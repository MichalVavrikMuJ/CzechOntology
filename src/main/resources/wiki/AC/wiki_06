{"id": "226063", "url": "https://cs.wikipedia.org/wiki?curid=226063", "title": "Dějiny Černé Hory", "text": "Dějiny Černé Hory\n\nČerná Hora patří mezi nejmladší evropské státy, její dějiny jsou však - podobně jako u ostatních zemí starého kontinentu - velmi dlouhé. Propojují se hlavně s dějinami srbskými, ale i dějinami jiných států Jihovýchodní Evropy. Černá Hora se z malého slovanského knížectví vyvinula později v samostatné království, kam nezasahovaly islamizační vlivy Osmanské říše. Po sloučení se Srbskem v Jugoslávii se stala Černá Hora jednou z oblastí tohoto velkého soustátí, později jeho nejmenší svazovou republikou. Nezávislost vyhlásila v roce 2006.\n\nPřed příchodem Slovanů na Balkán během 6. století našeho letopočtu, byla oblast nyní zvaná jako Černá Hora obydlena Illyriany. Podél pobřeží Jaderského moře, migrace po celém území (což bylo ostatně typické pro celý starodávný středomořský svět) zajistila osídlení směsicí kolonistů, obchodníků a těch, kteří toužili po dobývání území. Řecké kolonie byly na tomto pobřeží založeny během 6. a 7. století př. n. l. a o Keltech je známo, že se zde usídlili ve 4. století př. n. l. Během 3. století př. n. l. zde vzniklo původní Illyrijské království s hlavním městem Skadar. Římané vypravili několik trestných výprav proti místním pirátům a Illyrijské království konečně porazili roku 9 našeho letopočtu, které přeměnili na provincii Illyria.\n\nRozdělení Římské říše mezi vládu Říma a Byzancie – neboli mezi Latinskou a Řeckou církev – bylo značeno čarou severně od Skadaru a vedla skrze dnešní Černou Horu, která mimo jiné znázorňuje tuto oblast jako hranici mezi ekonomickými, kulturními a politickými světy Středomoří a Slovanů. Jak římská moc upadala, tato část Dalmácie trpěla neustálými vpády různých polonomádských útočníků, především Gótů na konci 5. a Avarů na konci 6. století. Tyto kmeny však byly Slovany brzy potlačeny a Slované se následně široce rozšířili v celé Dalmácii v polovině 7. stol. Díky tomu, že okolní terén byl extrémně nerovný a postrádal všechny hlavní zdroje bohatství, jako jsou minerály, oblast zvaná jako Černá Hora se stala rájem pro rozlišné skupiny osadníků, včetně několika kmenů, kteří utekli před romanizací.\n\nDuklja (či Diokletija) byl slovanský středověký stát s dědičnými zeměmi, obklopenými oblastmi řeky Zety, Skadarským jezerem a Bokou Kotorskou a hraničící s Travunií a Kotorem. Duklja byla původně polonezávislou částí Velkého knížectví Rašky, které bylo vazalem Východořímské říše a později přímo pod vládou Byzantské říše, dokud si nezískalo nezávislost v polovině 11. století pod vládou dvora Vojislava. Po velkém pádu byla Doclea včleněna do sjednoceného Srbského státu, kde zůstala do pádu srbského cara Stefana Uroše IV. Dušana, kdy se stala Knížectvím Zeta.\n\n„Doclea“, jméno oblasti v dobách rané římské říše, bylo označení pro raný illyrijský kmen. Římský císař Dioklecián pochází z této oblasti. V pozdějších stoletích Římané hyperkorekcí změnili jméno na „Dioclea“, mylně se domnívali, že „i“ bylo ztraceno kvůli vulgární mluvě. „Duklja“ je pozdější slovanská verze tohoto slova. Pravé město Dioclea se nacházelo v místech dnešní Podgorici (ve středověku známém jako Ribnica).\n\nSlované migrovali z Kotorského zálivu k řece Bojaně v první polovině sedmého století a spolu s Bílými Srby založili knížectví Doclea na území, které jim dal byzantský císař Heraclius. Obyvatelstvem byla směsice Slovanských pohanů a polatinštěných Římanů z byzantských enkláv na pobřeží, zahrnující nějaké potomky Illyrů. Kolem roku 753, populace byla poprvé popsána jako Červení Chorvaté. Přestože si lidé užívali skutečné nezávislosti, přitahovali pozornost Srbů. Po následných misiích Cyrila a Metoděje bylo obyvatelstvo obráceno na křesťanství. Kmeny (smíšené slovansko-illyrské) se zorganizovaly do polonezávislého vévodství Duklja v desátém století.\n\nPo čelení následné bulharské nadvládě byli lidé rozděleni tak, jak si dokjelští bratři ̶ knížata mezi sebou rozčtvrtili zemi, krátce po roce 900. Kníže Časlav Klominirović ze srbského rodu Vlastimirovićů rozšířil svůj vliv nad Docleou během desátého století. Po pádu srbského království roku 960 čelili Doklejští obnovené bulharské okupaci během jedenáctého století. Místní vladař, Jovan Vladimir, přispěl k rozvoji křesťanské církve a jeho kult stále přetrvává v srbské ortodoxní církvi, která ho prohlásila za svatého. Za vlády Stefana Dobroslava I. Vojislava byl lid osvobozen od nadvlády Východořímské říše. Vojislav bývá popisován buď jako Srb, nebo také Travuňan či Doclean. Po svém neúspěšném povstání obyvatelstvo opět spadlo pod byzantskou nadvládu.\n\nBěhem Velkého schizma roku 1054 se Doklejští přidali na stranu katolické církve. Bar se stal biskupstvím roku 1067. Roku 1077 papež Řehoř VII. Uznal Duklju nezávislým státem a uznal jejího krále Mikhaila (Michaela, z Vojislavljevićské dynastie založené šlechticem Stefanem Vojislavem) jako Rex Doclea (král Duklije). Království nicméně platilo tribut Byzantské říši on sám tvrdil, že byl vladařem kmenů Srbů stejně tak jako Chorvatů. Nejlepší srbští vojáci opustili království roku 1072, aby pomohli povstání Slovanů v Makedonii. Na konci jedenáctého století převzal vládu král Constantin Bodin. V roce 1082 bylo biskupství v Baru na četné požadavky povýšeno na arcibiskupství.\n\nExpanze králů z dvora Vojislavljeviće spojila zpět všechny dřívější srbské země, včetně Zachlumska, Bosny a Rašky. Moc Doklejských poklesla a dostali se pod tlak ze strany Velkých knížat z Rašky ve dvanáctém století. Stefan Nemanja se narodil roku 1117 v Ribnici. Roku 1168, už jako srbský vévoda, zahájil ofenzivu proti Řecku, obléháním i budováním četných měst, krom Kotoru, který se mu poklidně vzdal a kde vybudoval své sídlo. Nemanja, po konvertování na ortodoxii, představil téměř neexistující ortodoxní křesťanství obyvatelům Duklije. Rozvoj latinské kultury byl efektivně pozastaven zrušením produkce latinských knih. Náboženská expanze kacířské Bogumilovy sekty byla zastavena.\n\nRoku 1186, když byl Stefan Nemanja ve válce s Byzantskou říší, započal válečnou kampaň pro začlenění Duklije do svého království. Oblehl Bar, který byl pod vedením místního arcibiskupa Grgura.\nNemanja při obléhání Baru požadoval jako výkupné od obyvatel města ve výši 800 perperů, ale arcibiskup se nikdy nevzdal a žádal o pomoc knížete Duklije Mihaila, který byl však také pod útokem, Nemanjových bratrů. Barský arcibiskup Grgur sepsal velkolepou knihu slabou latinou během let 1171 - 1196 jako svůj osobní deník popisující konec království Duklije a dílo na pozvednutí morálky lidu, že jeho latinská města budou stát navždy: Kroniky kněze Duklije. V první polovině se soustředí na zdroj z roku 753, anonymní spis De Regno Sclavorum, který obsahuje ranou historii jižních Slovanů, zatímco druhá polovina je kompilací částí částečně napsaných arcibiskupem, částečně jinými, které popisují tehdejší moderní svět Duklije. Dílo bylo používáno na propagaci morálky občanům Duklije, že její sláva bude obnovena.\nStefan Nemanja dal Dukliji roku 1186 svému nejstaršímu synu, Vukanovi, který trval na vládě se starým královským titulem „král Duklije a Dalmácie“. S konečným podlehnutím Duklije Srbům roku 1189, smrtí knížete Mihaila a představením Vukana, arcibiskup a kněžna Desislava uprchli do exilu v Dubrovnické republice se dvěma loděmi a loajální nobilitou z Duklije. Odtud kněžna nakonec emigrovala do Omiše a našla zde smrt. Arcibiskup Grgur byl vyhnám a jeho post byl dočasně zrušen po Nemanjovo dobytí Baru, takže pokračoval ve své kronice v exilu.\nTato éra značí hlavní předěl v historii Černé Hory s tím, jak Nemanja násilím zavedl Srbské ortodoxní náboženství pro většinu Doklejského obyvatelstva.\n\nZeta bylo knížectví zhruba na srbském území, přibližně v místech dnešní Černé Hory. Zeta byla poprvé zmíněna jako vazalská část Rašky, ovládána dědici srbského trůnu z rodu Nemanjićů. Jakmile se dědic stal velkým županem nebo králem Srbů, tak bylo léno zajištěno pro dalšího dědice. Zeta se stala prakticky nezávislou na Rašce roku 1356 pod vedením Balši I., který se stal vládcem Zety. Roku 1371 Zeta získala plnou nezávislost na Rašce/Srbsku.\n\nBěhem čtrnáctého století Balšićové a Crnojevići bojovali o nadvládu nad územím Černé Hory tak dlouho, dokud ho k jeho konci neovládli Crnojevići. Po smrti posledního Balšiće se Zeta dostala pod srbskou nadvládu, ze které ji 1496 „vysvobodili“ až Osmané, kteří Černou Horu dobyli. Nástupnickými státy byly teokratické Montenegro (na většině území) a Osmany-ovládané Montenegro (na menší části území, které bylo stejně později připojeno k teokratickému Montenegru).\n\nNezávislé knížectví Zeta (které bylo zřejmě prvním moderním státem na tomto území) se ustanovilo v roce 1360. Bylo pojmenováno po řece Zeta která teče z okolí Nikšiče až do Podgoricy, kde se vlévá do řeky jménem Morača. Samotné slovo Zeta znamenalo „žito“ nebo „obilí“, popř. „sklizeň“. Balšićové (1356 - 1435) a Crnojevići (1435 - 1498) vládli této zemi pevnou rukou a ačkoliv Osmané ovládali okolní území od patnáctého století, nikdy se jim nepoddali.\n\nV roce 1516 světský kníže Durad V. Crnojević odstoupil ve prospěch arcibiskupa Vavila, který přeorganizoval Černou Horu v teokratický stát pod nadvládou knížete-biskupa (vladyky) z Celinje, což byla pozice předána roku 1697 Petrović-Njegošovou rodinou z rodu Ridani ze strýce na synovce, jelikož biskupům nebylo dovoleno se ženit. Petr II. Petrović-Njegoš, snad nejvlivnější vladyka Černé Hory, vládl v první polovině 19. století. Je zajímavé poznamenat, že podle osmanského kronikáře Evliji Celebiji jsou ortodoxní Černohorci „čistí původní Chorvaté“, což pronesl, když navštívil oblast Piva v roce 1664. Roku 1851 se stal vladykou Danilo II. Petrović-Njegoš, ale roku 1852 se oženil, odhodil svůj eklektický původ, přijal titul knjaze (knížete) Danila I. a přeorganizoval svou zem na světský principát - vzniklo první Černohorské knížectví.\n\nNásledovala Danilova vražda Todorem Kadicem, v roce 1860 prohlásili Černohorci 14. října téhož roku Nikolu I. jako jeho nástupce (28. srpna 1910 - v Cetinje vyhlášeno Černohorské království). V letech 1861 – 1862 se Nikola neúspěšně zapojil do války s Tureckem, udržel však alespoň nezávislost Černé Hory. Roku 1875 byl však mnohem úspěšnější. Následujícího Herzegovineckého povstání se částečně zúčastnil svými tajnými akcemi a znovu vyhlásil válku Turecku. Srbsko se připojilo k Černé Hoře, ale bylo poraženo tureckými silami roku 1876, jen aby se o to následujícího roku pokusili znovu poté, co Rusko drtivě rozprášilo Turky. Výsledky těchto konfliktů byly značné:\nZa vlády Nikoly I. Petrović-Nejgoše (1860 – 1918) došlo k rozšíření černohorského území a mezinárodnímu uznání černohorské nezávislosti (1878). Tento panovník také vydal první skutečnou černohorskou ústavu (1905) a roku 1910 se stal prvním a zároveň posledním černohorským králem. Za balkánských válek (1912 – 1913) došlo k dalšímu rozšíření území Černé Hory, která získala menší území severovýchodně od Skadarského jezera, ale i část Sandžaku včetně severozápadu dnešního Kosova. Tehdy nově dobyté město Skadar však Černá Hora musela na naléhání velmocí předat nově se rodící Albánii, přestože při jeho dobývání, z rukou osmansko-albánských sil Esada Pashi, položilo svůj život 10 000 Černohorců.\n\nČerná Hora v první světové válce zakusila ohromné útrapy. Během první invaze rakousko-uherských jednotek do Srbského království Černá Hora jako spojenec Srbska vyhlásila válku Centrálním mocnostem. Jen několik dní poté, co Rakousko-Uhersko vyhlásilo válku Srbsku, vyhlásila Černá Hora válku Rakousko-Uhersku. Přestože černohorská armáda měla jen okolo 50 000 mužů, byla okamžitě mobilizována. Rakousko-Uhersko rychle připravilo oddělenou armádu k invazi do Černé Hory, aby zabránilo spojení srbské a černohorské armády.\n\nBěhem první světové války mělo Rakousko-Uhersko společnou hranici s Černou Horou. Jednak mu patřila Bosna a Hercegovina, a jednak také Boka Kotorska, která byla součástí Dalmácie. Černohorci svůj útok proto zahájili výpadem na tehdy rakousko-uherský Kotor ze bombardovánímm silně opevněného vrcholu hory Lovćen. 10. srpna 1914 černohorská pěchota provedla silný útok proti rakouským jednotkám, ale nevyužila výhodu, kterou předtím získala. Černohorci úspěšně odolali druhé rakouské invazi do Srbska a téměř dosáhli Sarajeva v Bosně a Herccegovině. Nicméně s počátkem třetí rakouské invaze musela černohorská armáda ustoupit před početnějším soupeřem a rakousko-německá vojska konečně Srbsko přemohla. V lednu 1916 došlo k invazi do Černé Hory a ta pak zůstala po zbytek války okupována Centrálními mocnostmi.\n\nKrál Nikola I. Petrović-Njegoš byl nucen odejít ze země, odešel do exilu do Itálie a následně do Francie; vláda se přesunula do Bordeaux. Tehdejší francouzský prezident Raymond Poincaré uznal černohorskou vládu jako exilovou. Nakonec spojenci osvobodili Černou Horu od Rakušanů. 7. listopadu 1918 obsadily srbské jednotky i Boku Kotorskou. Nově svolaná, Srbskem ovládaná, Velká národní skupština srbského národa v Černé Hoře (známá také jako Podgorická skupština) 26. listopadu 1918 obvinila krále z pokusu o uzavření separátního míru s nepřítelem, sesadila ho a zakázala černohorské královské rodině návrat do země, a vydala usnesení o připojení Černé Hory k Srbskému království. 1. prosince 1918 se pak spolu se Srbskem stala součástí Království Srbů, Chorvatů a Slovinců. Na rozhodnutí Podgorické skupštiny pak velká část Černohorců zareagovala 7. ledna 1919 vypuknutím neúspěšného Vánočního povstání. V důsledku těchto událostí se Černá Hora stala jedinou spojeneckou zemí, která po první světové válce ztratila nezávislost.\n\nDo roku 1922 náleželo v rámci Království Srbů, Chorvatů a Slovinců území Boky Kotorské k Dalmácii a území bývalého Černohorského království stále tvořilo samostatnou správní jednotku. 1921-1934 vládl v Jugoslávii král Alexandr I. Karađorđević, který byl zároveň vnukem posledního černohorského krále Nikoly. Toto období bylo poznamenáno množstvím vnitřních etnických konfliktů. Alexandr byl zastáncem jednotného centralisticky řízeného státu a Černá Hora byla vzhledem k velikosti celého soustátí přehlížena. Za jeho vlády došlo v Jugoslávii ke dvěma správním reformám. Při reformě z roku 1922 Černá Hora zanikla jako samostatný správní celek a většina jejího území byla spojena s Bokou Kotorskou do nově vytvořené Zetské oblasti, zatímco část černohorského Sandžaku (přibližně území moderních měst Pljevlja a Bijelo Polje) připadla k Užické oblasti. I nadále však byla většina původní černohorské hranice zachována. 6. ledna 1929 jako odpověď na politickou krizi, vyvolanou vraždou chorvatského poslance Stjepana Radiće, zrušil Alexandr ústavu, vyhlásil svoji osobní diktaturu, změnil název státu na Království Jugoslávie a 3. října 1929 nahradil oblastní členění členěním na 9 bánovin. Tím zároveň přestaly zcela existovat hranice původního Černohorského království, jehož někdejší území bylo nyní rozděleno mezi Zetskou (moderní Černá Hora, území bývalé Republiky Dubrovník, Hercegovina, jihozápad moderního Srbska a sever Kosova) a Vardarskou bánovinu (jihovýchodní cíp původního Černohorského království, města Peć). Po vzniku Chorvatské bánoviny navrhovali srbští nacionalisté připojení Černé Hory do nové \"Bánoviny Srbské země\", která však nikdy nebyla kvůli propuknutí druhé světové války realizována.\n\nProti Alexandrovi se vytvořila opozice prosazující mimo jiné federalizaci státu. K ní patřila i Komunistická strana Jugoslávie. 9. října 1934 byl Alexandr na státní návštěvě Francie zastřelen v Marseille nacionalistou Vladem Černozemskim.\n\nV meziválečném období byla Černá Hora zaostalou částí jugoslávského království. Neměla téměř žádné napojení na železniční síť země; zanedbatelnou průmyslovou výrobu a zaostalé zemědělství. V roce 1931 pracovalo v průmyslu pouhých 5,1 % Černé Hory, což bylo jen o trochu více, než například na území Sandžaku, nebo Kosova.\n\n6. dubna 1941 provedly nacistické Německo a Mussoliniho fašistická Itálie invazi do Jugoslávie, během níž byla země okupována a po několika málo dnech přestala de facto existovat. Černá Hora byla obsazena jednotkami Itálie. Na většině území dnešní Černé Hory a v části srbského Sandžaku bylo ustaveno loutkové království Černá Hora, Boka Kotorská byla připojena k Itálii, okrajové jihovýchodní části Černé Hory zase k Itálií kontrolované Velké Albánii. Království však po celou dobu svojí existence bylo bez krále. Začátkem roku 1942 vypukla v Černé Hoře občanská válka, v níž se proti separatistům a okupačním jednotkám Osy postavili partyzáni a Četnici. Koncem září 1943 byla Boka Kotorská připojena k ustašovskému Chorvatsku. Do září 1943 zůstávalo království Černá Hora loutkovým státem Itálie, po odchodu posledního italského guvernéra 10. září 1943 bylo kontrolováno nacistickým Německem. V prosinci 1944 pak Černou Horu ovládli Titovi partyzáni a Království Černá Hora přestalo existovat.\n\nTitem vedená Komunistická strana Jugoslávie ocenila po vítězství ve válce masivní odpor Černohorců proti silám Osy a ustanovila Černou Horu jednou z šesti autonomních republik nové Jugoslávské socialistické federace. Byla uznána také černohorská národnost.\n\nV roce 1948 měla Černá Hora 377 000 obyvatel.\n\nSoučástí nové republiky s oficiálním názvem Lidová republika Černá Hora (od roku 1963 podle tehdejší ústavy \"Socialistická republika Černá Hora\") se stala Boka Kotorská a téměř celé území původního Černohorského království, s výjimkou okolí Brodareva a jihovýchodního cípu, který byl začleněn do autonomní oblasti Kosovo. Nedlouho po skončení války vznikla ze stranické konference pro Černou Horu separátní Komunistická strana Černé Hory, jejíž ustavující kongres se uskutečnil v závěru roku 1948. Jednalo se víceméně ale jen o kosmetickou změnu, neboť byla republika řízena přímo z Bělehradu. V rámci administrativního dělení Jugoslávie byla Černá Hora jedinou republikou, která nebyla rozdělena na oblasti, vzhledem k tomu, že měla nízký počet obyvatel. V roce 1948 žilo v Černé Hoře pouze 425 705 obyvatel, což bylo méně, než kolik měla největší jugoslávská města.\n\nJugoslávští komunisté se nedlouho po příchodu k moci museli potýkat s několika problémy. Kromě toho, že především agrární jugoslávské (a i černohorské) obyvatelstvo nedisponovalo silnou dělnickou třídou, o kterou by se mohl režim opírat, tu byla také složitá otázka obnovy a rozvoje země. Jugoslávie byla totiž zemí neskutečných rozdílů. Proto bylo nezbytné zajistit rozsáhlé investice do infrastruktury a průmyslu v Černé Hoře. Černá Hora byla napojena na jugoslávskou železniční síť. Otázkou také bylo vybudování trati z Nikšiće do Podgorici (Titogradu) a diskutovalo se i o vysušení Skadarského jezera. V rámci kolektivizace byl řešen i vznik kolektivních farem.\n\nOd roku 1975 měla pak i spojení s Bělehradem. Město Podgorica bylo rozsáhle přestavěno a v Nikšići vznikly nové továrny.\n\nČerná Hora začala také využívat svůj turistický potenciál. I přesto však zůstávala chudší republikou jugoslávské federace, a musela využívat prostředků fondu pro nerozvinuté republiky. V roce 1979 postihlo Černou Horu ničivé zemětřesení.\n\nPřestože v 80. letech probíhaly v západních republikách jugoslávské federace postupné demokratizační trendy, Černá Hora byla díky své uzavřenosti, partyzánské tradici a dlouhodobým vztahům k Srbsku republikou se spíše konzervativními politickými představiteli. Poté, co se v Srbsku dostal k moci Slobodan Milošević a svůj vliv začal šířit prostřednictvím Protibyrokratické revoluce, byla Černá Hora první republikou SFRJ, kde došlo k výměně vedení. Nově dosazení komunisté byli loajální Miloševićovi ještě více. Z nichž nejvýznamnějším představitelem probělehradské linie byl Momir Bulatović. V roce 1990 proto v prvních svobodných volbách kandidovaly hned čtyři komunistické strany, a vládnoucí linie byla hlasováním potvrzena. Zvítězila Černohorská demokraticko-socialistická strana, která jednak svým názvem odkazovala na demokratický socialismus, ke kterému se komunisté přihlásili v lednu 1990 na svém 14. kongresu, jednak naznačovala, že nedojde k výraznějším změnám v politickém vedení republiky.\n\nPo staré komunistické straně socialisté zdědili slušnou organizaci, zdroje a množství členů a to jim před nově vzniklými stranami dalo více než slušný náskok. S přehledem tak vyhráli parlamentní i prezidentské volby. Od té doby se až do dnešních dnů drží ve vedení. V polovině devadesátých let poskytovala Černá Hora významnou podporu Miloševićovu válečnému úsilí. Jejich vojáci v záloze byli povoláni, aby bojovali u Dubrovníku, kde také Miloševiče často navštěvoval premiér Milo Đukanović.\n\nV dubnu 1992 se konalo narychlo uspořádané referendum, které potvrdilo nové státoprávní uspořádání Jugoslávie (vznik SRJ. To znamenalo definitivní konec pro starou komunistickou Jugoslávii. Svazová republika se aktivně zapojila do války proti Bosně a Chorvatsku, Spojené národy na ni posléze uvalily obchodní embargo a to vážně ovlivnilo i Černohorce. Pro svou vynikající zeměpisnou polohu (skvělý přístup k Jaderskému moři a vodní cesta do Albánie přes Skadarské jezero) se stala Černá Hora centrem pašeráctví. Veškerý průmysl se díky embargu zastavil a tak se pašovalo hlavně užitné zboží, jehož ceny vylétly nahoru – například benzín a cigarety. Tato činnost zde byla de facto legální a provozována po mnoho let. Černohorská vláda nelegální aktivity nejen přehlížela, ale nezřídka se na nich i sama podílela. Pašeráctví učinilo milionáře z mnoha šedých eminencí, nevyjímaje vládní úředníky. V polovině devadesátých let poskytl dokonce premiér Đukanović azyl několika italským mafiánským bossům, kteří byli do řetězu taktéž zapojeni.\n\nV roce 1997 se rozhořel ostrý spor ohledně výsledků prezidentských voleb. Milo Đukanović v nich zvítězil nad Momirem Bulatovićem, ale ihned se vyrojily pochybnosti o zmanipulování druhého kola. Navzdory těmto stížnostem byl oficiálními autoritami prezident uznán. To znesvářilo množství dřívějších politických spojeneců a vytvořilo kolem října 1997 v Černé Hoře atmosféru blížící se občanské válce. Mimo jiné se také rozpadla vládnoucí Demokraticko-socialistická strana. Bulatović a jeho následovníci zformovali novou stranu - Socialistickou stranu lidovou a zůstali věrní Miloševičovi, zatímco nový prezident Đukanović si začínal od Srbska udržovat odstup. Jen díky tomu byla Černá Hora ušetřena masivního bombardování letectvem NATO, vedeným na Miloševičovy přívržence.\n\nĐukanović vyšel z tohoto souboje jako jasný vítěz a dosud se drží u moci. Bulatović se do úřadu již nikdy nedostal a v roce 2001 odešel do důchodu, jen krátce poté, co byl Miloševič zatčen a postaven před Haagský tribunál (Mezinárodní soudní dvůr). V roce 2003 se Svazová republika Jugoslávie přejmenovala na \"Srbsko a Černou Horu\" a byla oficiálně ustanovena jako soustátí. Oba státy měly společný parlament a armádu. V roce 2006 uspořádala Černá Hora referendum o nezávislosti a o odtržení od Srbska. 55,5% voličů bylo pro a hranice 55%, nastavená Evropskou unií, tak byla překročena. Černá Hora vyhlásila nezávislost 3. června 2006.\n\nJedna legenda praví, že jméno Montenegro (Černá Hora) je odvozeno od benátské fráze pro „černou horu“, černý vzhled borů hory Lovćen inspiroval první benátské dobyvatele. \"Crna Gora\" je černohorským, srbským, chorvatským a bosenským překladem slova Montenegro. A právě hora Lovćen, jeden z nejvyšších bodů země, bývá mnohdy považován za onu původní Černou Horu.\n\nJe mnoho archeologických důkazů, že Budva patří k nejstarším osídleným územím na pobřeží Jaderského moře vůbec. Mnoho písemných pramenů dokazuje, že tato oblast byla obydlená již od 5. století př. n. l. Podle legendy byla Budva založena Cadmem z Fénicie, hrdinou, vyhnaným z Théb v Řecku. Zde prý nalezl přístřeší pro sebe a jeho ženu Harmonii.\n\nDvě další civilizace zde také nechaly nesmazatelné stopy: Řekové a Římané. Na sklonku pádu říše římské a jejím rozdělení na dva celky, východní a západní, probíhala obranná linie, dělící tyto dvě oblasti, právě skrze zdejší oblast. To mělo následně obrovský dopad na historii a kulturu tohoto města. Ve středověku byla Budva pod nadvládou následovníků duklijských králů, srbských a zetanských aristokratů.\nPo nich vládli tomuto městu téměř 400 let Benátčané, od roku 1420 do roku 1797. Budva se nazývala Budua a byla součástí Benátské Albánie-Černé Hory a byla opevněna silnými benátskými zdmi proti osmanskému postupu. Většina populace prý hovořila benátským jazykem až do začátku 19. století (alespoň podle historika Luigi Paulucciho v jeho knize \"Le Bocche di Cattaro nel 1810\" (The Bay of Kotor in 1810).\nZa napoleonských válek nastala pro Budvu velice neklidná léta, ta tehdy totiž zažila nadvládu několika mocností. Rakouské říše, Francie a Ruského carství. Svaz Boky Kotorské (a Budvy) s Černou Horou měl platnost pouze pro krátké období (1813 - 1814), od roku 1817 až do roku 1918 zůstala Budva pod nadvládou Rakouska. Po první světové válce roku 1918 spadla Budva pod nadvládu Jugoslávského království a byla později připojena ke království Italskému v roce 1941.\n\nDruhá světová válka si vzala mnoho životů z této oblasti při boji proti fašistickým dobyvatelům. Budva byla nakonec osvobozena od nacistické vlády 22. listopadu 1944 a poté patřila k Jugoslávii. Nyní je součástí nově samostatné Černé Hory. Katastrofální zemětřesení zasáhlo Budvu 15. dubna 1979. Mnoho ze starého města bylo poničeno nebo úplně zničeno. Dnes je zde ale pouze málo důkazů o této katastrofě – téměř většina budov byla opět zrekonstruována do své původní podoby.\n\nZdejší vesnici založili v 15. století příslušníci 12 rodin rodu Paštrovićů, kteří se do ní uchylovali v případě nebezpečí. Každé rodině patřil jeden se zdejších domků, v němž měla uskladněny mj. zásoby potravin. V průběhu doby tu vzniklo administrativní centrum samostatné komuny Paštrovićů. Od konce 16. století bylo obehnáno hradbami a vyrostly tu i další domky.\n\nV posledních 200 letech se začala osada vylidňovat. Její záchranu znamenal projekt realizovaný v 50. letech 20. století: přebudoval rybářskou vesnici v luxusní hotelové zařízení při zachování původního vnějšího vzhledu. A tak bylo začátkem 60. let 20. století otevřeno jedinečné hotelové zařízení, kde domky většinou tvoří samostatný apartmán s vlastní zahrádkou nebo terasou, dokonce i u několika domků s vlastním bazénem, příp. i s vlastním přístupem k moři a malou plošinkou ke koupání a slunění. Domky jsou propojeny uličkami s malými luxusními obchůdky, průchody, schodišti, bohatá vegetace jim vtiskla specifický středomořský ráz. Centrální gastronomická část je na vysoké úrovni. Komplex je určen pro prominentní klientelu a je navštěvován společenskou, politickou a uměleckou smetánkou.\n\nArcheologické vykopávky ze staršího neolitu potvrzují, že v Baru žili lidé i v prehistorickém období. Materiál používaný za Ilyrských dob lze vidět všude v Barské zástavě. Obecně se věří, že Bar byl zmíněný jako zrekonstruovaný Římský hrad Antipargal v 6. století a jméno Antibarum bylo prvně zmíněno v 10. století.\n\nPřestože se přesně neví, kdy přesně město padlo do rukou Dukljských vládců poprvé, díky vlivu Slovanů, který dominoval po dlouhou dobu před touto událostí. To se stalo pravděpodobně už v 9. století. Mnoho Dukljských vládců zde v Baru zůstávalo – kupříkladu Mihalo, první Dukljský král, jehož královský titul byl potvrzen právě v Baru, stejně tak Bodin, který získal v Baru trůn arcidiecéze. Po pádu Duklji křeslo arcidiecéze bylo přesunuto do Baru. V tomto období Duklja vedla úporné boje proti svým sousedům – Byzantské říši a Samuilově „západnímu bulharskému státu“ – a nejslavnější vládce Duklji kníže Vladimir měl své sídlo v Krajině poblíž Baru. Aby byla Duklja osvobozena od Byzantského tlaku, syn Vojislava kníže Mihailo požádal a dostal korunu od Říma roku 1077 a toto datum znamená oficiální počátek separace Duklji od byzantské moci. Později dosadil roku 1089 papež Mihailova syna Bodina do barské arcidiecéze.\n\nByzantská říše vládla znovu v Baru od roku 1166 do roku 1183, kdy Stafan Nemanja udělal výpad, který zdemoloval města na Jaderském pobřeží včetně „slavného města Baru“ a připojil Zetu k jeho státu Rašce. Od roku 1443 do 1571 byla tato oblast pod nadvládou Benátek. Ve středověku byl Bar centrem jižního Jaderského pobřeží, městský stát který měl vlastní vojsko, vlajku, sochu a razil vlastní mince. Osmané dobyli Bar roku 1571 a ten zůstal v jejich rukách do roku 1878.\n\nNejstarší zprávy uvádějí jako zakladatele zdejší osady Akurion řecké přistěhovalce. Řeky pak vystřídali Římané, za nichž se město nazývalo Acruvium, po nich následovali Byzantinci a Slované. O tuto velmi dobře spravovanou autonomní obec usilovali různí vládci, včetně uherských králů, ale až Benátčané se města zmocnili na více než 300 let a podrobili je svým zájmům (mezi léty 1420 - 1777). Pak se tu v pohnutých dobách napoleonských válek střídali vládci, usilující o hegemonii v této části Evropy. Po Napoleonovi se tu stali pány Rakušané, a to až do roku 1918, kdy se Černá Hora stala součástí Království Srbů, Chorvatů a Slovinců, resp. Království Jugoslávie. Pak měl Kotor stejný osud jako celá Černá Hora.\n\nKotor byl od 15. století nejen bohatým městem mořeplavby a obchodu, ale i umění a řemesel. Byla tu proslulá malířská škola, vzdělávali se tu významní stavitelé působící i v sousedních zemích. Velkého mistrovství dosáhli také kotorští zlatníci. Kotor býval podobně jako chorvatský Dubrovník velmi pokrokovým městem v oblasti zdravotní a sociální péče o své občany: měl lazaret, záchytnou hygienickou stanici, lékárnu, nalezinec, sirotčinec, bylo postaráno i o staré a invalidní občany.\nNa předměstí Kotoru, ve Škaljaru, jsou na místním hřbitově pohřbeni hlavní vůdcové vzpoury námořníků proti velení rakousko-uherských lodí zakotvených v Boce kotorské. Došlo k ní v únoru 1918 na křižníku Sankt George v Kumborské úžině a přidaly se k ní posádky 40 dalších rakousko-uherských lodí kotvících v Boce, tj. na 6000 námořníků. Vzpoura však byla potlačena a její vůdcové, k nimž patřil i Čech František Raš, byli popraveni.\n\n\n"}
{"id": "226065", "url": "https://cs.wikipedia.org/wiki?curid=226065", "title": "Anna Kolesárová", "text": "Anna Kolesárová\n\nBlahoslavená Anka Kolesárová (14. července 1928 Vysoká nad Uhom – 22. listopadu 1944 tamtéž) je slovenská mučednice čistoty a oběť válečného zločinu spáchaného vojákem Rudé armády. Je první blahoslavenou Slovenkou, která nebyla řeholnicí.\n\nAnka Kolesárová pocházela ze zbožné katolické rodiny a sama byla zapálenou věřící. Když Rudá armáda vyháněla německá vojska ze Slovenska, rodina Kolesárova se stejně jako většina ostatních ukryla ve sklepě. Jeden z rudoarmějců při prohlídce nahlédl do sklepa a pohledná šestnáctiletá dívka ho zaujala. Nařídil jí, aby šla s ním. Když nechtěla, přímo jí řekl, že půjde a vyspí se s ním, nebo ji zabije. Když opět odmítla, povolil jí jednověté rozloučení s otcem a na místě ji zastřelil.\n\nZkoumání života Anky Kolesárové za účelem otevření procesu jejího blahořečení začalo na pokyn arcibiskupa Tkáče v roce 2002, proces sám byl slavnostně otevřen 2. dubna 2005. Diecézní část procesu byla slavnostně uzavřena 14. února 2012. Vatikán uznal mučednictví Služebnice Boží a otevřel cestu procesu blahořečení.\nJejí hrob ve Vysoké nad Uhom je cílem poutníků z celého Slovenska, převážně z řad mládeže.\n\n\n"}
{"id": "226067", "url": "https://cs.wikipedia.org/wiki?curid=226067", "title": "Patrice Evra", "text": "Patrice Evra\n\nPatrice Evra (15. května 1981, Dakar) je francouzský fotbalový obránce a reprezentant senegalského původu. 29.7 2019 ukončil profesionální kariéru.\n\nVe 34. kole Premier League 2012/13 20. dubna 2013 porazil Manchester United Aston Villu 3:0, Evra mohl v předstihu slavit se spoluhráči ligový titul (dvacátý v historii klubu). \n\nV letní přestávce roku 2014 přestoupil z Manchesteru do italského prvoligového celku Juventus FC, kde podepsal dvouletou smlouvu. Turínský tým za něj zaplatil 1,2 miliónů eur (přibližně 41 miliónů tehdejších korun). V lednu 2017 se vrátil do Francie a podepsal kontrakt s klubem Olympique Marseille.\n\nV A-mužstvu Francie debutoval 18. 8. 2004 v přátelském zápase v Rennes proti reprezentaci Bosny a Hercegoviny (remíza 1:1).\n\nTrenér Didier Deschamps jej vzal na Mistrovství světa 2014 v Brazílii. Francouzi vypadli na šampionátu ve čtvrtfinále s Německem po porážce 0:1. Představil se i na domácím EURU 2016.\n\n\n"}
{"id": "226070", "url": "https://cs.wikipedia.org/wiki?curid=226070", "title": "Lochousický rybník", "text": "Lochousický rybník\n\nLochousický rybník je průtočný rybník na Touškovském potoce ležící pod Starým rybníkem, severozápadně od Lochousic u silnice II/230 v nadmořské výšce 401 m. Rybník je poměrně pozdního založení, v době druhého vojenského mapování ještě neexistoval. Rybník je protáhlý v jihovýchodním směru, jeho délka přesahuje 500 m a v nejširším místě má přes 100 m. Při rozloze 6 ha zadržuje rybník okolo 160 tisíc m³. Na potoku mezi Lochousickým rybníkem a Starým rybníkem je malá kaskáda.\n\nRybník je ve vlastnictví Klatovského rybářství.\n\n"}
{"id": "226079", "url": "https://cs.wikipedia.org/wiki?curid=226079", "title": "Porsche 356", "text": "Porsche 356\n\nPorsche 356 bylo prvním vozem, které nesly jméno Porsche. Začal se vyrábět v roce 1949 a poslední vůz sjel z výrobní linky v roce 1965. Vyrobeno bylo 82 363 kusů. Jeho nástupcem se stal model Porsche 911.\n\nPřestože Ferdinand Porsche založil svou návrhářskou dílnu již v roce 1931, první vůz, který nesl jeho jméno byl až typ 356. Jednalo se o malá sportovní vozidla, která nezapřela příbuznost s dalším vozem, který Ferdinand Porsche navrhl, a to Volkswagen Brouk. Tento vůz udělal v 50. letech svému konstruktérovi Ferdinandovi Porsche vynikající pověst. Vůz se dodával ve variantě kupé, kabriolet a speedster, který je v současnosti nejžádanější (proto se vyrábí i ve formě stavebnice jako replika).\n\nPrvní verze vyráběné do roku 1950 v Rakousku měly ploché dělené přední sklo, pohon poskytoval vzduchem chlazený čtyřválec s výkonem pouhých 40 koní. V provedení s motory 1287 až 1488 cm měly výkon až 70 koní. Když přišel model \"356A\", pozměnil se původní baculatý tvar, vsadilo se jednodílné zaoblené přední sklo a vůz získal ještě novou pohonnou jednotku 1600 cm.\n\nProvedení \"356B\" z roku 1959 se lišilo vyšší přídí. Dodávalo se ve formě Roadster (odvozené od speedsteru) nebo jako coupe Karmann se stupňovitou zádí. Vrchol nabídky byl typ Super s max. rychlostí 175 km/h. Provedení \"356C\" bylo posledním modelem série, bylo vybavené kotoučovými brzdami na všech kolech a výkonem až 80 koní.\n\nOd roku 1955 si bylo možné pořídit model \"Carrera 356\". Ploché čtyřválce zůstaly, ale byly razantně pozměněny. Dále měla carrera odlehčenou karoserii a díky výkonu 100 koní dosahovaly senzační maximální rychlosti 195 km/h. Od roku 1958 v provedení s motorem 1600 cm se max. rychlost zvýšila na 210 km/h!\n\nNa jaře 1960 se objevila ještě verze \"Carrera 2\". Ta byla poháněna dvoulitrovým čtyřválcem o výkonu 155 koní.\n\n"}
{"id": "226080", "url": "https://cs.wikipedia.org/wiki?curid=226080", "title": "Sirotek", "text": "Sirotek\n\nSirotek je dítě, kterému zemřeli oba jeho rodiče.\nTěmto dětem se říká \"úplný sirotek\", někdy se lze setkat s termínem \"oboustranný sirotek\" - zvláště v soudní praxi.\nPokud dítěti zemře jen jeden rodič, pak se mu říká \"polosirotek\", adekvátně také \"jednostranný sirotek\".\nObecně se však označení polosirotek moc nepoužívá. Jednoduše se takovéto děti nazývají sirotci.\nV sociální práci se lze setkat také s pojmem \"sociální sirotek\". V takovém případě se jedná o dítě, jehož jeden nebo i druhý rodič jsou naživu, ale nechtějí se, nebo nemohou se, o dítě starat (například výkon trestu, ústavní léčba, děti odložené do baby boxů a pod.).\n\nV historii docházelo k nárůstům počtů \"sirotků\" vždy v období válek, kdy muži padli ve válce a ženy, vdovy, tak zůstávaly opuštěny s dětmi, \"sirotky\". Péče o \"sirotky\" je a byla vždy projevem solidarity, soucítění a empatie. Napříč všemi lidskými pokoleními se nese mravní povinnosti se o tyto sociálně znevýhodněné spoluobčany, spolubratry, postarat.\nJiž staří Izraelité měli s ohledem na \"sirotky\" (a vdovy) nastavena pravidla kmenového společenství, která by \"sirotky\" chránila a zajišťovala jim přežití - viz Sirotci v Bibli. \"Sirotek\" je společností chápán jako slabý a bezbranný jedinec, který by jinak bez pomoci neměl nikde zastání, a který na pomyslném žebříčku nouze stojí velmi vysoko. Bez poskytnuté pomoci a ochrany by si každý k němu mohl cokoliv dovolit aniž by následovala odplata.\n\nV českých krajích až do třicátých let 20.století, jak uvádí kroniky, bývalo zvykem mít na obci fond pro \"sirotky\", ze kterého se platilo těm, kteří se \"sirotka\" ujali pokud neměl příbuzné. Platilo, že se každá obec starala o \"svoje\" \"sirotky\". Nezřídka byli \"sirotci\" umisťování do sirotčinců, ve kterých platila přísná kázeň. Dnešní dětské domovy se spíše snaží nahradit rodinu a připravit \"sirotka\" na vstup do samostatného života.\nPrávní předpisy definují adopci, osvojení, trvalou pěstounskou péči a nově (od 2014) také pěstounskou péči na přechodnou dobu, dále upravují výši \"sirotčího\" důchodu, který je vyplácen do doby ukončení studií, podmínky péče o tyto děti.\n\nPrvní SOS dětská vesnička pro \"sirotky\" byla postavena v letech 1968-1969 poblíž Doubí u Karlových Varů. O její vznik se zasloužil, projekt zrealizoval a prvním ředitelem vesničky v Doubí se stal písecký rodák Miloslav Ciboch (nar. 11. 5. 1925).\nSmyslem SOS dětských vesniček bylo a je nahradit opuštěným dětem rodinu v prostředí, které se rodinnému co nejvíce podobá. Tomu odpovídal koncept samostatných domků tvořících malou vesničku. Každý domek obývá jedna náhradní maminka (nezřídka řádová sestra), která je za chod rodiny odpovědná a má všemožnou podporu ze strany vesničky. Vytváří se tak společenství náhradní rodiny, často z dětí -sourozenců- posbíraných z různých dětských domovů (v případě vícečetných rodin).\nO situaci dnes a kde všude jsou další vesničky se lze dočíst na stránkách Sdružení SOS dětských vesniček.\n\nSirotek, ať v jednotném či množném čísle, je v Písmu Svatém zmíněn celkem 36krát na různých místech a v různých souvislostech. Z toho 34krát ve Starém Zákoně a 2krát v Novém Zákoně, konkrétně v NZ ve verších Jan 14,18 a Jakub 1,27. Jako chování se k \"sirotku (sirotkům)\" je uváděno (kralický překlad), že \"sirotka trápit nebudete...\" 2.M.22,22; \"nepřevrátíš soudu sirotku...\" 5.Moj 24,17; \"vysvobozuji sirotka...\" Job 29,12; \"Otec jest sirotků a obhájce vdov...\" Žalm 68,6; ale i \"buďtež děti jeho sirotci...\" Žalm 109,9; \"Hospodin sirotku a vdově pomáhá...\" Žalm 146,9; \"v tobě smilování nalézá sirotek..\" Ozeáš 14,3.\nJasně zde vystupuje snaha \"sirotky\" chránit a pomáhat jim, neboli dát najevo, že Bůh \"sirotky\" miluje a střeží jako \"oko v hlavě\".\nLze se zde také setkat s pojmem \"siroba\" ve smyslu osiření - zůstat opuštěn, například ve verši 1.Samuelova 15,33.\nNa roveň tak zde bývají \"sirotky\" stavěni vedle vdov - podobný případ osamění a nezaopatření.\n\nFILM: Pollyanna 1960\n\n"}
{"id": "226082", "url": "https://cs.wikipedia.org/wiki?curid=226082", "title": "25th Anniversary Box Set", "text": "25th Anniversary Box Set\n\n25th Anniversary Box Set je výběrový box-set britské progressive-rockové skupiny Jethro Tull, vydaný v roce 1993, v omezeném nákladu k 25. výročí činnosti skupiny.\nBox-set obsahuje 4 alba:\n\nKompilace není považována za klasické \"Best Of\" album.\n\n\n\n\n\n"}
{"id": "226087", "url": "https://cs.wikipedia.org/wiki?curid=226087", "title": "Flatiron Building", "text": "Flatiron Building\n\nFlatiron Building (česky \"žehlička\"), původně Fuller Building, je výšková budova ležící na rohu 23. ulice, Fifth Avenue a Broadway v městské čtvrti Manhattan v New York City. Po svém dokončení roce 1902 patřila se svými 87 metry k nejvyšším budovám ve městě a je považována za jeden z prvních mrakodrapů.\n\nFlatiron Building byla navržena chicagským architektem Danielem Burnhamem společně s Johnen Wellborn Rootem ve stylu Beaux-Arts. Její fasáda z vápence a glazované terakoty je podobně jako klasický řecký sloup rozdělena do tří horizontálních částí. Jako jedna z prvních budov s ocelovou konstrukcí, mohla Flatiron Building dosáhnout výšky 87 m, což by pomocí jiných metod byl v té době jen těžko dosažitelný výsledek.\n\nPrvotní návrh Daniela Burnhama se od výsledné realizace lišil dekorativnějším zakončením budovy s prvky ustupující fasády a hodinovým ciferníkem. Tyto prvky však byly z návrhu odstraněny. \n\nV zakulacené špičce je trojúhelníková budova široká jen 2 metry. Se svými 22 podlažími a 87 metry výšky je Flatiron Building často považována za nejstarší dosud stojící mrakodrap na Manhattanu, třebaže Park Row Building z roku 1899 je starší i vyšší.\n\nFlatiron Building není ani první stavbou \"žehličkového\" tvaru. Předcházela jí Gooderham Building v Torontu z roku 1892 a budova v Atlantě z roku 1897. Obě budovy jsou ale menší než jejich newyorský protějšek. \n"}
{"id": "226089", "url": "https://cs.wikipedia.org/wiki?curid=226089", "title": "Červenec 2007", "text": "Červenec 2007\n"}
{"id": "226090", "url": "https://cs.wikipedia.org/wiki?curid=226090", "title": "Starý rybník", "text": "Starý rybník\n\nNázev Starý rybník nese více objektů:\n\n\nnebo jsou tímto názvem také označovány:\n\nMůže jít též o název hradu:\n\nnebo také název místní části:\n"}
{"id": "226093", "url": "https://cs.wikipedia.org/wiki?curid=226093", "title": "Nadnárodní nevládní neziskové organizace v oblasti životního prostředí", "text": "Nadnárodní nevládní neziskové organizace v oblasti životního prostředí\n\nNadnárodní nevládní neziskové organizace tvoří rozsáhlou síť propojující organizace zabývající se ochranou životního po celém světě. Jsou jednou ze složek ochrany životního prostředí, sledují činnost politických stran a jejich rozhodování ohledně životního prostředí, navrhují zákony, které předkládají parlamentu ke schválení a podílí se na restauraci zdevastované krajiny.\n\nDlouhodobým cílem těchto organizací je mj. zvýšit obecné povědomí občanů o tématech politiky životního prostředí a stanoviscích nevládních organizací.\n\nNa celoevropské úrovni pracuje 10 velkých environmentálních organizací, tzv. \"Zelená desítka.\" (\"Green 10\"). Jedná se o neformální uskupení desíti největších evropských ekologických organizací sdružující více než 20 milionů evropských obyvatel, které se zabývá vývojem politiky životního prostředí a udržitelného rozvoje EU. Pod většinu z těchto deseti sdružení spadají i české organizace (např. Zelený kruh, Centrum pro dopravu a energetiku)\n\nČlenskými organizacemi \"Zelené desítky\" a jejich českými partnery jsou:\n\n\nÚkolem ekologických organizací je prosazovat, uskutečňovat a hájit veřejný zájem na zdravém životním prostředí pro každého občana a na ochraně přírody. Usilují například o legislativní změny, které povedou k ochraně přírody před znečištěním nebo o snižování množství odpadu. Dále pečují o některé z nejvzácnějších částí české přírody. Budují a provozují naučné stezky a zajišťují ekologickou výchovu a vzdělávání.\n\nAby tyto organizace dělaly svou práci dobře, je nutná jejich nezávislost, nestrannost a kvalitní práce s důrazem na přesnost, správnost a důvěryhodnost.\nVšechny ekologické organizace podepsaly zvláštní úmluvu, tzv. \"etický kodex\", kterým se zavazují k plnění těchto standardů.\n\nLegislativa nevládních neziskových organizací je založena na spolupráci a komunikaci environmentálních organizací při tvorbě a prosazování politiky životního prostředí. Jejím cílem je úspěšné prosazování připomínek členských organizací a spolupráce veřejnosti na připravovaných zákonech v duchu \"Aarhurské úmluvy\". Tato úmluva je přelomovým dokumentem pro životní prostředí a demokracii. Pojednává o přístupu k informacím a účasti veřejnosti na rozhodování a přístupu k právní ochraně a demokracii. \"Aarhurská úmluva\" byla připravena v 90. letech na půdě Evropské hospodářské komise OSN a do roku 2000 se k ní podpisem přihlásilo přes 40 zemí z Evropy a Střední Asie. Česká republika k této úmluvě přistoupila v roce 2004.\n\nZ ekonomického hlediska jsou nevládní neziskové organizace absolutně nezávislé na příspěvcích od států a různých národních seskupení. Snaží se tím distancovat od politických skupin, možné manipulace z jejich strany a zachovat si svou neutralitu. Spoléhají se proto pouze na příspěvky dobrovolníků. Hlavním měřítkem těchto organizací nemá být zisk peněz jako u komerčních firem, ale snaha naplňovat konkrétní poslání organizace a řešit problémy společnosti. Finance získávají na svou činnost jednak interně (členské příspěvky, prodej vlastních produktů) nebo externě (veřejné sbírky, dary jednotlivců a firem, granty). Často mají problémy se zajištěním dostatečných zdrojů na svou činnost a menší skupiny mohou řešit i existenční problémy.\n\nDobrovolníci z řad neziskových organizací podporující životní prostředí neměli nikdy vzhledem ke společnosti příliš příznivou situaci. Naráželi převážně na nepochopení z řad obyvatelstva, které se o tyto problémy nezajímalo. Lidé neměli důvod nic měnit, měli dost všech surovin potřebných pro pohodlný život. Navíc si uvědomovali, že by každá změna znamenala snížení osobních nároků na pohodlí popř. nějakou aktivitu. Právě z těchto důvodů se v minulých letech většina lidí od \"těch zelených\" distancovala a s přibývajícími lety mezi nimi tato propast narůstala. V dnešní době už je situace příznivější.\n\n\"CAN – Europe\" je nevládní nezisková organizace, která koordinuje činnost environmentálních skupin z celé Evropy zaměřujících se na problematiku spojenou se změnami klimatu. Českým partnerem této organizace je Centrum pro dopravu a energetiku – nevládní nezisková organizace působící od roku 2000, která se zaměřuje na dopravní politiku a legislativu.\n\nMezi cíle \"CAN – Europe\" patří podpora vlády i soukromého sektoru ve snaze snížit antropogenní emise skleníkových plynů, které jsou považovány za významnou příčinu změn klimatu, dále monitorovat a podporovat realizaci politických záměrů, které se týkají ochrany klimatu v Evropě. Nynější aktivity CAN – Europe jsou převážně zaměřeny na požadavky Rámcové úmluvy OSN o změně klimatu a Kjótského protokolu a plnění stanovených cílů, rozvoj a podporu širšího využívání alternativních zdrojů energie a spolupráci s evropskými environmentálními organizacemi.\n\n"}
{"id": "226094", "url": "https://cs.wikipedia.org/wiki?curid=226094", "title": "Starý rybník (Lochousice)", "text": "Starý rybník (Lochousice)\n\nStarý rybník je průtočný rybník na Touškovském potoce, nedaleko pod Novým rybníkem a těsně nad Lochousickým rybníkem. Leží v nadmořské výšce 406 m na území Lochousic, mezi Lochousicemi a Vrhavčí. Rybník je protáhlý v západovýchodním směru, jeho délka je přibližně 750 m a šířka přibližně 100 m. Rozloha Starého rybníka je 9,2 ha a množství zadržované vody přibližně 120 tisíc m³.\n\nStarý rybník je ve vlastnictví Klatovského rybářství.\n\n"}
{"id": "226095", "url": "https://cs.wikipedia.org/wiki?curid=226095", "title": "Sokolnictví", "text": "Sokolnictví\n\nSokolnictví je zvláštní způsob lovu pomocí vycvičených dravců, především sokolů, jestřábů a orlů. Jedná se o tradiční oblast lovectví, která používá své vlastní metody, úlovky a filozofii. Člověk, který tuto činnost vykonává, se nazývá sokolník. Od roku 2016 je české sokolnictví zapsáno organizací UNESCO na seznamu Mistrovských děl ústního a nehmotného dědictví lidstva.\n\nKde sokolnictví vzniklo není přesně známo. Domníváme se však, že sokolnictví vzniklo někde ve stepích jižní Asie, kde byly pro jeho vznik výborné podmínky, ke kterým neodmyslitelně patří otevřená krajina středoasijských stepí. To dokládá i několik pramenů z doby druhého tisíciletí před n. l., které pochází z oblastí Indii a Íránu. Během 1. tis. př. n. l. se sokolnictvím začali zabývat Arabové, Číňané a kočovné národy Střední Asie. Právě u nich slouží sokolnictví dodnes k lovu kožešinové i jiné zvěře, zatímco v ostatních zemích se stalo sokolnictví zábavou šlechticů a panovníků.\n\nO používání sokolnictví v období antického Řecka a Říma se žádné prameny nezmiňují, existuje jen stručná zmínka o pokusu syna císaře Avita o zavedení sokolnictví v Římě v 5. stol. n. l., který však neuspěl. V antickém období se sokoly či jestřáby lovili i Thrákové a Sarmaté, avšak informace o něm jsou velmi kusé. Do střední Evropy proniklo sokolnictví prokazatelně na konci 4. st. n. l. se Sarmaty a Germány. V téže době se z Číny rozšířilo do Japonska, kde se jím s oblibou zabývali samurajové. Od 6. stol. je sokolnictví pomalu zaváděno v říších Ostrogótů, Vizigótů, Franků a v dalších evropských zemích, především na dvorech panovníků a vyšší šlechty, kde sloužilo k zábavě. U nižší vrstvy obyvatel bylo sokolnictví využíváno jako zdroj potravy, záhy však bylo poddaným zakazováno. Od poloviny prvního tisíciletí existovaly právní předpisy, které upravovaly lov a nakládání s dravci. Krádeže a nezákonný odchyt sokolnických dravců byly tvrdě trestány, např. v Anglii za Edvarda III. či za Tudorovců dokonce oběšením. V Českých zemích je sokolnictví doloženo již ve velkomoravském období.\n\nV 10. století bylo už sokolnictví rozšířeno ve všech evropských, asijských a severoafrických zemích a chovy dravců (především sokolů a rarohů) se staly samozřejmostí na každém panovnickém dvoře. Sokolnictví ve středověku, zejména v tom raném, hrálo významnou politickou i ekonomickou roli a zanechalo výrazné stopy v různých národních kulturách (pověsti, legendy, poezie, výtvarné umění). Dravci vhodní pro sokolnictví začali být předmětem obchodování a rostla po nich značná poptávka. Zvlášť oblíbení byli bílí rarozi lovečtí, které chytali sokolníci ze Skandinávie na Islandu a v Grónsku, bývali používáni jako panovnický dar, obchodní artikl nebo výkupné za zajatce při jednání evropských panovníků s byzantskými a muslimskými vládci. K významnému rozvoji sokolnictví došlo také za období křížových výprav, kdy se zjistilo mnoho užitečných informací, např. použití čepiček k zastínění zraku dravce.\nPosléze začaly vznikat první evropské spisy o sokolnictví, z nichž nejznámější jsou \"De arte venardi cum avibus\" od římskoněmeckého císaře Fridricha II. z poloviny 13. století nebo spis anglické abatyše Juliany Berners z 15. století.\n\nLov s dravci představoval až do 17. století významnou součást loveckých způsobů u šlechty v celé střední a západní Evropě, ale i v Rusku, kde se těšilo mimořádné přízni samotných carů, např. Alexeje I. Za vlády cara Alexeje byla v Moskvě sokolníkům vyhrazena celá čtvrť v místech, kde se dnes nachází park Sokolniki. V souladu s tehdejším právem byli sokolníci téměř výlučně panovníci a šlechta. V 18. století dochází na západ od Ruska k prudkému úpadku sokolnictví, díky zdokonalování střelných zbraní používaných k lovu a vzrůstající oblibě parforsních honů. Úpad sokolnictví byl také dán celospolečenským vývojem a postupným zánikem feudalismu. Pouze v Nizozemí se sokolnictví udrželo až do 19. stol. Naproti tomu v Íránu, arabských zemích a severní Africe se sokolnictví udrželo dodnes především mezi vyššími vrstvami. Až do dnešních dnů se téměř v původní podobě zachovalo sokolnictví v Kirgizii, Kazachstánu a některých oblastech Číny, kde kromě sokolů a jestřábů užívají sokolníci také orly. Sokolnictvím se zabývá i prosté obyvatelstvo a loví s dravci různá zvířata, např. sviště, zajíce a lišky pro maso a kožešinu. S pomocí orlů loví Kyrgyzové a Kazaši dokonce gazely, sajgy a vlky.\n\nSokolníci dělí dravce podle jejich způsobu lovu na dvě skupiny: Dravci nízkého letu, kteří svoji vyhlídnutou kořist loví tak, že se v dostatečné vzdálenosti od kořisti spustí dolů a ke kořisti se přibližují letem nízko nad zemí, přičemž využívají zastínění např. trávou nebo terénem tak, aby je kořist uviděla v poslední chvíli a neměla čas k úniku. Takto loví jestřábi, káňata, ale také často orli. Další skupinou jsou dravci vysokého letu, kteří svoji kořist loví z výšky, někdy také střemhlavým letem. Do této skupiny patří všichni sokolovití dravci, např. sokol stěhovavý, ostříž, raroh velký či lovecký.\n\nDravci používaní v sokolnictví se krmí podle aktivity, která je spojena reprodukčním cyklem. Ke krmení se používají uměle odchovaní potkani, křepelky, holubi, kuřata a králíci, někdy i jiná zvířata, ale vždy z veterinárně ošetřených zdrojů.\n\nV chovné komoře je vždy chovaný jeden pár dravců. Jedná se o stavbu s plnými obvodovými zdmi, případně je jedna otevřena a opatřena mříží. Strop komory je pokryt z části střechou a z části sítí, aby mohly do komory pronikat sluneční paprsky a déšť. Komora je konstruována tak, aby měli dravci v jakoukoliv denní hodinu přístup do stínu a mohli si určovat sami podmínky pobytu. Rozměry komor pro středně velké dravce se pohybují kolem 5×3×3 metru. Menší dravci hnízdí v komorách menších, a naopak např. orlům vyhovují komory větší. Komora je zevnitř vybavena jednou nebo dvěma hnízdními plošinami, krmícími plošinami a různými větvemi a odsedávkami, jejichž tvar a velikost záleží na druhu dravce, který je v komoře chovaný. Dále je v komoře umístěna nádoba s vodou.\n\nK zajištění správného výcviku dravce je naprosto nezbytná celá řada pomůcek, tzv. sokolnická výstroj. Výstroj dravce tvoří chvatová pouta, obratlík, dloužec, rolničky, eventuálně jangoli a čepička. Sokolnickými potřebami jsou sokolnická rukavice, brašna, vábítko, cvičná příletová šňůra a posedy pro dravce. Také se často používá telemetrie (vysílačky), dravec se i na poměrně velké vzdálenosti pomocí přijímače dá celkem snadno a rychle naleznout. V poslední době se objevují novinky zejména v materiálech používaných na výrobu pomůcek, kdy tradiční kůže bývá nahrazena lehkými umělými vlákny.\n\nSokolníci v Česku se sdružují v rámci Klubu sokolníků Českomoravské myslivecké jednoty. Aby se člověk mohl stát sokolníkem, musí nejprve složit myslivecké zkoušky a poté zkoušky sokolnické. Navíc před složením těchto zkoušek musí byt uchazeč minimálně rok adeptem u myslivců tak i u sokolníků.\n\n"}
{"id": "226099", "url": "https://cs.wikipedia.org/wiki?curid=226099", "title": "Rolls-Royce Kestrel", "text": "Rolls-Royce Kestrel\n\nRolls-Royce Kestrel byl vidlicový dvanáctiválec (s válci svírajícími úhel 60°), vodou chlazený pístový letecký motor o zdvihovém objemu 21,23 litru, vyráběný během 30. let 20. století britskou firmou Rolls-Royce Ltd.. Celkem bylo postaveno 4750 motorů Kestrel všech verzí.\n\nMotor vzniká v roce 1927, kdy firma pracovala na typové řadě motorů „F“ (F.X, F.XI, F.XII a F.XIV — „nešťastné“ číslo XIII bylo vynecháno), který měl být nástupcem motorů Rolls-Royce Falcon (ty vznikly ve verzích Falcon I až III). Jako první britský vodou chlazený letecký motor měl řady válců odlité společně v jednom bloku (tzv. \"monoblok\"), na místo do té doby obvyklých samostatných válců, jednotlivě opatřených navařenými chladicími plášti vyrobenými z plechu. Inspirací pro toto řešení byl motor Curtiss D-12, dovezený do Británie firmou Fairey (poháněl její letoun Fairey Felix), ovšem provedení u „Royce“ bylo dále zdokonaleno. U nového motoru tak bylo možné oproti starší konstrukcím se samostatnými válci zmenšit rozteče mezi nimi, takže nový motor s bloky válců odlitými z hliníkové slitiny byl lehčí (v bloku byly vložené tenkostěnné ocelové válce, které byly v přímém styku s chladicí kapalinou, proudící blokem).\n\nDo výroby se zprvu dostal ve třech řadách, Kestrel I (původně F.XI), Kestrel II (F.XII) a Kestrel III (F.XIV). Hlavním rozlišovacím prvkem těchto řad byl převod reduktoru, 1,582 u Kestrelu I, 1,81 u Kestrelu II a 2,105 u Kestrelu III. Z řady variant lze zmínit alespoň přeplňované řady MS a S (ty se navzájem lišily převodem kompresoru a kompresním poměrem, řady MS měly převod kompresoru 1÷5,5 a kompresní poměr 5,50 zatímco S měly převod 1÷10 a kompresní poměr 6,00). Vývoj ovšem pokračoval dále k verzím Kestrel IV až XII a XIV až XVI (jak vidíme číslo 13 opět použito nebylo) a Kestrel XXX, které se vyznačovaly dále zvýšenými výkony a řadou drobných i větších úprav konstrukce.\n\nTento motor poháněl mj. tyto letouny — Avro 604 Antelope, Blackburn Sydney, Fairey Firefly II a Fairey Firefly III, Fairey Fleetwing, Fairey Fox, Fairey Hendon, Gloster Gnatsnapper II, Handley Page Heyford, Hawker Audax, Hawker Demon, Hawker Fury I a Fury II (Kestrel IIS, resp. Kestrel VI), Hawker Hardy, Hawker Hart, Hawker Hartbeest, Hawker Hind, Hawker Nimrod, Hawker Osprey, Miles Master, Short Singapore II a Singapore III, Supermarine Scapa, Supermarine Southampton IV či Westland Wizard II, nebo nizozemské Fokker C.X a D.XVII. Také ale můžeme jmenovat, mimo jiné, i prototypy německých letounů Junkers Ju 87, Messerschmitt Bf 109 a Heinkel He 112 a československý prototyp stíhačky Praga E-45.\n\n\n\n\n\n\n\n"}
{"id": "226104", "url": "https://cs.wikipedia.org/wiki?curid=226104", "title": "Rolls-Royce Silver Shadow", "text": "Rolls-Royce Silver Shadow\n\nRolls-Royce Silver Shadow je osobní automobil vyšší třídy firmy Rolls-Royce. V roce 1965 nahradil model Silver Cloud a ve dvou modelových řadách se vyráběl až do roku 1980. Následníkem byl Rolls-Royce Silver Spirit první generace.\n\nModel Silver Shadow se stal senzací ihned po svém představení, zejména díky tvaru karoserie, která šokovala ctitele značky Rolls-Royce.\n\nTímto modelem společnost Rolls-Royce vstoupila do moderního období. Společnost před jeho uvedením čelila kritice, která tvrdila, že firma Rolls-Royce „zaspala“ dobu. Silver Shadow nebyl revoluční pouze designem, ale měl další okem nepostřehnutelné inovativní prvky. Model měl nové nezávislé zavěšení všech kol, kotoučové brzdy a byl prvním Rolls-Roycem se samonosnou karoserii. Vůz měl systém hydraulické regulace výšky karoserie, který dodávala francouzská automobilka Citroen. Jako obvykle vozidla vyráběla i firma Bentley pod označením T1 a T2. Rozdíl mezi nimi byl jen v jiné masce chladiče a znaků.\n\nModel byl vybaven vidlicovým osmiválcem o objemu 6,2 litru. Bylo možné pořídit i čtyřstupňovou automatickou převodovku od firmy General Motors. Po několika letech od uvedení (od modelového roku 1970) byl původní motor zděděný po předchozím modelu Silver Cloud nahrazen legendárním vidlicovým osmiválcem o obsahu 6,75 litru, který s nepatrnými modifikacemi posloužil ještě dlouho v dalších modelech značky. Rovněž tak postarší 4-stupňovou automatickou převodovku nahradila osvědčená americká třístupňová samočinná převodovka GM400 Torque Converter. Silver Shadow patřil svými hodnotami maximální rychlosti 185 km/h, zrychlení z 0 na 100 km/h na hranici 11 sekund a z klidu na 400 m za 17,6 sekundy mezi rychlá vozidla. Pozdější model Silver Spirit využívá mnohé mechanické prvky, které poprvé použil právě Silver Shadow.\n\n"}
{"id": "226105", "url": "https://cs.wikipedia.org/wiki?curid=226105", "title": "Hominidé", "text": "Hominidé\n\nHominidé (Hominidae) je čeleď primátů z nadčeledi hominoidi (Hominoidea). Někdy se uvádí český název čeledi Hominidae jako „lidem podobní“ nebo „lidoopi\".\n\n\"Je třeba odlišovat:\"\n\nHominidé jsou středně velcí až velcí savci s výrazným pohlavním dimorfismem u orangutanů a goril a méně zřetelným u šimpanzů a lidí. Živí se plody, listy, pozemní vegetací a často i živočišnou stravou. Jsou schopni se adaptovat k životu v různých typech ekosystémů. Jsou typičtí poměrně řídkou srstí. Všechny druhy používají alespoň částečnou bipedii a brachiaci. Většina zástupců čeledi Hominidae umí velmi dobře manipulovat s nástroji a často je i vyrábět. Mnozí hominidé mají analytické schopnosti, umí napodobovat a uvědomují si vlastní osobnost. Zvládají zrcadlový test sebeuvědomění. Rozpoznávají směr pohledu ostatních.\n\nKosti obličejové části lebky jsou poměrně široké a robustní, spodní čelist je hluboká. Chrup je nespecializovaný, zejména krátké a velké třenové zuby a archaicky utvářené stoličky. Řezáky jsou široké, ale zároveň poměrně vysoké. Mozkovna je v poměru k rozměrům celé lebky relativně velká. Také mozek je poměrně velký, s rozsáhlým zbrázděním mozkové kůry. Pyramidové dráhy jsou rozvinuté. Základním smyslovým orgánem je zrak, zatímco sluch má význam zejména v komunikaci.\n\nPostkraniální kostra je dobře přizpůsobená pohybu v částečně nebo zcela vzpřímeném postoji i závěsu na předních končetinách. Dlouhé kosti končetin jsou široké, s velkými hlavicemi. Výrazně je rozvinuto svalstvo zad a pánve, stejně jako mimické svaly. Ruka je schopná silného úchopu i jemné manipulace.\n\nVšichni hominidé jsou si navzájem velmi podobní složením krve i geneticky. Orangutani, gorily i šimpanzi mají 48 chromozómů, zatímco lidé jen 46. Tento rozdíl však mohl vzniknout běžnou chromozomální mutací, takže neznamená výraznou genetickou odlišnost. Je ovšem zásadní pro nemožnost křížení lidí s kterýmkoliv jiným rodem, byť ze stejné čeledě. Orangutani, gorily i šimpanzi jsou vnímaví ke specifickým lidským nemocem, proti kterým jsou jiní primáti odolní.\n\nOntogeneze je dlouhá, a první početí přichází za normálních okolností až několik let po dosažení pohlavní zralosti. Typickým znakem je dlouhé sociální dozrávání. Důležitá je úloha učení, a to jak při zapojování se do sociální struktury, tak při poznávání prostředí, typu potravy, predátorů i při lokomoci. V tomto procesu hrají u všech hominidů zásadní úlohu samice – matky. Samci pečují o mláďata méně často.\n\nChování i komunikace jsou vysoce rozvinuté. Důležitou roli ve složité sociální struktuře hraje kontaktní chování (objímání, doteky, uchopování rukou) a neverbální komunikace symbolizovaným chováním, jako jsou hrozby, usmiřování, rituály při setkávání a podobně. Princip dominance bývá uplatňován značně složitým způsobem. Významnou roli mají postkonfliktní mechanismy, jako je usmiřování a utěšování. V chování všech druhů je možno pozorovat alespoň elementy emocí, které souvisí i s rozvinutou mimikou.\n\nV oligocénu, zhruba před 25 - 30 miliony let se od úzkonosých opic Starého světa oddělila nadčeleď Hominoidea. Následující geologické období – miocén – bylo zlatým věkem hominoidů. Došlo během něj k velkému rozvoji celé nadčeledi a ke vzniku mnoha různých vývojových větví. Zlomkovité paleontologické nálezy hominoidů však komplikují poznávání těchto procesů. Velká část rodů je známá pouze z torzovitě dochovaných koster, převážně jen z fragmentů lebek, čelistí, zubů a podobně. Mnohé důležité identifikační znaky na nich proto nelze pozorovat a porovnávat. Mnohdy je velmi obtížné přesně určit příbuzenské vztahy i jejich pozici v evoluci.\n\nZhruba před 18 - 20 miliony let došlo podle analýzy DNA k oddělení vlastních hominidů od gibonovitých (Hylobatidae). Přibližně ve stejné době (před 17–18 miliony let) se hominoidi rozšířili z Afriky i do Evropy a Asie, přičemž podle dosavadních nálezů nelze rozhodnout, zda se linie hominidů vytvořila již v Africe nebo až v Eurasii. Nejstarší dosud známí hominidé (Dryopithecus, Sivapithecus, Pierolapithecus) byli nalezeni v Evropě a v Asii. Zde se úspěšně adaptovali a obsadili volné ekologické i potravní niky. Došlo tak ke vzniku mnoha nových rodů a druhů.\n\nV Africe jsou naopak nálezy hominidů v této době velmi vzácné a přibývá jich až v závěru miocénu. Dosud není jisté, zda zástupci nadčeledi Hominoidea v Africe na počátku středního miocénu téměř nebo zcela vyhynuli a byli později převrstveni hominidy z Eurasie, nebo zda hlavní vývojová linie směrem k dnešním lidoopům pokračovala nerušeně v Africe, avšak v oblastech, které neměly vhodné podmínky pro fosilizaci. Jednotlivé rody z Afriky, Evropy i Asie se spolu navíc mohly různým způsobem prolínat a v současnosti nelze určit, která z linií vymřela bez potomků a z které vzešli předci moderních hominidů. Lépe doložený je vývoj dnešního orangutana v jihovýchodní Asii (fosilní rody Sivapithecus, Lufengpithecus, Khoratpithecus) a člověka v Africe (Sahelanthropus, Orrorin, Ardipithecus, Australopithecus), zatímco fosilní předchůdci šimpanzů a goril jsou prakticky neznámí. Může to být způsobeno právě i tím, že šimpanzi a gorily žijí v prostředí, kde se fosilie dochovávají jen vzácně.\n\nDo konce miocénu většina zástupců nadčeledi Hominoidea, včetně mnoha hominidů vyhynula. Vymírání úspěšné nadčeledi je dáváno do souvislosti s dalším vysušováním a ochlazováním klimatu a ústupem subtropického klimatického pásu blíž k rovníku. Spolu s lesními porosty se do výrazně zmenšených oblastí tropů a subtropů stahovali i hominidé. Opustili Evropu i rozsáhlé oblasti Asie a v současnosti obývající jen značně omezené regiony Asie a Afriky. Geografické i klimatické změny však na druhou stranu mohly ve východní Africe stimulovat rychlý rozvoj přizpůsobivějších forem, aby se tam v závěru miocénu objevili první bipední tvorové, směřující ke vzniku rodu Homo. V pliocénu se pak již všechny rody současných hominidů – orangutani, gorily, šimpanzi i lidé – vyvíjeli zcela samostatně.\n\nNedávné objevy v Evropě ale naznačují i něco jiného. Graecopithecus (srovnej Ouranopithecus) nalezený v Řecku a starý 7,2 miliónu let, by mohl být předkem rodu Homo. Další objev typicky lidských stop na Krétě (ostrov, který se oddělil od řecké pevniny před 5 miliony let) a datovaných na 5,7 miliónu let ukazuje na rané člověku podobné hominidy v Evropě. Jsou tedy starší, než lidské nálezy v Africe (starší hominidé mají opicím podobné stopy).\n\nHominidé jsou jedinou čeledí, jejíž zástupci (lidé) jsou rozšíření po celém světě. Zbývající rody však žijí v úzce vymezených oblastech a některým hrozí i vymizení.\n\nJeště v 80. letech 20. století patřili do čeledi Hominidae pouze člověku podobní australopitéci a rod Homo \"sensu lato\". Rozvoj psychologie a etologie začal výrazně narušovat výlučnost a jasnou definovatelnost čeledi Hominidae z hlediska schopností komunikace, analytického myšlení, uvědomění si vlastní osobnosti, používání nástrojů, sdílení potravy a mnoha dalších psychických a sociálních vlastností, které byly do té doby považovány za výhradně hominidní. Důležitým impulsem pro taxonomické změny byly molekulárně-genetické studie, které prokázaly, že rozdíly v genetickém vybavení jednotlivých lidoopů a lidí jsou téměř zanedbatelné.\n\nTo vedlo k zahrnutí gorily a šimpanze do podčeledi Homininae. Současné studie však vyvracejí blízkou příbuznost šimpanzů a gorily. Geneticky je gorila šimpanzům vzdálenější, než je šimpanz člověku. Zároveň byla do čeledi Hominidae včleněna také podčeleď orangutani (\"Ponginae\"), a to také z toho důvodu, že v některých znacích, například ve stavbě vnitřních orgánů, je orangutan člověku velmi podobný. Orangutan také běžně úspěšně prochází zrcadlovým testem, který byl u goril mnohdy neúspěšný.\n\nNovější systematické členění nadčeledi Hominoidea, které lépe vyhovuje vývojovým vztahům, se dotklo i čeledi Hominidae a jejího rozdělení na podčeledi. S vypuštěním fosilních rodů vypadá následovně:\n\n\n\n"}
{"id": "226107", "url": "https://cs.wikipedia.org/wiki?curid=226107", "title": "Chorvatská pravoslavná církev", "text": "Chorvatská pravoslavná církev\n\nChorvatská pravoslavná církev patří mezi menší církve v Chorvatsku.\n\nČasto se nesprávně uvádí, že Chorvatská pravoslavná církev nastala v éře nezávislého chorvatského státu (NDH). Nápad se zrodil v druhé polovině 19. století století, protože v té době bylo na území dnešního Chorvatska velké množství pravoslavných Chorvatů. I mezi chorvatskými hodnostáři bylo mnoho pravoslavných Chorvatů nebo osoby, kde jeden nebo oba rodiče byli pravoslavní Chorvaté.\n\nKupříkladu Ante Starcevic (matka byla pravoslavná), zvaný otec národa, vůdce strany státu; August Harambašić, chor. spisovatel, Kovacević, Stjepan Miletić, první intendant Chorvatského národního divadla (HNK), Nikola Kokotović, novinář, člen čisté strany práva, bojovník proti velikosrbství a srovnávání pravoslaví se srbstvím, Petar Preradović, chor. básník, Anastas Popović (1786.-1872.) zakladatel první finanční instituce v Chorvatsku (1846.)\n\nV období nezávislého chorvatského státu (NDH), se Chorvatské pravoslaví mělo stát třetím povoleným náboženstvím v zemi. Jeho členové byli oproštěni od nošení bílé pásky označující ostatní pravoslavné a obdrželi i další výhody. Patriarchou se stal ruský emigrantský mnich Grigorije Maksimov, který byl nalezen v zapadlém klášteře ve Srijemu. Po uvedení do úřadu přijal jméno Germogen.\n\nV 90. letech několik chorvatských teologů v čele s Jurajem Kolarićem přišlo s návrhem obnovit Chorvatskou pravoslavnou církev. Mnoho Chorvatů, kteří jsou pravoslavného vyznání nechce mít se Srbskem a Srbskou pravoslavnou církví nic společného. Srbská pravoslavná církev je agresivní a je zodpovědná za všechny války v bývalé Jugoslávii, které také aktivně podporovala. Jako náhrada měla vzniknout Chorvatská pravoslavná církev pro pravoslavné žijící v Chorvatsku. Došlo k normalizaci vztahů mezi Srbskem a Chorvatskem a Srbská pravoslavná církev se do Chorvatska vrátila a opět rozvinula svoji činnost.\n\nV roce 2010 se objevila další iniciativa pro obnovu Chorvatské pravoslavné církve. Dne 13. března 2010, bylo v Zadaru oznámeno založení sdružení chorvatské pravoslavné komunity. Toto sdružení si klade za cíl obnovit Chorvatskou pravoslavnou církev. Sdružení má již 430 členů. Iniciativa pro obnovu Chorvatské pravoslavné církve vyvolala odsouzení Srbské pravoslavné církve a komise pro vztahy s náboženskými společenstvími. Nicméně, dnes je stále větší touha někdejších chorvatských Srbů aby se deklarovali jako Chorvaté pravoslavného vyznání.\n\n\nhttp://hpc-manastir-gomirje.blogspot.cz/\n\n\n"}
{"id": "226108", "url": "https://cs.wikipedia.org/wiki?curid=226108", "title": "Košínský potok", "text": "Košínský potok\n\nKošínský potok je potok v okrese Tábor v Jihočeském kraji v České republice. Je přibližně 17 km dlouhý, v kategorii významný 10,5 km. Také se někdy uvádí pod názvy \"Tismenice\" nebo \"Tismenický potok\".\n\nPramení 2 km západně od Střezimíře v oblasti kolem „Čmerdovky“ u Bonkovic. Ze směru od pramene míří k jihovýchodu až jihu přes Bonkovice, přes Struhový rybník, Hořejší rybník a Chobot do Nové Střezimíře, kde se stáčí k jihu podél Šestkova vrchu (563 m n. m.), u Šeborova mlýna přibírá zprava malý přítok a před Borotínem-Starým Zámkem se stáčí doprava a vlévá do Starozámeckého rybníku (soutok s Borotínským potokem zprava). Bezprostředně pod Starozámeckým rybníkem následuje rybník Babinec, do nějž se zprava vlévá Chomoutovský potok. Horní tok od pramene ke Starozámeckému rybníku či Babinci se označuje též jako Bonkovický potok.\n\nPod Starozámeckým rybníkem pokračuje potok dále na jih, bezprostředně následuje rybník Babinec. Z rybníku Babince teče dále na jih. Pod obcí Moraveč přibírá zleva od Sudoměřic vodu \"Černého potoka\", u Rzavé se zleva vlévá další potok, tekoucí z jezera Chotoviny. Potom Košínský potok údolím mezi radimovickými a košínskými lesy míří k obci Košín, vtéká do vodní nádrže Košín I. (na jejím začátku se zprava kaskádou rybníků připojuje Radkovský potok) a z ní pokračuje jihovýchodně a zde tvoří četné meandry. Zleva přibírá vodu dvou potoků od Stoklasné Lhoty a u starobylého železničního viaduktu (trať z Tábora na Písek) zprava ze \"Svrabovského\" a \"Radimovického\" potoka (ten protéká přes soustavu rybníků u obce Radimovice u Tábora (rybníky \"Praporka, Mlynářka, Hájek, Velký rybník, Nová komora, Podedvorný rybník\", aj.). Těsně u místní části Tábor–Náchod se Košínský potok vlévá do Malého Jordánu. Z něj, nad bývalým náchodským mlýnem a u polní cesty Náchod-Čekanice, přes mohutná stavidla, pokračuje 2 m širokým tokem do nedaleké údolní nádrže (obecně označované jako rybník) Jordán. Poslední úsek, z Jordánu přes město Tábor do Lužnice, se obvykle označuje již jako Tismenický potok.\n\nV druhé vlně velkých povodní na jihu Čech v srpnu 2002 se silně rozvodnil také Košínský potok a přívaly vody nevydržela hráz Zámeckého rybníku v Borotíně. Po jejím protržení voda ještě více ohrozila Malý Jordán a také nádrž Jordán v Táboře. Zde pod hrází bylo již vodou zaplaveno údolí kolem Tismenického potoka, který je v podstatě dolním tokem Košínského potoka.\n\n"}
{"id": "226109", "url": "https://cs.wikipedia.org/wiki?curid=226109", "title": "Tismenický potok", "text": "Tismenický potok\n\nTismenický potok je potok v okrese Tábor v Jihočeském kraji v České republice.\n\nZ Jordánu odtéká přepadem přes vodopád (katarakt) do údolí a teče Táborem. Míjí zde pod hradbami města známý Housův mlýn (v těchto místech se v 15. století konaly bohoslužby husitských radikálů – adamitů) a po nedlouhé cestě údolím se zprava vlévá do řeky Lužnice.\n"}
{"id": "226110", "url": "https://cs.wikipedia.org/wiki?curid=226110", "title": "Ciudad Valles", "text": "Ciudad Valles\n\nCiudad Valles je třetí největší město mexického spolkového státu San Luis Potosí.\nMěsto (116 261 obyvatel) je střediskem stejnojmenného správního obvodu (2 396,5 km² a 156 859 obyvatel) na samém východě státu.\n\nV blízkosti města protéká řeka \"Valles\", jeden z přítoků řeky \"Tampaón\", jež spoluvytváří řeku \"Pánuco\", která plyne na východ a u dvouměstí Tampico-Ciudad Madero se vlévá do Mexického zálivu. V řece Valles v blízkosti Ciudad Valles splývají vody tří jejích přítoků: říček \"Salto, Naranjo a Gato\".\n\nVe městě Ciudad Valles se kříží hlavní silnice č. 70 (západ-východ: San Luis Potosí–Tampico) a č. 85 (spolu s č. 80 ve směru sever-jih: Ciudad Mante–Pachuca de Soto). Dále městem Ciudad Valles prochází železnice spojující je s hlavním městem státu San Luis Potosí na západě a městem Ciudad Madero na východě a Ciudad Mante na severu.\n\nOkolí města Ciudad Valles je bohaté na místa, která jsou hodna zájmu turistů.\nNa železniční trati ve směru z města na San Luis Potosí je zastávka \"Micos\". Trať zde vede ostrým údolím, v němž řeka vytváří několikery kaskády.\nDalší pamětihodností je jeskyně Sabinek (Cueva de Los Sabinos, délka 1502 m).\nNa přítoku řeky Tampaon Gallinasu lze nalézt poblíž Ciudad Valles i jinou významnou přírodní památku: \"Tamulský vodopád\" (Cascada de Tamul), asi nejvyšší (105metrový) vodopád státu.\n\n"}
{"id": "226113", "url": "https://cs.wikipedia.org/wiki?curid=226113", "title": "Makedonská pravoslavná církev", "text": "Makedonská pravoslavná církev\n\nMakedonská pravoslavná církev vznikla v roce 1958, kdy byl srbský nejsvětější synod nucen uznat autonomii makedonské církve. Do té doby působila na území jugoslávské Makedonie srbská pravoslavná církev.\n\nVznik vlastní církve měl přispět k posílení postavení Makedonců jako samostatného národa. Uznat samostatnost makedonské církve však Srbové v roce 1967 odmítli. Autokefalita makedonské pravoslavné církve byla výsledkem makedonských snah zvýšit míru své rovnoprávnosti ve vztahu s ostatními republikami SFRJ, což bylo možné realizovat teprve až po velkých změnách vnitřní politiky po Brionském plénu.\n\nMakedonská církev navazovala na ohridskou církev zrušenou v roce 1767, která byla prohlášena za původní makedonskou církev. Přestože makedonská církev nebyla nikým uznána, začala vytvářet vlastní strukturu a učiliště, makedonština se stala jejím církevním jazykem. Až v roce 2002 byla podepsána mezi srbskou a makedonskou církví dohoda o faktické nezávislosti makedonské církve. Svatý synod makedonské církve přesto dohodu odmítl.\n"}
{"id": "226120", "url": "https://cs.wikipedia.org/wiki?curid=226120", "title": "Stargate Infinity", "text": "Stargate Infinity\n\nStargate Infinity je animovaný televizní seriál. Jedná se o spin-off seriálu \"Hvězdná brána\" (\"Stargate SG-1\"). Byl vytvořen za spolupráce Metro-Goldwyn-Mayer (MGM) a DiC Entertainment a režíroval ho Will Meugniot. Seriál měl premiéru 14. září 2002 na stanici FOX Network, byl však velice neoblíbený a přestal se vysílat po první sezóně, předtím, než byla rozřešena hlavní zápletka.\n\nDěj se odehrává asi 30 let po prvním použití hvězdné brány. Existence programu hvězdné brány už byla zveřejněna. Tým absolventů StarGate Academy vedený majorem Gusem Bonnerem se vydává na průzkumné mise po celé galaxii. V prvním díle je objeveno zvláštní stvoření, starověká mumie Draga. SGC se snaží vrátit Dragu na její domovskou planetu, ale mumie je sledována rasou, která loví na Zemi lidi. Celý tým je obviněn ze zrady a vydává se společně s Dragou pryč do vesmíru hledat důkaz, který by dokázal jejich nevinu. Zápletka nebyla nikdy rozřešena, protože seriál byl zrušen po první sezóně.\n"}
{"id": "226121", "url": "https://cs.wikipedia.org/wiki?curid=226121", "title": "Seznam dílů seriálu Stargate Infinity", "text": "Seznam dílů seriálu Stargate Infinity\n\nToto je seznam dílů seriálu \"Stargate Infinity\". Americko animovaný sci-fi seriál \"Stargate Infinity\" měl premiéru 14. září 2002 na stanici FOX Network. Nezískal si však oblibu a po první řadě byl ukončen. Celkem bylo do 24. března 2003 odvysíláno 26 dílů.\n\n\n"}
{"id": "226127", "url": "https://cs.wikipedia.org/wiki?curid=226127", "title": "Royal Brackla", "text": "Royal Brackla\n\nRoyal Brackla je skotská palírna společnosti United Distillers nacházející se ve městě Nairn v kraji Inverness-shire, jež vyrábí skotskou sladovou malt whisky.\n\nPalírna byla založena v roce 1812 a produkuje čistou sladovou malt whisky. Tato palírna leží několik mil jižně od přístavu Nairn. I Royal Brackla měla v letech 1985 - 1991 existenční problémy a v tomto šestiletém období byla uzavřena. Palírna má čtyři kotle představující architektonickou směs starého a nového. Produkuje whisky značky Royal Brackla, což je 10letá whisky s obsahem alkoholu 43%. Tato whisky má nasládlou čokoládovo-dubovou chuť.\n"}
{"id": "226131", "url": "https://cs.wikipedia.org/wiki?curid=226131", "title": "Lemurovití noční", "text": "Lemurovití noční\n\nLemurovití noční (\"Lepilemuridae\") je čeleď nejprimitivnějších primátů, kteří patří mezi endemity, vyskytující se na Madagaskaru. Čeleď má jediný rod s asi 25 druhy.\n\nVědci se domnívali, že rod (\"Lepilemur\"), který se odlišuje od ostatních lemurů, je potomkem asi před 1000 léty vymřelé opice (\"Megaladapis\"), proto se tato čeleď nazývala (Megaladapidae) Major, 1893. Později se prokázala neoprávněnost této domněnky a toto jméno je nyní považováno za mladší synonymum.\n\nJsou to poměrně malé opice, měří asi 250 až 300 mm a váží 500 až 900 gramů. Huňatý ocas mají dlouhý asi 250 mm. Na hřbetě a bocích jsou hnědí až tmavě šedí, obličej mají světle šedý, bříška světlá a ocas načervenalý. Mají krátkou hlavu s velkými ušními boltci a žluté kulaté oči. Zadní nohy mají delší a silné, dokáží rychle běhat a skákat i vertikálně. Prsty mají opatřeny nehty, pouze druhý prst zadních končetin nese dráp na škrábání.\n\nStravu mají téměř vegetariánskou, upřednostňují rostlinnou potravu, listy a ovoce. Jsou to noční tvorové, žijí na stromech, kde den přespávají v dutinách. Mimo doby rozmnožování jsou samotáři. Samci mají větší teritoria než samice a mají tak na svém území více samic. Zvířata stejného pohlaví brání hlasitými, pronikavými zvuky svá území proti konkurentům. Samičky rodí jedno mládě, zpočátku ho přenáší v tlamičce a později zavěšené v srsti, při hledání potravy ho ukládá do hnízda v dutině.\n\nLemuři všeobecně nejsou na Madagaskaru mnoho loveni, místní obyvatelé jsou pověrčiví a mají z nich obavy. Jsou však ze svých území vytlačováni změnou přírodních podmínek, kdy velkou rychlostí pokračuje odlesňování z důvodů zemědělství, těžby dřeva a výroby dřevěného uhlí. Za ohrožený druh je považován lemur ankaranský, za zranitelný druh lemur Milne-Edwardsův a za kriticky ohrožený druh lemur severní. O ostatních druzích nemá IUCN dostatek informací.\n\n"}
{"id": "226132", "url": "https://cs.wikipedia.org/wiki?curid=226132", "title": "Bristol Taurus", "text": "Bristol Taurus\n\nBristol Taurus byl letecký motor, zážehový vzduchem chlazený přeplňovaný dvouhvězdicový čtrnáctiválec.\n\nTaurus patří mezi nepříliš početnou skupinu leteckých motorů s unikátním šoupátkovým rozvodem Burt-McCollum. Firma Bristol Aeroplane Company byla průkopníkem v praktickém použití tohoto typu rozvodu (resp. spíše šéfkonstruktér jejího motorářského oddělení Roy Fedden), který skýtal oproti klasickému ventilovému rozvodu několik nepřehlédnutelných výhod.\n\nFirma se vývoji leteckých hvězdicových motorů s šoupátkovým rozvodem věnovala již od roku 1927, na základě publikované práce Harry R. Ricarda, FRS (Harry Ralph Ricardo, později Sir Harry, FRS), ve které se věnoval srovnání výkonů a vlastností zkušebních jednoválců s ventilovým a šoupátkovým rozvodem. Vedle několika motorů firmy Bristol (Perseus, Aquila, Taurus, Hercules a Centaurus) byl tento šoupátkový rozvod použit také u motorů Napier Sabre a Rolls-Royce Eagle 22.\n\nTento typ motoru poháněl letouny Bristol Beaufort a Fairey Albacore (první stroje poháněné motory Taurus II vzlétly během roku 1938). Celková výroba byla kolem 3400 motorů Taurus.\n\n\n\n\n\n\n"}
{"id": "226141", "url": "https://cs.wikipedia.org/wiki?curid=226141", "title": "No One Can Do It Better", "text": "No One Can Do It Better\n\nNo One Can Do It Better je debutové album amerického rapera The D.O.C., které vyšlo v roce 1989, dostalo se na 20. místo amerického žebříčku The Billboard 200 a stalo se 1x platinovým. Kromě The D.O.C. se na albu objevila i skupina N.W.A (v poslední skladbě \"Grand Finalé\"), která v té době také patřila pod label Ruthless. Toto je jediná deska, která vyšla před tím, než si D.O.C. vážně poškodil hlasivky při autonehodě.\n\n1. It's Funky Enough - 4:29\n2. Mind Blowin' - 3:36\n3. Lend Me An Ear - 3:20\n4. Comm. Blues - 2:22\n5. Let The Bass Go - 3:41\n6. Beautiful But Deadly - 5:34\n7. The D.O.C. & The Doctor - 4:06\n8. No One Can Do It Better - 4:51\n9. Whirlwind Pyramid - 3:45\n10. Comm. 2 - 1:21\n11. Formula - 4:12\n12. Portrait Of A Masterpiece - 2:29\n13. The Grand Finalé - 4:39\n\n Its Funky Enough\n"}
{"id": "226146", "url": "https://cs.wikipedia.org/wiki?curid=226146", "title": "Rudi Völler", "text": "Rudi Völler\n\nRudolf „Rudi“ Völler (* 13. dubna 1960 v Hanau) je bývalý německý fotbalový útočník a také bývalý trenér německého národního týmu. V dresu Německa vyhrál MS 1990 a jako trenér dovedl německý tým ke stříbru na MS 2002. Nyní je sportovním manažerem Bayeru Leverkusen. V roce 1983 získal v Německu ocenění Fotbalista roku.\n\nVöller je odchovancem Mnichova 1860, ale do Bundesligy naskočil až ve svém druhém působišti Werderu Brémy v roce 1982. V roce 1987 odešel Rudi do italského klubu AS Roma, kde si vysloužil přezdívku „il tedesco volante“ (létající Němec). V dresu AS Roma vyhrál v roce 1991 italský fotbalový pohár.\nV roce 1992 Rudi přestoupil do Olympique de Marseille, kde v roce 1993 vyhrál Ligu mistrů. V dresu Olympique de Marseille odehrál 58 zápasů a vstřelil 24 branek.\n\nV roce 1994 se vrátil do Německa do Leverkusenu. Hráčskou kariéru ukončil v roce 1996 a odstartoval svoji kariéru ve vedení klubu.\n\nKluby:\n\n"}
{"id": "226147", "url": "https://cs.wikipedia.org/wiki?curid=226147", "title": "Didier Deschamps", "text": "Didier Deschamps\n\nDidier Deschamps [\"diďjé déša\"] (* 15. října 1968 v Bayonne) je bývalý francouzský fotbalový záložník, který byl kapitánem národního týmu na MS 1998 a ME 2000. Pelé ho roku 2004 zařadil mezi 125 nejlepších žijících fotbalistů. Od roku 2012 je trenérem francouzské fotbalové reprezentace, kterou v roce 2018 dovedl k titulu mistrů světa.\n\nDeschamps odstartoval svoji kariéru v amatérském klubu Aviron Bayonnais FC. Jeho potenciál brzo objevili skauti FC Nantes a zde Didier v dubnu roku 1983 podepsal kontrakt. Deschampův debut v Ligue 1 byl 27. září 1985.\n\nV roce 1989 přestoupil do Olympique de Marseille. V dresu Marseille sbíral i první trofeje. Dvakrát po sobě s týmem vyhrál Ligue One v letech 1991 a 1992. V roce 1993 pak s Marseille vyhrál Ligu mistrů a stal se nejmladším kapitánem, který tuto trofej zvedl. V roce 1994 přestoupil do Juventusu, kde vyhrál třikrát Serii A, jednou italský fotbalový pohár a dvakrát italský Superpohár. Podruhé ve své kariéře vyhrál i LM.\n\nV roce 1999 přestoupil Deschamps do anglické Chelsea, zde vyhrál FA Cup. Svoji hráčskou kariéru ukončil ve španělské Valencii, kde také vyhrál svou poslední trofej pro vítěze La Ligy. Kariéru ukončil v roce 2001.\n\nPo skončení fotbalové kariéry se ujal vedení celku AS Monako, kde postoupil do finále LM. Rezignoval 19. září 2005 po otřesném začátku sezóny.\n\n10. června 2006 nastoupil ke kormidlu Juventusu Turín, který byl přeřazen do Serie B za úplatkářskou aféru. Vydržel zde do konce sezóny a dostal tým zpátky do Serie A z prvního místa. Po sezóně ale skončil.\n\nZpátky k trénování se vrátil až v roce 2009, kdy se ujal týmu Olympique Marseille a ten vedl do roku 2012. Vyhrál s ním titul Ligue 1 a vrátil ho zpět mezi mistry.\n\nV roce 2012 byl jmenován trenérem francouzské fotbalové reprezentace, kterou dovedl úspěšně až na MS 2014 v Brazílii. V evropské baráži vyřadila Francie Ukrajinu ve dvojzápase 0:2 (prohra) a 3:0 (výhra). Na šampionátu Francouzi vypadli ve čtvrtfinále s Německem po porážce 0:1. Zato na MS 2018 dovedl francouzské reprezentační mužstvo k titulu mistrů světa (FIFA).\n\n\n\n\n\n"}
{"id": "226148", "url": "https://cs.wikipedia.org/wiki?curid=226148", "title": "Jean-Pierre Papin", "text": "Jean-Pierre Papin\n\nJean-Pierre Papin (* 5. listopadu 1963 v Boulogne-sur-Mer) je bývalý fotbalový francouzský útočník a nyní trenér RC Strasbourg. Pelé ho roku 2004 zařadil mezi 125 nejlepších žijících fotbalistů.\n\nV roce 1991 se stal, ještě jako hráč Olympique de Marseille, držitelem Zlatého míče. Stal se jediným vítězem, který působil ve francouzské nejvyšší soutěži. Ve francouzské Ligue 1 se stal pětkrát (1988-1992) po sobě nejlepším střelcem této soutěže. V dresu Olympique de Marseille vstřelil ve 254 utkáních 157 branek.\n\nHráčská kariéra – INF Vichy (1983-1984), Valenciennes FC (1984-1985), Club Brugge KV (1985-1986), Olympique de Marseille (1986-1992), AC Milán (1992-1994), FC Bayern Mnichov (1994-1996), FC Girondins de Bordeaux (1996-1998) a EA Guingamp (1998).\n\nV 54 reprezentačních utkáních vstřelil 30 branek. Zahrál si na MS 1986 v Mexiku, kde Francie skončila na třetím místě. Dále si zahrál také na ME 1992 ve Švédsku. Poslední zápas v národním týmu odehrál v roce 1995.\n\nTrenérská kariéra – RC Strasbourg (2006-2007), RC Lens (2007-2008), LB Châteauroux (2009-2010).\n\n\n\n"}
{"id": "226149", "url": "https://cs.wikipedia.org/wiki?curid=226149", "title": "Metro Vancouver", "text": "Metro Vancouver\n\nRegionální okres Metro Vancouver je jeden z regionálních okresů v kanadské provincii Britská Kolumbie. Skládá se z metropolitního území obklopující město Vancouver. Označuje se také jako Metropolitní území Vancouveru () nebo Velký Vancouver (). Metro Vancouver se až do srpna 2007, kdy došlo ke změně názvu, oficiálně jmenoval Regionální okres Velký Vancouver (, GVRD)\n\nSpráva Metro Vancouveru sídlí ve městě Burnaby. Nejdůležitějším a největším městem v oblasti je Vancouver. V srpnu 2007 správní rada jednohlasně schválila návrh předložený vládě provincie na změnu oficiálního jména na Metro Vancouver. Nové jméno bylo oficiálně oznámené v září 2007.\n\nRegionální okres leží v jihozápadní části Britské Kolumbie. Jeho území tvoří západní polovinu regionu Lower Mainland, který se rozprostírá v širším okolí města Vancouver. Východní část regionu zabírá\nRegionální okres Fraser Valley.\nPří sčítání lidu v roce 2001 měl tehdy ještě Velký Vancouver 1 986 965 obyvatel. V roce 2006 žilo v kraji již 2 116 581 obyvatel, což reprezentuje 6,5% nárůst za pět let. Tato čísla ukazují, že zde žije polovina obyvatel provincie Britská Kolumbie. Z třiceti nejvíce zalidněných samosprávních územních celků v provincii se třináct nachází v oblasti Metro Vancouver. Oblast se rozprostírá na ploše 2 877,36 km².\n\nMetropolitní oblast se skládá z 21 \"začleněných\" obcí a jednoho \"nezačleněného\" volebního území.\n\nNezačleněná Electoral Area A - Volební oblast A zahrnuje všechny nezačleněné území v rámci hraníc kraje, včetně ostrova Barnston a oblasti patřící Univerzitě Britské Kolumbie (University Endowment Lands). Na území této oblasti žije 8 813 obyvatel (2005).\n\nNa území regionálního okresu leží 17 indiánských rezervací, v kterých žije 7177 domorodců (2005).\n\nIndiánská populace se pohybuje na úrovni 1,9 % z celkového počtu obyvatel.\n\nZákladní úlohou Regionálního okresu Metro Vancouver je správa veřejných služeb a zdrojů v metropolitní oblasti. Patří mezi ně zejména zabezpečení a údržba vodních zdrojů a vodovodů, kanalizace a odpadů, doprava, ubytování a péče o kvalitu ovzduší a parků. Metro Vancouver se stará o 19 parků a několik přírodních rezervací.\nSystém vodovodů se rozprostírá na ploše přes 2600 km². Dostatek pitné vody zabezpečují pro obyvatele tři vodní nádrže - Coquitlam, Capilano a Seymour. Clevelandova přehrada, součást vodní nádrže Capilano poskytuje přes 40 procent pitné vody pro potřeby kraje.\n\nRegionální okres Metro Vancouver zajišťuje provoz sítě městské hromadné dopravy TransLink, sítě silnic, dálnic a mostů v oblasti. TransLink provozuje systém \"AirCare\" - péče o ovzduší, který se zaměřuje na zlepšení kvality ovzduší snížením škodlivých emisí z výfukových plynů automobilů. V rozmezí let 1992 až 2002 došlo ke snížení emisí v ovzduší v městských oblastech o 35 procent.\n\n"}
{"id": "226155", "url": "https://cs.wikipedia.org/wiki?curid=226155", "title": "Schönbach (Sasko)", "text": "Schönbach (Sasko)\n\nSchönbach ( ) je obec v Německu, v Sasku, v Horní Lužici, v zemském okrese Zhořelec, na západním břehu Lužické Nisy, poblíž hranic s Českou republikou. Má obyvatel.\n\nPřes Schönbach vedla do 17. září 1945 úzkorozchodná železnice, která byla v rámci válečných reparací demontována a spolu s kolejovými vozidly odvezena do Sovětského svazu.\n\n\n"}
{"id": "226158", "url": "https://cs.wikipedia.org/wiki?curid=226158", "title": "Palmanova", "text": "Palmanova\n\nPalmanova (furlansky Palme) je italské město v oblasti Friuli-Venezia Giulia, 20 km od Udine, 28 km od Gorizia a 55 km od Terstu.\n\nNejjasnější republika benátská začala toto město budovat v roce 1593, původně jako pevnost proti útokům Turků. Palmanova má z obranných a vojenských důvodů tvar deviticípé hvězdy. Autorem tohoto návrhu je významný architekt Giulio Savorgnan. Město má trojité opevnění: první dvě byla vybudována v období Benátské republiky, poslední bylo dokončeno za napoleonské doby. Každé z těchto opevnění bylo budováno s ohledem k předchozímu tak, aby vznikla navzájem symetrická devíticípá hvězda. Celé opevněné město Palmanova bylo v roce 2017 zapsáno na seznam světového kulturního dědictví UNESCO společně s dalšími lokalitami pod jednotným zápisem „Benátské obranné stavby z období 15. až 17. století: Stato da Terra – západní Stato da Mar“.\n\nPo pádu benátské republiky se město na chvíli dostalo pod vládu Habsburské monarchie, ale roku 1805 je ovládl Napoleon Bonaparte. Poté se Palmanova opět dostala do rukou Rakušanů, kteří jí vládli od 1814 do 1866, kdy město ztratili v rámci Třetí italské války za nezávislost. Během první světové války zde byly nejdříve nemocnice a skladiště, sloužící jako podpora jednotkám na řece Isonzo. Po Průlomu u Caporetta ustupující italské jednotky pevnost zapálily. V roce 1960 bylo město zapsáno jako Národní památka.\n\n\n\n"}
{"id": "226165", "url": "https://cs.wikipedia.org/wiki?curid=226165", "title": "Illy", "text": "Illy\n\nilly je značka kávy vyráběná od roku 1933 v italském Terstu. illy vyrábí jedinou směs kávy ve třech stupních pražení, a to normálně praženou, tmavě praženou a bez kofeinu. Směsi jsou balené pražené a nenamleté, mleté a pytlíky pro přímou a jednoduchou přípravu espressa, takzvané E.S.E pody.\n\nSměsi kávy illy jsou z vybraných různých zdrojů kávy typu Arabica, která má silnější chuť a méně kofeinu než káva typu Robusta.\n\nNyní je firma illycaffè S.p.A. velkou mezinárodní společností prodávající svoje produkty do více než 130 zemí po celém světě. illy group je skupina mnoha firem sídlících v S. Americe, Libanonu, Francii, Německu Španělsku a Beneluxu.\n\n\n"}
{"id": "226167", "url": "https://cs.wikipedia.org/wiki?curid=226167", "title": "Janův Důl (Liberec)", "text": "Janův Důl (Liberec)\n\nJanův důl (něm. \"Johannesthal\") je devátou z místních částí statutárního města Liberce. Je tvořen jediným katastrálním územím Janův Důl u Liberce a sousedí s místními částmi Františkov, Jeřáb, Horní Růžodol, Dolní Hanychov a Karlinky.\n\nJanův Důl je jednou z nejmladších libereckých obcí. Vznikl na území tehdejšího Růžodolu na pozemcích odkoupených od osmi libereckých měšťanů. Na takto získaném místě vzniklo roku 1704 na levém břehu Janovodolského potoka prvních 30 domků, postavených na náklady vrchnosti z popudu Karla Kristiána Platze z Ehrentalu. Rok poté bylo postaveno na protějším břehu dalších 32 usedlostí. Všechny měly jednotný vzhled, pravidelné rozmístění, na každém bylo namalováno domovní znamení a mezi nimi zasazena lípa nebo jasan. Protože byly domky poměrně drahé, zatížené povinnostmi vůči vrchnosti a přilehlé polnosti neměly dostatečnou rozlohu aby své obyvatele uživily, bylo třeba sem obyvatelstvo přesídlit – a to někdy i násilím. Obec byla nazvána podle majitele panství Jana Václava Gallase. Její obyvatelé se věnovali punčochářství, tkaní lnu a bavlny.\n\nJiž v roce 1716 byl na horním konci obce zbudován kostelík zasvěcený Janu Nepomuckému (tehdy ještě nesvatořečenému) a blízko něj byla postavena církevní škola, která se tak stala jednou z prvních na Liberecku. Škola byla posléze rozšířena o dvoutřídní obecnou školu, kterou navštěvovalo v roce 1822 205 žáků z Janova Dolu, Františkova a Karlinek. Kvůli dětem hornorůžodolským musela být škola roku 1873 rozšířena o další třídu a za další tři roky kvůli nařízení zemské školní rady dosáhl počet tříd šesti. Když byly školy zřízeny i v okolních obcích, začal počet žáků klesat, až roku 1939 dosáhl pouhých 95 dětí. Dnes již školní budova neslouží svému účelu. Stejně tak i kostel, který v zchátralém stavu koupil soukromník, opravil fasádu a pak jej pronajal jako obchod s nápoji.\nPo Bitvě u Liberce roku 1757 byla za janovodolským kostelíkem pohřbena část padlých vojáků a v obci samotné byl zřízen pruský lazaret. Mezi raněnými vojáky vypukl skvrnitý tyfus, jemuž do června 1758 podlehlo také 44 místních obyvatel. Druhé vlně choroby podlehlo dalších 59 osob. Po celou zimu 1778 byl v okolí obce rozložen regiment hraběte Kinského.\n\nDne 23. 8. 1813 za napoleonských válek došlo na místě dnešní školy k potyčce rakouských husarů s francouzskými oddíly. Další vojenské oddíly musela obec ubytovat 24. června 1866, kdy do ní přitáhly dva regimenty pruské infantérie o 1500 mužích. Tyto oddíly do obce zavlekly choleru, jíž podlehlo 17 obyvatel. Mrtví byli opět pochování za kostelem – Janův Důl získal vlastní hřbitov až roku 1835 a sloužil mu do svého zrušení roku 1940.\n\nOd roku 1846 spojovala Janův Důl s Libercem silnice, její výstavbu po deseti letech přerušila stavba hlavního městského nádraží a železniční trati Liberec-Pardubice. Přes nádraží byla roku 1888 postavena kovová lávka, která sloužila pěším až do roku 1990. Obec měla od roku 1900 i vlastní železniční stanici Horní Růžodol-Janův Důl ležící však těsně za hranicemi jejího katastru na území Horního Růžodolu. Další koleje vedly do městských jatek. Od roku 1903 je Janův Důl spojen okresní silnicí (dnešní Kubelíkova ulice) s Františkovem a Horním Růžodolem.\n\nPo reorganizaci obecní správy roku 1850 byl Janův Důl na třicet let spojen s Horním Růžodolem, osamostatnil se až roku 1880 a jeho prvním představitelem se stal továrník Franz Herkner. Zastupitelstvo obce mělo 24 členů, v roce 1919 v něm získali sociální demokraté 17 mandátů, již po čtyřech letech je však porazilo německé volební společenství se 12 mandáty a komunisté s 10. Za starostování Franze Schmidta od roku 1923 do 1939 byl zakryt Janovodolský potok, rozšířeno osvětlení a obec napojena na vodovod. Dne 1. května 1939 byl Janův Důl připojen k „Velkému Liberci“ a stal se jeho IX. čtvrtí. Součástí města zůstal i po válce.\n\n"}
{"id": "226172", "url": "https://cs.wikipedia.org/wiki?curid=226172", "title": "Socha Krista Spasitele (Rio de Janeiro)", "text": "Socha Krista Spasitele (Rio de Janeiro)\n\nSocha Krista Spasitele (portugalsky \"Cristo Redentor\") je socha na kopci Corcovado (710 m n. m.), tyčící se nad brazilským městem Rio de Janeiro. Nachází se v národním parku Tijuca a od roku 2012 je společně s dalšími přírodními památkami Ria zapsána na seznam světového kulturního dědictví UNESCO. Jedná se o symbol města a světoznámou turistickou atrakci.\n\nPoprvé myšlenku na postavení sochy představil roku 1859 kněz Pedro Maria Boss brazilské princezně Isabele. Na dlouhou dobu však zapadla a vynořila se znovu se stým výročím vyhlášení nezávislosti země, nahrávalo ji i vybudování železnice k vrcholu hory. Tuto sochu si roku 1921 objednala arcidiecéze v Riu de Janeiru. Socha má rozpřažené ruce doširoka a tímto gestem objímá a chrání město.\n\nZákladní kámen byl položen roku 1922 a roku 1923 byl v soutěži vybrán projekt brazilského inženýra Heitora da Silvy Costy, práce započaly v roce 1926. Socha je však dílem francouzského sochaře polského původu Maximiliena Paula Landowského. Slavnostně odhalená byla 12. října 1931 jako památník brazilské nezávislosti na Portugalsku, vyhlášené roku 1822. Výstavba sochy stála 250 000 USD, přičemž většina peněz byla vybrána mezi věřícími. Socha byla posvěcena a otevřena pro veřejnost dne 12. října 1931. Velká slavnost k 50. výročí sochy se konalo za přítomnosti papeže Jana Pavla II. 12. října 1981.\n\n7. července roku 2007 byla zařazena do novodobého seznamu Sedmi divů světa.\n\nSocha je vyrobena ze železobetonu, kromě vnějších vrstev, pro které projektant Heitor de Silva Costa vybral mastek, který má trvalé vlastnosti a snadno se opracovává. Socha měří 30 metrů a stojí na podstavci, který je vysoký 7 metrů. Hlava sochy váží 35,6 tuny, jedna ruka 9,1 tuny a vzdálenost mezi napřaženýma rukama je 23 metrů. Celá socha váží okolo 700 tun. Do roku 1994 byl Vykupitel nejvyšší sochou Ježíše na světě, poté byl překonán monumentem Krista Svornosti v bolivijské Cochabambě a v roce 2009 sochou Spasitele v polském Ṥwiebodzinu, vysokou 36 metrů.\n\nNa vrchol kopce je postavená dráha, která tam byla vystavěna v roce 1885, končí asi 40 metrů pod špicí kopce. Z konečné zastávky poté vede dál cesta s 220 schody až k úpatí sochy. Na podstavci sochy je vyhlídková terasa. K soše je také možno se dostat pomocí eskalátorů a výtahů namísto schodů. Z terasy je vidět např. pláže Copacabanu a Ipanemu a nebo stadion Maracanã a mezinárodní letiště Rio de Janeiro-Galeão.\n"}
{"id": "226175", "url": "https://cs.wikipedia.org/wiki?curid=226175", "title": "Nissi (obec)", "text": "Nissi (obec)\n\nObec Nissi (estonsky Nissi vald) je samosprávná jednotka estonského kraje Harjumaa.\n\nV obci žije přes tři tisíce obyvatel ve dvou městečkách (Turba a Riisipere) a sedmnácti vesnicích (Aude, Ellamaa, Jaanika, Kivitammi, Lehetu, Lepaste, Madila, Munalaskme, Mustu, Nurme, Odulemma, Rehemäe, Siimika, Tabara, Vilumäe, Viruküla a Ürjaste). Správním centrem obce je městečko Riisipere.\n\nV katastru vesnice Vilumäe se nachází komplex budov někdejšího zámku Riisipere.\n\n\n"}
{"id": "226181", "url": "https://cs.wikipedia.org/wiki?curid=226181", "title": "Aftermath Entertainment", "text": "Aftermath Entertainment\n\nAftermath Entertainment je americké hip-hopové hudební vydavatelství, které založil hudební producent a rapper Dr. Dre v roce 1996, krátce po opuštění labelu Death Row Records. První album \"Dr. Dre Presents...The Aftermath\" vyšlo v roce 1996.\n\n\n50 Cent,\nAntonio McLendon,\nBishop Lamont,\nBrooklyn,\nBusta Rhymes,\nDion,\nEve,\nG.A.G.E.,\nGame,\nHayes,\nHittman,\nKing Tee,\nJoell Ortiz,\nJoe Beast,\nMarsha Ambrosius,\nRaekwon,\nRakim,\nRBX,\nSlim the Mobster,\nStat Quo,\nThe Firm,\nThe Last Emperor,\nTruth Hurts\n\n\noficiální stránky\n"}
{"id": "226183", "url": "https://cs.wikipedia.org/wiki?curid=226183", "title": "Dřeňové paprsky", "text": "Dřeňové paprsky\n\nDřeňové paprsky jsou světlé, úzké vrstvy dřeva, jejichž buňky vedou živiny z lýka do dřeva a dřeně. Vycházejí od dřeně ve směru poloměru k obvodu a jsou viditelné na příčném řezu. U některých dřevin je možno rozeznat paprsky pouhým okem na všech řezech. Ve směru dřeňových paprsků dřevo praská výsušnými trhlinami. Ve směru dřeňových paprsků se šíří infekce dřevokaznými houbami. Při výrobě dýh jsou široké dřeňové paprsky na tangenciálním řezu příčinou tvorby jemných trhlin.\n\nNejčastěji jsou tvořeny soubory parenchymatických buněk. Na příčném řezu jsou vidět jako světlejší pruhy paprskovitě vycházející z dřeně směrem ke kůře. Na radiálním řezu, který je s ním veden souběžně, je vidíme jako lesklé proužky různé délky, tzv. zrcadélka (např. dub), vedená kolmo na roční kruhy. Radiální délka dřeňových paprsků je přerušovaná klikatostí nebo nepřesným vedením radiálního řezu.\n"}
{"id": "226186", "url": "https://cs.wikipedia.org/wiki?curid=226186", "title": "Leningradské nádraží", "text": "Leningradské nádraží\n\nLeningradské nádraží (, původní název byl \"Nikolajevské nádraží\", ) je jedno z nádraží v Moskvě. Je určeno (již podle názvu) pro vlaky, směřující do tehdejšího \"Leningradu\", dnes Petrohradu, po 650 kilometrů dlouhé přímé železniční trati. Nachází se na náměstí Komsomolskaja ploščaď.\n\nNádraží bylo vybudováno v letech 1844 až 1949 podle projektu tehdejšího architekta Konstantina Tona, jako součást železniční magistrály z Moskvy do Petrohradu (začala sloužit roku 1851). Do roku 1924 neslo nádraží název \"Nikolajevské\", později \"Okťabrské\" (Říjnové). V roce 1934 bylo přebudováno tak, aby umožnilo odbavení většího počtu cestujících. Objevily se tak nové pokladny, pošta a další zařízení. Mezi lety 1948 až 1950 pak došlo k rekonstrukci interiérů nádraží. Od roku 1935 je dostupné také podzemní drahou, ze stanice Komsomolskaja.\n\n\n"}
{"id": "226190", "url": "https://cs.wikipedia.org/wiki?curid=226190", "title": "The Big Bang", "text": "The Big Bang\n\nThe Big Bang je sedmé album amerického rapera Busta Rhymese, ale první u labelu Aftermath. Vyšlo v roce 2006, dostalo se na 1.místo amerického žebříčku The Billboard 200 a jako hosté se na něm objevili: Q-Tip, Marsha, Missy Elliott, Swizz Beatz, Stevie Wonder, Rick James, Chauncey Black, Raekwon, Kelis, Will.I.Am, Nas, Mr. Porter a LaToiya Williams. Deska získala zlaté ocenění RIAA.\n\n\n"}
{"id": "226192", "url": "https://cs.wikipedia.org/wiki?curid=226192", "title": "Pryskyřičné kanálky", "text": "Pryskyřičné kanálky\n\nPryskyřičné kanálky ve dřevě stromů jsou tvořeny rozestoupenými doprovodnými parenchymatickými buňkami a uvnitř tenkou vrstvou buněk výstelkových, ze kterých se vylučuje pryskyřice. Ta slouží mj. k ochraně stromu před hmyzem. Pryskyřičné kanálky jsou vzájemně příčně i podélně propojeny a tvoří 0,1 – 0,9 % objemu dřeva. Například u dřeva osik zcela chybí.\n\nVyskytují se u většiny našich jehličnanů s výjimkou jedle, tisu a jalovce obecného.\n\nJejich výhodou z hlediska použitelnosti dřeva je snížení hydroskopičnosti, zvýšení výhřevnosti, zvýšení odolnosti proti hnilobě. Jejich nevýhodou naopak snížení opracovatelnosti, zvýšení hmotnosti, ztížení impregnace dřeva.\n"}
{"id": "226196", "url": "https://cs.wikipedia.org/wiki?curid=226196", "title": "Askánci", "text": "Askánci\n\nAskánci (německy \"Askanier\") jsou německý šlechtický rod švábsko-franského původu. Do roku 1320 vládli v Braniborském markrabství, do roku 1486 v Orlamünde, do roku 1422 v Sasku-Wittenbersku, do roku 1689 v Sasku-Lauenbursku a do roku 1918 v Anhaltsku.\n\nSoučasnou hlavou rodu je princ Eduard Anhaltský z anhaltské větve rodu.\n\nAskánci jsou také známí jako Anhaltší nebo Anhaltská dynastie podle Anhaltska, což byla země, které vládli nejdéle ze všech.\n\nZakladatelem rodu byl hrabě Esico z Ballenstedtu, který okolo roku 1056 připojil ke svým državám hrabství Orlamünde a území v Sasku zděděné po Billunzích. Jeho vnuk Ota zv. Bohatý založil saské město Freiberg a zahájil askánskou kolonizaci slovanských zemí ve středním Polabí (pozdější Braniborsko). Askánskou nadvládu tohoto území dovršil Albrecht I. Medvěd. Dobyl území Severní marky na pravém břehu Labe a vypudil slovanský kmen Havolanů. Na jejich dobytém hradišti zbudoval hrad Špandavu.\n\nV letech 1138–41 byl Albrecht I. Medvěd vévodou saským a dědictvím po slovanském knížeti Přibyslavovi a výboji získal lužickou a Severní marku. Roku 1157 zakládá Braniborské markrabství a stává se jejím prvním markrabětem.\n\nSynové Albrechta I. Medvěda se stali zakladateli jednotlivých linií askánského rodu.\nOta I. zdědil Braniborsko, Heřman I. Orlamünde, Albrecht hrabství Ballenstedt a Bernhard III., pozdější vévoda saský zdědil hrabství Aschersleben. Syn Bernharda III. Jindřich zdědil Anhaltsko a jeho druh syn Albrecht Sasko. Ota III. získal Budyšínsko jako věno manželky Boženy (Beatrix), dcery českého krále Václava I.\nRoku 1180 byl saský vévoda Jindřich Lev sesazen císařem Fridrichem Barbarosou. Saské vévodství pak císař rozdělil mezi hraběte Bernharda III., který tím získal titul vévody saského a kolínského arcibiskupa. Roku 1296 Albrecht II. rozdělil saské vévodství na dvě části. Bylo vytvořeno vévodství sasko-lauenburské, které získali synové jeho bratra Jana I. a vládli v něm společně do roku 1305 a vévodství sasko-wittenberské, kde vládli potomci Albrechta II. a měli kurfiřtský hlas.\n\n\n\n\n\nOd roku 1603 do roku 1863 bylo Anhaltsko rozděleno do těchto hrabství a to Anhaltsko-Bernburg, Anhaltsko-Desavsko, Anhaltsko-Zerbstsko (vytvořeno roku 1544, zaniklo připojením k Anhaltsku-Desavsku roku 1796), Anhaltsko-Köthen a Anthatsko-Plötzkau (zaniklo roku 1665, připojeno k Anhaltsku-Zerbst).\n\nV roce 1806 již zbyla jen hrabství Anhaltsko-Bernburg, Anhaltsko-Desavsko a Anhaltsko-Köthen. Ty Napoleon povýšil na vévodství. Když v roce 1847 vymřela vládnoucí linie v Anhaltsku-Köthenu, bylo toto vévodství připojeno k Anthaltsku-Desavsku. Situace se opakovala v roce 1863, když vymřela vládnoucí linie v Anhaltsku-Bernburgu a tak opět i toto vévodství připadlo k Anhaltsku-Desavsku, to se pak, jako jediné zbylé anhaltské vévodství, přejmenovalo na Anhaltské vévodství.\n\n\n\n\n"}
{"id": "226199", "url": "https://cs.wikipedia.org/wiki?curid=226199", "title": "Lhota (Mladošovice)", "text": "Lhota (Mladošovice)\n\nLhota je rozlehlá vesnice patřící pod obec Mladošovice (okres České Budějovice), do roku 1960 hustě obydlená. Leží však mimo hlavní silniční trasy, a tak v šedesátých letech nastal silný odchod lidí do měst a vesnice postupně dostala rekreační charakter. V roce 2011 zde trvale žilo 94 obyvatel. Ve vesnici jsou převážně rekreační chalupy, v její těsné blízkosti jsou rekreační chaty.\n\nZemědělským obhospodařováním pozemků se zabývá jedna velká společnost a dva menší zemědělské závody. Rybníky obhospodařuje rybářská společnost z Třeboně. Nezemědělskou činnost reprezentují dva hostince\n\nPrvní písemná zmínka o vesnici pochází z roku 1371.\n\nTak jako všechny vesnice ležící poblíž Třeboně i Lhota nejdříve patřila k třeboňskému panství pánů z Rožmberka, později se dostala k augustiniánskému klášteru v Borovanech, ale po zrušení kláštera opět patřila k třeboňskému panství, které patřilo knížeti Schwarzenberkovi. Už ve středověku zde byla objevena méně kvalitní železná ruda, jejíž těžba ve velkém začala až v 19. století. V té době sem přišlo a postavilo domky mnoho havířů z Čech i z ciziny, kteří po zrušení dolů dojížděli za prací až do horního Štýrska, hlavně do Eisenerzu . V roce 1900 zde byla založena jednotřídní škola. Obcí procházela stará spojovací cesta zvaná Cikánka z Rakouska k Českým Budějovicím ke Zlaté stezce. Do roku 1948 patřila obec do okresu Třeboň, do roku 1960 do okresu Trhové Sviny, od té doby je v okrese České Budějovice.\n\nLhota je jedním příkladem jihočeské vesnické zástavby: Jednotlivé usedlosti byly řídce rozestavěné okolo rozlehlé návsi s rybníkem a kaplí. Mnohé domy si uchovaly znaky jihočeského baroka.\n\nVe Lhotě si postavil vilu Jan Kojan, jihočeský malíř, jenž šeď povýšil na barvu. Kvůli němu Lhotu navštívil spisovatel Ladislav Stehlík a byl překvapen originálními názvy zdejších rybníků, které pocházejí od jmen zdejších usedlíků: Bečkovák, Vinckovák, Herdovák, Leštinovák, Hubáčkovák, Vlachnovák.\n\n\n"}
{"id": "226202", "url": "https://cs.wikipedia.org/wiki?curid=226202", "title": "Groningen", "text": "Groningen\n\nGroningen je město v Nizozemsku, hlavní město stejnojmenné provincie. Ve městě žije přibližně 190 000 obyvatel a jedná se tak o největší město v severní části země – v Nizozemsku je tedy přezdíváno \"„metropole Severu“\".\n\nGroningen je také vzdělávacím a obchodním centrem regionu. Ke studiu na zdejších vysokých školách je zapsáno přibližně 40 000 studentů, a město je tak známé rušným nočním životem. Úspěšný je místní fotbalový klub FC Groningen, který hraje svá domácí utkání na stadionu Euroborg.\n\nVe městě působí fotbalový klub FC Groningen.\n\n\n\n"}
{"id": "226210", "url": "https://cs.wikipedia.org/wiki?curid=226210", "title": "Řezivo", "text": "Řezivo\n\nŘezivo je stavební dřevěný materiál získaný podélným rozřezáním vhodných sortimentů surového dříví, zejména tzv. pilařských výřezů (pilařské kulatiny). Zpravidla má alespoň dvě protilehlé plochy rovnoběžné a je tlusté nejméně 10 mm. Řezivo se nejčastěji vyrábí ve specializovaných provozech – pilnicích. K podélnému rozřezání kulatiny se používají rámové, pásové nebo kotoučové pily.\n\nPo rozřezání se řezivo obvykle suší (přirozené či umělé sušení). Pro přirozené sušení se skladuje srovnané do hrání, kde se ponechává různou dobu podle ročního období a počasí několik měsíců až rok.\n\nPlatí, že šířka je minimálně dvojnásobek tloušťky.\n\nV příčném průřezu má většinou pravý úhel a platí, že šířka je menší než dvojnásobek tloušťky.\n\nMá dvě plochy rovnoběžné a boky oblé.\n\n\n\n\nJehličnatého řeziva:\n\n24; 30; 40; 50; 60; 65; 70; 75 a 80 mm\n\nListnatého řeziva:\n\n24; 32; 38; 40; 5; 50; 60; 70; 75; 80; 85; 90 mm\n\n"}
{"id": "226213", "url": "https://cs.wikipedia.org/wiki?curid=226213", "title": "ÖBB EC", "text": "ÖBB EC\n\nÖBB-EuroCity, zkráceně ÖBB-EC nebo OEC, je obchodní značka vlaků, jež jsou provozovány na síti Rakouských státních drah ÖBB. Jedná se o vlaky mezinárodní, které zajíždějí i do několika okolních zemí. Mnoho z nich však jezdí pouze vnitrostátně. Řadí se mezi vlaky vyšší kvality. Rakousko si tak definovalo vlastní standard kategorie EuroCity.\n\nVlaky kategorie ÖBB-EC se na tratích v Rakousku poprvé objevily v roce 2001. Rakouské dráhy tímto krokem chtěly vytvořit garantovanou službu pro cestující, jejichž počet v Rakousku neustále narůstal, a jež požadovali vysokou kvalitu služeb. Také reagovaly na nevalnou kvalitu spojů kategorie EuroCity, které do Rakouska zajížděly z okolních zemí, hlavně těch, jež byly součástí tzv. sovětského bloku (včetně spojů z České republiky). U mnoha takovýchto vlaků nebyly dodržovány běžné standardy vlaků kategorie EC, jako například klimatizace ve vozech.\n\nRakouské železnice zavedly pro svůj produkt ÖBB-EC kritéria, jež musí být dodržována.\n\nVe vlacích kategorie ÖBB EC jsou řazeny pouze moderní nebo modernizované vozy, které musí splňovat výše uvedená kritéria. \n\nVozy 2. třídy musí mít pohodlná místa k sezení, potažená látkovým potahem, navíc ve všech vozech 2. třídy musí být elektrické přípojky pro PC.\n\nVozy 1. třídy mají sedadla potažena většinou koženými potahy. V ceně jízdenky v 1. vozové třídě je zahrnuto i občerstvení a denní tisk, nebo magazíny dle volby cestujícího. Samozřejmostí jsou elektrické přípojky pro PC. Pro cestující zde existuje služba úschovy cenných předmětů k průvodčímu po dobu cesty. \n\nVozy 1. třídy kategorie Business je novinka v poskytovaných službách. V takovém voze jsou nabízeny byznys oddíly pro obchodní cestující, jež mají 4 místa k sezení a nabízí velký prostor k práci. V ceně je samozřejmostí také servis.\n\nVe vlacích kategorie ÖBB EC jsou také nabízeny oddíly pro maminky nebo rodiče s dětmi hlavně proto, aby nebyli rušeni ostatní cestující. Na spojích, které směřují do Švýcarska jsou standardně řazeny také panoramatické vyhlídkové vozy \"Švýcarských státních drah\" SBB.\n\nKromě vlaků kategorie ÖBB EC jsou v Rakousku provozovány i vlaky kategorie ÖBB IC.\n\n\n"}
{"id": "226216", "url": "https://cs.wikipedia.org/wiki?curid=226216", "title": "Beatsteaks", "text": "Beatsteaks\n\nBeatsteaks jsou německá punk rocková kapela, která pochází z Berlína a funguje od roku 1995. V České republice vystoupili celkem sedmkrát naposledy 5. července 2011 na Rock for People v Hradci Králové.\n\nZakládajícími členy byli v roce 1995 \"Peter Baumann\", \"Stefan Hircher\", \"Alexander Rosswaag\" a \"Bernd Kurtzke\". Později se ke skupině připojil i zpěvák \"Arnim Teutoburg Weiß\".\nV roce 1996 vyhráli lokální hudební soutěž v berlínském klubu SO36, čímž vyhráli místo předskokana na německém koncertě skupiny Sex Pistols a právě tímto vystoupením se kapela dostala do povědomí německé hudební veřejnosti. Kapela o pár let později přiznala, že koncert odehrála zády k publiku, aby to vypadalo, že pořád ladí zvuk. Kapela Sex Pistols tehdy Beatsteaks zakázala prodávat fanouškovská trička, jelikož se jim zdála moc levná.\nO rok později v únoru 1997 vydali své debutové album nazvané 48/49, které pojmenovali podle jedné berlínské ulice. Album stihli nahrát za jeden jediný týden a frontman Arnim Teutoburg-Weiß o něm s nadsázkou mluví jako o nejlepším debutu všech dob.\n\nNa albu se objevuje ještě několik německy zpívaných písní. Další alba jsou zpívaná už pouze anglicky.\nV roce 1999 podepsala kapela v New Yorku smlouvu s prestižním americkým punkovým labelem Epitaph Records a další deska Launched, která vyšla v roce 2000 už byla vydána pod jeho záštitou.\n\nAlbum bylo nahráno už s novým bubeníkem. V roce 1998 kapelu opustil z rodinných důvodů \"Stefan Hircher\" a nahradil ho \"Thomas Götz\". Během nahrávání odešel ze stejných důvodů baskytarista \"Alexander Rosswaag\", kterého nahradil \"Torsten Scholz\". Ten se nejdříve jen kamarádil se členy kapely, na baskytaru se naučil hrát až po přijetí do kapely. Na albu jsou i dvě písně, ke kterým byl natočen videoklip, jedná se o \"Panic\" a \"Shiny Shoes\". Ani jeden z klipů však nebyl vysílán v televizi.\n\nPo vydání desky absolvovali jako předkapela turné s Bad Religion a Die Toten Hosen, čímž se stali zase trochu známějšími. Velký zlom v jejich kariéře ale přišel až s vydáním třetí desky.\n\nDeska dostala název Living Targets, vyšla v srpnu 2002 a byly z ní vydány dva singly \"Let Me In\" a \"Summer\", které se začaly hrát i v rádiích a klipy se objevovaly v celostátních televizích. Kapela vyjela na turné s německou kapelou Die Ärzte, kde zaznamenala obrovský ohlas. Koncem roku 2002 odehrála koncert v berlínské Columbiahalle a jen pro tento účel natočila EP, které dostalo název \"Wohnzimmer-EP\" - Beatsteaks jej darovali návštěvníkům koncertu. Na albu poprvé spolupracují i s producentem \"Mosesem Schneiderem\", se kterým natočili i další nahrávky.\nNejvětší průlom ale přišel s deskou Smack Smash, která vyšla v březnu 2004. První singl dostal název \"Hand in Hand\" a moderátor MTV Markus Kavka tehdy o Beatsteaks prohlásil: „Beatsteaks byli vždy výborná kapela, ale tímto albem se posouvají mezi superstar, a tohle je to nejlepší, co jsem kdy od nich slyšel“. Zejména druhý singl \"I Don't Care as Long as You Sing\" slavil obrovské úspěchy jeho nástupce \"Hello Joe\", píseň složená na počest Joe Strummera byl neméně úspěšný. Ve stejném roce si odnesli i cenu MTV Europe Music Awards v kategorii \"Best German Act\".\n\nKapela si v té době vydobyla také pověst jedné z nejlepších koncertních kapel na světě a jejich vystoupení na festivalu Rock am Ring v roce 2004 bylo na konci roku označeno za nejlepší vystoupení roku.\nKoncem roku 2005 vydala kapela své první DVD, které nazvali \"B-Seite\" a sami si ho režírovali. B-Seite obsahuje dokumentární film o vzniku kapely, kde jsou k vidění opravdu unikátní záběry od prvopočátku kapely a také koncertní záznamy a všechny dosud natočené videoklipy.\nRok 2006 zasvětila kapela nahrávání nové desky a odehráli jen pět koncertů. 9. března \"2007\" vyšel pilotní singl z nové desky, který se jmenoval \"Jane Became Insane\". Singl ihned vylétl na vrchol hitparády TRL a kapela za něj dostala zlatou desku.\n\nCelá deska, která dostala název Limbo Messiah vyšla 30. března a v limitované edici nabízela i DVD s názvem \"Demons Galore\", kde si kapela sama ze sebe utahuje a přemýšlí o svém konci. Bubeník Thomas Götz přestane komunikovat s okolím a zpěvák Arnim přemýšlí o konci hudební kariéry a chce začít s herectvím. Oba kytaristé se v humorném dokumentu pohádají, proto musí navštívit psycholožku. Celé DVD kapela popsala jako „typický Beatsteaks humor“.\n\nZ alba vzešly i další singly \"Cut Off the Top\", který obdržel i nominaci na nejlepší videoklip 2007 v Echo Awards, \"Demons Galore\" a píseň \"Meantime\", ke které natočili 29. října 2007 videoklip v Praze.\n\n7. června 2007 kapela vystoupila v Rostocku před 70 000 lidmi během světoznámé kampaně Make Poverty History. Přesně o měsíc později 7. července odehrála kapela prozatím svůj největší samostatný koncert v berlínském Wuhlheide, kde jejich koncert navštívilo přes 17 000 lidí. V téže roce obdrželi Beatsteaks opět nominaci od MTV na cenu Best German Act, tentokrát ji ale ve vítězství neproměnili. Úspěchu se ale dočkali během udílení cen 1Live Krone, kde získali cenu pro nejlepšího Live umělce.\n2. května 2008 vydala kapela live dvoualbum nazvané Kanonen auf Spatzen společně s live DVD, jehož záznam byl pořízen na berlínském koncertě ve \"Wuhlheide\" 7. července 2007. Jako první singl z live alba vyšla píseň \"Hail to the Freaks\", která obsahovala záběry právě z koncertu ve Wuhlheide, který navštívilo přes 17 000 lidí. Druhým singlem se stala píseň \"Hey Du\", která je coververzí slavného německého muzikálu \"Linie 1\". 29. srpna 2008 odehrála kapela svůj druhý koncert v proslulé Wuhlheide a ohlásila dvouroční pauzu od koncertování. V jednom z rozhovorů řekl baskytarista Torsten Scholz, že novou desku začnou nahrávat už po skončení turné v srpnu 2008.\n\nBubeník \"Thomas Götz\" a \"Marten Ebsen\", kytarista německé kapely Turbostaat založili kapelu, kterou nazvali NinaMarie. Jejich první EP vyšlo v březnu 2006 a dostalo název \"Scheiss. Taxi – Scheiss. Paris\".\n\nDalší vedlejší projekt, který spadá pod záštitu kapely se jmenuje \"Die Roys\" a začali s ním během natáčení desky Limbo Messiah. Projekt má podtitulek „Všechny písně, které změnily historii už byly napsány“ a kapela si v něm vyměnila nástroje a hraje známé písně. Kapelu vede \"Roy Baumann\" (Peter Baumann), který se chopil v projektu mikrofonu. Jejich písně jsou ke slyšení i na singlech \"Jane Became Insane\", \"Cut Off the Top\" a \"Demons Galore\".\n\nKapela se také stará o veškeré vnitřní záležitosti. Peter Baumann odepisuje na všechny emaily, Thomas Götz tvoří webové stránky, Arnim Teutoburg-Weiß navrhuje fanouškovské oblečení a společně s Torstenem Sholzem a Berndem Kurtzkem vedou internetový obchod \"Beatstuff\".\nKapela Die Ärzte se ve své písni \"Unrockbar\" zmiňuje o Beatsteaks a v textu se objevuje věta \"Wie kannst Du bei den Beatsteaks ruhig sitzen bleiben, wenn Dir doch Schlagersänger Tränen in die Augen treiben\" neboli „Jak můžeš u Beatsteaks zůstat klidně sedět, když zpěváci šlágrů ti vhání slzy do očí.“ Na festivalu Rock am Ring 2007, kde byli Die Ärzte jedním z tahounů vysvětlili tuto větu na pravou míru. Shodou okolností na stejném festivalu vystupovali Beatsteaks, kteří byli den před vystoupením Die Ärzte headlinery. Zpěvák a bubeník Bela B. řekl, že se jednalo pouze o žertík, a že jak někteří fanoušci Die Ärzte je označují za nejlepší kapelu na světě tak on sám označuje Beatsteaks za nejlepší kapelu ve vesmíru a odmítl jakékoli spory mezi oběma berlínskými kapelami.\n\nDie Toten Hosen, kapela z Düsseldorfu zazpívala na svém Unplugged koncertu písničku \"Hand In Hand\".\n\nVe filmu \"Knallhart\", který režíroval Detlev Buck, můžeme slyšet song \"Fool\", který se objevil na albu 48/49.\n\nZpěvák kapely Seeed a Boundzound, \"Demba Nabé \" se objevil ve videoklipu \"I Don't Care as Long as You Sing\" a v přestrojení za Ninju i v klipu \"Hello Joe\". Na oplátku zpěvák Arnim Teutoburg-Weiß hostuje ve videoklipu Boundzound nazvaném \"Stay Alive\", hraje tam doktora.\n"}
{"id": "226219", "url": "https://cs.wikipedia.org/wiki?curid=226219", "title": "Salihorsk", "text": "Salihorsk\n\nSalihorsk () či Soligorsk () je město v Bělorusku, druhé největší město Minské oblasti. Jde o jedno z nejnovějších měst v zemi. V současnosti zde žije více než 100 000 obyvatel. Ve městě působí fotbalový klub FK Šachtěr Salihorsk, pravidelný účastník evropských pohárů.\n"}
{"id": "226225", "url": "https://cs.wikipedia.org/wiki?curid=226225", "title": "Dudelange", "text": "Dudelange\n\nDudelange je město v jižním Lucembursku blízko hranic s Francií. V současnosti zde žije více než 18 000 obyvatel a jedná se tak o čtvrté největší město v zemi. \"Dudelange\" je vedle Esch-sur-Alzette důležitým průmyslovým centrem země.\n\nDudelange leží přibližně na polovině cesty mezi Lucemburkem a lotrinským Thionville u hranic s Francií. Sousedními obcemi jsou francouzské Zoufftgen a Volmerange-les-Mines.\n\n\n"}
{"id": "226226", "url": "https://cs.wikipedia.org/wiki?curid=226226", "title": "The Massacre", "text": "The Massacre\n\nThe Massacre je v pořadí druhé album amerického rapera 50 Centa, které vyšlo v roce 2005, obsadilo 1.místo amerického žebříčku The Billboard 200 a získalo 5x platinové ocenění RIAA. Jako hosté se na desce také objevili členové G-Unit (Olivia, Lloyd Banks, Tony Yayo, Young Buck), dále Eminem a Jamie Foxx. Album vyšlo i ve speciální CD/DVD edici.\n\nPůvodně se album mělo jmenovat \"St. Valentine's Day Massacre\" a mělo vyjít v únoru 2005, ale bylo odloženo a album se vydalo pod zkráceným názvem \"The Massacre\".\n\nV září 2005 vyšla re-editovaná verze CD s bonusovým DVD. Tato verze obsahovala píseň \"Outta Control (Remix) (ft. Mobb Deep), která nahradila píseň \"Hate it or Love it (Remix)\", kvůli vyhození rappera Gamea z G-Unit Records.\nV re-editované verzi alba, bonusové DVD, obsahovalo klip ke každé písni z alba a trailer k filmu \"Get Rich or Die Tryin'\".\n\nAlba se za první čtyři dny prodalo neuvěřitelných 1 150 000 ks, čímž se stalo šestým nejrychleji se prodávaným albem od roku 1991. Zároveň také bylo album třetím nejlépe se prodávaným rapovým albem. \"The Massacre\" se stal dvakrát platinovým za méně než měsíc. S 4 850 000 ks to bylo druhé nejprodávanější album v roce 2005 v USA.\n\n\"Žebříčky:\"\n\n1. Intro – 0:41\n2. In My Hood – 3:51\n3. This Is 50 – 3:04\n4. I'm Supposed To Die Tonight – 3:51\n5. Piggy Bank – 4:15\n6. Gatman And Robbin (ft. Eminem) – 3:46\n7. Candy Shop (ft. Olivia) – 3:29\n8. Outta Control – 3:21 (Videoklip)\n9. Get In My Car – 4:05\n10. Ski Mask Way – 3:05\n11. A Baltimore Love Thing – 4:17\n12. Ryder Music – 3:51\n13. Disco Inferno – 3:34\n14. Just A Lil Bit – 3:57\n15. Gunz Come Out – 4:24\n16. My Toy Soldier (ft. Tony Yayo) – 3:44\n17. Position Of Power – 3:12\n18. Build You Up (ft. Jamie Foxx – 2:55\n19. God Gave Me Style – 3:01\n20. So Amazing (ft. Olivia) – 3:16\n21. I Don't Need Em – 3:20\n22. Hate It Or Love It (G-Unit Remix) (ft. Game, Tony Yayo, Young Buck a Lloyd Banks) – 4:23\n\nDeluxe Edition Version\n\n"}
{"id": "226229", "url": "https://cs.wikipedia.org/wiki?curid=226229", "title": "Palác Myslbek", "text": "Palác Myslbek\n\nPalác Myslbek (dříve \"Proluka Myslbek\") je komerční budova v Praze. Je průchozí a spojuje ulici Na příkopě s Ovocným trhem na Starém Městě v Praze,\n\nPo demolici budovy banky Union v roce 1926 v místě dnešního Myslbeku vznikla stavební proluka. Od třicátých do padesátých let zde stál pavilon umělecké skupiny Myslbek, po kterém proluka získala svoje jméno, zbytek pozemku pak byl upraven jako park.\n\nExistovalo několik plánů na její zastavění, avšak žádný nebyl před rokem 1996 realizován. Jednalo se o velmi lukrativní pozemek, rozkládající se mezi ulicí Na příkopě a Ovocným trhem, v samém jádru města. V šedesátých letech 20. století se uvažovalo o využití proluky jako stanice podpovrchové tramvaje, v letech osmdesátých byla využita při výstavbě stanice metra Můstek a rekonstrukci nedalekého Stavovského divadla. Nástupiště stanice na lince B bylo vybudováno tak, aby bylo možné dostavět výstup do hypoteticky vystavěné budovy nacházející se právě v proluce.\n\nNakonec bylo rozhodnuto o výstavbě administrativně-obchodního komplexu, se kterou se započalo deset let po dokončení trasy metra. Zhodnocením ceny pozemků v důsledku tržního systému, začala být výstavba nové stavby pro investory zajímavá. V listopadu 1995 bylo započato s výstavbou budovy, která dostala své jméno, jež toto místo neslo celá léta. V březnu 1996 byla dokončena hrubá stavba moderní budovy, v listopadu pak následovalo slavnostní otevření.\n\nBudovu vlastní MYSLBEK, akciová společnost, jejímž vlastníkem je nizozemský investiční fond PBW Real Estate Fund N.V., zpracovaný francouzskou AEW Europe, dceřinou společností Natixis Global Asset Management, kterou vlastní francouzská banka Natixis, většinově vlastněná francouzskou bankou BPCE.\n\nV nedalekém okolí paláce nacházejí také další zajímavosti:\n"}
{"id": "226242", "url": "https://cs.wikipedia.org/wiki?curid=226242", "title": "Alter ego", "text": "Alter ego\n\nAlter ego (latinsky \"druhé já\") je fiktivní osoba, psychologicky totožná s autorem fikce. Termín je používán v literatuře, kde popisuje tu postavu z literárního díla, s kterou se autor zcela ztotožňuje v názorech a psychologii, může jít ale i o postavu neliterární, tj. kterou si autor fikce pouze představuje. Alter ego často prožívá to, co by si autor skutečně přál prožít (uskutečňuje autorovy potlačované nebo neuskutečnitelné představy), nebo reaguje v situacích fikce tak, jak by v příslušné situaci jednal autor sám - například postava skeptického a zatrpklého osla Benjamína ve Farmě zvířat je alter egem autora knihy, George Orwella. S pojmem alter ego operují také různé psychologické a psychiatrické teorie.\n"}
{"id": "226247", "url": "https://cs.wikipedia.org/wiki?curid=226247", "title": "Mistrovství Asie ve fotbale 2007", "text": "Mistrovství Asie ve fotbale 2007\n\nMistrovství Asie ve fotbale 2007 bylo čtrnácté mistrovství pořádané fotbalovou asociací AFC. Konalo se poprvé v historii na území čtyř států (Indonésie, Malajsie, Thajska a Vietnamu). Turnaje se zúčastnilo 16 týmů, které se sem probojovaly z kvalifikace. Vítězem se stala irácká fotbalová reprezentace.\n"}
{"id": "226250", "url": "https://cs.wikipedia.org/wiki?curid=226250", "title": "Nová Ves nad Lužnicí", "text": "Nová Ves nad Lužnicí\n\nObec Nová Ves nad Lužnicí () se nachází v okrese Jindřichův Hradec v Jihočeském kraji. Žije zde obyvatel.\n\nVýchodně od vesnice protéká řeka Lužnice, jejíž niva je chráněna v přírodní rezervaci Krabonošská niva východně od vesnice a v přírodní rezervaci Horní Lužnice severně od vesnice. U silnice do Žofiny Hutě se nachází přírodní památka Žofina Huť.\n\nObec Nová Ves nad Lužnicí se skládá ze dvou částí na dvou katastrálních územích:\n\n\n"}
{"id": "226253", "url": "https://cs.wikipedia.org/wiki?curid=226253", "title": "Volyňka", "text": "Volyňka\n\nVolyňka je jihočeská řeka, jejíž povodí zahrnuje severozápad okresu Prachatice a jih okresu Strakonice. Pramení na východním svahu Světlé hory na Šumavě, protéká Šumavským podhůřím a ústí ve Strakonicích zprava do řeky Otavy.\n\nNa horním toku Volyňky v nadmořské výšce 944 m byla v 19. století vybudována Světlohorská nádrž, která sloužila jako zásobárna vody využívané pro plavbu dřeva.\n\nV horním toku má Volyňka velký spád a úzké koryto s balvanitým dnem a četnými stupni. \n\nVyjma nejhořejšího úseku nad Lipkou téměř celou délkou údolí Volyňky vede železniční trať 198 (Strakonice – Vimperk – Volary).\n\nOd ústí Arnoštského potoka nad Vimperkem je Volyňka na jaře nebo po deštích vodácky sjízdná. Průjezd Vimperkem je ovšem kvůli regulačním zdem a vysokým stupňům s velkými vodními válci nebezpečný. Vodáci proto obvykle začínají plavbu na kajacích až pod Vimperkem a na kanoích v Bohumilicích. \n\nOd pramene k soutoku měří Volyňka 46 km. Odvádí vodu z území, které má rozlohu 413 km. Výškový rozdíl mezi pramenem (1 115 m n. m.) a ústím (388 m n. m.) činí 727 m.\n\n\"(L = levý, P = pravý)\"\n\nPrůměrný průtok u ústí ve Strakonicích činí 3,09 m³/s.\n\nPrůměrné dlouhodobé měsíční průtoky Volyňky (m³/s) ve stanici Němětice:\n\nPrůměrné měsíční průtoky Volyňky (m³/s) ve stanici Němětice v roce 2013:\n\nHlásné profily:\n"}
{"id": "226257", "url": "https://cs.wikipedia.org/wiki?curid=226257", "title": "Mistrovství Asie ve fotbale", "text": "Mistrovství Asie ve fotbale\n\nMistrovství Asie ve fotbale (nebo také Asijský pohár) je fotbalovou soutěží, kterou pořádá asociace Asian Football Confederation každý čtvrtý rok, od roku 1956. Výjimkou bylo Mistrovství Asie ve fotbale 2007, konající se tři roky po posledním mistrovství, kvůli termínu pořádání Letních olympijských her 2008. Další mistrovství se již konají pravidelně jednou za čtyři roky.\n"}
{"id": "226259", "url": "https://cs.wikipedia.org/wiki?curid=226259", "title": "Pohleď", "text": "Pohleď\n\nPohleď (v letech 1950–2003 Horní Pohleď, ) je obec v okrese Havlíčkův Brod. Žije zde obyvatel. Obec je známá zejména skanzenem a bustou císaře Františka Josefa I. na návsi.\n\nPrvní zmínka o obci pochází z roku 1400. První známý majitel obce byl Mikeš řečený Hřebec z Pohledě.\n\nV roce 1950 byl nařízením ministerstva vnitra změněn název obce na Horní Pohleď, snad aby se předešlo záměně s obcí Pohled ve stejném okrese. Roku 1960 pak byla Horní Pohleď jako samostatná obec zrušena a administrativně začleněna pod obec Příseka (spolu s blízkou vsí Služátky).\n\nObec znovu získala politickou samostatnost na žádost místních občanů od 1. ledna 1992. 1. ledna 2004, pak byl obci vrácen její původní název Pohleď.\n\nV obci se o Velikonocích a o Vánocích konají tradiční lidové slavnosti.\n\n\n"}
{"id": "226260", "url": "https://cs.wikipedia.org/wiki?curid=226260", "title": "Nikolaj Jakovlevič Danilevskij", "text": "Nikolaj Jakovlevič Danilevskij\n\nNikolaj Jakovlevič Danilevskij (; – ), byl ruský filozof, biolog, etnolog, ekonom, historik a sociolog; autor slavné knihy \"Rusko a Evropa\" (1869).\n\nPodle Danilevského jsou pravými nositeli historického vývoje „kulturní a historické typy“, které stejně jako biologické organismy procházejí fázemi mládí, dospělosti, stáří a smrti. S ohlasy této analogie se setkáváme ve 20. století v cyklických vývojových koncepcích Oswalda Spenglera a Arnolda Toynbeeho. Vymezením kulturně-historických typů Danilevskij vytvořil prototyp klasické teorie plurality kultur. Koncepce paralelně se vyvíjejících lokálních kultur vyrůstala z poznání, že evoluce neprobíhá po jedné přímé linii, ale že existuje velké množství rozmanitých kultur, které odpovídají různým typům existence a organizace lidských společností.\n\n"}
{"id": "226261", "url": "https://cs.wikipedia.org/wiki?curid=226261", "title": "Konec věčnosti", "text": "Konec věčnosti\n\nKonec věčnosti (v českém vydání z roku 2002 Konec Věčnosti, v anglickém originále \"The End of Eternity\") je vědeckofantastický román amerického spisovatele Isaaca Asimova vydaný v roce 1955.\n\nRomán se zabývá cestováním v čase a sociálním inženýrstvím. V knize se objevují prvky thrilleru a záhad. Téma je odlišné od většiny Asimovova díla, totiž obvyklých robotických povídek a space oper, jedná se spíše o inteligentní románovou úvahu o časových paradoxech.\n\nPodle \"The Encyclopedia of Science Fiction\" je \"Konec věčnosti\" Asimovovým nejlepším dílem.\n\nRomán \"Konec věčnosti\" vznikl z povídky, kterou Asimov začal psát 7. prosince 1953 a kterou dokončil 6. února 1954. Povídka byla v rozsahu cca 25 000 slov. Asimov se ji pokusil publikovat v časopise \"Galaxy Science Fiction\", tím byla však odmítnuta a proto povídku přepracoval do podoby románu (přepracování zahájil na radu Waltera Bradburyho, redaktora nakladatelství Doubleday). Román vydalo nakladatelství Doubleday v srpnu 1955. V roce 1986 byla původní povídka vydána ve sbírce \"The Alternate Asimovs\", v níž Asimov zveřejnil své první povídky.\n\nČesky vyšel román v nakladatelství Albert v roce 1993 pod názvem \"Konec věčnosti\" v překladu Zdeňka Volného, v roce 2002 vydalo tentýž překlad nakladatelství Albatros v edici Karavana s upraveným názvem \"Konec Věčnosti\".\n\n\nPodle dějin bylo ve 24. století vynalezeno časové pole vědcem jménem Mallansohn. Časové pole spotřebovalo během několika sekund energii vyprodukovanou jedinou elektrárnou za celý den. Vědci brzy zjistili, že časovým polem lze čerpat energii ze supernovy slunce. Supernova dodávala lidem nevyčerpatelné množství energie. Ve 27. století vznikla organizace nazývající se Věčnost. Ta řídila pomocí cesty časem osudy lidstva. Vymazávala z dějin války, katastrofy, ale také vědecké a technické pokroky. To zavinilo, že se lidstvo přestalo vyvíjet.\n\nProvozní technik Andrew Harlan se narodil v 95. století. V patnácti letech šel studovat do Věčnosti. V ní platila přísná pravidla: Člen Věčnosti, jako údržbář, učeň, začátečník, provozní technik, pozorovatel nebo analytik, nesměl pracovat v okolí dvaceti století od svého rodného století. Byl zbavován veškerých emocí a neuposlechnutý rozkaz se tvrdě trestal. Harlan se zajímal o primitivní dějiny (do 27. století), protože ty podle vědeckých úvah byly časově neměnné.\n\nJednoho dne v 575. století se Harlan potkal s hlavním analytikem Twisellem, předsedou časové rady, a ten ho po krátké diskusi jmenoval jeho osobním provozním technikem. Následně mu byl přidělen pod výuku začátečník Cooper. Harlan ho měl učit primitivní dějiny a matematiku. Jenomže Cooperovi bylo dvacet pět let a to je na začátečníka příliš vysoký věk. Navíc byl Cooper ve svém rodném století ženatý, což podle zákona bylo nepřístupné.\n\nZa nějakou dobu dostal Harlan svůj první samostatný úkol na změnu skutečnosti. Měl poškodit studentovi spojku u auta. Tím pádem nestihl přednášku fyziky, jistý vynález se opozdil o deset roků, a bylo tím zabráněno válce. Odcestoval tedy do 482. století. Harlanovi se v tomto století špatně přizpůsobovalo, byl zde kladen důraz na křiklavé barvy. On však pocházel z 95. století, kde se hlavně pracovalo se dřevem.\n\nByl mu přidělen dům ve kterém bydlel s Noys Lambentovou. Jenomže se postupem času do sebe zamilovali a změna skutečnosti by mohla postihnout i Noys. Harlan si tedy zašel za sociologem Voyem a nechal si vypočítat Noysin osud v nové skutečnosti, jenomže v žádných variantách nové skutečnosti Noys neexistovala. Než Harlan splnil poslání odvedl Noys do Věčnosti do 111 394. století, ve kterém nikdo (podle příslušníků věčnosti) nežil. Otázkou, proč po 150 000. století nežilo na zemi lidstvo se nikdo nezabýval.\n\nJednoho dne Harlan studoval v knihovně matematiku a napadlo ho, že Mallansohn nemohl vynalézt časové pole, protože v té době nikdo neznal Lamfentovy rovnice. Potom zase bylo divné proč chce Cooper vědět život v Los Angeles ve 24. století. Zašel tedy za Twisellem a řekl mu, co si myslí. Po různých objasněních se dověděl, co údajně neměl, že Mallansohn sestrojil časové pole s pomocí nějakého člověka z Věčnosti. Dále se dověděl o takzvaných Mallansohnových poznámkách, ve kterých byl popsán Mallansohnův život. Stálo tak, že se Mallansohn narodil v 72. století a díky němu vznikla Věčnost podle instrukcí, které napsal. Byl to jakýsi uzavřený kruh. Harlan ale věděl příliš mnoho a mohl ohrozit existenci věčnosti, proto ho zavřeli do časové kabiny, kde mu byla vysvětlena setrvačnost časového pole. Tím se za určité rychlosti mohli dostat i do primitivních dějin. Harlan se tedy měl přenést spolu s Cooperem do primitivních dějin.\n\nKdyž už od přenosu zbývalo posledních několik setin sekundy, vystřelil Harlan na ovládání přístroje, tím zavinil, že se nepřenesl, ale Coopera setrvačnost vymrštila do let 1925-1950. Ale kruh byl pořád uzavřen, věčnost existovala. Harlan si uvědomil svou strašlivou chybu a spolu s Twisellem začali Coopera hledat pomocí inzerátů jeho nejoblíbenějšího časopisu. Za tři dny se zastavili u čísla z roku 1932. V inzerátech stálo:\nVedle byl obrázek výbuchu atomové bomby. Harlana hned napadlo, že inzerát musel poslat Cooper, protože lidé v té době atomovou bombu neznali.\n\nSpolečně s Noys se Harlan přenesl do roku 1932, aby našli Coopera. Jenomže Harlan najednou na Noys zamířil a řekl jí vše co o ní věděl, že Noys nemůže být ze skutečnosti ani z Věčnosti. – Věčnost stále ještě existovala, kruh byl uzavřen – Noys pocházela z 111 394. století, kde žili jiní lidé. Věčnost o nich však nevěděla. Uměli cestovat časem a Noys vyslali jako agentku, jenomže se Noys zamilovala do Harlana. Měla úkol zničit Věčnost, protože změna skutečnosti postihovala i lidi z jejího století. Harlan měl uzavřít kruh a tím Věčnost ochránit. Nevěděl pro co se rozhodnout, také miloval Noys, i když věděl, že tím Věčnost přestane existovat. Ale nakonec se rozhodl pro Noys. Následně poslali dopis jednomu italskému fyzikovi a ten s jeho pomocí sestrojil atomovou bombu. Celý svět, věda a společnost se začali ubírat jiným směrem. A kruh se neuzavřel. Časová kabina zmizela. A to vše vlastně zavinila láska.\n\n"}
{"id": "226262", "url": "https://cs.wikipedia.org/wiki?curid=226262", "title": "Hlídka v Ardenách", "text": "Hlídka v Ardenách\n\nHlídka v Ardenách (v anglickém originále \"A Midnight Clear\") je autobiografický válečný román amerického spisovatele Williama Whartona, vydaná v originále v roce 1982. Román se odehrává za druhé světové války, během bitvy v Ardenách. Kniha je napsána podle skutečné události, které se autor osobně zúčastnil. Jména postav v knize jsou ale změněna. V češtině vyšel román v nakladatelství Argo v roce 2003 v překladu Ondřeje Fafejty.\n\nŠestičlenná jednotka, William Knott, Máma Wilkins, Bud Miller, Paul Rundy, Shutzer a Gordon, mají za úkol hlídat most a monitorovat okolí kolem něj. Když jedou k mostu, uvidí v lese tančit Američana s Němcem, když však přijdou blíž zjistí, že jsou to mrtvoly, které tam někdo naaranžoval. Poté přijedou rovnou k mostu. Zabydlí se v opuštěném zámečku nad mostem. Vše probíhá v pohodě, ale v noci od mostu uslyší jedoucí auto, ze kterého řve jeden Němec německy dobrou noc. Knott navrhne, aby šli oblast prozkoumat. A tak se Knott, Gordon a Shutzer vydají na cestu. Asi po půl hodině chůze uvidí dřevěnou boudu a kolem několik Němců. Při zpáteční cestě je však chytí tři Němci, a tak jim nezbývá než se vzdát, ale Němci je nechají a odejdou.\n\nDalší den večer přijdou Němci pod zámeček a začnou na hlídku házet sněhové koule. Knott jim na cestu hodí granát, ale na oplátku dostane koulí do obličeje. Gordon už to nevydrží a začne po němcích sněhové koule házet také. Nikdo nechápe proč to všechno Němci dělají, a proto Knott nařídí, aby si s Němci promluvili.\n\nPříští den tedy Knott, Shutzer a Gordon vypraví k boudě. Setkají se s Němci, a protože Shutzer umí trochu německy, dokáží se mezi sebou dorozumět. Němci chtějí mluvit s velitelem. Velitel jednotky je Knott, ale ten se rozhodne, že velitel musí být statnější postavy, a tak řekne, že velitel je v zámečku. Nakonec se s Němci dohodnou, že velitele přivedou v deset hodin zítra ráno. Když jsou v zámečku, Knott udělá z Millera velitele. Ještě týž den přijedou Němci před zámeček, postaví tam vánoční stromeček a nabízí Američanům klobásu, chleba a pálenku. Američané jim na oplátku dají víno, kompoty a salám.\n\nKdyž znovu přijdou k německé boudě, zjistí co se děje. Německo zahajuje obrovskou ofenzívu do Arden a tahle německá jednotka se chce vzdát Američanům. Němci chtějí, aby se při kapitulaci střílelo, aby to vypadalo jako opravdová přestřelka, při které Němce zajmou. A tak pět Američanů kromě Wilkinse, který se stará o rádio a neví o co jde, jde na kopec. Němci jsou u boudy. Začne přestřelka. Všichni střílí do vzduchu, ale najednou jeden z Němců padne k zemi a z krku mu stříká krev. Potom padne jiný Němec s dírou v hlavě. Začne ostrá přestřelka. Mundy se podívá dozadu a vidí Wilkinse, jak míří s puškou. Rozeběhne se k němu a volá, aby přestal střílet, ale padne mrtvý k zemi. Po přestřelce zjistí, že Mundy je mrtvý, Shutzer postřelený a jeden Němec živý, ale vážně zraněný. Všichni se Wilkinsna ptají, proč nezůstal na zámečku, ale sem ho poslal major Love, protože zrovna k zámečku přijel. Na zámečku se dohodnou tak, že major Love odjede s Němcem a Shutzerem na základnu a ostatní že zůstanou na zámečku dokud nepřijedou Němci.\n\nZa dva dny jsou slyšet minometné střely, a tak Američané ze zámečku utečou. Je ale tma a jejich džíp skončí pod mostem. Nakonec ze sebe udělají zdravotníky a pěšky dojdou až k základně.\nVolně na motivy románu byl natočen v roce 1992 stejnojmenný film v režii Keitha Gordona.\n"}
{"id": "226263", "url": "https://cs.wikipedia.org/wiki?curid=226263", "title": "Temná aréna", "text": "Temná aréna\n\nTemná aréna (v originále \"The Dark Arena\", 1955) je první román amerického spisovatele Maria Puza. Česky kniha vyšla v překladu Františka Jungwirtha poprvé v roce 1980 v nakladatelství Československý spisovatel a dále v letech 1994 v nakladatelství Mustang a v roce 2004 v nakladatelství Knižní klub.\n\nKniha vypráví o životě Waltera Mosci, amerického vojáka, který sloužil po válce v okupační správě amerického sektoru v Německu.\n\nKdyž Mosca přijíždí z války k rodině domů do Ameriky, nedokáže už žít normálním životem. Rodina se těší z jeho příjezdu, ale po chvíli začínají být v rodině rozpory a hádky kvůli Moscovi. A tak se Mosca rozhodne odejít jako voják do Německa. Usadí se v Brémách a v nové práci u okupační správy potkává svého kamaráda z války. Ten ho seznámí ještě s několika pracovníky a kamarády a spolu prožívají různé příhody života.\n\nJednoho dne se Mosca prodírá sutinami domů a narazí na hubenou hladovou dívku. Odvede ji k sobě domů a dá jí najíst. Mosca dívku Hellu u sebe v domě nechá a to způsobí, že se do sebe zamilují.\n\nDalších mnoho měsíců příběh ukazuje, jak se v Německu žije americkým vojákům a jak německému obyvatelstvu. To se odráží i na Moscovi a jeho přátelích. Avšak asi po roce mají Mosca s Hellou dítě a většina Moscových přátel odjíždí do Ameriky. V této chvíli však Hellu začne bolet zub a do týdne jí oteče celá tvář, že ani nemůže jíst. Mocsa se snaží dělat všechno možné, aby sehnal v nemocnici anestetika, ale bezúspěšně. Nakonec zašel za Jüngenem, jedním bývalým sluhou jeho kamaráda, který uměl na černém trhu sehnat cokoli. Jüngen slíbil, že léky sežene, ale za vysokou cenu. Jüngen však léky nedokázal sehnat, a tak je koupil na černém trhu levně a draze je prodal Moscovi. Mosca se domníval, že koupil kvalitní léky, a tak je dal Helle na zapití. Pak jel do Frankfurtu pro povolení k sňatku. Mezitím mu do Frankfurtu zavolal jeho kamarád Eddie, ať rychle přijede, že je Hella v nemocnici. Když Mosca přijel k sobě domů, potkal tam svojí bytnou, která mu sdělila, že Hella v nemocnici zemřela.\n\nPo několika dnech, když se konečně uviděl s Eddiem, řekl mu o poslední laskavost, aby přivedl k němu domů Jüngena, jelikož chce vrátit peníze za léky. Po chvíli byl Eddie z Jüngenem u Mosci, ale nikdo nebyl doma. Najednou Eddie pochopil strašnou věc a rychle řekl Jüngenovi ať uteče z domu, ale Mosca vystřelil dřív.\n"}
{"id": "226268", "url": "https://cs.wikipedia.org/wiki?curid=226268", "title": "Seznam nejvyšších budov v New Yorku", "text": "Seznam nejvyšších budov v New Yorku\n\nToto je Seznam nejvyšších budov v New Yorku. (\"aktualizován v červenci 2017\").\n"}
{"id": "226271", "url": "https://cs.wikipedia.org/wiki?curid=226271", "title": "Tečka", "text": "Tečka\n\nTečka ( . ) je interpunkční znaménko, které může mít následující významy:\n\n\n\n\n\n"}
{"id": "226272", "url": "https://cs.wikipedia.org/wiki?curid=226272", "title": "William Cornelius Van Horne", "text": "William Cornelius Van Horne\n\nSir William Cornelius Van Horne (3. února 1843, Chelsea, Illinois, USA – 11. září 1915, Montreal, Québec, Kanada) byl pionýrem ve vedení severoamerických železničních společností.\n\nNarodil se ve městě Chelsea v Illinois, USA. V osmi letech se společně se svou rodinou přestěhoval do nedalekého města Joliet. Na železnici začal pracovat roku 1857. Až do roku 1867 pracoval na různých postech v Michigan Central Railway, později pro Chicago and Alton Railway, kde v letech 1878 až 1879 působil na pozici stavbyvedoucího. V roce 1882 byl jmenovaný generálním manažerem Kanadské pacifické železnice (CPR) a v roce 1884 se stal jejím viceprezidentem. Za prezidenta CPR byl jmenován roku 1888. Nejvíce se proslavil při dozoru nad výstavbou trati první kanadské transkontinentální železnice.\n\nVan Horne si železnici představoval jako integrovaný komunikační a dopravní systém, přesvědčil ředitele a spoluvlastníky k vytvoření telegrafní služby a expresní zásilkové přepravní služby jako součást železnice.\n\nByl známý svou velkou intelektuální výstředností a dynamikou. Měl dobré povědomí o fungování každé části železničního průmyslu, včetně řízení lokomotivy. Později se stal spoluvlastníkem Cuba Railroad Company, železniční společnosti na Kubě.\n\nZodpovídal také za spuštění námořní přepravy Kanadské pacifické železnice, když uvedl do provozu pravidelné spojení mezi Vancouverem a Hongkongem roku 1891 na luxusních parnících \"Empress\". Vedl expanzi CPR při rozšiřovaní sítě luxusních hotelů a spolupodílel se na tvorbě designu dvou nejslavnějších hotelů v řetězci CPR, Château Frontenac v městě Quebec, provincie Quebec a Chateau Lake Louise v Albertě.\n\nV letech 1895 až 1915 zastával funkci guvernéra McGillovy university a byl jedním z prvních lidí v Kanadě, kteří získali umělecké díla od členů francouzského impresionistického hnutí.\n\nNa ostrově Minister's Island postavil velké letní sídlo, které nazval \"Covenhoven\" a rozšířil rekreační středisko CPR v městě St. Andrews v kanadské provincii New Brunswick.\n\nPo jeho smrti v Montrealu roku 1915 vypravili speciální vlak, který převezl jeho pozůstatky do města Joliet, kde byl pochovaný na hřbitově Oakwood Cemetery.\n\n"}
{"id": "226276", "url": "https://cs.wikipedia.org/wiki?curid=226276", "title": "Mull", "text": "Mull\n\nMull \"(\"anglicky\" Isle of Mull, \"gaelsky\" An t-Eilean Muileach nebo krátce Muile)\" je po ostrově Skye druhým největším ostrovem v souostroví Vnitřní Hebridy u západního pobřeží Skotska. Od pevniny je oddělen stejnojmenným průlivem. Administrativně patří ostrov Mull do správní oblasti Argyll a Bute. Podle oficiálních údajů měl Mull v roce 2011 celkem 2800 obyvatel.\n\nMull má rozlohu 875,35 čtverečních kilometrů. Je to ostrov hornatý, jehož nejvyšším vrcholem je Ben More (966 m n. m.).\n"}
{"id": "226283", "url": "https://cs.wikipedia.org/wiki?curid=226283", "title": "Strana venkova - spojené občanské síly", "text": "Strana venkova - spojené občanské síly\n\nStrana venkova - spojené občanské síly byla česká politická strana s minoritní podporou voličů, hájící zájmy obyvatel českého venkova a českých zemědělců. Její preference se pohybovaly v intervalu 0,2% - 0,6%. Roku 2009 se sloučila se Stranou důstojného života (SDŽ).\n\n"}
{"id": "226285", "url": "https://cs.wikipedia.org/wiki?curid=226285", "title": "Rez", "text": "Rez\n\nRez (ženský rod, 2. pád \"rzi\") je červenohnědý povlak, který se tvoří na povrchu železných a ocelových předmětů. Povlak tvoří hydratovaný oxid železitý (FeO·\"n\"HO), případně FeO(OH), Fe(OH), které vznikají účinkem vlhkého prostředí a kyslíku.\n\nProces vzniku rzi se nazývá rezavění a je to druh koroze. Na rozdíl od oxidů jiných kovů nevytváří rez souvislou vrstvu a nechrání tak železo před další korozí. Rez je porézní a postupně opadává, takže znovu odhaluje čerstvý povrch. Rezavění železa tak pokračuje do hloubky a může ocelové předměty i konstrukce úplně zničit.\n\nVzhledem k významu a rozšíření železa a oceli působí rez obrovské škody a na ochranu proti rzi se vynakládají velké prostředky.\n\nSlitiny železa a niklu, chromu a dalších kovů vytvářejí na povrchu pasivní ochranou vrstvičku, takže nerezavějí. Tyto oceli jsou však velmi drahé.\n\nU povrchů ponořených do vody (např. bojler), lze rezavění zcela zastavit tím, že se v jejich blízkosti umístí zinková, hliníková, hořčíková apod. anoda. Chráněný železný povrch se tak stane katodou galvanického článku a probíhající proud rezavění zastaví. Anoda se vlivem času opotřebovává a je nutné ji vyměňovat.\n\nPovrchová vrstva nátěru, barvy nebo laku brání přístupu kyslíku a tím i rezavění. Pro krátkodobou ochranu se používají oleje a tuky, pro trvalejší jsou to rozpuštěné organické látky nebo monomery, které na povrchu předmětu ztvrdnou. Nátěrové hmoty často obsahují protikorozní přísady. Také betonový povrch ocelovou armaturu do jisté míry chrání, protože na rozhraní udržuje zásadité prostředí.\nModření, černění nebo také brynýrování je proces, kterým se povrch předmětu oxiduje stabilním modročerným magnetitem (FeO). Vytváří se obvykle při vyšší teplotě (150 °C a více) působením alkalických solí a používá k ochraně zbraní a menších jemně opracovaných předmětů.\n\nVelmi rozšířenou metodou povrchové ochrany proti rezavění je nanášení tenké vrstvy jiného, odolnějšího kovu. Nejběžnější je galvanické pokovování povrchu, např. zinkování, mědění, niklování a chromování. Silnější a odolnější vrstva vzniká při žárovém pokovování v lázni roztaveného kovu (zinek, cín). Tak se často zinkují zejména části automobilových podvozků a karosérií, střešní krytiny nebo nádoby.\n\n\n"}
{"id": "226295", "url": "https://cs.wikipedia.org/wiki?curid=226295", "title": "Slezský odboj", "text": "Slezský odboj\n\nSlezský odboj bylo české odbojové hnutí, které vzniklo v roce 1938 jako reakce na vojenské obsazení a anexi východní části československé části Těšínska Polskem. Netvořilo jednu organizaci, ani jednolité hnutí. Jeho součástí byly skupiny, zaměřující se na protipolskou agitaci, i ozbrojené bojůvky, provádějící ozbrojené útoky na polské cíle.\n\nZa Slezský odboj se někdy označuje též odbojové hnutí na územích československého Slezska, obsazených Německem na základě Mnichovské dohody, zejména organizace Obrana Slezska, působící na Opavsku.\n\nČeské obyvatelstvo se nechtělo smířit s obsazením východní části československého Těšínska Polskem. Po překonání počátečního šoku se vzedmula v sousedících částech zbytku Československa vlna protipolské propagandy v tisku, byly kolportovány protipolské letáky a zprovozněna tajná radiostanice „Finis Poloniae“ (latinsky \"Konec Polska\", umístěná pravděpodobně v Radvanicích), vyzývající k odporu proti okupantům ve všech dostupných formách.\n\nSlezský odboj vznikl zprvu s cílem obhajoby českých zájmů na zabraném území, včetně péče o vyhoštěné osoby a organizační přípravy předpokládaného (a nakonec neuskutečněného) plebiscitu. Nebyl jednou organizací, ani jednolitým hnutím.\n\nVedle skupin vydávajících a šířících protipolské letáky byly částí Slezského odboje posléze i ozbrojené nacionalistické bojůvky, které od přelomu října a listopadu 1938 začaly provádět násilné akce a teroristické útoky proti polským cílům (konkrétně proti polským národoveckým pracovníkům, polské armádě a polské policii) na obsazeném území, provokovaly incidenty na nově stanovené československo-polské hranici a tuto hranici ostřelovaly. Některé části těchto bojůvek přecházely od nacionalismu až k fašistickým pozicím, jiné postupně splývaly s českým vojenským odbojem.\n\nVedení Slezského odboje bylo v Moravské Ostravě. Členové bojůvek se rekrutovali především z uprchlíků z Poláky obsazeného území.\n\nPolská okupační správa na aktivity Slezského odboje reagovala podstatným posílením ozbrojených složek (v prosinci 1938 bylo na obsazené území vysláno dalších 80 policistů a 15 zpravodajců, policejním jednotkám bylo přiděleno 15 služebních psů), vytvořením sítě zpravodajců a konfidentů, masovým propouštěním českého obyvatelstva z práce a jeho dalším vypovídáním z obsazeného území. Jen v prosinci 1938 bylo do zbytku Československa z Polskem obsazeného území deportováno 450 osob. 21. ledna 1939 bylo po útoku na polskou pohraniční hlídku u Oldřichovic do 24 hodin vypovězeno z polského záboru 500 Čechů. \n\nPo obsazení zbytku Československa Německem 15. března 1939 se Slezský odboj zapojil do boje proti německé okupaci a aktivně se účastnil organizování ilegálních přechodů hranic z protektorátu do Polska.\n\n\n"}
{"id": "226298", "url": "https://cs.wikipedia.org/wiki?curid=226298", "title": "Let Kunovice", "text": "Let Kunovice\n\nAircraft Industries, a.s. (dříve Let Kunovice) je český (původně československý) letecký výrobce sídlící v Kunovicích. Známý je hlavně výrobou letounů L-410 Turbolet, kterých bylo vyrobeno téměř 1300 ks a kluzáků Let L-13 Blaník. Letadla vyrábí a ochrannou známku vlastní akciová společnost, kterou vlastní ruská společnost OSTOV. Firma dodnes provozuje šesté největší letiště v ČR a provozuje soukromé střední učiliště.\n\nStavba továrny jako součásti Škodovky začala v roce 1936. Před a během války fungovala nedostavěná továrna jako opravna. Po válce byla znárodněna a v letech 1950-53 byla nově postavena. Mezi lety 1957-1967 byla přejmenována na SPP („Strojírny první pětiletky“), v roce 1967 se vrátila k původnímu názvu Let. Vyráběly se tu víceúčelové letouny Aero Ae 45 a Aero Ae 145 a v licenci od roku 1953 sovětské cvičné letouny Jakovlev Jak-11 (pod označením C-11, cvičný typ pod označením C-11U).\n\nV roce 1957 se začalo s vývojem lehkého víceúčelového a sportovního letounu L-200 Morava a o čtyři roky později s úspěšným zemědělským letounem Z-37 Čmelák. Také se zde vyráběl cvičný letoun L-29.\n\nPo celá léta firma vyvíjela a vyráběla mnoho typů kluzáků – Zlín Z-22, Z 124 Galanka, LF 109 Pionýr, Z 425 Šohaj. Nejúspěšnějším typem byly Blaníky – L-13 Blaník, Let L-23 Super Blaník a moderní pokračovací kluzák Let L-33 Solo.\n\nV průběhu 60. let zde byl vyvinut 19-místný turbovrtulový letoun – L-410 Turbolet, který se vyrábí doposud. Tento typ prošel mnoha vylepšením a modernizacemi; L 410 UVP-E20 a L 420 jsou samostatně certifikovány úřady EASA a FAA.\n\nSpolečnost LET, a.s. vznikla v roce 1991. Společnosti hrozil krach již v letech 1995 až 1997, konkurs byl na majetek společnosti vyhlášen v roce 2000. Podnik koupila v roce 2001 společnost Moravan Otrokovice (či ZLIN Aircraft), která jej vložila do nové společnosti LETECKÉ ZÁVODY a.s.. Na společnost Letecké Závody byl vyhlášen konkurs v roce 2004. Podnik koupila v roce 2005 společnost Aircraft Industries. Tuto společnost vlastnila česká společnost PAMCO INT. a.s. podnikatele Pavla Musely, v roce 2008 však 51% podíl v Aircraft Industries prodala ruské společnosti UGMK ruského podikatele Iskandera Machmudova, zbylých 49% pak v roce 2012.\n\nDne 10. listopadu 2011 se v areálu firmy stala tragédie, kdy bývalý zaměstnanec firmy Karel Musela zastřelil dva členy představenstva a následně namířil zbraň proti sobě. Postřelil také ředitelku firmy Ilonu Plškovou.\n\nFirma plánuje expanzi včetně přijímání nových zaměstnanců. V budoucnu má firma naplánováno vyrábět až 30 letadel typu L-410 ročně. Její klientela pochází z Ruska, ale také ze zemí s nedostatečnou leteckou infrastrukturou z částí Afriky, Asie nebo Jižní Ameriky.\n\n\n\n\n"}
{"id": "226299", "url": "https://cs.wikipedia.org/wiki?curid=226299", "title": "Kyle Katarn", "text": "Kyle Katarn\n\nKyle Katarn je postava z vesmíru \"Star Wars\".\n\nKyle Katarn byl imperiální voják, který se přes smrt otce dostal k rebelům.\nNa Danutě zneškodnil základnu plnou imperiálních vojáků. Dostal se do těsného konfliktu s Dark Trooperem fáze 3 a vyhrál. Sám také porazil sedm Temných rytířů Jedi, jednoho silnějšího než druhého.\n\nKyle Katarn, který se narodil na sullustanském koloniálním měsíci zvaném Sulon, žil se svým otcem tvrdým farmářským životem. Ve svých osmnácti letech vstoupil do imperiální vojenské akademie na Caridě. Když však studoval na to, aby se stal důstojníkem, nedokázal rozpoznat důležitost napojení svého otce na Alianci povstalců.\n\nTéměř čtyři roky již Morgan Katarn nenápadně pracoval proti místní imperiální správě. Nakonec pomáhal přesídlit uprchlé desidenty na neobydlený Ruusan, kde nalezl Údolí rytířů Jedi dřímající v zapomnění již celých tisíc let. Když zjistil, že je Údolí plné duší Jediů třímajících neskutečnou sílu, zachoval svůj objev v tajnosti. Na radu skrývajícího se rytíře Jedi Qu Rahna vyryl Morgan souřadnice údolí na strop svého domu a v tajnosti schoval Rahnův meč pro svého syna. O několik měsíců později při nájezdu na místní povstaleckou buňku na Sulonu uťal Morganovi Katarnovi vibronožem hlavu Temný rytíř Jedi Jerec.\n\nKyle mezitím jménem Impéria zneškodnil asteroid držený nepřítelem, ušetřil však krásnou povstaleckou dívku Jan Ors. Za své hrdinství při potírání Povstání obdržel při absolventské slavnosti na Caridě od Jereca Vyznamenání za chrabrost. Několik chvil po slavnosti se však Kyle dozvěděl, že je jeho otec mrtvý. V oficiální imperiální zprávě stálo, že „byl zabit Rebely“. Imperiální poručík Kyle Katarn se nalodil na palubu dopravní lodi, která ho měla dopravit na jeho první vojenské působiště. Na palubě mu však Jan Ors předložila důkazy o tom, že jeho otce popravilo Impérium a nikoli Aliance. Kyle zahodil svou medaili do recyklačního koše a přešel na druhou stranu barikády.\n\nMon Monthma dovolila Kylovi, aby se pokusil sehnat plány Hvězdy smrti. Kyle si vyžádal starou loď Moldy Crow a ukořistil část plánů z vysoce tajného imperiálního komplexu na Danutě. Když je pak spojil s údaji od jiných zvědů, získal kompletní plán zdánlivě neporazitelné bitevní stanice. Katarnův úspěch přiměl Mon Monthmu k tomu, aby mu svěřila další úkol. Několik měsíců po evakuaci velitelské základny na Yavinu 4 se vydal po stopě automatických Dark Trooperů generála Rom Mohce. Sledoval stopu z rozbombardovaného povstaleckého stanoviště na Talay až na Mohcovu loď Arc Hammer. Cestou vysvobodil z vězení Crixe Madina a utkal se s Bobou Fettem. Byl to muž, který vydal za celou údernou jednotku a někdy najednou vláčel i pět nebo šest zbraní. Nakonec zabil i Mohce a zničil Arc Hammer. Impérium tak již nemohlo vyrábět žádné další Dark Troopery. Dalších několik let plnil Kyle rozmanité úkoly pro Alianci. Rok po Endoru se od droida 8t88 zprostředkovávajícího informace dozvěděl, že Jerec, který mu kdysi udělil imperiální vyznamenání, je také vrahem jeho otce. Droid bohužel pracoval pro Jereca, a tak musel Katarn na své cestě za pomstou bojovat s ním i s Jerecovými patolízaly. V doprovodu Qu Rahnova ducha se vrátil do rodného domu na Sulon a našel zde Rahnův světelný meč spolu s poselstvím svého otce Morgana. Mapu s vyznačeným Údolím rytířů Jedi však již ukradli Jerecovi poskoci. Katarn dostal její kopii z hlavy poraženého 8t88 a závod o osud galaxie tak mohl začít, Jerecových šest pomocníků - Yun, Pic, Groc, Maw, Sariss a Boc Crude - nepředstavovalo pro Katarna žádnou zvláštní překážku, I když byl nezkušený, složil všechny kromě Yuna a Sariss. Poslední dva ušetřil. Yun ho z vděčnosti zachránil před Sarissiným ostřím, sám však za trest zemřel její rukou. Když Boc Crude rozdrtil Kyleův světelný meč kusem skály, přijal Katarn Yunův meč za vlastní. Během bojů se Katarn přiblížil nebezpečně blízko temné straně Síly. Při konečném střetnutí s Jerecem v Údolí však odložil svou nenávist stranou. Odmítl Jereca chladnokrevně zavraždit a porazil ho v čestném souboji. Jerecova smrt uvolnila duše zemřelých Jediů chycených v údolí, a tak se naplnilo tisíc let staré proroctví, které říkalo: Přijde rytíř, zvítězí v bitvě a vězni odletí na svobodu. Katarn odmítl nabídku Luka Skywalkera, aby se stal jeho učedníkem. Místo toho se připojil k armádě Nové Republiky a vypracoval se až k hodnosti kapitána.\n\nTaké se seznámil s dalším člověkem citlivým k Síle, který nestudoval v Akademii - s Marou Jade. Jeden druhému pak pomáhali prohlubovat svoje silové schopnosti. Během návratu znovuzrozeného císaře pomáhal kapitán Katarn bránit základnu Nové Republiky na Altyru 5.\n\nPrastaré nápisy ho zavedly do bažin Dromund Kaasu, dávno zapomenutého světa Sithů. Ryzí sithská zloba, která prostoupila chrámy této mokré planety, ho přemohla a svedla ho na temnou stranu. Mara Jade ho však našla a přetáhla ho zpátky do světla tak, že mu dala na výběr mezi temnotou a jejím vlastním životem. Kyle Katarn zahanbený svojí chybou, se přihlásil do prvního ročníku Akademie řádu Jedi Luka Skywalkera. Po krátkém pobytu se však otočil k Síle zády a nechal své silové schopnosti zakrnět. Obával se totiž, že by zase mohl sklouznout k temné straně. Dal svůj světelný meč Lukovi a léta pak opět pracoval jako žoldák a agent pracující pro Mon Monthmu. Moldy Crow byla tehdy v Údolí Jedi takřka zničena, takže nyní Katarn používal přestavěnou loď Raven's Claw. Nakonec se Kyle k Síle navrátil, když imperiální admirál Galak Fyyar ve spojení s Temným Jedim Desannem unesl jeho přítelkyni Jan Ors. Katarn se vydal po jejich stopách, zachránil Jan, umožnil likvidaci Fyyarova Doomgiveru a pomohl ochránit Yavin 4 před Desannovými Reborny. Po zabití Desanna Katarn působil na Akademii Jedi jako učitel technik soubojů. Jeho studenti bojovali udatně proti Yuuzhan Vongům na Ithoru, Obroa-skai a Gyndine. Katarn viděl mnohé z nich umírat po zradě nepřátelských kolaborantů, nebo když je vystopoval voxyn, Vongy vytvořené zvíře lovící rytíře Jedi. Bojí se toho, že by Yuuzhan Vongové mohli uspět tam, kde Jerec selhal.\n"}
{"id": "226300", "url": "https://cs.wikipedia.org/wiki?curid=226300", "title": "Teplá (řeka)", "text": "Teplá (řeka)\n\nTeplá (německy \"Tepl\") je řeka v Karlovarském kraji. Pramení u Mariánských Lázní, protéká městy Teplá a Bečov nad Teplou. V Karlových Varech teče podél kolonády a u Ostrovského mostu se vlévá do Ohře.\n\nJejí celková délka je 65,1 km. Plocha povodí měří 384,9 km².\n\nTeplá pramení v nadmořské výšce okolo 790 m na rašeliništních loukách, severně od Podhorního vrchu, asi 3 kilometry severovýchodně od Mariánských Lázní. Prameniště Teplé je přírodní rezervací. \n\nZpočátku teče jako potok východním až jihovýchodním směrem. O obce Zádub-Závišín se kříží se silnicí II/210 a u Horního Kramolína se silnicí II/198. Ze severní strany obtéká Podhorní vrch. Napájí vodní nádrž Podhora, která leží v nadmořské výšce 695 m a je zdrojem pitné vody pro Mariánské Lázně. U vesnice Mrázov poprvé teče pod železniční tratí 149 Karlovy Vary – Mariánské Lázně. Napájí velký Betlémský rybník, který je rekreační oblastí.\n\nAsi po 15 kilometrech toku se stáčí severním směrem a napájí protáhlý Starý rybník. Míjí klášter Teplá a protéká městem Teplá, ve kterém napájí několik dalších menších rybníků. \n\nPoté teče k severozápadu podél železniční trať 149 a silnice II/210. Za Poutnovem se Teplá stáčí na sever a teče jen podél trati, která ji zde na úseku 2 km překonává čtyřmi mosty. Její údolí má místy kaňonovitý ráz. \n\nU soutoku s Pramenským potokem řeka opouští rozsáhlé území obce Teplé. Odtud se až po soutok s Otročínským potokem rozkládá rezervace Údolí Teplé se zachovalými zalesněnými svahy. Zde je kromě trati vedena podél řeky i silnice II/230. \n\nNíže na řece leží Bečov nad Teplou, kde řeka teče pod stejnojmenným hradem a zámkem. Zde se k ní připojuje silnice I/20 Plzeň – Karlovy Vary.\n\nZ Bečova teče Teplá stále severním směrem přes vesnice Vodná, Krásný Jez a Teplička. U vodní nádrže Březová se řeka odpojuje od silnice I/20 i od železniční trati. Na krátký úsek se zde stáčí na východ a protéká obcí Březová. Zde přibírá svůj nejdelší přítok – Lomnický potok.\n\nPod Vyhlídkou Karla IV. vtéká na území Karlových Varů, kde vytváří svůj nejznámější úsek od grandhotelu Pupp kolem Vřídelní a Mlýnské kolonády až k hotelu Thermal známému konáním mezinárodních filmových festivalů. Přes Teplou zde vede množství lávek a několik mostů. Řeka dále protéká centrem Karlových Varů a v nadmořské výšce 380 m se zprava vlévá do Ohře.\n\n\nPrůměrné měsíční průtoky Teplé (m³/s) ve stanici Březová:\n\nHlásné profily:\n\n"}
{"id": "226301", "url": "https://cs.wikipedia.org/wiki?curid=226301", "title": "Holina", "text": "Holina\n\nPřírodní rezervace Holina se nachází v okrese Cheb, asi 2,5 východně od Lázní Kynžvart, asi 5 km severozápadně od Mariánských Lázní, na jižním svahu Slavkovského lesa v nadmořské výšce 640 až 730 metrů.\nRezervace byla vyhlášena pro ochranu zachovalého lesního společenství odpovídajícího původní druhové skladbě Slavkovského lesa. Péčí o přírodní rezervaci je pověřena Správa CHKO Slavkovský les.\n\nPodloží při západním okraji území je tvoří malý masiv amfibolitů, který vystupuje izolovaně z hlavního mariánskolázeňského metabazitového komplexu, obklopeného autometamorfovanou žulou, která leží pod větší částí rezervace. V žule jsou četné křemenné žíly s jaspisem.\n\nV lesních porostech různověkých stromů převládá buk lesní (\"Fagus sylvatica\"), méně početný je smrk ztepilý (\"Picea abies\"), jilm horský (\"Ulmus glabra\"), javor klen (\"Acer pseudoplatanus\") a jedle bělokorá (\"Abies alba\").\nV bylinném patře se vyskytují některé vzácné druhy, např. kyčelnice devítilistá (\"Dentaria enneaphyllos\"), kyčelnice cibulkonosná (\"Dentaria bulbifera\"), kruštík širolistý (\"Epipactis helleborine\"), hrachor jarní (\"Lathyrus vernus\"), vraní oko čtyřlisté (\"Paris quadrifolia\"), mokrýš vstřícnolistý (\"Chrysosplenium oppositifolium\"), plicník tmavý (\"Pulmonaria obscura\"), samorostlík klasnatý (\"Actaea spicata\") a řada dalších. Územím protékají drobné přítoky Rašelinného potoka a na jejich březích roste papratka samičí (\"Athyrium filix-femina\"), mokrýš střídavolistý (\"Chrysosplenium alternifolium\"), čarovník alpský (\"Circaea alpina\"), devětsil bílý (\"Petasites albus\") a místy dominuje rozrazil horský (\"Veronica montana\").\n\nV drobných vodních plochách se hojně rozmnožuje čolek horský (\"Ichthyosaura alpestris\"). Na území rezervace hnízdí řada vzácnějších druhů ptáků, například lejsek malý (\"Ficedula parva\"), puštík obecný (\"Strix aluco\"), krahujec obecný (\"Accipiter nisus\"), jestřáb lesní (\"Accipiter gentilis\") a datel černý (\"Dryocopus martius\").\n\n"}
{"id": "226302", "url": "https://cs.wikipedia.org/wiki?curid=226302", "title": "Kynžvartský kámen", "text": "Kynžvartský kámen\n\nKynžvartský kámen je přírodní památka v okrese Cheb ležící na katastrálním území Lázní Kynžvart, asi 1 km jižně od okraje města. Jako chráněný přírodní výtvor byl poprvé zařazen do seznamu chráněných území vyhláškou ONV Cheb v roce 1990. Chráněné území je v péči AOPK ČR - Správy CHKO Slavkovský les.\n\nJedná se o asi 6 metrů vysoký osamělý žulový balvan přibližně homolového tvaru s dobře vyvinutými pseudoškrapy. Stojí osaměle ve vzrostlém lese; nejlépe je přístupný ze žluté turistické značky spojující Starou Vodu a Lázně Kynžvart. Za přírodní památku byl vyhlášen v roce 1997.\n\nNa rozdíl od škrapů, žlábkovitých útvarů, typických pro vápencové či dolomitové krasové oblasti, vzniklých kombinací chemických a mechanických dějů, vděčí pseudoškrapy na Kynžvartském kamenu za svůj původ kaolinickému zvětrávání žul. V mírně kyselých půdách, kde podzemní vody obsahují rozpuštěnou kyselinu uhličitou a huminové kyseliny, dochází k transformaci živců na jílový minerál kaolinit. Uvolněná, nadbytečná kyselina křemičitá vzlíná nahoru, až postupně vytvoří tvrdou křemennou krustu a jejím následným rozpouštěním vznikly psedoškrapy. Základna nasvědčuje tomu, že žulový balvan přečkal poslední dobu ledovou na povrchu, kde byl vystaven větrnému obrušování. \nSamotný kámen je porostlý mechorosty (\"Brachythecium\") a lišejníky, zejména druhem terčovka skalní (\"Parmelia saxatilis\"). \n\nKynžvartský kámen není jediným žulovým balvanem v této lokalitě. V blízkém okolí se nachází několik podobných žulových bloků. Nejznámější jsou čtyři velké oblé kameny u žlutě značené turistické stezky, z nichž jeden má na temeni skalní mísu. \n\nKynžvartský kámen se nachází na severním břehu \"Pastevního rybníka\", jen asi 600 metrů od nádraží \"Lázně Kynžvart\" na železniční trati č. 170. Kolem lokality vede žlutě značená turistická cesta a cyklostezka č. 2253.\n\n"}
{"id": "226306", "url": "https://cs.wikipedia.org/wiki?curid=226306", "title": "Pramenský potok", "text": "Pramenský potok\n\nPramenský potok je levostranný přítok řeky Teplé v okrese Cheb v Karlovarském kraji. Jeho délka činí 16,5 km. Plocha povodí měří 54,0 km².\nPotok je vodohospodářsky významný tok I. třídy čistoty vody.\n\nPotok protéká Slavkovským lesem ve směru od západu na východ. S výjimkou prameniště, které se nachází v podcelku Kynžvartská vrchovina a jeho ústí do Teplé v Bečovské vrchovině se celý tok nachází v Hornoslavkovské vrchovině.\n\nGeologickou stavbu území v povodí Pramenského potoka tvoří horniny mariánskolázeňského metabazitového komplexu, zastoupené zejména amfibolity. V okolí Kladské a v úseku mezi Kladskou a Prameny vystupují po levém břehu potoka muskovitické žuly. Před a za obcí Prameny se zvedají podél pravého břehu výrazné hadcové hřbety Vlčku (883 m), podél levého břehu Pluhova boru (804 m).\n\nV údolní nivě potoka jsou časté vývěry minerálních pramenů, které jsou pozůstatky terciérní sopečné činnosti ve Slavkovském lese. Podle hydrochemické klasifikace to jsou převážně studené kyselky s vysokým stupněm sycení CO. V Pramenech, které ještě mezi světovými válkami byly lázeňskou obcí, to je zejména Vincentův pramen. Pramen je zachycen ve zděné šachtici nedaleko budovy již neexistujících Alžbětinských lázní. Nad pramenem stával dřevěný pavilon. Pramen je však v katastrofálním stavu a pro pití zcela nevhodný.\nK léčebným kúrám se v lázních využívaly i prameny Rudolfův, Giselin a Hublův. Minerální voda z Rudolfova pramene byla kdysi stáčena do lahví a posílána do celé Evropy.\nTeprve po roce 2010 dobrovolníci z Občanského sdružení \"Obnova obce Prameny\" provedli obnovu lázeňského parku a rekonstrukci Giselina a Rudolfova pramene.\nVolně přístupný je pramen Barochův (též nazývaný Baroch – Horáčkovou kyselkou), jehož vývěr byl v polovině osmdesátých let upraven pracovníky CHKO Slavkovský les Františkem Barochem a Jindřichem Horáčkem. Na zahradě penzionu \"U Nováka\" v Pramenech je zachycen ve studni asi šest metrů hluboké pramen nazývaný Novákův.\nOd soutoku s Mnichovským potokem a dále po proudu je v podmáčeném terénu velké množství jímacích vrtů, odkud se minerální vody od počátku 21. století přivádí potrubím do plnírny v nedalekém Mnichově. Zde se tato minerálka míchá s vodami z dalších vrtů obdobného složení, zejména s Grünskou kyselkou. Výsledná minerální voda s velmi vysokým obsahem hořčíku se expeduje pod obchodním názvem Magnesia.\nKromě minerálních pramenů se po pravém břehu potoka v přírodní rezervace Mokřady pod Vlčkem nachází několik mofet.\n\nCelý tok Pramenského potoka se nachází v Chráněné krajinné oblasti Slavkovský les. V jeho okolí se nachází několik maloplošných chráněných území. Nejprve potok obtéká potok národní přírodní rezervaci Kladské rašeliny, její části \"Tajgu\" a \"Husí les\". Po pravém břehu se před obcí Prameny, pod svahy Vlčku nachází přírodní rezervace Mokřady pod Vlčkem, jeden z největších zachovalých komplexů nelesních mokřadů centrální části Slavkovského lesa. Silně zamokřené louky na mírných svazích a v terénních depresích s nepravidelnými porosty dřevin, menší rybníky a mokřady s mnoha chráněnými a vzácnými druhy cévnatých rostlin patří mezi nejvýznamnější mokřadní lokality západních Čech. Nad ní, na kopci Vlčí kámen (883 m n. m.) se rozprostírá přírodní rezervace Vlček s ochranou význačné květeny na hadcových skalkách. Zvětráváním hadce s vysokým obsahem hořčíku vznikl specifický substrát, který výrazně ovlivňuje zdejší vegetaci. Substrát má nízký obsah živin. Obsah základních prvků jako jsou dusík, draslík a fosfor je velmi nízký. Naopak vysoká je koncentrace těžkých kovů, zejména niklu, chromu a kobaltu, a proto je substrát pro většinu rostlin toxický. Právě tato toxicita je podle botaniků důvodem výskytu specifické hadcové vegetace. Ta se dokáže se špatnými podmínkami vyrovnat, neboť jí chybí konkurence jiných rostlin. Bylo totiž zjištěno, že hadcové vegetaci se dobře daří i v příznivých půdních podmínkách, v substrátech bohatých na živiny. Zde ji však vytlačí konkurenční vegetace. Po soutoku s Mnichovským potokem se nad levým břehem zvedá národní přírodní rezervace Pluhův bor, ve které je rovněž předmětem ochrany mimo jiné i zajímavá vegetace na hadových substrátech, včetně vzácné endemické rostliny rožce kuřičkolistého.\nPřed soutokem s Teplou se u levého břehu nachází přírodní rezervace Údolí Teplé, jejíž strmé svahy a skalní výchozy se vyznačují vysokou geologickou diverzitou.\n\nPramení v nadmořské výšce 856,9 metrů ve Slavkovském lese poblíž osady Kladská, asi 7 kilometrů severně od Mariánských Lázní. Pod hrází Kladského rybníka jsou vody potoka převedeny malým betonovým akvaduktem přes Dlouhou stoku, která z rybníka odtéká.\nPotok dále teče souběžně s Dlouhou stokou k východoseverovýchodu a protéká vesnicí Prameny. Zde poblíž potoka vyvěrají na několika místech minerální prameny, jichž dříve využívaly dnes již zaniklé Alžbětinské lázně. Pod Prameny se potok mírně stáčí k východu a teče mělce zaříznutým údolím bohatým na meandry; břehy jsou hojně porostlé vrbou jívou. V nadmořské výšce 590 metrů se poblíž železniční zastávky Louka u Mariánských lázní vlévá do řeky Teplé na jejím 35,1 říčním kilometru.\n\n\nPrůměrný průtok u ústí činí 0,69 m³/s.\n\nÚzemí v bezprostředním okolí potoka byla v minulosti místy s čilou hornickou činností. Rýžování a doly na cínovou rudu jsou uváděny již už v roce 1454. V té době ještě neexistovala tzv. Dlouhá stoka, vodní dílo dokončené v roce 1536. Vodu potřebnou pro rýžování i pro důlní provozy poskytoval Pramenský potok. Rozsáhlé antropogenní montánní útvary, sejpová pole, jsou v terénu po levém břehu mezi obcemi Kladská a Prameny viditelné i v současnosti. Menšího rozsahu byly doly na stříbrnou rudu nad pravým břehem potoka uváděné poprvé v roce 1486.\n\nNa Pramenském potoce bylo v minulosti postaveno mnoho mlýnů. Prvním mlýnem byl Opatský mlýn. První zmínka o něm je z roku 1838. Ten stával na pravém břehu potoka v místě, kde Pramenský potok vtéká do Pramenů. Na dobové fotografie z roku 1924 je vidět, že se jednalo o velké stavení. Po odsunu německého obyvatelstva po skončení druhé světové války zůstal mlýn opuštěný a zchátral. V roce 1946 bylo rozhodnuto o vybudování vojenského výcvikového tábora v prostoru Slavkovského lesa. Po opouštění vojenského prostoru v roce 1953 byl stržen. Zůstaly jen nepatrné zbytky základů někdejší stavby. Ze čtyř mlýnů v Pramenech stál největší mlýn uprostřed obce. Ten patřil zároveň mezi největší stavení v obci a místní jej nazývali Schneidenským mlýnem. Nejstarším mlýnem v Pramenech byl Neumannův mlýn. Po část roku se zde mlela mouka, v jiném ročním období se řezala prkna. Přímo ve mlýně se nacházela i pekárna. Za doby působení armády ve výcvikovém prostoru Prameny byl mlýn srovnán se zemí. Jen dlouhý náhon pod silnicí ukazuje, kudy k mlýnu přitékala voda. Významným mlýnem na Pramenském potoce byl Fritzův mlýn. Ten stával za obcí Prameny, pod silnicí směrem od do Mnichova. Nejstarší dochovaná informace o mlýnu se nachází v archívu Mnichova a uvádí, že v roce 1602 koupila obec mlýn o jeho majitele. Mlýn několikrát změnil majitele. Mlýn byl vybaven jak kameny na mletí obilí, tak i katrem na řezání kmenů. Ve 20. letech 20. století zde byla nainstalována Francisova turbína a energie vody se využívala k výrobě elektřiny. Po roce 1946 mlýn zchátral a později byl srovnán se zemí.\n\nVýznamnější retencí vody na Pramenském potoce je vodárenská nádrž, 1,5 km severně od Mnichova.\n"}
{"id": "226307", "url": "https://cs.wikipedia.org/wiki?curid=226307", "title": "Smraďoch", "text": "Smraďoch\n\nPřírodní rezervace Smraďoch se nachází v katastrálním území Mariánské Lázně v okrese Cheb, asi 4 km severně od Mariánských Lázní.\n\nRezervace byla vyhlášena roku 1968 pro ochranu lesního rašeliniště, které je výjimečné svou polohou – leží v oblasti tektonického zlomu, dochází zde proto k výronům oxidu uhličitého a sulfanu (sirovodíku). Péčí o území je pověřena Správa CHKO Slavkovský les.\n\nHorninové podloží území tvoří amfibolity, částečně i chloritické břidlice mariánskolázeňského metabazitového komplexu v blízkosti okraje serpentinitového masivu Vlčího hřbetu.\n\nPo zlomových liniích ve skalním masivu zde na povrch pronikají minerální vody a plyny, jako dozvuky třetihorní a místy ještě čtvrtohorní sopečné činnosti.\nTak vznikají drobné „bahenní sopky“, tzv. mofety, a jezírka, z nichž vycházejí plyny. Plyny tvoří oxid uhličitý a v malé koncentraci sirovodík (sulfan). Zatímco převládající oxid uhličitý je juvenilní, což znamená, že pochází z nitra země, sirovodík vzniká působením sirných bakterií v redukčním prostředí rašeliniště blízko povrchu. I když jeho koncentrace je velice nízká, jeho charakteristický zápach je cítit na velkou vzdálenost. Od silného zápachu sirovodíku pochází i jméno Smraďoch.\n\nKromě unikátní řasové flóry roste v tomto zvláštním biotopu řada vzácných a chráněných rostlin. Mezi ně patří například rosnatka okrouhlolistá (\"Drosera rotundifolia\"), tučnice obecná (\"Pinguicula vulgaris\"), klikva bahenní (\"Vaccinium oxycoccos\"), šicha černá (\"Empetrum nigrum\"), prstnatec Fuchsův (\"Dactylorhiza fuchsii\") a kokořík přeslenitý (\"Polygonatum verticillatum\"). \n\nÚzemí zpřístupňuje krátká, bezbariérová naučná stezka Smraďoch, po povalovém chodníku i malé rašeliniště s mofetami. Informace o vzniku mofet a původu minerálních vod jsou na instalovaném informačním panelu\n\n\n"}
{"id": "226312", "url": "https://cs.wikipedia.org/wiki?curid=226312", "title": "Mácha", "text": "Mácha\n\nPříjmení Mácha je možná odvozeno od křestního jmen Matěj či Martin:\n\n"}
{"id": "226313", "url": "https://cs.wikipedia.org/wiki?curid=226313", "title": "Leo von Klenze", "text": "Leo von Klenze\n\nLeo von Klenze (Franz Karl Leopold von Klenze, 29. února 1784, Bockenem u Hildesheimu – 27. ledna 1864, Mnichov) byl německý klasicistní architekt, malíř a spisovatel. Byl dvorním architektem bavorského krále Ludvíka I. Po osvobození Řecka od Turků roku 1834 přišel do Athén, aby vypracoval plán jejich nové výstavby.\n\n"}
{"id": "226314", "url": "https://cs.wikipedia.org/wiki?curid=226314", "title": "Darth Nihilus", "text": "Darth Nihilus\n\nDarth Nihilus je fiktivní postava ze světa Hvězdných válek. Tento Temný Pán ze Sithu, známý jako \"Pán hladu\", vládl v období po skončení Jedijské občanské války. Jeho vládu popisuje hra , kde byl použit jako hlavní logo tohoto dílu. Jeho nejproslulejší činy pak dokresluje podrobně komiks Unseen, Unheard od Chrise Avellona, jenž byl hlavním autorem zmíněné počtačové hry. Jméno tohoto sithského lorda bylo vybráno podle slova nihilismus. Sám Chris Avellone v původním konceptu Nihiluse popisoval jako zbytkovou entitu od Vypovězené a bytost obsahující její spojení se Silou, zatímco ona sama se Síly vzdala. Ale toto tvrzení nebylo nikdy potvrzeno ani ve hře samotné, ani ve Star Wars kánonu. Nihilusův původ nebyl není pořádně objasněn. Dokonce ani jeho jméno nikdy nezaznělo nahlas, ale bylo použito jen jako jeho název v momentě, kdy se s ním bojovalo.\n\nNosil červeno-bílou masku a dlouhou černou sithskou garderóbu. Jako Temný pán nebyl příliš úspěšný, ale byl efektivním nástrojem ke zničení řádu Jedi, k čemuž ho nehnalo přesvědčení, ale pouhá touha po ukojení Silového hladu, jímž trpěl kvůli tomu, že představoval tzv. Ránu v Síle.\n\nO původu Darth Nihiluse není známo nic mimo faktu, že přežil Mandalorianské války a bitvu o Malachor V v roce 3960 BBY. Je pravděpodobné, že byl jedním z Jediů, kteří následovali Revana. Jako jeden z mála přežil aktivaci zbraně generátor temné hmoty a zůstal na povrchu Malachoru, kde se utopil ve smutku ze smrti svých přátel, ale i ze smrti všech blízkých, které ztratil ve válce už dřív. Zde přijal kompletně temnou stranu Síly za jediným účelem: holé přežití. Jediné, co potom cítil, byla prázdnota a neukojitelný hlad. Vysál proto životní sílu z jednoho dalšího přeživšího. Přestože mu tento zážitek nebyl příjemný, dostal poté hlad ještě mnohem horší. Nalel další přeživší, ale jenom proto, aby zjistil, že vysáním jejich síly se doba jeho nasycení neustále zkracuje.\n\nPo smrti Darth Malaka ho nakonec objevila Darth Traya, která ho správně identifikovala jako Ránu v Síle. Vysvětlila mu, že jeho hlad způsobuje Síla samotná, narušená samou jeho existencí, proto mu nabídla trénink a vedení, jak hlad ukojit. Na Trayuské Akademii na Malachoru V ho trénovala na Sitha a vzala si ho za jednoho ze dvou svých učedníků do triády známé jako Sithský Triumvirát. Začali mu říkat Darth Nihilus a druhý učedník byl znám jako Darth Sion. Celá trojice sithských lordů si vybrala ještě pseudonym, konkrétně Nihilus byl znám také jako \"Pán hladu\". Pod Trayiným vedením se naučil svůj hlad \"ovládat\" temnou stranou tím, že vysával sílu přímo z celých planet a jejích obyvatel, což provedl na několika odlehlých světech galaxie. Tam se dostal tak, že s pomocí temné strany znovu složil z trosek republikové a mandalorianské flotily okolo Malachoru bývalou republikovou obří loď \"Ravager\", s níž se potuloval po vnějším pásu galaxie. Jeho moc ničila a degradovala všechno a všechny, kteří s ním přišli do styku. Jeho otroci ovládající loď se stali bezduchými sluhy jeho vůle, podobající se zombiím. Ovšem tímto nenakrmil jen svůj hlad, ale drasticky si tím posílil i svou moc. Vize Darth Trayi na zničení Jediů ho proto přestaly zajímat, jakmile se stal mocnější než ona. V roce 3955 BBY se proti ní spikl spolu se Sionem, zbavil ji svou mocí citlivosti na Sílu a vyhnali z Malachoru.\n\nTriumvirát se sice rozpadlopět na frakce, ale Nihilus coby nový Temný pán spolu s Darth Sionem započali svou vlastní válku proti zbylým Jediům. Nihiluse jeho hlad a temná strana už natolik zničily, že provedl rituál, kterým se zbavil fyzického těla a svou duši uvěznil do vlastního brnění, jinak by bezpochyby zemřel. Silou držel svou masku i róbu pohromadě, aby měl nějaký tvar a byl schopen používat světelný meč. Krátce poté sestrojil i svůj holokron.\n\nMezitím během čtyř let dokázal spolu se Sionem dostat do Trayuské akademie mnoho na Sílu citlivých, kterými doplnili armádu sithských nájezdníků a vrahů, které poté poslali na lov Jediů. Sám Nihilus tyto nájezdníky a vrahy využíval k částečnému vysátí Síly a učil je, jak se pohybovat, aniž by je někdo uviděl nebo Silou ucítil, což jim značně usnadňovalo práci. Jediové začali tušit, že jsou loveni, proto v roce 3952 BBY mistr Atris zorganizovala konkláve na kolonii Katarr a záměrně pozici veřejně prozradila, aby tuto hrozbu vylákala.\n\nV této snaze byla úspěšná, protože se Nihilus rychle na Katarr dostavil také. Když se s Ravagerem přiblížil ke Katarru, promluvil a jeho slova tvořící nesrozumitelnou změť sithštiny a několika dalších neznámých jazyků vplula do hlav všech přítomných Jediů i Miraluk, jež používají Sílu namísto svého zraku. Nakonec je Nihilusova slova přemohla a jeho hlad zabíjel každou živou bytost. Nepřežil žádný Jedi, ani žádná Miraluka a celý svět se stal pustinou zcela bez života, protože ten byl zničen také.\n\nKdyž přistál na povrchu, aby prozkoumal povrch a ověřil si, zda ještě někdo nezbývá, objevil zraněnou miraluckou dívku Visas Marr. Zjistil, že s ní sdílí silné pouto a její smrt by ho zabila. Přestože byla velmi silně otřesena následky jeho genocidy a ztratila značnou část moci nad Sílou, vzal ji na Ravager a odletěl. Když se probrala, zeptala se ho, proč ji vlna smrti ušetřila. Neodpověděl, ale vnutil ji skrze pouto vizi o tom, jakým způsobem sám vnímá galaxii. Pak ji vyřezal maso z míst kde měly být její zakrnělé oči. Učinil z ní svou učednici a stínovou ruku, vykonavatelku jeho rozkazů. Sice ji ochromil, ale v konečném důsledku oba posílil.\n\nKdyž vrcholila jeho a Sionova kampaň proti Jediům, vytvořil alianci s rebely vedenými generálem Vakluem, bratrancem vládkyně Onderonu. Nihilus jim poskytl pomoc výměnou za to, že jeho sithové směli na Dxun najít hrobku Freedona Nadda, odkud plánoval vysát veškerou zásobu Síly, posílenou rituály jeho věrných, až by se na Onderon dostavil osobně.\n\nMezitím Atris zajistila návrat Vypovězené do známé galaxie a do centrálních databází umístila falešnou informaci, že je posledním žijícím Jediem. To, že skončila na Peragusu, se hodilo, neboť Sion při jejím lovu stanici zničil a způsobil značné problémy Republice, která ztratila levný zdroj energie pro stanici na Telosu, což znamenalo vyostření povstání na Onderonu, které hrálo Nihilusovi do karet. Ucítil však narušení v Síle a odvodil si, že to musela být Vypovězená. Proto vyslal Visas Marr lapit ji živou, aby z ní mohl vysát sílu. Nihilus nepočítal s tím, že si Vypovězená vytvářela pouta, s kýmkoliv se setkala, takže si při svém putování udělala spoustu přátel. Když Vypovězenou Visas našla, byla poražena a tím se částečně zlomilo její spojení s Nihilusem. Zatoužila tedy svého nyní již bývalého mistra zastavit.\n\nNihilusovy plány na Onderonu ztroskotaly díky Vypovězené, jež zastavila tamní občanskou válku, přivedla generála Vaklua před soud a její družina dále odstranila jeho sithy v hrobce Freedona Nadda. Zanedlouho se Nihilus dozvěděl od onderonského kapitána Tobina informaci o mnoha Jediích na Telosu IV. Ihned se k ní s Ravagerem a celou svou flotilou vypravil, ale chytil se tam do pasti, kterou na něj nalíčila Darth Traya, jež tuto informaci nalhala Tobinovi ve snaze Nihiluse zničit. Při bitvě o Telos byla jeho loď napadena mandalorianskými bojovníky vedenými Mandalorem, který následoval Vypovězenou a Visas do souboje se sithským lordem na můstek. Pokusil se z ní okamžitě vysát Sílu, jenže netušil, že Vypovězená byla zrovna takovou Ránou v Síle jako on sám, takže nejen neuspěl, ale značně se vyčerpal a stal se zranitelným. Visas dokonala přerušení svého pouta vůči němu, čímž ho také oslabila. Po krátkém, zato však brutálním boji, byl Nihilus poražen a rozplynul se v rudé záři energie temné strany. Jeho masku sebrala Visas, aby se podívala na tvář toho, kdo ji tolik zranil, ale neviděla nic.\n\nJeho brnění s Nihilusovou esencí se po bitvě o Telos a zničení Ravageru dostalo nějakým způsobem až na Korriban, kde ho někdo pohřbil. Jeho duch se spojil s temnou stranou, emitovanou planetou, a zůstal tam zakonzervován jako sithský duch po boku ostatních Temných pánů ze Sithu.\n\nVypovězená nakonec zlikvidovala Trayu i Siona, ale jeden neznámý vysoce postavený sith přesto unikl, který se ale musel pouze dobře skrývat.\n\nKaždopádně Nihilusův holokron o čtyři tisíciletí později padl do rukou Darth Krayta. V roce 137 ABY ho Krayt ho otevřel společně s holokrony Darth Andeddua a Darth Banea na Korribanu. Žádal Nihilusovu radu, jak zastavit Yuuzhan Vongské příšery konzumující jeho tělo. Jedinou odpovědí, kterou od Nihiluse dostal, bylo konstatováni v nesrozumitelném sithském jazyku, který se jeho druhové ani neobtěžovali přeložit, protože Kraytha nepovažovali za hodného nést dědictví Sithů a jeho \"pravidlo jednoho\" považovali za zneuctění tradic Sithů.\n\n"}
{"id": "226319", "url": "https://cs.wikipedia.org/wiki?curid=226319", "title": "STS-118", "text": "STS-118\n\nSTS-118 byla mise amerického raketoplánu Endeavour. Cílem letu bylo připojení příčného příhradového nosníku ITS-S5 k Mezinárodní vesmírné stanici a doprava zásob na stanici. V nákladovém prostoru byla také uložena laboratoř Spacehab a externí plošina ESP-3. Plánované byly čtyři výstupy do volného kosmu (EVA).\n\n\nBarbara Morganová, letový specialista této mise, byla v roce 1986 náhradnicí Christy McAuliffeové, která zahynula na palubě raketoplánu Challenger. Po havárii Challengeru začala bojovat za to, aby se i ona dostala do posádky nějaké mise raketoplánu, protože podle jejího názoru by byla smrt Christy McAuliffeové bez skutečného letu úplně zbytečná. V roce 1998 prošla konkurzem na doplnění oddílu astronautů. Poprvé měla letět roku 2003 na palubě raketoplánu Columbia. Po tragédii Columbie však musela dále čekat a nakonec ji zařadili do posádky mise STS-118.\n\nV pondělí 2. července se raketoplán Endeavour dostal do montážní haly VAB.\nJen o den později přistálo na Floridě letadlo Shuttle Carrier Aircraft (SCA) převážející jeho sesterský raketoplán Atlantis. V hale VAB byla k orbiteru připojená vnější palivová nádrž ET s pomocnými motory SRB.\n\nV noci z 10. na 11. července byl Endeavour přepraven na startovací rampu 39A. Přesun z VAB na rampu trval přibližně 6 hodin. Do nákladového prostoru raketoplánu byl vložen příhradový nosník ITS-S5, modul SPACEHAB a externí plošina.\n\nStart úspěšně proběhl 9. srpna 2007 v 00:36:42 SELČ. Endeavour se tak vydal do vesmíru poprvé po téměř pěti letech (poslední misi absolvoval v roce 2002).\n\nPo dosažení oběžné dráhy posádka otevřela nákladový prostor, zaktivovala Spacehab a provedla kontrolu tepelného štítu OBSS (Orbiter Boom Sensor System). Při kontrole nebyly zjištěny žádné problémy.\n\nKamery při startu však zaregistrovaly odpadnutí několika kousků izolační pěny z nádrže ET. Tři kousky zasáhly raketoplán. Zasažená místa se podrobně zkoumala při další kontrole - při manévru RPM (\"Rendezvous pitch maneuver\"), při kterém se orbiter otáčí u Mezinárodní vesmírné stanice o 360° a posádka ISS fotografuje jeho povrch. Záznamy jsou po odeslání na Zem analyzovány odborníky. Poblíž zadního podvozku bylo zjištěno poškození o velikosti 8,8 × 5,8 cm. Později bylo poškozené místo zkoumáno laserem a kamerou s vysokým rozlišením. Technici NASA problém analyzovali a zjistili, že poškození není vážné a nemělo by způsobit žádné problémy při přistání. Pokud by to bylo nutné, posádka má prostředky na opravu poškození k dispozici.\n\nKe spojení raketoplánu Endeavour s ISS došlo 10. srpna 2007 ve 20:02 SELČ. Ve 22:04 SELČ byl otevřen průlez a posádky obou těles se setkaly. Pomocí manipulátoru raketoplánu byl z nákladového prostoru vyzdvižen příhradový nosník ITS-S5, který pak převzal staniční manipulátor Canadarm2. V této poloze byl příhradový nosník ponechán několik hodin, aby se vyrovnaly teploty a aby při spojování s konstrukcí ISS správně dosedly spojovací šrouby.\n\nRaketoplán Endeavour je jako první vybaven zařízením SPTSS (\"Station-to-Shuttle Power Transfer System\"), které mu umožňuje získávat elektrickou energii ze zdrojů vesmírné stanice. Tato úprava poskytuje raketoplánu možnost prodloužit dobu strávenou u ISS až o 3 dny. Systém SPTSS byl úspěšně aktivován, množství energie dodávané do raketoplánu bylo zhruba 6,5 kW. Vedení NASA proto rozhodlo, že raketoplán zůstane u stanice do 20. srpna a bude možno provést čtyři výstupy do vesmíru (EVA).\n\nK prvnímu výstupu do vesmíru došlo 11. srpna. Zúčastnili se jí astronauti Richard Mastracchio a Dafydd Williams. Stanici opustili přes přechodovou komoru modulu Quest ve 23:45 SELČ. Pomocí staničního manipulátoru Canadarm 2 přesunuli nosník ITS-S5 na konec nosníku S4 a zajistili spojovacími šrouby. Připojením nosníku S5 dosáhla hmotnost stanice 232 693 kg. Astronauti také složili radiátor na nosníku ITS-P6, čímž je nosník P6 připraven na přesun na svou konečnou pozici na P5 (přesun bude proveden při misi STS-120). Výstup trval 6 hodin a 17 minut. Všechny požadované úkoly byly splněny.\n\n12. srpna zkontrolovala posádka činnost systému napájení raketoplánu ze stanice (SPTSS). Zařízení fungovalo bez problémů, vedení NASA tedy oficiálně potvrdilo prodloužení mise do 20. srpna.\nAstronauti také podrobně zkoumali poškození tepelného štítu. Technici konstatovali, že posádce žádné nebezpečí při přistání nehrozí.\n\nDruhý výstup do vesmíru proběhl 13. srpna, zahájili ho v 19:30 SELČ opět astronauti Mastracchio a Williams. Cílem výstupu byla výměna porouchaného silového setrvačníku CMG-3. Gyroskop byl vyzvednut z nákladového prostoru raketoplánu a manipulátorem byl přesunut k nosníku ITS-Z1, kde se nacházel vadný setrvačník. Astronauti jej vymontovali a umístili na montážní plošinu na boku stanice. Odtud si ho vyzvedne raketoplán Atlantis při misi STS-122 a dopraví jej na Zemi. Nový gyroskop byl namontován, následné testy prokázaly jeho správnou činnost.\nVýstup trval 6 hodin a 28 minut.\n\nNásledující den 14. srpna byla z nákladového prostoru vyzvednuta externí plošina ESP-3 a pomocí manipulátorů byla nainstalována na povrch nosníku ITS-P3.\n\nTřetího výstupu se zúčastnili Mastracchio a Clayton Anderson (člen posádky ISS). Výstup byl zahájen 15. srpna v 16:37 SELČ. Astronauti přeinstalovali anténní systém z nosníku P6 na P1, přemístili dva mobilní ručně poháněné transportéry (CETA – \"Crew and Equipment Translation Aid\") z levé strany mobilního transportéru stanice (MT – \"Mobile Transporter\") na pravou. Tato změna umožní dostatečný pohyb MT při přesunování nosníku ITS-P6.\n\nPři výstupu zjistil astronaut Mastracchio drobné poškození horní vrstvy své levé rukavice. Dle pravidel, která byla stanovena po letu STS-116 (kdy bylo zjištěno větší poškození rukavic po EVA), musel Mastracchio okamžitě ukončit výstup a vrátit se na stanici. Anderson dokončil rozpracovanou montáž a vrátil se také. Výstup trval 5 hodin 28 minut. Při tomto výstupu měli astronauti vyzvednout desky se vzorky materiálů umístěné na povrchu stanice. Tento úkol byl přesunut na některý z příštích výstupů.\n\nDalší dny strávily posádky přesunováním materiálu a zásob z raketoplánu na stanici. Vedení NASA začalo řešit problém s postupujícím hurikánem Dean, který směřoval přes Mexický záliv. Hurikán mohl zasáhnout řídící středisko letu raketoplánu v Johnsonově vesmírném středisku (\"Johnson Space Center – JSC\") v Houstonu v Texasu. Nakonec se rozhodlo, že let raketoplánu bude zkrácen o jeden den.\n\nČtvrtý výstup provedli 18. srpna od 16:17 do 21:19 SELČ Clayton Anderson a Dave Williams. Během výstupu mimo jiné vyzvedli vzorky z povrchu stanice, nainstalovali anténu bezdrátového měřicího systému EWIS. Výstup byl zkrácen v rámci příprav na odpojení raketoplánu od stanice kvůli postupujícímu hurikánu Dean.\n\nVe 21:46 SELČ proběhlo krátké rozloučení posádek a ve 22:10 SELČ byl uzavřen spojovací tunel mezi stanicí a raketoplánem. K odpojení od stanice došlo následující den - 19. srpna v 13:56 SELČ a Endeavour se po obletu ISS vydal na samostatnou dráhu.\n\nV rámci příprav na přistání proběhla závěrečná kontrola tepelného štítu. Byly provedeny testy připravenosti raketoplánu na přistání, modul Spacehab byl překonfigurován pro vstup do atmosféry a posádka provedla úklid. Hurikán Dean mezitím stočil svou dráhu směrem k mexickému pobřeží, takže řídící středisko v Houstonu nebylo přímo ohroženo. Posádka uzavřela dveře nákladového prostoru a 21. srpna v 17:25 SELČ byly zažehnuty motory raketoplánu na 3 minuty a 33 sekund, čímž se jeho rychlost snížila zhruba o 100 m/s. Stroj se dostal na dráhu, jejíž nejnižší bod leží v hustých vrstvách atmosféry. Po bezproblémovém přistávacím manévru se v 18:32:16 SELČ dotkla kola podvozku přistávací dráhy na Kennedyho kosmickém středisku na Floridě a v 18:33:20 SELČ se raketoplán Endeavour zastavil.\n\n"}
{"id": "226326", "url": "https://cs.wikipedia.org/wiki?curid=226326", "title": "JFire", "text": "JFire\n\nJFire je ERP a CRM systém. První verze byla vydána v lednu 2006 pod GNU Lesser General Public License (LGPL). Jedná se tedy o Open source, který může kdokoliv zdarma používat, modifikovat nebo redistribuovat.\n\nSystém je napsán plně v jazyce Java a je postaven na technologiích JavaEE 1.4 (dříve J2EE), JDO 2, Eclipse RCP 3. Proto může být jak klient, tak i server snadno rozšířen o jednotlivá zákaznické rozšíření resp. specifická oborová řešení.\n\nNyní se JFire nachází v tzv. vývojové beta fázi. JFire obsahuje moduly pro autorizaci a řízení práv uživatelů, základy účetnictví, skladového hospodářství, přímého online prodeje koncovým zákazníkům (web shop), prodeje přes prodejce, 2D grafický editor a dalších modulů. Reportovací modul je postaven na projektu BIRT umožňující komplexní návrh sestav.\n\nPřestože hlavním cílem projektu JFire je vytvoření robustního a flexibilního vývojového frameworku pro snadnou tvorbu a implementaci odvětvových řešení, základní verze je využitelná v malých a středních podnicích.\n\nJFire používá technologii JDO (persistetní objekty), proto je nezávislý na databábázovém serveru (DBMS) a zefektivňuje práci vývojáře (nepracuje se přímo s SQL). Kromě toho využití JDO umožňuje použití dalších DBMS typů (jako např. objektové databáze). JFire je distribuován s JDO2 referenční implementací JPOX, která podporuje velké množství různých relačních databází a db4o.\n\nPoužití technologií JavaEE, JDO a Eclipse RCP poskytuje velké množství výhod. Přesto mají také jednu nevýhodu – vyžadují více času na jejich pochopení a osvojení než „starší technologie“ (jako např. použití SQL apod.).\n\nProjekt JFire byl založen v roce 2003, poté, co se firma NightLabs rozhodla vyvinout nový rezervační systém. Protože chtěli postavit základ nového integrovaného ERP systému (nikoliv mnoho separátních programů), začali hledáním vhodného frameworku. Po určité době hledání a testování různých produktů, se firma NightLabs rozhodla pro tvorbu vlastního ERP frameworku postaveném na nových technologiích jako JDO a Eclipse RCP. Tyto technologii velmi usnadní vývoj následných projektů postavených nad JFire frameworkem.\n\nPrvní verzi, vydaná v lednu 2006, získala velmi rychle pozornost Eclipse komunity: německý \"The German Eclipse Magazin\" – publikoval v květnu 2006 článek, projekt JFire byl přizván na EclipseCon 2006 a v dubnu 2007 byl projekt JFire také přizván na Eclipse Forum Europe, kde zaujal vývojáře z BIRT týmu s grafickým návrhářem workflow.\n\nHlavním cílem projektu je vytvořit framework pro snadný vývoj oborových ERP. V tomto se výrazně liší od jiných ERP projektů, které mají za cíl primárně out-of-the-box řešení pro koncové uživatele.\n\nTým JFire věří, že nasazení ERP v různých oborech je tak rozdílné, že komplexní řešení má mnoho nevýhod. Dle názoru JFire týmu je řešení vše v jednom velmi náročné na konfiguraci, často málo flexibilní a v některých případech i \"přes ruku\".\n\nProto většina JFire modulů jsou distribuována jako základ pro následné rozšíření a nemusí být koncovým uživatelem vůbec použita nebo jen částečně použita.\n\nJFire se skládá ze dvou částí – serveru a různých typů klientů. Nejběžnějším klientem je \"rich klient\". Je k dispozici také JSP web klient, který je používán např. pro webový obchod (v současné době podporuje jen část funkcionality). Dalšími klienty mohou být mobilní zařízení nebo systémy kontroly přístupu. JFire umožňuje práci s více společnostmi/provozními jednotkami, komunikaci serverů navzájem a komunikaci klienta s více servery. Každá organizace má svůj vlastní JDO datový prostor, který garantuje vysoký stupeň ochrany dat. Mezi organizacemi jsou vyměňována pouze vyžádaná data.\n\nJFire framework je vytvořen s následující ideou – vytvořit modulární systém – v klientské části skládající se z OSGi pluginů postavených na Eclipse Rich Client Platform (RCP) a v serverové části z JavaEE EAR modulů. Díky této modularitě lze JFire použít i v non-ERP aplikacích, které využijí jen zlomek JFire modulů (např. pouze autorizaci uživatelů).\n\n"}
{"id": "226328", "url": "https://cs.wikipedia.org/wiki?curid=226328", "title": "Sober", "text": "Sober\n\nSober \"(Střízlivá)\" je druhý singl Kelly Clarkson z jejího třetího alba My December.\nPíseň má dvě verze jednu albovou, která je delší, a rádiovou. Základní linka písně je ale v obou verzích stejná. V písni slyšíme hrát i cello a v závěru zpívá Kelly Clarkson oktávou. Slova \"Three months\" se v písni objeví celkem třináctkrát.\nPodle Kelly Clarkson se nechala inspirovat Calamity McEntire, která řekla \"pick her weeds and keep the flowers\" \"(Vybírat plevel a stále držet květiny)\". Podle Clarkson je píseň o přežití, když víte, že je něco špatně a nevíte si rady. Clarkson přiznala, že Sober je její nejoblíbenější písní na albu, že se jí zdá téměř hypnotická. Dále k větě \"Three months and I'm still sober (Tři měsíce a já jsem stále střízlivá)\" říká: „Nejsem alkoholik, nemá to s tím nic společného. Je to prostě metafora, kdy je člověk na něčem závislý a nemůže bez toho existovat.“\n\nŽe Sober vyjde jako druhý singl potvrdila Clarkson na svých oficiálních stránkách. V rádiích se píseň začala hrát už 6. června 2007. Hudební kritici říkají k písni, že je to nejzásadnější věc na My December.\n\nPrvní singl Never Again se sice setkal s vysokou digitální podporou fanoušků, ale rádia píseň příliš nehrála, při srovnání jak moc byly hrány singly z Breakaway. To byl také hlavní důvod, proč Sober vyšla jen šest týdnů po vydání Never Again. Nicméně Clarkson uvedla jako další důvod i to, že chtěla fanouškům ukázat rozmanitost hudby na My December.\n\nSober vyšel prozatím v USA a Kanadě a v Billboard Hot 100 se stal druhým singlem Clarkson po The Trouble With Love Is, který se neprobojoval do Top 100.\n"}
{"id": "226330", "url": "https://cs.wikipedia.org/wiki?curid=226330", "title": "Jakobea z Badenu", "text": "Jakobea z Badenu\n\nMarie Jakuba Bádenská (: \"Marie Jakobäa von Baden\", 25. června 1507 – 16. listopadu 1580, Mnichov) byla bádenskou markraběnkou a od roku 1522 provdanou bavorskou vévodkyní.\n\nNarodila se z manželství bádenského markraběte Filipa I. (1479–1533) s dcerou falckého kurfiřta Filipa, Alžbětou (1483–1522). Ačkoliv se z tohoto manželství narodilo ještě dalších pět dětí, všechny zemřely v batolecím věku.\n\nDne 5. října 1522 se provdala za bavorského vévodu Viléma IV. (1493–1550), nejstaršího syna vévody Albrechta IV. a císařské dcery Kunhuty. Vilém byl podle zákona o následnictví, který měl zabránit dělení území, právoplatným následníkem, ovšem matka prosadila, že i jeho bratr Ludvík X. bude vévodou. Později se ukázalo, že Ludvík má o vládní záležitosti pramalý zájem a raději vede veselý život.\nŽila v letohrádku Lusthaus, kde měla se svým manželem rozsáhlou sbírku umění.\n\n\n"}
{"id": "226339", "url": "https://cs.wikipedia.org/wiki?curid=226339", "title": "Žirovnice (přítok Nežárky)", "text": "Žirovnice (přítok Nežárky)\n\nŽirovnice (Žirovnička) je česká řeka, jedna ze zdrojnic Nežárky. Délka toku činí 29,9 km. Plocha povodí měří 128,5 km².\n\nPramení na Českomoravské vrchovině, v Peleckém polesí, 1 km severovýchodně od vesnice Pelec, v nadmořské výšce okolo 650 m. Její tok směřuje k jihozápadu, protéká Častrovem, Žirovnicí, Vlčetínem, Bednárečkem, Kamenným Malíkovem, Bednárcem. U Jarošova nad Nežárkou se stéká s Kamenicí a vytváří tak Nežárku. Na Žirovnici je celá řada rybníků: Pstruhovec, Mlýnský rybník, Votrubů rybník, Hájkovský rybník, Ježkovský rybník, Valcha a další.\n\n\nPrůměrný průtok u ústí činí 1,03 m³/s.\n\n"}
{"id": "226340", "url": "https://cs.wikipedia.org/wiki?curid=226340", "title": "TJ Lokomotiva Louny, oddíl baseballu", "text": "TJ Lokomotiva Louny, oddíl baseballu\n\nLokomotiva Louny je baseballový oddíl z Loun. Oddíl je součástí TJ Lokomotiva Louny. Muži v letech 1995 a 1996 hráli Českou baseballovou extraligu. V současnosti hrají druhou nejvyšší soutěž.\n\n\n"}
{"id": "226342", "url": "https://cs.wikipedia.org/wiki?curid=226342", "title": "The Slim Shady LP", "text": "The Slim Shady LP\n\nThe Slim Shady LP je druhé studiové a zároveň debutové album u major labelu amerického rappera Eminema. Bylo vydáno 23. února 1999 u nahrávacích společností Web Entertainment, Aftermath Entertainment a Interscope Records.\n\nVětšina textů na albu je tvořena a podána z pohledu Eminemova alter ega jménem \"Slim Shady\", jehož charakter vznikl roku 1997 na The Slim Shady EP. V textech je obsaženo mnoho násilí a vulgarismů.\n\nHudební magazín Rolling Stone klasifikoval album jako 275. nejlepší album všech dob ve svém žebříčku \"500. nejlepších alb všech dob\".\n\nRoku 1996, jako tehdy neznámý rapper, Eminem nahrál u detroitského nezávislého labelu Web Entertainment album \"Infinite\". To se setkalo však jen s minimálním úspěchem, nicméně podnítilo jeho píli a agresivitu ve stylu podání. Právě neúspěch alba vedl ke vzniku alter ega jménem \"Slim Shady\". Roku 1997 nahrál EP \"The Slim Shady EP\". Posléze byl však vystěhován ze svého příbytku v chudinské části Detroitu, kde žil se svou přítelkyní a právě narozenou dcerou. Odstěhoval se do Los Angeles, kde se účastnil Rapové olympiády, tedy battle soutěže. Umístil se na druhém místě, ale všiml si ho vyhledávač talentů od Interscope Records, který poté přehrál vedení jeho EP, které ho přivedlo pod Aftermath Entertainment a Interscope Records.\n\nSamotné práce na albu započaly roku 1997 ve studiu Studio 8 ve městě Ferndale, stát Michigan. Nahrávání řídil hudební producent, rapper a šéf Aftermath Ent. Dr. Dre, kterého Eminem velmi obdivoval. První setkání probíhala tak, že Eminem rapoval freestyle na Dreho beaty. Často byl také pod vlivem extáze.\n\nBěhem prvního dne nahrávání materiálu pro album zvládli dokončit čtyři písně. \"My Name Is\" byla hotová za pouhou hodinu. Další z toho dne byla \"Role Model\". Rapovou spolupráci si vyzkoušeli na písni \"Guilty Conscience\".\n\nPíseň \"'97 Bonnie & Clyde\", byla znovu nahrána dle verze z \"The Slim Shady EP\", obsahuje však i úpravy. Na albu se objevily také podobné koncepty z písní z EP s názvy \"If I Had...\" a \"Just Don't Give a Fuck\".\n\nTexty na albu jsou z většiny vedeny z perspektivy alter ega \"Slim Shady\". Vyznačují se zesměšňováním a násilností. Sám přirovnává svůj styl k filmovému žánru horror. Některé verše byly kritizovány pro jejich otevřenou nenávist k ženám.\n\n\"Guilty Conscience\" je konceptuální píseň, ve které jsou ukázány tři složité životní událostí a jedinci jsou konfrontování se svým svědomím, kdy Eminem je \"ďábel\" (zlo) a Dr. Dre je \"anděl\" (dobro).\n\nV textu pro \"'97 Bonnie & Clyde\" Eminem představuje svou dceru, která mu pomáhá zbavit se těla jeho zavražděné manželky. Jedná se o prolog k později zveřejněné písni \"Kim\". Tento text psal s pocitem, že mu jeho přítelkyně odmítá právo vidět svou dceru.\n\nVětšina textů je myšlena s nadsázkou, ale například ten pro \"Rock Bottom\" je myšlen vážně, kdy se snažil vyrovnat se životem v chudobě. Hlavní myšlenku vytvořil, když byl v mládí vyhozen z práce v den před narozeninami jeho dcery. Podobné téma je využito v písni \"If I Had\", kde ukazuje jaké to je žít s minimálním příjmem.\n\nHudbu pro album složili převážně Bass Brothers a Dr. Dre, přidali se i Mel-Man a Eminem. Vyznačuje se silnou bassovou linkou a děsivými tóny. Beaty jsou z většiny řazeny k hudbě s West Coast zvukem.\n\nEminemovo podání je popisováno jako \"nosovkové naříkání\" nebo \"sarkastické až cynické rapování\". Znatelný je i středozápadní přízvuk.\nV první týden prodeje v USA se prodalo 283 000 kusů, tím debutovalo na druhé příčce žebříčku Billboard 200. V žebříčku se udrželo sto týdnů. Také se umístilo na první příčce žebříčku R&B/Hip Hop Albums. 5. dubna 1999 získalo album platinovou certifikaci od společnosti RIAA za milion prodaných kusů v USA. V listopadu 2000 bylo již 4x platinovým v USA.\n\nV Kanadě se prodalo okolo 200 000 kusů, čímž získalo certifikaci 2x platinové album od společnosti CRIA. Ve Spojeném království také získalo certifikaci 2x platinové album.\n\nPrvním singlem z alba, byla píseň \"My Name Is\" vydána v lednu 1999. Ta se umístila na 36. příčce US žebříčku Billboard Hot 100, jako nejúspěšnější z alba. Úspěch zaznamenala i v dalších zemích, jako například ve Spojeném království, kde obsadila druhou příčku.\n\nDruhým singlem byla píseň \"Role Model\", která se umístila na 111. příčce žebříčku Hot R&B/Hip-Hop Songs.\n\nTřetím a posledním singlem byla píseň \"Guilty Conscience\" (ft. Dr. Dre), která se vyšplhala na 56. příčku v Hot R&B/Hip-Hop Songs, ale také na 5. v UK Singles.\n\nEminem za album získal dvě ceny Grammy, a to za nejlepší rapové album a nejlepší rapový sólo počin (za píseň \"My Name Is\").\n\nZa úspěšný prodej také od Interscope Records získal vlastní podlabel nazvaný Shady Records.\n\nPo vydání alba ho jeho matka Deborah Nelson zažalovala za údajnou pomluvu, že brala drogy, žádala deset milionů dolarů. Po dvouletém soudním procesu získala dvacet pět tisíc dolarů, z kterých po odečtení soudních nákladů získala necelé dva tisíce.\n\nRoku 2001 ho zažaloval DeAngelo Bailey za údajnou pomluvu v písni \"Brain Damage\", že byl školním rváčem. Žádal milion dolarů. Soudkyně však žalobu zamítla.\n\nV roce 2003 ho žalovala sedmdesátiletá vdova Harlene Stein za to, že neoprávněně užil části písně \"Pigs Go Home\" od jejího manžela Ronalda Steina. Žádala 5% ze všech prodejů, ale neuspěla.\n\n"}
{"id": "226343", "url": "https://cs.wikipedia.org/wiki?curid=226343", "title": "Finntroll", "text": "Finntroll\n\nFinntroll je výrazná finská folk metalová hudební skupina, která hraje tradiční finský folklór v kombinaci s elektrickými kytarami a brutálním zpěvem (zpívají švédsky), což dává dohromady zajímavý zvuk. Spolu s prvním albem Finntroll \"Midnattens Widunder\" (1997) se zrodil jejich typický „Trollish Metal“. Kapela si vybudovala velmi silnou image a fanouškovskou základnu a přesto, že museli několikrát měnit členy kapely, jejich motor šlape dál a jejich živá show jsou pověstná svou bombastičností.\n\nV roce 2007 vydali desku \"Ur Jordens Djup\", na které se poprvé předvedl nový zpěvák Mathias \"Vreth\" Lillmåns.\n\nA:\n\n\n\n\n\n\n"}
{"id": "226349", "url": "https://cs.wikipedia.org/wiki?curid=226349", "title": "Jiří Josek", "text": "Jiří Josek\n\nJiří Josek (31. března 1950 Brno – 10. srpna 2018) byl český překladatel z angličtiny, redaktor, nakladatel a režisér. Věnoval se dílu Williama Shakespeara a přeložil celkem 34 jeho dramat; za překlad \"Hamleta\" získal v roce 1999 Cenu Josefa Jungmanna. Přeložil kromě jiného Saroyanovu prózu \"Tracyho tygr\", Kerouacův kultovní román \"Na cestě\", několik básnických sbírek Allena Ginsberga a divadelních her Edwarda Albeeho.\n\nNarodil se v roce 1950 v Brně. Vystudoval angličtinu a češtinu na Filozofické fakultě UK. V letech 1975–1991 působil jako redaktor v nakladatelství světové literatury Odeon. Od roku 1991 vedl na Ústavu translatologie FF UK semináře literárního překladu, dějin překladu a další výběrové semináře zaměřené na překlady poezie, prózy, dramatu atd.\n\nOd roku 1998 vlastnil a provozoval nakladatelství \"Romeo\", v němž vydával zejména vlastní překlady shakespearovských dramat, dále překladovou i původní českou literaturu.\n\nV letech 2007 - 2011 působil jako vyučující v Ústavu translatologie Filosofické fakulty Univerzity Karlovy. V roce 2008 obhájil habilitační práci \"Na cestě k Shakespearovi\" a stal se docentem.\n\nZemřel po nemoci v roce 2018.\n\n\n\n\n\n\n"}
{"id": "226352", "url": "https://cs.wikipedia.org/wiki?curid=226352", "title": "SB Rýchory", "text": "SB Rýchory\n\nSB Rýchory byl baseballový klub z Podkrkonoší. Klub byl založen v roce 2000 jako společný projekt baseballových klubů Sparks BAK Mladé Buky, BSC Svoboda nad Úpou a DTJ Trutnov. Ve stejném roce si pod vedením amerického trenéra Anthony Bennetta vybojuje postup do České baseballové extraligy, kterou hraje tři sezóny v letech 2001–2003. Po sestupu hrál v letech 2004–2005 druhou nejvyšší soutěž – Českomoravskou ligu. V současnosti již tento projekt není funkční. Hráčský kádr pokračuje v soutěžích ČBA pod hlavičkou SB Svoboda nad Úpou a někteří se objevili na soupiskách klubu Rytíři Trutnov (hrajícím pod DTJ Trutnov).\n\n\n"}
{"id": "226357", "url": "https://cs.wikipedia.org/wiki?curid=226357", "title": "Kanibalové 2", "text": "Kanibalové 2\n\nKanibalové 2 (La Montagna del dio cannibale) je snímek natočený italským režisérem Sergio Martino v roce 1978. Scénář napsali Cesare Frugoni a Sergio Martino.\n\nNa Novou Guineu přijíždí Susan za svým bratrem, aby hledala svého manžela, který se ztratil i s celou svou expedicí. Její bratr Arthur a profesor Edward Foster slibují, že jí v hledání pomohou. Po strastiplné cestě džunglí se dostávají až k misii otce Mosese. Tam zjišťují, že jsou cestou sledováni členem údajně vyhynulého kanibalského kmene Puka. Skupina dále pokračuje s novým průvecem Manolou. Po cestě hustým pralesem se konečně dostávají ke svému cíli – k hoře kanibalského boha. Cestou však umírá profesor Foster. Ani u hory kanibalů není skupina ušetřena. Zde také umírá Arthur a Manolo se Susan jsou zajati kanibaly…\n"}
{"id": "226358", "url": "https://cs.wikipedia.org/wiki?curid=226358", "title": "Přírodní park Dolní Povltaví", "text": "Přírodní park Dolní Povltaví\n\nPřírodní park Dolní Povltaví se nachází v severní části okresu Praha-východ. Byl vyhlášený 1. června 1994 současně vyhláškou č.j. 608-ŽP/94 Okresním úřadem Praha-východ a č.j. 8/94 OkÚ Mělník. Území tvoří kaňon Vltavy a boční údolí pravobřežních přítoků. Důvodem zřízení přírodního parku je zachování tradičního rázu krajiny s lesostepmi a skalními stepmi a typickou kulturní zemědělskou krajinou. Významným prvkem je tok řeky Vltavy s vodní faunou a břehovými biotopy.\n\nSoučástí parku jsou chráněná území Větrušické rokle, Máslovická stráň a Kaňon Vltavy u Sedlce a krajinné prvky Klecanský háj, Klecanské sady a Draháňská rokle (též Drahanské údolí).\n\nParkem podél Vltavy vede pěší turistická trasa 0005 z Prahy-Troje Do Kralup nad Vltavou.\n"}
{"id": "226361", "url": "https://cs.wikipedia.org/wiki?curid=226361", "title": "Lední hokej na Zimních olympijských hrách 1948", "text": "Lední hokej na Zimních olympijských hrách 1948\n\nHokejový turnaj v rámci Zimních olympijských her 1948 se konal od 30. ledna do 10. února ve Svatém Mořici ve Švýcarsku zároveň také jako 15. mistrovství světa a 26. Mistrovství Evropy v ledním hokeji. Turnaje se zúčastnilo devět mužstev, která se utkala jednokolovým systémem každý s každým. Výsledky mužstva USA se však započítávaly pouze do pořadí mistrovství světa. O pořadí na prvních dvou místech olympijského turnaje rozhodoval při bodové rovnosti brankový podíl, který přinesl zlaté medaile Kanadě. Českoslovenští hokejisté skončili na druhém místě, které jim zajistilo titul mistra Evropy.\n\nPřed začátkem prvního olympijského turnaje v ledním hokeji po druhé světové válce došlo k velkému problému. USA na něj vyslaly dvě reprezentační mužstva. Jedno tvořili hráči vyslaní \"AHAUS (Amateur Hockey Association of United States)\", která byla členem tehdejší LIHG. Druhý tým sestavila \"AAU (Amateur Athletic Union)\", jejíž zájmy prosazoval předseda Olympijského výboru USA Avery Brundage. Podobnou situaci se o rok dříve podařilo před mistrovstvím světa v Praze díky dlouholetému předsedovi LIHG Paulovi Loicqovi vyřešit na poslední chvíli spojením obou mužstev. Mezinárodní olympijský výbor (MOV) v čele se Sigfridem Edströmem se ovšem nepoučil a jeho nerozhodnost způsobila vážný rozkol. Turnaj byl zároveň organizován jako mistrovství světa v ledním hokeji. Mezinárodní hokejová federace vedená novým předsedou Fritzem Kraatzem proto odmítla připustit účast v turnaji mužstvu, které nevyslal její člen a byla připravena uspořádat mistrovství světa odděleně od olympijských her v Davosu. Brundage naopak pohrozil, že při neúčasti ledních hokejistů vyslaných AAU opustí olympijské hry i ostatní sportovci USA. Na žádnou z popisovaných krajních variant nedošlo. V den zahájení se zúčastnili slavnostního nástupu hráči vyslaní AHAUS, kteří potom vskutku odehráli celý turnaj. Ten se stal součástí olympijských her s tím, že výsledky týmu USA se do olympijské tabulky nezapočítávaly.,\n\nHokejový turnaj se odehrával na třech různých stadiónech, na nichž byl ovšem pouze přírodní led. Vzhledem k nadmořské výšce kolem 2 000 m n. m. organizátoři neočekávali problémy, které nastaly. Střídavě padal sníh a přicházela obleva. Lední hokej nebyl brán jako hlavní součást olympiády, což se projevovalo ve více směrech. MOV to dal najevo již liknavým řešením sporu, který nastal před začátkem olympiády. V jejím průběhu pak ve večerních hodinách dostávalo na jediném stadiónu s umělým osvětlením přednost krasobruslení. Některé zápasy hokejového turnaje se hrály před nedůstojnou návštěvou pár desítek lidí, protože jejich dějištěm se staly soukromé ledové plochy u hotelů Palace a Suvretta. Výjimkou z tohoto neutěšeného stavu byl moment, kdy domácí hokejista Torriani zapálil olympijský oheň a složil za všechny sportovce olympijský slib.\n\nNa rozdíl od světového mistrovství v Praze nedošlo ve Sv. Mořici v průběhu turnaje k žádnému nečekanému zvratu v jeho vývoji. Dalo se dobře porovnávat, protože počet mužstev byl podobný. Navíc se zúčastnili jako favorité Kanaďané, obhájci posledního olympijského zlata z roku 1936 Britové a v roli outsidera místo Rumunů a Belgičanů přijeli Italové.\n\nK poslednímu místu Italové směřovali od prvního utkání, v němž vysoko prohráli s československým týmem. Více než polovina zápasů na turnaji skončila dvouciferným výsledkem a toto byl jeden z nich. Největšího rozdílu ve skóre v zápase s Italy dosáhli ovšem Američané.\n\nVýrazný propad vůči prvnímu poválečnému mistrovství světa zaznamenal tým Rakouska. Bronzové medaile byly pro něj vzhledem k jediné výhře v celém turnaji tentokrát v nedohlednu. Rok starou nepříjemnou porážku Rakušanům oplatili Švédové. Skandinávské mužstvo však mělo také velmi daleko ke stříbrným medailím, které si odvezlo z Prahy. K předválečnému olympijskému triumfu se ani nepřiblížili Britové, protože skončili až za jediným zástupcem ze severu Evropy. Svou pozici si i po roce naopak udrželo Polsko, které znovu dosáhlo dvou výher.\n\nNa domácím ledě se dařilo Švýcarům. K vrcholným okamžikům z jejich pohledu patřila vysoká výhra na Švédy, kterou zařídila šesti góly útočna řada \"Treppa\" a bratrů \"Polterů\". Tři dny před koncem turnaje byl domácí tým nadále bez porážky. Na dva nejlepší účastníky olympiády však posléze nestačil.\n\nČeskoslovenští hokejisti dorazili do Sv. Mořice jako obhájci titulu mistra světa. Trenér Mike Buckna tentokrát mohl nominovat sedmnáct hráčů, což bylo o dva více než v předešlém roce. Nově se do sestavy vešli obránci Oldřich Zábrodský, který byl k nelibosti jeho bratra Vladimíra z kádru vyřazen o rok dříve jako poslední, a Přemysl Hainý. V útoku dostali první šanci na velkém turnaji vedle sebe Vladimír Kobranov a Augustin Bubník.\n\nČeskoslovensko se od začátku turnaje snažilo soupeře překonávat především útočnou hrou, což se projevilo ve skóre jednotlivých zápasů. Jedním z cílů týmu bylo nechat zapomenout na rok starou porážku od Švédska, což se i přes špatný stav hrací plochy podařilo. V následujícím zápase s Velkou Británií došlo k tomu, že při vyloučení brankáře Modrého musel jít dle tehdejších pravidel do branky chytat na dvě minuty obránce Pokorný.\n\nBez ztráty bodu procházelo turnajem také kanadské mužstvo. Jeho členy byli především muži z RCAF, kteří do dějiště her dorazili z různých vojenských posádek rozmístěných v Evropě. Kanaďané vycházeli při získávání bodů z pečlivé hry v obraně. Alespoň jednu branku inkasovali v méně než polovině zápasů.\n\nPřestože se vzájemné utkání československých a kanadských hokejistů mělo odehrát několik dnů před koncem turnaje, bylo zřejmé, že se v něm bude rozhodovat o novém olympijském vítězi. Kanada vzhledem k minimu dosud inkasovaných gólů vstupovala do zápasu ve výhodnější pozici. Kanadský rodák a zároveň trenér československého mužstva v jedné osobě Buckna se rozhodl přizpůsobit taktiku pro klíčový zápas soupeři. Výsledkem oboustranně náročného zápasu byla bezbranková remíza, která více vyhovovala Kanaďanům. Pro Československo se též jednalo o výrazný úspěch, protože poprvé v historii na mistrovství světa v ledním hokeji s Kanadou neprohrálo. Nejlepší střelec týmu V. Zábrodský si přesto po utkání a po návratu do vlasti i v československém tisku stěžoval na svázanost zvolenou taktikou. Poukazoval na možnost lepšího využití přesilových her, kterých měl československý tým k dispozici dvojnásobný počet než soupeř. Trenér Buckna se hájil, že nechtěl před zbývajícími zápasy případnou porážkou otřást sebedůvěrou mužstva.,\n\nČeskoslovenské mužstvo ještě čekal především duel s domácími hokejisty, kteří v případě výhry měli zajištěn titul mistra Evropy. Švýcarští hráči na něj měli naději ještě po první třetině, v níž za Československo skóroval pouze útočník Bouzek, pro něhož se jednalo na turnaji o druhý zápas, k němuž nastoupil. Tentýž hráč přidal ještě jeden gól, čímž výrazně přispěl k vysokému vítězství. Kanaďané neporazili na závěr olympijského turnaje domácí hokejisty tak vysokým rozdílem, ale přesto jim to k celkovému prvenství v turnaji stačilo. O pořadí na prvních dvou místech rozhodoval mezi týmy, které spolu uhrály v turnaji jedinou remízu, brankový podíl celkového skóre ze všech zápasů. Kanada ho měla lepší než soupeř. Československo se stejným počtem bodů doplatilo na vysoký počet branek, které inkasovalo v zápasech se slabšími soupeři a obhájilo alespoň titul mistra Evropy.\n\n\n\n Švýcarsko – USA 5:4 (1:0, 1:1, 3:3)\n\n30. ledna 1948 (11:00) – Svatý Mořic (Olympia-Eisstadion Badrutts Park)\nBranky Švýcarska: 3x Ulrich Poltera, Hans Dürst, Gebhard Poltera \nBranky USA: 3x Ralph Warburton, Jack Riley\nRozhodčí: Erhardt (GBR), Herman (TCH)\nDiváků: 10 000\n\n30. ledna 1948 (14:00) – Svatý Mořic (Suvretta-Haus)\nBranky Československa: 5x Miroslav Sláma, 5x Václav Roziňák, 4x Vladimír Zábrodský, 3x Stanislav Konopásek, 2x Jaroslav Drobný, 2x Karel Stibor, Ladislav Troják \nBranky Itálie: 2x Vincenzo Fardella, Otto Rauth\nRozhodčí: Pierre van Reyschoot (BEL), Lutta (SUI)\nVyloučení: 1:0\n\nČSR: Modrý – Trousílek, Sláma, Šťovík, Hajný, Troják, V. Zábrodský, Konopásek, Roziňák, Drobný, Stibor.\n\nItálie: Mongini – Rossi, Innocenti, Bucchetti, Fabris, Dionisi, Federici, Fardella, Gerli, Bulgheroni, Rauth.\n\n30. ledna 1948 (14:00) – Svatý Mořic (Palace-Hotel)\nBranky Polska: 2x Alfred Gansiniec, Stefan Csorich, Mieczysław Palus, Hilary Skarżyński, Czesław Marchewczyk, Mieczysław Burda \nBranky Rakouska: 2x Franz Csöngei, Walter Feistritzer, Friedrich Demmer, Herbert Ulrich\nRozhodčí: Harvestad (NOR), Kessler (SUI)\n\n30. ledna 1948 (14:00) – Svatý Mořic (Olympia-Eisstadion Badrutts Park)\nBranky Kanady: George Mara, Wally Halder, Reg Schroeter \nBranky Švédska: Claes Lindström\nRozhodčí: Brown (USA), Fleischlinger (TCH)\nVyloučení: 5:4 + Nurmela na 10 min.\nDiváků: 3 000\n\n31. ledna 1948 (10:30) – Svatý Mořic (Palace-Hotel)\nBranky USA: 5x Ralph Warburton, 5x Jack Riley, 4x Bruce Mather, 3x Bruce Cunliffe, 3x John Kirrane, 2x Robert Baker, Robert Boeser \nBranky Polska: 2x Mieczysław Burda, Stefan Csorich, Mieczysław Palus\nRozhodčí: Tschäppeler (SUI), Okoličány (TCH)\nDiváků: 300\n\n31. ledna 1948 (14:00) – Svatý Mořic (Olympia-Eisstadion Badrutts Park)\nBranky Československa: 3x Vladimír Zábrodský, 2x Stanislav Konopásek, Karel Stibor \nBranky Švédska: Svante Granlund, Stig Emanuel Andersson, Rolf Eriksson-Hemlin\nRozhodčí: Lacarrière (FRA), Brown (USA)\nVyloučení: 4:4\nDiváků: 4 000\n\nČSR: Modrý – Sláma, Zábrodský Oldřich, Pokorný, Štovík, Troják, Vladimir Zábrodský, Konopásek, Roziňák, Drobný, Stibor.\n\nŠvédsko: Arne Johansson – Landelius, Rune Johansson, Åke Andersson, Åke Ericsson, Rolf Ericsson, Granlund, Sven Ljungman, Rolf Pettersson, Lindström, Nurmela.\n\n31. ledna 1948 (14:00) – Svatý Mořic (Suvretta-Haus)\nBranky Velké Británie: 2x Lennie Baker, Frank Green, James Chappell, John Oxley \nBranky Rakouska: 2x Herbert Ulrich, Julius Juhn, Gustav Gross\nRozhodčí: van Reyschoot (BEL), Hauser (SUI)\nDiváků: 200\n\n31. ledna 1948 (14:00) – Svatý Mořic (Palace-Hotel)\nBranky Švýcarska: 6x Ulrich Poltera, 3x Hans-Martin Trepp, 2x Gebhard Poltera, 2x Alfred Bieler, Heinrich Lohrer, Emil Handschin, Heinrich Boller\nBranky Itálie: nikdo\nRozhodčí: de Marwicz (GBR), Gösta Sven Ahlin (SWE)\nDiváků: 600\n\n1. února 1948 (10:00) - Svatý Mořic (Palace-Hotel)\nBranky Kanady: Reg Schroeter, George Mara, Wally Halder \nBranky Velké Británie: nikdo\nRozhodčí: Tschäppeler (SUI), Ahlin (SWE)\nDiváků: 800\n\n1. února 1948 (10:00) - Svatý Mořic (Suvretta-Haus)\nBranky USA: 5x Bruce Cunliffe, 5x Ralph Warburton, 5x Bruce Mather, 5x Robert Baker, 4x Jack Riley, 4x Robert Boeser, 2x Fred Pearson, John Kirrane \nBranky Itálie: Vincenzo Fardella\nRozhodčí: Lacarriere (FRA), Wollinger (AUT)\nDiváků: 300\n\n1. února 1948 (15:00) - Svatý Mořic (Suvretta-Haus)\nBranky Československa: 5x Vladimír Bouzek, 4x Vladimír Zábrodský, 2x Josef Trousílek, 2x Jaroslav Drobný \nBranky Polska: Maksymilian Więcek\nRozhodčí: Goël (SUI), Erhardt (GBR)\nDiváků: 150\n\nČSR: Jarkovský – Hajný, Pokorný, Štovík, Trousílek Josef, Troják, Vladimir Zábrodský, Drobný, Kobranov, Bubník, Bouzek.\n\nPolsko: Przezdziecki (40. Maciejko) – Bromer, Kowalski, Kasprzycki, Wiecek, Csorich, Palus, Lewacki, Burda, Jasinski, Dolewski.\n\n1. února 1948 (15:00) - Svatý Mořic (Palace-Hotel)\nBranky Švýcarska: 5x Heinrich Lohrer, 3x Hans Dürst, Alfred Bieler, Ferdinand Cattini, Hans Cattini \nBranky Rakouska: Walter Feistritzer, Gustav Gross\nRozhodčí: Brown (USA), Polóni (TCH)\nDiváků: 2 000\n\n2. února 1948 (10:00) – Svatý Mořic (Palace-Hotel)\nBranky Švédska: 2x Claes Lindström, 2x Lars Ljungman, Svante Granlund, Sven Thunman, Rolf Eriksson-Hemlin\nBranky Rakouska: Oskar Nowak\nRozhodčí: Okoličány (TCH), De Marwitz (GBR)\nDiváků: 300\n\n2. února 1948 (15:00) – Svatý Mořic (Olympia-Eisstadion Badrutts Park)\nBranky Československa: 4x Stanislav Konopásek, 3x Vladimír Zábrodský, Miloslav Pokorný, Václav Roziňák, Jaroslav Drobný, Ladislav Troják \nBranky Velká Británie: 3x Art Green, Gerry Davey\nRozhodčí: Lacarrière (FRA), Hauser (SUI)\nDiváků: 3 000\n\nČSR: Modrý – Štovík, Pokorný, Sláma, Zábrodský Oldřich, Troják, Zábrodský Vladimir, Konopásek, Roziňák, Drobný, Stibor .\n\nVelká Británie: Simon – Syme, Davey, Arthur Green, Baillie, Oxley Arthur, Dunkleman, Stinchcombe, Chappell, Baker, Frank Green.\n\n2. února 1948 (15:00) – Svatý Mořic (Suvretta-Haus)\nBranky Kanady: 3x Reg Schroeter, 3x Wally Halder, 2x Orval Gravelle, 2x George Mara, 2x Ab Renaud, Andre Laperriere, Patsy Guzzo, Louis Lecompte\nBranky Polska: nikdo\nRozhodčí: Brown (USA), Fleischlinger (TCH)\nDiváků: 150\n\n3. února 1948 (10:00) – Svatý Mořic (Palace-Hotel)\nBranky USA: 2x Jack Riley, Bruce Mather, Robert Baker, Robert Boeser \nBranky Švédska: 2x Åke Ericson\nRozhodčí: Okoličány (TCH), De Marwitz (GBR)\n\n3. února 1948 (10:00) – Svatý Mořic (Suvretta-Haus)\nBranky Kanady: 5x Wally Halder, 5x George Mara, 3x Patsy Guzzo, 3x Ted Hibberd, 2x Reg Schroeter, Ab Renaud, Orval Gravelle, Frank Dunster \nBranky Itálie: Dino Menardi\nRozhodčí: Hauser (SUI), Hüvos (HUN)\nDiváků: 100\n\n4. února 1948 (8:00) – Svatý Mořic (Suvretta-Haus)\nBranky Československa: 4x Jaroslav Drobný, 4x Vladimír Zábrodský, 2x Augustin Bubník, 2x Václav Roziňák, 2x Ladislav Troják, Karel Stibor, Přemysl Hainý, Miloslav Pokorný \nBranky Rakouska: 2x Gustav Gross, Rudolf Wurmbrandt\nRozhodčí: van Reyschoot (BEL), Lutta (SUI)\nDiváků: 100\n\nČSR: Jarkovský – Hajný, Trousílek Josef, Pokorný, Oldřich Zábrodský, Bubník,Vladimir Zábrodský, Troják, Roziňák, Drobný, Stibor.\n\nRakousko: Huber – Engel, Stanek, Demmer, Csöngei, Feistritzer, Nowak, Specht Fritz, Wurmbrandt, Ulrich.\n\n4. února 1948 (8:00) – Svatý Mořic (Olympia-Eisstadion Badrutts Park)\nBranky Švýcarska: 3x Ulrich Poltera, 2x Walter Dürst, 2x Hans-Martin Trepp, Heinrich Boller, Hans Dürst, Gebhard Poltera, Beat Ruedi, Werner Lohrer \nBranky Velké Británie: Frederick Dunkleman, Frank Green, Archibald Stinchcombe\nRozhodčí: Ahlin (SWE), Okoličány (TCH)\nVyloučení: 4:1\nDiváků: 3 000\n\n4. února 1948 (10:00) – Svatý Mořic (Olympia-Eisstadion Badrutts Park)\nBranky Polska: 3x Alfred Gansiniec, 3x Hilary Skarżyński, 2x Bolesław Kolasa, 2x Mieczysław Palus, Adam Kowalski, Eugeniusz Lewacki, vlastní \nBranky Itálie: 4x Dino Innocenti, Aldo Federici, Otto Rauth, Carlo Bulgheroni\nRozhodčí: Hauser (SUI), Herman (TCH)\nDiváků: 1 000\n\n5. února 1948 (8:00) – Svatý Mořic (Olympia-Eisstadion Badrutts Park)\nBranky Švýcarska: 2x Ulrich Poltera, 2x Hans-Martin Trepp, Beat Ruedi, Alfred Bieler, Heinrich Lohrer, Gebhard Poltera \nBranky Švédska: Rune Johansson, Claes Lindström\nRozhodčí: De Marvitz (GBR), Poloni (TCH)\n\n5. února 1948 (8:00) – Svatý Mořic (Suvretta-Haus)\nBranky Velké Británie: 4x Frank Green, 2x John Oxley, Gerry Davey \nBranky Polska: Eugeniusz Lewacki, Hilary Skarżyński\nRozhodčí: Tschäppeler (SUI), Fleischlinger (TCH)\nDiváků: 300\n\n5. února 1948 (9:00) – Svatý Mořic (Suvretta-Haus)\nBranky Kanady: 6x Wally Halder, 4x George Mara, Louis Lecompte, Reg Schroeter \nBranky USA: 2x Bruce Cunliffe, Stanton Priddy\nRozhodčí: Kessler (SUI), Ahlin (SWE)\nDiváků: 1 500\n\n5. února 1948 (10:00) – Svatý Mořic (Olympia-Eisstadion Badrutts Park)\nBranky Rakouska: 3x Gustav Gross, 2x Franz Csöngei, 2x Friedrich Demmer, 2x Walter Feistritzer, 2x Herbert Ulrich, 2x Friedrich Walter, 2x Rudolf Wurmbrandt, Oskar Nowak \nBranky Itálie: 4x Aldo Federici, Otto Rauth\nRozhodčí: Hauser, Goël (SUI)\nDiváků: 400\n\n6. února 1948 (8:00) – Svatý Mořic (Suvretta-Haus)\nRozhodčí: Michalik (POL), De Marwitz (GBR)\nVyloučení: 2:4\nDiváků: 4 000\n\nČSR: Modrý – Štovík, Pokorný, Sláma, Oldřich Zábrodský, Troják, Vladimir Zábrodský, Konopásek, Roziňák, Drobný, Stibor.\n\nKanada: Dowey – Dunster, Lecompte, Laperière, Gravelle, Schroeter, Halder, Renaud, Mara, Guzzo, Hibberd.\n\n6. února 1948 (8:00) – Svatý Mořic (Suvretta-Haus)\nBranky Švýcarska: 4x Heinrich Lohrer, 3x Otto Schübiger, 2x Richard Torriani, 2x Hans Dürst, 2x Walter Dürst, Alfred Bieler\nBranky Polska: nikdo\nRozhodčí: Ahlin (SWE), Hermann (TCH)\nDiváků: 100\n\n6. února 1948 (8:00) – Svatý Mořic (Palace-Hotel)\nBranky Švédska: 2x Stig Carlsson, Claes Lindström, Bror Pettersson \nBranky Velké Británie: Lennie Baker, Gerry Davey, Frank Green\nRozhodčí: Kessler, Lutta (SUI)\nDiváků: 10 !!!\n\n6. února 1948 (10:00) – Svatý Mořic (Olympia-Eisstadion Badrutts Park)\nBranky USA: 4x Bruce Mather, 4x Ralph Warburton, 3x Bruce Cunliffe, Fred Pearson, John Garrity \nBranky Rakouska: Egon Engel, Oskar Nowak\nRozhodčí: Okoličány (TCH), Thonsberg (NOR)\nDiváků: 2 000\n\n7. února 1948 (8:00) – Svatý Mořic (Palace-Hotel)\nBranky USA: 2x Jack Riley, Bruce Cunliffe, Bruce Mather \nBranky Velké Británie: Frank Green, James Chappell, Gerry Davey \nRozhodčí: Okoličány (TCH), Tschäppeler (SUI)\nDiváků: 100\n\n7. února 1948 (9:00) – Svatý Mořic (Suvretta-Haus)\nBranky Švédska: 7x Lars Ljungman, 3x Rune Johansson, 3x Rolf Eriksson-Hemlin, 2x Arne Andersson, 2x Stig Andersson, 2x Bror Petersson, 2x Rolf Petersson, Gunnar Landelius, Stig Carlsson\nBranky Itálie: nikdo\nRozhodčí: Kessler (SUI), Fleischlinger (TCH)\n\n7. února 1948 (9:00) – Svatý Mořic (Olympia-Eisstadion Badrutts Park)\nBranky Československa: 3x Vladimír Zábrodský, 2x Vladimír Bouzek, Stanislav Konopásek, Ladislav Troják\nBranky Švýcarska: Hans Dürst\nRozhodčí: Ahlin (SWE), De Marwitz (GBR)\nDiváků: 8 000\n\nČSR: Modrý – Štovík, Pokorný, Sláma, Oldřich Zábrodský, Troják, Vladimir Zábrodský, Konopásek, Roziňák, Bubník, Stibor.\n\nŠvýcarsko: Reto Perl – Hans Cattini, Pic Cattini, Beat Rüedi, Handschin, Gebi Poltera, Uli Poltera, Hans-Martin Trepp, Fredy Bieler, Heini Lohrer, Hans Dürst.\n\n7. února 1948 (10:00) – Svatý Mořic (Palace-Hotel)\nBranky Kanady: 4x George Mara, 4x Wally Halder, 3x Reg Schroeter, Ab Renaud\nBranky Rakouska: nikdo\nRozhodčí: Hauser (SUI), Herman (TCH)\nDiváků: 25\n\n8. února 1948 (10:00) – Svatý Mořic (Olympia-Eisstadion Badrutts Park)\nBranky Československa: Jaroslav Drobný, Ladislav Troják, Vladimír Zábrodský, Stanislav Konopásek \nBranky USA: Jack Riley, Bruce Mather, Bruce Cunliffe\nRozhodčí: Michalek (POL), Van Reyschoot (BEL)\nDiváků: 5 000\n\nČSR: Modrý – Štovík, Pokorný, Hajný, Oldřich Zábrodský, Troják, Vladimir Zábrodský, Konopásek, Roziňák, Drobný, Stibor .\n\nUSA: Harding – Kirrane, Priddy, Opsahl, Pearson, Cunliffe, Mather, Warburton, Garrity, Riley, Baker.\n\n8. února 1948 (10:00) – Svatý Mořic (Suvretta-Haus)\nBranky Švédska: 4x Rolf Eriksson-Hemlin, 3x Stig Carlsson, 2x Stig Emanuel Andersson, Åke Ericson, Svante Granlund, Bror Pettersson, Rune Johansson \nBranky Polska: Czesław Marchewczyk, Mieczysław Palus\nRozhodčí: Tschäppeler, Lutta (SUI)\nDiváků: 15\n\n8. února 1948 (10:00) – Svatý Mořic (Palace-Hotel)\nBranky Velké Británie: 4x Frank Green, 4x John Oxley, 2x Lennie Baker, Gerry Davey, Frank Jardine, James Chappell, John Murray \nBranky Itálie: 3x Aldo Federici, Ignazio Dionisi, Umberto Gerli, Otto Rauth, Dino Innocenti\nRozhodčí: Thonsberg (NOR), Kurt Hauser (SUI)\nDiváků: 100\n\n8. února 1948 (13:45) – Svatý Mořic (Olympia-Eisstadion Badrutts Park)\nBranky Kanady: Wally Halder, Patsy Guzzo, Reg Schroeter\nBranky Švýcarska: nikdo\nRozhodčí: De Marwitz (GBR), Van Reyschoot (BEL)\nVyloučení: 3:6 + Halder na 5. min.\nDiváků: 10 000\n\n Kanada (Ottawa RCAF Flyers)\nBrankáři: Murray Dowey, King Ross.\nObránci: Louis Lecompte, Andre Laperriere, Frank Dunster, Orval Gravelle, Roy Forbes.\nÚtočníci: Wally Halder, George Mara, Reg Schroeter, Ab Renaud, Patsy Guzzo, Ted Hibberd, Irving Taylor, Hubert Brooks, Andy Gilpin, Pete Leichnitz.\nTrenér: Frank Boucher.\n\n Československo\nBrankáři: Bohumil Modrý, Zdeněk Jarkovský.\nObránci: Miroslav Sláma, Přemysl Hainý, Miloslav Pokorný, Josef Trousílek, Oldřich Zábrodský, Vilibald Šťovík.\nÚtočníci: Vladimír Zábrodský, Stanislav Konopásek, Jaroslav Drobný, Václav Roziňák, Karel Stibor, Augustin Bubník, Ladislav Troják, Vladimír Bouzek, Vladimír Kobranov.\nTrenéři: Mike Buckna.\n\n Švýcarsko\nBrankáři: Hans Bänninger, Reto Perl.\nObránci: Werner Lohrer, Heinrich Boller, Beat Ruedi, Emil Handschin.\nÚtočníci: Ulrich Poltera, Heinrich Lohrer, Hans Dürst, Walter Dürst, Gebhard Poltera, Alfred Bieler, Hans-Martin Trepp, Otto Schübiger, Richard Torriani, Ferdinand Cattini, Hans Cattini.\nTrenér: Wynn Cook.\n\n4. USA (AHAUS)\nBrankáři: Goodwin Harding, Terrell Van Ingen jr.\nObránci: Donald Geary, John Kirrane, Allan Opsahl, Stanton Priddy.\nÚtočníci: Bruce Mather, Bruce Cunliffe, Ralph Warburton, Robert Boeser, John Garrity, Robert Baker, Ruben Bjorkman, Fred Pearson, Jack Riley jr.\nTrenér: John Garrison.\n\n5. Švédsko\nBrankáři: Arne Johansson, Kurt Svanberg.\nObránci: Åke Andersson, Åke Ericson, Rune Johansson, Gunnar Landelius, Sven Thunman.\nÚtočníci: Stig Emanuel Andersson, Stig Carlsson, Rolf Eriksson-Hemlin, Svante Granlund, Claes Lindström, Lars Ljungman, Holger Nurmela, Bror Pettersson, Rolf Pettersson.\nTrenér: Vic Lindqvist.\n\n6. Velká Británie\nBrankáři: Stan Simon.\nObránci: Thomas Syme, Art Green, James Chappell, John Oxley.\nÚtočníci: George Baillie, Lennie Baker, Gerry Davey, Frederick Dunkleman, Frank Green, Frank Jardine, John Murray, Bert Smith, Archibald Stinchcombe.\nTrenér: Carl Erhardt.\n\n7. Polsko\nBrankáři: Henryk Przeździecki, Jan Maciejko.\nObránci: Henryk Bromowicz, Adam Kowalski, Hilary Skarżyński, Maksymilian Więcek.\nÚtočníci: Mieczysław Burda, Stefan Csorich, Tadeusz Dolewski, Alfred Gansiniec, Tomasz Jasiński, Mieczysław Kasprzycki, Bolesław Kolasa, Eugeniusz Lewacki, Czesław Marchewczyk, Mieczysław Palus, Ernest Ziaja.\nTrenér: Zbigniew Kasprzak.\n\n8. Rakousko\nBrankáři: Fredl Huber, Hansjörg Reichel.\nObránci: Franz Csöngei, Friedrich Demmer, Egon Engel, Willibald Stanek.\nÚtočníci: Albert Böhm, Walter Feistritzer, Gustav Gross, Adolf Hafner, Julius Juhn, Oskar Nowak, Hans Schneider, Herbert Ulrich, Friedrich Walter, Helfried Winger, Rudolf Wurmbrandt.\n\n9. Itálie\nBrankáři: Constanzo Mongini, Gianantonio Zopegni\nObránci: Ignazio Dionisi, Franco Rossi, Mario Bedogni, Aldo Federici, Claudio Apollonio, Giancarlo Bassi.\nÚtočníci: Luigi Bestagini, Giancarlo Bucchetti, Carlo Bulgheroni, Arnaldo Fabris, Vincenzo Fardella, Umberto Gerli, Dino Innocenti, Dino Menardi, Otto Rauth.\nTrenér: Othmar Delnon.\n\n\n\n"}
{"id": "226365", "url": "https://cs.wikipedia.org/wiki?curid=226365", "title": "Venetské písmo", "text": "Venetské písmo\n\nVenetské písmo může být:\n"}
{"id": "226372", "url": "https://cs.wikipedia.org/wiki?curid=226372", "title": "Vlčice (Střížovice)", "text": "Vlčice (Střížovice)\n\nVlčice () jsou vesnice, část obce Střížovice v okrese Jindřichův Hradec v Jihočeském kraji. Nacházejí se necelé 2 km od Strmilova. V roce 2011 zde trvale žilo 411 obyvatel.\n\nPrvní písemná zmínka o vesnici pochází z roku 1399.\n"}
{"id": "226373", "url": "https://cs.wikipedia.org/wiki?curid=226373", "title": "Keila (obec)", "text": "Keila (obec)\n\nObec Keila (estonsky Keila vald) je samosprávná obec náležející do estonského kraje Harjumaa, zahrnující 3 městečka a 19 vesnic ležících v okolí samosprávného města Keila.\n\n"}
{"id": "226376", "url": "https://cs.wikipedia.org/wiki?curid=226376", "title": "Viadukt Garabit", "text": "Viadukt Garabit\n\nViadukt Garabit (\" \") je obloukový železniční most, který vede přes řeku Ruynes en-Margeride v provincii Cantal ve Francii.\n\nKonstrukční plány a statické výpočty pochází od Maurice Koechlina a Émile Nouguiera. Po 25 let byl nejvyšším železničním mostem světa a je řazen mezi nejvýznamnější mosty 19. století.\n\nMost byl postaven v letech 1880 až 1884 Gustavem Eiffelem. Stavbu vedl Maurice Koechlin. Otevřen byl v roce 1885.\nNa stavbě mostu spolupracovala Eiffelova firma Eiffel et Cie. s Léonem Boyerem (1851–1886) a Mauricem Koechlinem (1856–1946). Hlavní nosný parabolický oblouk má rozpětí 165 m a celková délka mostu je 565 m. Výška mostního pilíře je 80 m. Hmotnost zdiva je 3 249 tun, objem zděné části je 18 647 krychlových metrů. Hmotnost použitého železa je 3 326 tun. Most byl natřen narůžovo a na nátěr se spotřebovalo 38 tun barvy. Na stavbě pracovalo až 500 dělníků, jeden z nich se smrtelně zranil.\n\nVe své době byl most u Garabit nejvyšším mostem na světě. Náklady na celý projekt byly 3 100 000 franků.\n\nV současné době je stále funkční most turistickým cílem a u řeky jsou dva hotely. Výhled na most je ze silničního mostu přes řeku na silnici D909, kde je také informační tabule a volná plocha pro parkování. Další možností je výhled z úzké silničky D13, která se klikatí se po pravém břehu řeky. Výhled na údolí řeky a most je i z dálničního odpočívadla Garabit na dálnici E11 (A75), kde je také informační středisko, otevřené jen v turistické sezóně. K mostu Garabit se odbočuje z dálnice E11 (A75), exit 30.\n\nV roce 1976 si most vybrali producenti pro \"Cassandřin most\" ve filmu Přejezd Kassandra.\n\n"}
{"id": "226383", "url": "https://cs.wikipedia.org/wiki?curid=226383", "title": "Steinberge", "text": "Steinberge\n\nRakouské pohoří Steinberge jsou vlastně dva samostatné vápencové masivy. Na severu je to Loferer Steinberge (Grosses Ochsenhorn 2513 m n. m.) a na jihu Leoganger Steinberge (Birnhorn 2634 m n. m.). Oba masivy jsou si v mnohém podobné. Oba tvoří zhruba 10 km dlouhý hřeben končící na západě v údolí Pillersetal. V oblasti je množství zajištěných cest. Běžné je zde velké převýšení, které plyne z hluboko zaříznutých údolí. Nejvyšším vrcholem je pyramida Birnhorn (2634 m n. m.).\n\nSteinberge je doslova kapesní pohoří s rozlohou 350 km². Leží na území Rakouska ve spolkové zemi Salcbursko v oblasti zvané Pinzgau. Řeka Saalach odděluje Steinberge na východě od Berchtesgadenských Alp, údolí potoka Lofer Bach tvoří severní hranici. Tok Tiroler Ache ohraničuje západ pohoří a říčka Pillersee Ache odděluje Steinberge na jihu od masivů Kaisergebirge a Kitzbühelských Alp.\n\nZeměpisný základ Steinberge začíná asi kolem 600 metrů hluboko a je tvořený neproniknutelným typem břidlicové horniny, tzv. „Werfener Schiefer“. Tato vlastnost poskytuje linii mnoha tokům a říčkám a je typická pro mnoho alpských skupin Severních vápencových Alp. Následující vrstvení je komplikované, ale sestává hlavně z dolomitu, který je pak následován (po dalších asi 2000 metrech) vrstvou Dachsteinského vápence, který je až 500 metrů silný. V době ledové eroze vápence transformovaly oblast jako krasovou krajinu (Grosse Wehrgrube pod východními stěnami Reifhorneru je příklad ve skupině \"Loferer Steinberge\"). Rostlinstvo na těchto krasových polích je rozptýlené a velké doliny a další formy eroze vápence jsou zde často viditelné. V \"Leoganger Steinberge\" pramení potok Birnbach. Jeho obrovský zdroj, známý jako „Birnbachloch“ leží přímo pod jižní stěnou Birnhornu a je chráněný jako přírodní památka. Nejhlubší krasová jeskyně na světě (1 500m) zvaná Lamprechtshohle leží na východní straně \"Leoganger Steinberge\" blízko vesnice Weissbach. Její skutečný rozměr ještě nebyl dostatečně prozkoumán, ale vědci doposud zmapovali 45 km tunelů a štol. Části Lamprechtshohle jsou otevřené pro veřejnost.\n\nHorolezecké aktivity v pohoří Steinberge začaly v třicátých letech 19. století. První doložený výstup byl na Birnhorn a to Thurwieserem a Stachelsbergerem 2. září 1831. Do konce století byly všechny nejvyšší vrcholy zlezeny (například Grosse Hinterhorn v 1833 také od Thurwieserem nebo Grosses Ochsenhorn v roce 1897 Cranzem). V následujících letech začala éra náročných výstupů, zvláště pak v \"Loferer Steinberge\", byly přelezeny horolezci jako Willy Merkl (zemřel v roce 1934 na Nanga Parbatu). Zatímco tyto výstupy často překonávaly obtížnost V.UIAA, válka zde nakonec ukončila lezecký vývoj na dlouhé roky. Koncem padesátých let Steiberge znovu získaly popularitu. Sedmdesátá léta byla obzvláště produktivní. V této době se zde povedlo celkem hodně výstupů v rozsahu mezi VI- VII-.UIAA.\n\nVzhledem k tomu, že Steinberge tak strmě překonávají údolí, která je obklopují, nejsou v oblasti běžná lyžařská střediska (pouze Skihorndl). Turistům jako opora v horách slouží jen dvě horské chaty. V oblasti \"Leoganger Steinberge\" je to Passauer Hütte (2 017 m n. m.) a v \"Loferer Steinberge\" je to chata Schmidt-Zabierow Hütte (1 966 m n. m.) Cesty na mnohé vrcholy jsou uměle zajištěné a jsou určeny jen zkušenějším turistům. Chaty jsou běžně dostupné po upravených horských chodnících. V pohoří Steinberge si přijdou na své i horolezci. Hodně výstupů se zde svou náročností pohybuje mezi III- a VI+ UIAA. Některé výstupy jsou docela dlouhé, jako např. originální cesta přímo jižní stěnou Birnhornu (1400 metrů, IV+) nebo jihovýchodní pilíř hory Mittleres Ochsenhorn (850 metrů, VI). Nejhodnotnější výstupy novodobého typu se nacházejí v hřebeni Mitterhornkamm v \"Leoganger Steinberge\" (například Fahnenkopfle - Východní stěna: 250 metrů, VII+). Co se týče zajištěných cest, jsou v pohoří \"Loferer Steinberge\" dvě. Via Ferrata „Nackter Hund Klettersteig“ (UIAA III) vedoucí na vrchol Grosses Hinterhorn. Další populární zajištěnou cestou je Nuaracher Höhenweg překonávající v hřebeni sedm vrcholů vyšších než 2 000 m n. m.\n\n\n\n"}
{"id": "226384", "url": "https://cs.wikipedia.org/wiki?curid=226384", "title": "Seznam osobností Brna", "text": "Seznam osobností Brna\n\nSeznam rodáků a obyvatel Brna je seznamem osobností, které se narodily či pobývaly v moravské metropoli Brně.\n\n\n\n\n\n\n"}
{"id": "226386", "url": "https://cs.wikipedia.org/wiki?curid=226386", "title": "Nezávislý stát Chorvatsko", "text": "Nezávislý stát Chorvatsko\n\nNezávislý stát Chorvatsko ( ) bylo označení pro chorvatský stát, existující v dobách druhé světové války jako loutková země Třetí říše a Itálie pod vládou tehdejších ustašovců.\n\nNezávislý stát Chorvatsko se rozkládal na většině území dřívější Chorvatské bánoviny. Připojil zbytek Bosny a Srem. Ve prospěch Maďarska Chorvatsko ztratilo oblast Mezimuří a Baranje. Itálie navíc anektovala rozsáhlé oblasti jaderského pobřeží.\n\nNavázání kontaktů a vytipování vhodné chvíle pro vyhlášení nezávislosti připravil pro chorvatské fašistické představitele německý zástupce, Edmund Wessenmayer.\n\nKrátce po vstupu německých armád do Jugoslávie vyhlásil proto dne 10. dubna 1941 v Záhřebu domácí představitel ustašovců Slavko Kvaternik ve jménu Ante Paveliće Nezávislý stát Chorvatsko (\"Nezavisna Država Hrvatska – NDH\"). Vyhlášení bylo odvysíláno rádiem do všech koutů tehdejšího Chorvatska.\n\nNový stát měl rozlohu okolo 100 000 km² a 6,5 miliónu obyvatel. 12. dubna byla sestavena provizorní chorvatská vláda. 15. dubna dorazil Ante Pavelić do Záhřebu a přijal titul vůdce národa, \"poglavnik\". 17. dubna sestavil Pavelić svoji vládu z domácích i exilových představitelů \"Ustaše\". Členy byli např. Slavko Kvaternik (ministr Domobrany), Andrija Artuković (ministr vnitra), Mile Budak (ministr školství), nebo Mladen Lorković (ministr zahraničí). Parlament, sabor, byl čistě formální institucí. Nový režim prohlásil za svůj cíl vytvoření „křesťansko-korporativního státu“.\n\nItálie se snažila dostat Chorvatsko pod svůj vliv. Na setkání mezi německým ministrem zahraničí Ribbentropem a jeho italským protějškem Cianem v Imperial Hotelu ve Vídni 21. a 22. dubna 1941 požadovala Itálie jaderské pobřeží od Rijeky po Kotor a personální unii Itálie a Chorvatska pod savojskou dynastií.\nRibbentrop tušil, že italské požadavky by Pavelićův režim zničily. Navíc italská generalita ani italský král příliš nepodporovali Mussoliniho dalmatské výboje. Proto došlo ke kompromisu, ve kterém Itálie získala jen část dalmatského pobřeží od Zadaru po Split a většinu dalmatských ostrovů. Do své sféry vlivu dostala Itálie moři bližší polovinu NDH, severní část připadla do zájmové oblasti Německa. Oba státy do svých sfér umístily vlastní vojenské jednotky.\n\nPodle římské dohody z 18. května 1941, ve které byla určena i chorvatsko-italská hranice, si Chorvatsko nesmělo postavit válečné námořnictvo ani stavět vojenské objekty na jaderském pobřeží a nemohlo uzavírat bez italského vědomí mezinárodní smlouvy. Chorvatská armáda byla v italské zájmové sféře podřízena italské. Za panovníka NDH byl vybrán italský princ Aimon, vévoda ze Spoleta, který měl nastoupit jako Tomislav II. Do Chorvatska však nikdy nepřijel. Chorvatsko a Itálie uzavřely i společnou měnovou a celní unii. Přistoupení k Ose podepsalo Chorvatsko 15. května 1941 v Benátkách.\nPo celou dobu války byla NDH ve sporu s Maďarskem o oblast Medjumurje, dohoda o společné hranici však nikdy nebyla podepsána. I když se Pavelić snažil získat si Německo přátelskou politikou jako určitou protiváhu proti Itálii, přenechal Hitler nakonec vliv v NDH Mussolinimu. Hitler přímo v září 1941 řekl Pavelićovi, že o jeho zemi rozhodují jen Italové.\n\nNěmecko si v Chorvatsku hlídalo jen své ekonomické zájmy prostřednictvím generála Glaise von Horstenau. Německé vojsko hlídalo klíčové komunikace a využívalo chorvatský průmyslový pontenciál; nikoliv ovšem pouze způsobem, že by byla produkce továren vyvážena do Říše, nýbrž byla řada závodů kompletně rozmontována a i s dělníky převezena do Německa. Později se Němci stáhli z větší části \"svého\" území, neboť byl stále aktuálnější problém dostatečného počtu vojenských sil na Východní frontě a také v Srbsku, kde propukaly sporadické nepokoje a řádili jak četnici, tak komunističtí partyzáni.\n\nV prosinci 1942 navrhovali Italové, aby Chorvatsko přijalo stejný statut, jaký měla Albánie, výměnou za to by byla k NDH připojena Dalmácie. Záhřebská vláda nabídku odmítla.\n\nNa konci 30. let byly antijugoslávské tendence v chorvatské společnosti nezanedbatelné. Odtržení od nenáviděného království přivítala většina veřejnosti, včetně vlivné Chorvatské selské strany. Uchopení moci ustašovským hnutím a přímé zapojení do války, cizí okupace a násilná politika vůči příslušníkům jiných národů však vyvolala buď pochybnosti, nebo odpor. Členové HSS byli několikrát vyzváni, aby přešli k režimu, učinila to však jen malá část, která byla značně neaktivní a i nadále zachovávala nepřátelský až rezignovaný postoj k tehdejší situaci. Mezi srbským obyvatelstvem rostly sympatie k partyzánskému hnutí a komunistům, kteří hlásali rovnost všech národů v nové a federativní Jugoslávii.\n\nV duchu nacistické ideologie byl také na území NDH prohlášen za jediný „árijský národ“ národ chorvatský, odvozující svůj původ údajně již od dávných Gótů. Již 17. dubna 1941 byly přijaty první zákony na ochranu chorvatského národa, který ovšem tvořil jen 50 % obyvatelstva NDH. Dále byly schváleny zákony namířené proti Srbům a Židům. Židé byli buď odvezeni do koncentračních táborů v Německu, nebo v Chorvatsku, některým se podařilo uprchnout do italského prostoru, kde protižidovská opatření neplatila, část se přidala k partyzánům. Naproti tomu bosenští Muslimové byli považováni za nejčistší složku chorvatského národa. NDH byla prohlášena za zemi dvou náboženství, katolického a islámského. V Záhřebu vznikla úpravou meštrovićova pavilonu mešita. Hlavním důvodem pro podporu bosenských muslimů byla hlavně snaha rozklížit vztahy se Srby v Bosně a naklonit si toto obyvatelstvo na stranu tehdejšího režimu. Tato myšlenka, ač může znít značně překvapivě, nebyla v chorvatském prostředí nová; již nějakou dobu si s ní pohrávala řada chorvatských politických proudů, které se objevovaly již v druhé polovině 19. století.\n\nSrbové tvořili asi 30 % obyvatel státu, ovšem podle vyjádření ministra Milovana Žaniće pro ně nebylo v Chorvatsku místo. Byli proto masově vyháněni, zabíjeni a nuceni ke konverzi ke katolictví. V NDH vzniklo několik koncentračních táborů, největším z nich tábor Jasenovac, dalšími byly např. Kerestinec, Stara Gradiška nebo Koprivnica. Počet obětí koncentračního tábora Jasenovac se odhaduje asi na 80 000. Na mnoha místech byly ustašovskými jednotkami vyvražděny celé srbské vesnice. Teror se projevil už v květnu 1941 při nájezdech tzv. divokých ustašů. Již v srpnu Němci a Italové proti této brutalitě protestovali. Toto období bylo později v dobách zhoršených srbsko-chorvatských vztahů 80. a hlavně 90. let 20. století popisováno jako \"srbská genocida\".\n\nUstašovský režim chtěl v Chorvatsku žijící českou menšinu prohlásit za Chorvaty. České školy byly již v červenci 1941 uzavřeny, menšinové spolky rozpuštěny a někteří jejich funkcionáři byli uvězněni.\n\nChorvatská armáda se formovala od května 1941, dělila se na elitní jednotky Ustaše a jednotky Domobrany, v roce 1943 měla 130 000 příslušníků. Po německém útoku na SSSR vyslalo Chorvatsko 8 000 vojáků dobrovolnické Chorvatské legie, aby se přidalo po bok německých\narmád.\n\nV rámci anektované Bosny působila 13. horská divize SS Handžar, kterou tvořili ponejvíce bosenští Muslimové. \n\nPředstavitelé chorvatské katolické církve se k režimu stavěli rozdílně. Někteří duchovní ustašovce podporovali, např. sarajevský arcibiskup Šariš, naproti tomu mostarský biskup Alojzije Mišić odmítal ve své diecézi ustašovské násilí. Záhřebský arcibiskup Alojzije Stepinac se snažil v několika dopisech Pavelićovi protestovat proti ustašovským excesům a koncentračnímu táboru Jasenovac. I když Stepinac nikdy veřejně ustašovský režim neodsoudil, soukromě se snažil pomáhat jednotlivým Židům.\nPavelić byl nucen zabývat se neklidnou etnickou situací v zemi, aby úplně neztratil německou podporu, protože teror příliš nepřispíval ke klidu, který Německo v této oblasti potřebovalo. 21. února 1942 vyhlásil ustanovení Chorvatské pravoslavně církve. 7. června 1942 byl do úřadu metropolity této nové církve uveden ruský porevoluční emigrant Grigorij Maksimov pod jménem Germogen. Církev nikdy nezískala vliv mezi srbskými pravoslavnými.\nKvůli rostoucímu neklidu a etnickému konfliktu v Bosně a Hercegovině se někteří představitelé bosenských Muslimů rozhodli více spolupracovat s Němci ve snaze získat autonomii. 1. listopadu 1942 zaslali Hitlerovi memorandum, ve kterém odsoudili poměry panující v NDH a žádali vytvoření vlastní armády, tzv. Bosenské stráže podřízené wehrmachtu a snažili se získat příslib vzniku německého protektorátu, tzv. Župy B. (osny), Němci tyto požadavky odmítli, jediné co vzniklo, byla 13. horská divize SS „Handschar“ (1. chorvatská).\n\nUž od léta 1941 ztrácelo Chorvatsko kontrolu nad svým územím. Venkovské oblasti se staly centrem povstalců. 13. listopadu 1941 si německý generál Glaise von Horstenau stěžoval, že jen asi třetina NDH je v rukou chorvatské vlády. K novému režimu nebyli přátelsky nakloněni ani levice a intelektuálové. Na území Bosny a Hercegoviny působil odboj srbských četniků a komunistických partyzánů. Do chorvatských záležitostí proto musely zasahovat Německo a Itálie. Ustašovci si mezi Chorvaty nikdy nedokázali vytvořit širokou lidovou základnu. Oproti německé NSDAP nedokázali ustašovci nadchnout masy, např. Ante Pavelić žil z obavy před atentáty v ústraní, na veřejnosti se ukazoval jen zřídka. Podporu nacházelo hnutí snad jen na venkově, hlavně v oblastech Liky a Kordunu.\n10. září 1943 se Itálie vzdala, NDH bylo slíbeno připojení bývalé italské Dalmácie. Partyzáni, kterým se roku 1943 dostalo významné mezinárodní podpory, stále více posilovali své pozice. Situaci mezi chorvatskými představiteli se stávala stále více napjatější, vytvořila se skupina, která chtěla uzavřít mír se Spojenci a skupina, která chtěla stát po boku Německa až do hořkého konce. V červenci 1944 byli zatčeni Mladen Lorković a Ante Vokić za přípravu prospojeneckého převratu. V říjnu 1944 padl Split a fronta se na půl roku ustálila. V únoru 1945 padl Mostar, v dubnu Vukovar. Chorvatská armáda se začala stahovat do Rakouska, aby se vzdala Spojencům. Zbylí ustašovci se neúspěšně snažili předat moc do rukou kardinála Stepinace. Pavelić uprchl do Rakouska a zemřel ve Španělsku v roce 1959. 8. května 1945 vstoupily partyzánské jednotky do Záhřebu.\n\n\n"}
{"id": "226392", "url": "https://cs.wikipedia.org/wiki?curid=226392", "title": "The Marshall Mathers LP", "text": "The Marshall Mathers LP\n\nThe Marshall Mathers LP je třetí studiové a zároveň druhé album u major labelu amerického rappera Eminema. Bylo vydáno 23. května 2000 u společností Aftermath Entertainment a Interscope Records.\n\nJedná se o jedno z nejúspěšnějších hip-hopových alb vůbec. Roku 2011 získalo certifikaci diamantová deska od společnosti RIAA za deset milionů prodaných kusů v USA. Do roku 2005 se celosvětově prodalo na 19 milionů kusů.\n\nHudební magazín Rolling Stone vyhodnotil album jako 244. nejlepší album všech dob ve svém žebříčku \"500 nejlepších hudebních alb všech dob\".\n\nRoku 1999 Eminem vydal své druhé album \"The Slim Shady LP\", na kterém představil své alter ego jménem \"Slim Shady\". To se setkalo s velkým komerčním úspěchem i s přívětivými kritikami. Odstartovalo jeho hvězdnou kariéru a vyneslo ho na vrchol zájmu a popularity. Půl roku od jeho vydání proto začal pracovat na novém albu, které mělo být více osobním, i proto dostalo název \"The Marshall Mathers LP\".\n\nPráce na albu započaly v srpnu 1999. Samotné nahrávání písní pro album probíhalo během dvou měsíců takřka nepřetržitě. Eminem většinu textů napsal ve studiu, kde je ihned nahrával.\n\nNapříklad písně \"Marshall Mathers\" a \"Criminal\" vznikly při hudební improvizaci producentů Bass Brothers. Koncept písně \"Kill You\" Eminema napadl, když mluvil s Dr. Drem po telefonu a slyšel onen beat hrát v pozadí. Beat k písni \"Stan\" dostal od svého manažera, když ho slyšel okamžitě se stal fanouškem Dido.\n\nVedení Interscope Records tušilo, že by mohl být prvním umělcem, který by prodal milion nahrávek během prvního týdne prodeje, a tak vyvíjeli stálý tlak. Když obdrželi první verzi alba, byli zklamáni z nedostatečného potenciálu písní pro rádiový úspěch. Eminem poté nahrál písně \"The Way I Am\" a \"The Real Slim Shady\", a to dle vzoru úspěchu singlu \"My Name Is\" z předchozího alba.\n\nTexty na albu jsou mnohem více autobiografické a osobnější než na \"The Slim Shady LP\". Také je mnohem méně využíván pohled jeho alter ega jménem Slim Shady, pohled je tedy více introspektivní. V textech popisuje svou cestu za slávou a reaguje na své kritiky. Dalšími tématy jsou jeho vztahy s matkou a bývalou manželkou Kim. Obsahově se stále drží stylu horrorcore.\n\nVětšina písní odráží prožité strasti z dětství a mládí, například se svou matkou v \"Kill You\" nebo bývalou ženou v \"Kim\". Svá očekávání a starosti se slávou popisuje v textech pro \"Stan\", \"I'm Back\" a \"Marshall Mathers\". V písni \"Drug Ballad\" popisuje své zkušenosti s drogami.\n\nSvůj vliv na děti a společnost popisuje v textech pro \"The Way I Am\" a \"Who Knew\". Vlivu na hudební scénu se zase věnuje v textech pro \"Remember Me?\" a \"Bitch Please II\".\n\nSvým kritikům, kteří ho kritizovali za vulgarismy a násilné vyjadřování, odpovídá v písni \"Criminal\". Tento text byl také kritizován za homofobní vyznění, které však Eminem popřel.\n\nJedenáct písní obsahuje nenávistné či vulgární zmínky a v \"clean verzi\" byly cenzurovány. Edward Armstrong ve své studii shledal, že Eminemův styl horrorcore je násilnější a vulgárnější než žánr Gangsta rap.\n\nFakticky polovinu alba produkovali Dr. Dre a Mel-Man, druhou polovinu zase Eminem a Bass Brothers, kteří si nově říkali F.B.T. Jediným novým producentem byl The 45 King, který vytvořil beat k písni \"Stan\", když použil sample od Dido.\n\nZaznamenalo neuvěřitelný komerční úspěch. Během prvního týdne prodeje v USA se prodalo 1 760 000 kusů. Stalo se nejrychleji se prodávaným hip-hopovým albem a stanovilo nový rekord pro prodejnost v prvním týdnu alba sólového umělce. O druhý týden se v USA prodalo dalších 800 tisíc kusů, o třetí 598 tisíc kusů a o čtvrtý 519 tisíc kusů. Po čtvrtém týdnu bylo již prodáno 3 650 000 kusů. Na konci roku 2000 prodej v USA již činil 7 900 000 kusů. Bylo tak druhým nejprodávanějším albem roku 2000. Roku 2010 bylo vyhodnoceno jako čtvrté nejprodávanější album dekády s 10 200 000 kusy. Také získalo certifikaci diamantová deska od společnosti RIAA. K únoru 2014 prodej v USA činil 10 818 000 kusů. Tím se stalo nejprodávanějším hip-hopovým albem v USA.\n\nAlbum bylo dále 8x platinové v Kanadě, 6x platinové ve Spojeném království, 5x platinové na Novém Zélandu, 4x platinové v Austrálii a ve Švýcarsku, velký úspěch zaznamenalo i v dalších zemích.\n\nRoku 2001 album získalo cenu Grammy za nejlepší rapové album. Také se stalo nejlepším albem dle MTV Europe Music Awards.\n\nTaké bylo nominováno na cenu Grammy v kategorii album roku jako první hardcore album vůbec, což vyvolalo řadu protestů, kvůli vulgárnímu a nenávistnému obsahu alba. Na předávání cen Eminem vystoupil se svou skladbou \"Stan\", kdy ho na piáno doprovázel Elton John.\n"}
{"id": "226397", "url": "https://cs.wikipedia.org/wiki?curid=226397", "title": "Lars Saabye Christensen", "text": "Lars Saabye Christensen\n\nLars Saabye Christensen (* 21. září 1953, Oslo) je norský spisovatel. \n\nPatří mezi nejpopulárnější a hojně překládané současné norské beletristy. Debutoval v roce 1976 sbírkou básní \"Příběh o Gly\" (\"Historien om Gly\") a od té doby napsal nejen řadu úspěšných románů, ale i povídky, divadelní hry a sbírky poezie. První velký úspěch zaznamenal s románem \"Beatles\" (1984, česky 2009) vyprávějící příběh nezbedných kluků vyrůstajících v Oslu. Jeho knihy se většinou odehrávají v Oslu padesátých a šedesátých let dvacátého století a vyznačují laskavým humorem a jemnou sentimentalitou.\n\nZa své dílo obdržel řadu literárních cen. Dosud zřejmě nejvyššího ocenění se mu dostalo za román \"Poloviční bratr\" (\"Halvbroren\", 2001, česky 2004), jenž byl ověnčen cenou Severské rady za literaturu.\n\n\n\n\"Chet tady nezahraje\", překlad Jarka Vrbová, in: \"Pět severských her\", Divadelní ústav 2013, ISBN 978-80-7008-297-3\n\n"}
{"id": "226400", "url": "https://cs.wikipedia.org/wiki?curid=226400", "title": "Salm-Reifferscheidt-Raitz", "text": "Salm-Reifferscheidt-Raitz\n\nSalm-Reifferscheidt-Raitz je moravská linie šlechtického rodu Salm-Reifferscheidtů, pocházejícího z oblasti dnešního Beneluxu a vlastnícího rozsáhlé statky v Porýní. Zakladatelem byl starohrabě Antonín Karel Salm-Reifferscheidt (6. února 1720 – 5. dubna 1769), který se 1. září 1743 oženil s hraběnkou Raffaelou z Rogendorfu (15. května 1726 – 4. září 1807) a 23. března 1763 koupil od jejích bratrů rájecké panství (\"Raitz\"), čímž položil základy rodového dominia na jihu Moravy. To se po přikoupení sousedního blanenského panství v roce 1766 rozrostlo na cca 13 500 ha a stalo se jedním z nejrozsáhlejších na Moravě. Záhy po koupi Rájce nad Svitavou nechal vybudovat na vyvýšenině nad obcí nové reprezentační sídlo, po němž se začal psát „Salm-Reifferscheidt-Raitz“. Rod, povýšený později do knížecího stavu, patřil k nejvýznamnějším moravským pozemkovým vlastníkům až do roku 1945.\n\nStarohrabě Antonín Karel Salm-Reifferscheidt-Raitz byl nejmladším synem starohraběte Františka Viléma Salm-Reifferscheidta (1672–1734), dědičného maršálka kolínského kurfiřtství a hejtmana jízdní tělesné císařské gardy, a jeho druhé manželky Marie Karolíny z Lichtenštejna (1694–1735). Kromě výše zmíněných moravských panství vlastnil Antonín Karel Salm ještě staré rodové dominium \"Niedersalm\" v Ardenách, o které jeho potomci přišli po konfiskaci Napoleonem Bonaparte. Byl jmenován vychovatelem císaře Josefa II., posléze byl řadu let tajným radou a nejvyšším komořím Marie Terezie. Po roce 1759 působil krátce jako hofmistr arcivévodkyně Isabely Parmské, manželky císaře Josefa II., jejichž sňatek zprostředkoval. V 60. letech 18. století se vrátil do služeb Marie Terezie a Josefa II. Zemřel předčasně v Rakouském Nizozemí jako rakouský emisar u místodržitelského dvora v Bruselu, pochován byl ve Vídni. Za své zásluhy obdržel roku 1765 od Josefa II. Řád zlatého rouna.\n\nSe svou manželkou měl deset dětí, z nichž dospělosti se dožily pouze tři – dva synové a dcera. Starší František Xaver (1749–1822) postoupil roku 1773 své dědické nároky mladšímu bratrovi Karlu Josefovi a po studiu ve Vídni a cestách po Itálii nastoupil duchovní kariéru. Byl kanovníkem v Olomouci a Salcburku, roku 1784 se stal biskupem v Gurku (později bylo jeho zásluhou biskupství přemístěno do Klagenfurtu), od roku 1800 působil u papežského dvora a roku 1816 byl jmenován kardinálem.\n\nMladší sestra Marie Terezie (1757–1830) byla provdána za hraběte Johanna Friedricha von Kageneck (†1800), strýce kancléře Metternicha.\n\nRodový majetek zdědil prostřední z potomků starohrabě Karel Josef (1750–1838). Po zakončení Tereziánské akademie ve Vídeňském Novém Městě studoval právo, architekturu a filosofii v Paříži. Po předčasné otcově smrti převzal správu rájeckého a blanenského panství a mj. řídil poslední práce na dokončovaném honosném sídle v Rájci nad Svitavou. Často však pobýval ve svých palácích v Brně a Vídni, kde zastával úřady u císařského dvora. Za pobytu v Paříži se seznámil s osvícenskými myšlenkami, byl diletujícím architektem, snažil se vystupovat jako filosof a zajímal se také o ezoteriku a alchymii. Stal se čelným představitelem svobodného zednářství na Moravě, 13. ledna 1782 založil ve svém brněnském paláci ezotericky profilovanou lóži U vycházejícího slunce v Orientě – první moravskou zednářskou lóži, která se ovšem roku 1786 rozpadla do značné míry díky jeho příliš autoritativnímu vystupování. Mnozí zednáři zajížděli společně s ním i na rájecký zámek, kde se dochovalo několik pozoruhodných artefaktů upomínajících na jejich činnost (dřevěné lebky, sloužící jako rituální svícny při spiritistických obřadech, bohatý fond knih z oblasti alchymie, magie, spiritismu, demonologie a kabalistiky apod.). Zájem o vědění se projevil také v založení a výrazném obohacení zámecké knihovny v Rájci, kam se mu podařilo získat mj. pozůstalost Františka Antonína Grimma.\n\nJako přívrženec osvícenských myšlenek podporoval reformní snahy vládnoucí dynastie, za což mu císař Leopold II. udělil dne 12. října 1790 knížecí titul, náležející vždy hlavě rodu a přecházející dědičně na nejstaršího syna.\n\nKníže Karel Josef Salm-Reifferscheidt-Raitz byl dvakrát ženat – nejprve od 8. června 1775 s Pavlínou Auerspergovou (1752–1791), posléze od 1. května 1792 s Marií Antonií Paarovou (1768–1838). Z obou manželství měl několik dětí, z nichž však dospělosti dožil pouze jediný syn Hugo František.\n\nHugo František Salm-Reifferscheidt-Raitz (1776–1836) náleží k předním moravským osobnostem své doby a všestranností zájmů i rozsahem činnosti se stal nejvýznamnějším příslušníkem rájecké linie Salm-Reifferscheidtů. Byl pokrokovým a obratným průmyslníkem, vědcem, milovníkem umění, sběratelem, mecenášem a v neposlední řadě také lidumilem, který přivedl k rozkvětu své panství, stál u zrodu některých institucí (především Moravského zemského muzea v Brně roku 1817) a pěstoval přátelské styky s řadou významných osobností své doby (např. Goethe, Dobrovský aj.).\n\nHugo František Salm se 6. září 1802 oženil s hraběnkou ze skotského rodu Marií Josephou McCaffry of Keanmore (1775–1836), která mu dala tři syny, z nichž dospělosti dožili dva.\n\nDruhorozený Robert Ludvík Antonín (19. prosince 1804 – 25. března 1875) byl místopředsedou českého gubernia a po krátkém působení v Terstu zakončil kariéru roku 1866 jako sekční šéf (přednosta) na c. k. ministerstvu vnitra ve Vídni. Podílel se též na činnosti Vlasteneckého spolku Národního muzea a zajímal se o přírodní vědy, přičemž překládal (kromě beletrie) odborné články právě z přírodovědné oblasti. Jeho manželství s Felicií Sidonií von Clary-Aldringen (9. října 1815 – 18. února 1902) zůstalo bezdětné.\n\nRodový majetek přešel smrtí Karla Josefa Salma roku 1838 na jeho vnuka Huga Karla Eduarda (1803–1888), kráčejícího ve stopách svého otce. V jeho době pokračoval rozvoj salmovského průmyslu, rozšířeného v polovině 19. století o kamenouhelné doly na Ostravsku a lignitové doly u Kyjova, které mj. zásobovaly uhlím podniky na Blanensku. U svých dolů v ostravsko-karvinském revíru nechal zřídit krom jiného i koksovnu, jednu z nejstarších v českých zemích. Přes hospodářské a průmyslové úspěchy vynikl nicméně v četných funkcích spíše na poli politickém a kulturním – vykonával funkci c. k. tajného komorního rady, v letech 1848–49 byl předsedou moravského zemského sněmu, roku 1857 se stal členem Říšské rady a roku 1861 Panské sněmovny, zároveň nadále zasedal na moravském zemském sněmu a v letech 1867 a 1871 byl opětovně zvolen jeho předsedou. V letech 1849–64 předsedal, podobně jako dříve jeho otec, Moravskoslezské společnosti ku povznesení orby, přírodovědy a vlastivědy a jakožto milovník umění značně rozšířil svým pradědem založenou hodnotnou obrazovou sbírku na zámku v Rájci. Je potřeba dodat, že byl rovněž odborníkem na zemskou správu a státní finance, o této problematice sepsal několik odborných brožur. Zajímal se však také o přírodní vědy a podporoval moderní hospodářské postupy. V roce 1852 obdržel od císaře Františka Josefa I. Řád zlatého rouna.\n\nRodový majetek spravoval fakticky čtyřicet let, do roku 1878, kdy po smrti manželky předal jeho správu svému nejstaršímu synovi a stáhl se do ústraní.\n\n6. září 1830 vstoupil do manželského svazku se starohraběnkou Leopoldinou ze Salm-Reifferscheidt-Krautheimu (24. června 1805 – 4. července 1878), pravnučkou Karla Antonína Salm-Reifferscheidta (6. dubna 1697 – 13. července 1755), staršího bratra svého praděda Antonína Karla.\n\nS ní měl celkem pět dětí, z nichž nejstarší Marie Rozina zemřela v dětském věku (25. 12. 1831 – 24. 7. 1845). Mladší z dcer Augusta (5. 11. 1833 – 11. 6. 1891) projevovala od dětství malířské nadání, pročež jí otec zaplatil učitelku malířství Amalii Mánesovou (1817–1883). Nejraději se věnovala malování květinových zátiší, z nichž některá jsou součástí expozice na zámku v Rájci. Provdána byla za významného politika hraběte Jindřicha Jaroslava Clam-Martinice (15. 6. 1826 – 5. 6. 1887).\n\nZe synů nejmladší byl Erich Adolf (2. 10. 1836 – 29. 8. 1884), působící jako legační rada na velvyslanectví Rakouska-Uherska v Madridu a pohybující se i u tamního královského dvora. Od roku 1878 až do smrti žil trvale v Rájci. Prostřednictvím sňatku s doñou Marií del Pilar Alvarez de Toledo (24. 1. 1843 – 5. 4. 1893), s níž měl tři děti, se stal také příbuzným španělské královské rodiny.\n\nStarší Siegfried Salm-Reifferscheid (10. 6. 1835 – 14. 8. 1898), pohybující se rovněž ve státních službách, sídlil s manželkou Marií Rudolfinou Černínovou z Chudenic (6. 3. 1845 – 17. 4. 1922) na Širokých Třebčicích a měli šest dětí.\n\nKnížecí titul a rodové majetky na Blanensku zdědil nejstarší ze synů – Hugo Karel František (9. 11. 1832 – 12. 5. 1890), poslední významný představitel rodu, v jehož době hospodářské úspěchy Salmů vyvrcholily. Majetek fakticky spravoval od roku 1878, kdy jeho otec ovdověl a odešel do ústraní, skutečnou hlavou rodu s oprávněním používat knížecího titulu se však stal na pouhé dva roky až roku 1888 (při této příležitosti věnoval obci rájecké sochu sv. Floriána, umístěnou původně na náměstí, dnes vedle hasičské zbrojnice). Podobně jako předkové se pohyboval v politických kruzích, především vykonával funkci c. k. komořího císaře Františka Josefa I., avšak nemenší pozornost věnoval rodovému majetku – právě za něj slavily největší úspěchy a prosperitu blanenské železárny. Byl milovníkem umění – mecenášem i sběratelem –, pěstoval styky s nejednou významnou osobností (malíři H. Charlemont, H. Angeli, literát F. von Saar aj.), z nichž mnohé společně s manželkou hostil na zámku v Blansku, kde vznikl v 70. letech 19. století proslulý kulturní salon, nechyběly ani vyjížďky do Moravského krasu. Přední postavou tohoto salonu byla právě jeho manželka Elisabetha Liechtensteinová (13. 11. 1832 – 14. 3. 1894), s níž se oženil 12. 6. 1858.\n\nManželé měli pět dětí – nejstarší dcera byla Marie Leopoldina (5. 6. 1859 – 29. 6. 1897), provdaná nejprve za hraběte Karla Lanckoronského (14. 11. 1848 – 15. 7. 1933), po anulování sňatku r. 1880 se r. 1882 provdala za hraběte Markuse Bombellese (18. 10. 1858 – 8. 9. 1912), který stál u počátků památkové péče v rakouském císařství. Zemřela v Opece v Chorvatsku, kde s manželem často pobývala.\n\nNásledovala Elisabetha Gabriela (10. 12. 1867 – 19. 1. 1888), provdaná za hraběte Vladimíra Mittrowského (24. 7. 1864 – 21. 1. 1930), která předčasně zemřela při porodu.\n\nNejmladší z dcer Eleonora Augusta (13. 10. 1873 – 23. 9. 1966) byla provdána za hraběte Alberta Herbersteina (12. 11. 1864 – 20. 3. 1945).\n\nMladší syn Karel Boromejský Salm-Reifferscheidt-Raitz (12. 1. 1871 – 29. 6. 1927), ženatý s Elisabethou Fürstenbergovou (13. 5. 1878 – 10. 3. 1939), vlastnil velkostatek Budkov, nicméně častokrát jezdil do Rájce a byl vášnivým lovcem.\n\nLovu a s ním spojeným velkolepým slavnostem se rád oddával i prvorozený syn Hugo Leopold Salm-Reifferscheidt-Raitz (2. prosince 1863 – 31. prosince 1903), který převzal knížecí titul a správu rodového majetku v roce 1890. Působil jako poslanec moravského zemského sněmu v Brně, zasedal v Říšské radě ve Vídni a byl členem řádu maltézských rytířů. Pravidelně zajížděl na rájecký zámek, kam zval představitele čelných šlechtických rodů té doby na výše zmiňované hostiny a lovy, konané v okolních lesích Moravského krasu. Na druhé straně ale právě v 90. letech 19. století začalo docházet k zadlužování a postupnému úpadku některých průmyslových podniků – roku 1896 byly firmě Breitfeld-Daněk odprodány železárny v Blansku, roku 1912 byla ukončena i výroba v rájeckém cukrovaru (který do vyhoření a zbourání v roce 1927/28 sloužil kromě velkostatku různým firmám, mj. i jako elektrárna zásobující proudem Rájec. Ta posléze fungovala až do roku 1947). Uhelné doly na Ostravsku byly přeměněny na akciovou společnost, přičemž se kníže Hugo Leopold stal předsedou její správní rady.\n\n31. srpna 1891 uzavřel sňatek s hraběnkou Eleonorou Sternbergovou (8. ledna 1873 – 3. října 1960), hudbymilovnou a hudebně nadanou šlechtičnou, která se ráda věnovala hře na klavír, s níž měl tři děti.\n\nDcera Elisabetha Luisa (10. srpna 1892 – 18. listopadu 1964) byla provdána za hraběte Pavla Draskoviće z Trakostjanu (23. 3. 1884 – 22. 10. 1959), druhorozený syn Leopold Anton (18. 3. 1897 – 16. 2. 1941) trpěl duševní chorobou a zůstal svobodný.\n\nRoku 1903 zdědil majetek spolu s knížecím titulem teprve desetiletý prvorozený syn Hugo Mikuláš Salm-Reifferscheidt-Raitz, za nějž nicméně až do doby první světové války panství spravoval jako vrchní administrátor jeho strýc, politik Václav Vojtěch Sternberg (14. 1. 1868 – 25. 4. 1930). Ovdovělá Eleonora se roku 1907 znovu provdala za hraběte Alexandra van der Stratena-Ponthoze (29. srpna 1882 – 23. února 1949).\n\nHugo Mikuláš Salm-Reifferscheidt-Raitz (14. října 1893 – 2. března 1946), od roku 1913 člen řádu maltézských rytířů, se faktické zprávy svého majetku ujal až v době první republiky, neboť první světovou válku prožil na bojištích a až do roku 1919 se účastnil s československou armádou bojů na nově vzniklé hranici mezi Maďarskem a Slovenskem. Právě on v době první republiky přesídlil s rodinou trvale na rájecký zámek, využívaný dosud jen jako letní sídlo. V Rájci tehdy sídlilo ředitelství velkostatku a lesní úřad, dále zde vlastnil pivovar (prodaný později firmě Moravia, a.s.) a šamotovou továrnu. Vzhledem ke skutečnosti, že se věnoval raději svým zálibám, svěřil správu statků hraběti Karlu Belcredimu, který jakožto generální plnomocník fakticky spravoval a řídil chod panství téměř po celé období první republiky.\n\nŽivot Huga ze Salm-Reifferscheidtu zásadně ovlivnila otázka národnosti - ačkoli se sám hlásil k národnosti české, ve sčítání lidu v roce 1930 vyplnil sčítací komisař v jeho nepřítomnosti, na základě údajů komorníka, národnost německou.Ani za první republiky nebylo možné si libovolně zvolit národnost, její určení se odvíjelo od mateřského jazyka. Přestože se po vzniku Československa přihlásil do československé armády, mluvil česky a trval na tom, aby i jeho děti mluvily česky, jeho mateřštinou byla němčina. Ihned po zahájení okupace demonstrativně přiznal českou národnost vstupem do Národního souručenství.\n\nJeště v roce 1939 se však přihlásil k německé národnosti, ovšem ve zcela jiných politických konstelacích a po soustavném a dlouhotrvajícím nátlaku nacistického vrchního zemského rady (Oberlandrat) v Prostějově. Hrozil, že nepodvolí-li se, dojde ke zcizení všech jeho statků ve prospěch vedoucího SS Heinricha Himmlera, a že budou ihned propuštěni všichni čeští zaměstnanci a jejich rodiny budou evakuovány do Německa. Hugo Salm-Reifferscheidt nemocký a vyčerpaný naléhání podlehl. O tom, že se tomuto kroku snažil vyhnout, svědčí skutečnost, že žádal opakovaně o pomoc prezidentskou kancelář a protektorátního prezidenta Emila Háchu, který v této věci skutečně zakročil, leč marně.\n\nPo celou dobu války tvrdošíjně odmítal podepsat členství v NSDAP. Proto také byla v roce 1942 uvalena na jeho majetek (jako osobu nespolehlivou) nacistická nucená správa. Ačkoli přijal říšskou státní příslušnost pod tlakem a výhrůžkami a byl nacistickým režimem perzekvován, pocítil důsledky záhy po skončení války - byl pokládán za osobu státně nespolehlivou bez zřetele na to, že k tomu byl donucen okupanty a že nevyvíjel jakoukoliv činnost státu nepřátelskou. Tehdy již těžce nemocný Salm ve snaze odvrátit nepříznivý osud stačil ještě podat žádosti o obnovení československého občanství, nicméně konečného rozhodnutí se nedožil a zemřel na rájeckém zámku 2. března 1946. Jeho rozporuplné postoje v době okupace včetně otázky občanství, řešené již těsně po válce, nejsou však dosud (2012) jednoznačně vyjasněny. Ve dvou kauzách týkajících se otázky kolaborantství Huga Salma však soud dal za pravdu rodu Salmů a nařídil omluvy.\n\n23. listopadu 1920 se v Boskovicích oženil s Leopoldinou Mensdorff-Pouilly (6. 9. 1895 – 30. 3. 1980), s níž měl čtyři děti:\n\nČást rodiny odešla do zahraničí krátce po válce, v Československu zůstali Marie Elisabetha, Hugo Maria a jejich matka Leopoldina. Vzhledem k tomu, že rodina neměla žádné příjmy, pracovali (kromě Leopoldiny, jíž byla vyměřena nízká penze) v různých zaměstnáních – Marie Elisabetha nejprve v Metře Blansko a později v ČSAD Brno jako řidička nákladního auta; roku 1957 s manželem a matkou emigrovala do Rakouska, kde se živila jako pojišťovací agentka. Hugo Maria byl zaměstnán v blanenské Metře, bydlel ve vyhrazených místnostech na zámku a poté v č. 378 v Rájci jako podnájemník. Roku 1964 vycestoval s povolením úřadů do Rakouska.\n\nMarie Elisabetha Salmová se po roce 1989 vrátila do ČR a od roku 1992 vede restituční proces o navrácení majetku.\n\nHlavním rodovým znakem jsou dva červení lososi obrácení k sobě hřbety, postupem doby se však erby jednotlivých linií rodu rozhojnily. Losos se stal hlavním atributem rodu s ohledem na skutečnost, že „Salm“ je německým označením „lososa“.\n\nMezi spřízněné šlechtické rody patří Rogendorfové, Harrachové, Slavatové, Šternberkové, Auerspergové, či Lichtenštejnové, aj.\n\n\n\n"}
{"id": "226401", "url": "https://cs.wikipedia.org/wiki?curid=226401", "title": "Kernu (obec)", "text": "Kernu (obec)\n\nObec Kernu (estonsky Kernu vald) je samosprávná obec náležející do estonského kraje Harjumaa.\n\nObec Kernu má přibližně dva tisíce obyvatel žijících v celkem 17 vesnicích Allika, Haiba, Hingu, Kaasiku, Kabila, Kernu, Kibuna, Kirikla, Kohatu, Kustja, Laitse, Metsanurga, Mõnuste, Muusika, Pohla, Ruila a Vansi. Přibližně pětina obyvatel žije ve vesnici Haiba, která je správním centrem obce.\n\n"}
{"id": "226403", "url": "https://cs.wikipedia.org/wiki?curid=226403", "title": "Předávání odsouzených", "text": "Předávání odsouzených\n\nPředávání odsouzených je jedním z poddruhů mezinárodní justiční spolupráce v trestních věcech, resp. specifickým případem předávání výkonu rozhodnutí v trestních věcech. Jeho podstatou je předání pravomocně odsouzeného cizince, který vykonává trest odnětí svobody v odsuzujícím státě (zpravidla stát, na jehož území cizinec spáchal trestný čin), k výkonu, resp. k pokračování ve výkonu tohoto trestu do státu, jehož je předmětný cizinec státním občanem nebo na jehož území má trvalý či dlouhodobý pobyt nebo jiné silné sociální vazby. Účelem tohoto institutu je usnadnit resocializaci odsouzeného.\n\nPředávání odsouzených je upraveno v řadě mezinárodních smluv, zejména pak v Úmluvě o předávání odsouzených osob (Štrasburk, 21. března 1983; v České republice publikována pod č. 553/1992 Sb.), sjednané v rámci Rady Evropy. Jejími smluvními stranami je však i řada mimoevropských států.\n\nZ mediálně známých případů lze jmenovat např. předání odsouzených Radka Hanykovicse a Emila Novotného z Thajska do České republiky.\n"}
{"id": "226404", "url": "https://cs.wikipedia.org/wiki?curid=226404", "title": "Dějiny Lucemburska", "text": "Dějiny Lucemburska\n\nDějiny Lucemburska jsou pevně spojeny zejména s historií okolních zemí. Dějiny území dnešního Lucemburska by se daly počítat od dob antického Říma (první zmínka o tomto teritoriu pochází od Julia Caesara v \"Zápiscích o válce galské\"), samotná historie Lucemburska se počítá od roku 963, kdy zde vzniklo hrabství. Dějiny samostatného Lucemburska se odvíjejí od vzniku lucemburského hradu. V letech 1308-1441 prožívalo Lucembursko zlatou éru pod vládou Lucemburků. V této době lucemburští panovníci měli na hlavě nezřídka korunu římských králů i korunu českou a byly vůdčím rodem celé Evropy. Roku 1441 však Lucemburské vévodství získali burgundští vévodové a krátce na to Habsburkové. Jejich španělská a posléze rakouská větev zemi vládla až do konce 18. století. Poté bylo přičleněno k Francii. Nezávislost získalo roku 1815 na Vídeňském kongresu. Tento rok Lucemburčané dnes považují za datum vzniku svého státu. Zpočátku bylo v personální unii s Nizozemskem, roku 1890 ale země získala vlastní královskou dynastii, čímž se oslabil vliv nizozemský a posílil německý. Po druhé světové válce se Lucembursko stalo mimořádně agilní v otázce evropské integrace a kolektivní bezpečnosti.\n\nNa území současného Lucemburského velkovévodství byly nalezeny stopy lidského osídlení z paleolitu, z před více než více 35 000 let. Nejstaršími artefakty z tohoto období jsou ozdobné kosti nalezené v Oetrange. První důkaz civilizace pochází z neolitu (5. tisíciletí př. n. l.), z této doby byly nalezeny zbytky domů, v okolí dnešních obcí Grevenmacher, Diekirch, Aspelt a Weiler-la-Tour. Domy byly vyrobeny z kmenů stromů, proutěných zdí vyztužených bahnem a doškových střech z rákosí. Stopy po pravěkém hrnčířství z tohoto období byly nalezeny poblíž obce Remerschen. Na začátku doby bronzové důkazy o lidských sídlech mizí, ale znovu se vynořují v období od 13. do 8. století př. n. l. Tehdy zdejší obyvatelé již vyráběli keramiku i šperky. Nejdůležitější nálezy pocházejí z okolí obcí Nospelt, Dalheim, Mompach a Remerschen.\n\nZhruba od roku 600 př. n. l. do roku 100 obývali území Lucemburska Keltové. Zdejší kmen byl znám jako Treveři. Obýval oblast dolního toku řeky Mosely v jižních pásech rozlehlého Ardenského lesa (\"Arduenna Silva\"). Na severu, na západě a na jihu sousedili Treveři s Tungry, Remy a Mediomatriky, kteří byli spojenci Říma, zatímco na východě hraničili s germánskými Vangiony. Jejich hlavním sídlem byla pozdější římská kolonie a hlavní město provincie Belgica, Augusta Treverorum (dnešní Trevír v západním Německu). Je možné, že Treveři byli zčásti i germánského původu, archeologové tak soudí podle typu síňových domů. Něco naznačuje i jméno kmene, které znamená v překladu zhruba „překročitelé řeky“. Místní názvy jsou ale keltské, což patrně poukazuje k tomu, že místní keltský substrát absorboval menší skupiny příchozích Germánů, kteří sebou přinesli techniku stavby domů. Germánský element se mezi Trevery rozšířil pravděpodobně někdy během 3. století př. n. l. Nejvíce treverských archeologických památek je k nalezení na padesátihektarovém sídlišti u Titelbergu.\n\nO Treverech víme relativně hodně díky tomu, že vstoupili do služeb Julia Caesara při jeho galském tažení. Byli s Římany nejvíce spolupracujícím galským kmenem a patrně se kulturně i dost romanizovali. Caesarovy komentáře v jeho Zápiscích o válce galské jsou nejstarším písemným dokladem o lidském osídlení území Lucemburska. Po Caesarově úspěšném tažení byli Treveři násilně začleněni do Římské říše, stali se občany provincie Gallia Celtica, s čímž se ale nesmířili. Po neúspěšných povstáních v letech 54-53 př. n. l. překročila většina treverských rodů řeku Rýn, aby se usadila po boku germánských kmenů.\n\nLucemburské území pak bylo ve 3. století osídleno germánskými Franky a Římany opuštěno v roce 406. Posléze se stalo součástí menšího merovejského království Austrasie. To bylo po smrti posledního merovejského krále roku 751 začleněno do Franské říše, v době jejího vrcholu za vlády Pipina III. a Karla Velikého.\n\nVerdunská smlouva z roku 843 pak toto území přisoudila Středofranské říši, v roce 855 pak přešlo pod Lotharingii. Roku 959 se stalo součástí Lotrinského vévodství. Za mezník určující faktický vznik Lucemburského vévodství pak Lucemburčané považují postavení Lucemburského hradu roku 963. Byl vystavěn patrně na základech staré římské strážní věže. Jeho zakladatelem měl být Siegfried I., který přišel z Arden. Siegfried byl jedním ze synů moselského hraběte Wigericha a Kunigundy, která byla zřejmě z rodu západofranského krále Ludvíka Koktavého. Římskou strážnou věž Lucilinburhuc získal směnou od opata kláštera sv. Maximina v Trevíru.\n\nSíla země v následujících stoletích po vzniku lucemburského hradu stoupala. Kolem lucemburského hradu se postupně rozvíjelo město, které se stalo centrem malého, ale důležitého státu s velkou strategickou hodnotou pro Francii, Německo a Nizozemsko. Lucemburská pevnost, která se nachází na skalnatém návrší známém jako Bock, si díky svému impozantnímu obrannému systému a strategické poloze vysloužila přízvisko „Gibraltar severu“. Hrad kontroloval úsek staré římské silnice spojující Remeš a Trevír. Siegfriedův syn Jindřich V. Bavorský (vládl 998–1026) se stal bavorským vévodou, což se povedlo i řadě jeho následníků. Giselbert Lucemburský (1047–1059) nechal opevnit osadu pod hradem. Prvním knížetem, o němž je známo, že své sídlo měl trvale na lucemburském hradě, byl Jiří III. (1086–1096). Zlatou dobou středověké historie Lucemburska bylo panování dynastie obecně známé jako Lucemburkové. Podle spisu Jana z Arrasu odvozovali Lucemburkové svůj původ od bájné víly Meluzíny. Skutečnou zakladatelkou rodu však byla hraběnka Ermesinda (asi 1186 – 1247), jediný potomek hraběte Jindřicha IV. Slepého.\n\nRoku 1308 se rodu lucemburských hrabat dostalo velké cti: Jindřich VII. Lucemburský byl po smrti Albrechta Habsburského zvolen králem v římskoněmecké říši. Tím začaly zlaté časy lucemburského rodu a Lucemburska jako takového. Toto malé hrabství od té doby hýbalo evropskými dějinami. Poté, co jeviště dějin tak dramaticky roku 1306 opustili Přemyslovci, byl Jindřichovi roku 1310 nabídnut český trůn pro jeho jediného syna Jana. V Janovi Lucemburském se protnuly hned tři nástupnické principy: otec mu udělil Čechy v léno, oženil se s Eliškou Přemyslovnou a šlechta ho uznala za krále. Lucemburské hrabství se v roce 1354 přičiněním Karla IV. stalo vévodstvím. Prvním vévodou byl Václav Lucemburský, který z lucemburského dvora učinil kulturní centrum své doby, proslul především jako dlouholetý mecenáš kronikáře a básníka Jeana Froissarta, autora tzv. Kroniky stoleté války, která zachycuje události okolo vleklého sporu Anglie s Francií a mimo jiné také podle očitého vyprávění vojáků popisuje průběh bitvy u Kresčaku, kde padl Jan Lucemburský. Sám Václav byl význačný básník. Posledním Lucemburkem na lucemburském vévodském trůně byla Eliška Zhořelecká. Bezdětná Eliška se chtěla na převzetí lucemburského panství po její smrti dohodnout s burgundským vévodou Filipem III. Dobrým. Ten však na její smrti nečekal a roku 1441 ji z Lucemburska vyhnal. Tím skončila zlaté éra Lucemburků, jež byl propletená s českými dějinami. Vrcholné postavy této éry, lucemburská knížata a vévodové Jan Lucemburský, Karel IV., Václav Lucemburský, Václav IV., Jošt Moravský i Eliška Zhořelecká měli všichni vazby na české země. Karel, Jan a Václav IV. měli na hlavě i českou korunu. Karel a Václav Lucemburský se narodil v Praze, Eliška v Hořovicích, Jošt v Brně, kde se stal i markrabětem moravským.\n\nPo krátkém období vlády burgundských vévodů připadlo Lucembursko v roce 1477 Habsburkům. Španělská linie rodu Habsburků vládla zemi v letech 1556-1684 a 1697-1700. V letech 1684–1697 bylo Lucembursko pod francouzskou vládou.\n\nRakouská větev rodu Habsburků zde vládla v letech 1714-1795. V letech 1795–1814 bylo Lucembursko opět po francouzskou nadvládou jako Département des Forêts.\n\nV roce 1815 byla země díky Vídeňském kongresu povýšena na velkovévodství, stala se nezávislou a byla personální unii s Nizozemím, se kterým měla tedy společného panovníka. A té díky tomu že Lucembursko patřilo v minulosti ke Svaté říší římské a po roce 1815 k jejímu nástupci Německému spolku. \n\nV důsledku vyhlášení nezávislosti Belgie přišlo Lucembursko mezi lety 1830-1839 (kdy Belgii uznal niz. král a luc. velkovévoda), přibližně o polovinu svého, většinou frankofonního území, jež se stalo belgickou provincií Lucemburk. Zbylé území Lucemburského velkovévodství tedy zůstalo pouze německé později politicky uváděné jako lucemburské a navíc se díky uznání územní ztráty stalo neutrální a plně nezávislou zemí.\n\nOd personální unie s Nizozemím se, ale Lucembursko nakonec oprostilo. A to tak, že po smrti nizozemského krále a lucemburského velkovévody Viléma III. v roce 1890, jelikož neměl syny nastoupila v Nizozemsku jako královna jeho jediná dcera Vilemína, která v té době měla 10 let a tak za ní do plnoletosti vládla její matka. Lucemburská ústava a rodinný pakt Nassavské dynastie však nepřipouštěla vládu ženám, pokud žili další mužství členové rodu schopní vlády a to podle polo-salického práva. A tak se v roce 1890, v rámci ústavy, dynastické dohody a také přičiněním vládnoucích kruhů (s vidinou obohacení), stal lucemburským vévodou Adolf bývalý nasavský vévoda a synovec krále Viléma III. Velkovévoda Adolf vládl Lucembursku až do své smrti roku 1905.\n\nV následujících dekádách Lucembursko spadlo do německé sféry zájmu, hlavně po utvoření vlastní vládnoucí dynastie v roce 1890. Po smrti velkovévody Adolfa v roce 1905, se stal velkovévodou jeho syn Vilém IV. Po jeho smrti však nastal zlom v dějinách Lucemburska, jelikož na trůn usedla žena. Stalo se to díky tomu, že velkovévoda Vilém IV. neměl syny a jediná další čistě mužská větev rodu byla prohlášena morganatickou a tak nemohla vládnout. A taky díky rodovému paktu dynastie Nasavských a změně lucemburské ústavy se stala velkovévodkyní Vilémova dcera Marie-Adéla Lucemburská. Marie-Adéla však po první světové válce abdikovala ve prospěch své sestry Šarloty, která vládla až do roku 1964.\n\nPřestože Lucembursko bylo od roku 1867 neutrální země, 2. srpna 1914 bylo obsazeno Německem. 11. listopadu 1918 jej osvobodila spojenecká vojska. Lucembursko znovu obsadila německá armáda 10. května 1940. Velkovévodská rodina odešla do exilu v USA. Německé úřady prohlásily Lucemburčany za německé občany a asi 13 000 jich povolaly do německé armády. 2 848 lucemburských vojáků pak ve válce padlo. V reakci na nucené odvody proběhla po celé zemi od 1. do 3. září 1942 generální stávka. Spojenecká vojska zemi osvobodila koncem roku 1944. \n\nPřestože Lucembursko zpočátku vystupovalo jako neutrální země, kvůli opakované německé okupaci po II. světové válce stálo Lucemburské velkovévodství u zrodu Severoatlantické aliance, Organizace spojených národů a Evropského hospodářského společenství.\n\nPo II. světové válce se Lucembursko stalo jednou z nejbohatších zemí na světě, hlavně díky silnému bankovnímu sektoru, politické stabilitě a evropské integraci.\n\nV roce 1964, po abdikaci velkovévodkyně Šarloty, se vlády ujímá její syn velkovévoda Jan I. (Jean Lucemburský), jenž je však z dynastie Bourbonsko-Parmské (jeho otec byl Felix Bourbonsko-Parmský), název vládnoucí lucemburské dynastie se však nezměnil. Velkovévoda Jean v roce 2000 abdikoval ve prospěch svého syna Henriho I.\n\n"}
{"id": "226410", "url": "https://cs.wikipedia.org/wiki?curid=226410", "title": "Severní blata", "text": "Severní blata\n\nSeverní blata (\"Mýrin\"; \"Jar City\") je islandský film z roku 2006, který v červenci 2007 zvítězil na Mezinárodním filmovém festivalu Karlovy Vary, kde získal Křišťálový glóbus pro nejlepší film. Film režíroval Baltasar Kormákur podle stejnojmenného románu Arnaldura Indriðasona.\n\nZoufalý muž zaměstnaný ve výzkumném ústavu genetiky hledá záznamy, jež mají osvětlit původ mozkové choroby, které právě podlehla jeho dcerka. Paralelní část představuje detektiva Erlendura na počátku vyšetřování vraždy starého muže, jenž vedl bizarní existenci v ponurém sklepním bytě. Na první pohled běžný případ se ovšem komplikuje v souvislosti se záhadou, jež obestírá třicet let starou smrt čtyřleté holčičky. Samotářský Erlendur, jenž se mimo jiné snaží urovnat komplikovaný vztah s dcerou narkomankou, je rozhodnut najít vraha za každou cenu.\n"}
{"id": "226414", "url": "https://cs.wikipedia.org/wiki?curid=226414", "title": "Baltasar Kormákur", "text": "Baltasar Kormákur\n\nBaltasar Kormákur Samper (narozen 27. února 1966 v Reykjavíku) je islandský herec a režisér.\n\nVystudoval Islandskou dramatickou akademii a poté se začal věnovat divadlu a filmu jako herec a režisér. Mezinárodně ho proslavily role ve filmech jeho krajana F. T. Fridrikssona \"Ďáblův ostrov\" (1996) a \"Andělé všehomíra\" (1999). Jako filmový režisér, scenárista a producent debutoval v roce 2000 adaptací románu H. Helgasona \"S milenkou mé matky\", která mu vynesla Cenu poroty mladých na MFF v Locarnu, Cenu FIPRESCI na MFF v Soluni a Cenu za objev v Torontu. Kormákur byl členem poroty na MFFKV v roce 2003, kde v sekci Horizonty uvedl jeho drama \"Moře\" (2002). Ke snímku, ověnčenému Cenou FIPRESCI z MFF v Istanbulu, opět napsal scénář a zároveň ho produkoval vlastní společností Blueeyes Productions. Stejně tomu bylo i v případě krimi \"Cesta do nebe\", americké koprodukce, do níž obsadil F. Whitakera a J. Stilesovou. Film \"Everest\" (2015) pojednává o velké tragédii na nejvyšší hoře světa z roku 1996.\n\nZa svůj film \"Severní blata\" (\"Mýrin\", 2006) získal hlavní cenu Kříšťálový glóbus na Mezinárodním filmovém festivalu Karlovy Vary v roce 2007.\n\n"}
{"id": "226416", "url": "https://cs.wikipedia.org/wiki?curid=226416", "title": "Ekleziofobie", "text": "Ekleziofobie\n\nEkleziofobie (v angličtině \"ecclesiophobia\" v němčině \"Ecclesiophobie\" nebo \"Ekklesiophobie\", francouzsky a španělsky \"ecclesiofobia\") je chorobný strach (fobie) z kostelů či jiných sakrálních staveb. Projevy jsou obdobné jako u ostatních fóbií. Patří mezi tzv. specifické (izolované) fóbie.\n\nEcclesiophobia je rovněž album skupiny Taxim .\n\n"}
{"id": "226421", "url": "https://cs.wikipedia.org/wiki?curid=226421", "title": "Hierofobie", "text": "Hierofobie\n\nHierofobie je chorobný strach (fobie) z posvátných předmětů nebo před kněžími. Patří mezi specifické (izolované) fóbie.\n\nJe charakterizována obdobně jako ostatní fobie. Postižený jedinec trpí úzkostnými pocity - bušením srdce, pocením, chvěním, suchem v ústech při spatření sakrálního předmětu. Příčinou může být vrozená úzkostnost nebo traumatický zážitek. Strach je přítomen nejen při vystavení se těmto předmětům, ale i při očekávání (anticipaci) či pomyšlení na takovou situaci. \n\n\n"}
{"id": "226422", "url": "https://cs.wikipedia.org/wiki?curid=226422", "title": "Jindřich Řezbář", "text": "Jindřich Řezbář\n\nJindřich Řezbář (1242 – po 1300) byl cisterciácký mnich, autor latinsky psané Kroniky žďárského kláštera – „\"Cronica domus Sarensis\"“. \n\nVe své kronice Jindřich Řezbář dochoval mnoho cenných informací o postupném osidlování horního Posázaví v druhé polovině 13. století a zároveň přinesl důležitá genealogická data o zakladatelích žďárského cisterciáckého kláštera „\"Fons Beatae Mariae Virgins\"“ pánech z Křižanova a také pánech z Lichtemburka, kteří se vhodnými sňatky stali jejich nástupci v držení této krajiny.\n\nJindřich Řezbář o sobě píše v kronice, že je synem kameníka. V první polovině padesátých let, jeho otec i s rodinou přišel do Žďáru za prací na zdejším klášteře. Zde mladý Jindřich dostal od mnichů přezdívku Kameník, neb otci při práci pomáhal. Jindřichovi se život v klášteře zalíbil a tak vstoupil do řádu. Po několika letech, kdy se klášteru moc dobře nevedlo Jindřich řád opustil a zmizel ve světském světě. Do kláštera se vrací jako starý muž až v polovině devadesátých let. Zde pak pro klášter vyřezal sedadla a kostelní lavice, ač sám řezbářem nikdy nebyl a na paměť tohoto skutku chtěl, aby mu ostatní bratři začali říkat Řezbář. Jako pokus o odpuštění, za to že opustil řád, začal psát Jindřich kroniku (Cronica domus Sarensis), dílo začal i dokončil nejspíše v roce 1300. O jeho dalším životě a smrti není již nic známo. Jindřichova řezbářská práce vzala za své pravděpodobně při vypálení kláštera Husity a i jeho kronika dlouho zůstala neznámá, než byla znovu objevena v 19. století, kdy se našla v jediném rukopise (pravděpodobně z počátku 15. století) a dnes je uložena ve vratislavské univerzitní knihovně.\n\n"}
{"id": "226423", "url": "https://cs.wikipedia.org/wiki?curid=226423", "title": "Když skočila", "text": "Když skočila\n\nKdyž skočila (\"Cuando ella saltó\"; anglicky \"When She Jumped\") je argentinský film z roku 2007, který byl ve světové premiéře představen na 42. Mezinárodním filmovém festivalu Karlovy Vary. \n\n\nRamiro odmalička žije jen s matkou. Je mu šestadvacet, zatím se poflakuje a jeho představy o budoucnosti jsou tak trochu naivní a dětinské. Když Angela padá v sebevražedném skoku ze střechy, je Ramiro náhodou u toho. Nahoře najde její batůžek s fotkami, deníkem a cédéčkem s jejím hlasem: „Nauč se pozorovat. Co se děje uvnitř, děje se i na povrchu… Nauč se chápat rozdíl mezi viděním a díváním.“ To jsou výzvy, jaké Ramiro právě potřebuje. Chce vše doručit rodině dívky, a pozná tak Angelino dvojče Lilu, která se za svou sestru vydává, aby jako Angela mohla vydělávat v baru a také aby si nějak zpřítomnila milovanou sestru.\n"}
{"id": "226427", "url": "https://cs.wikipedia.org/wiki?curid=226427", "title": "Sabrina Farji", "text": "Sabrina Farji\n\nSabrina Farji (* 16. srpna 1964, Buenos Aires, Argentina) je argentinská režisérka, scenáristka a producentka.\n\nFarji studovala na Escuela Municipal de Arte Dramático v Esceně (diplom získala v roce 1987). Od roku 1990 pracuje jako producentka, scenáristka a režisérka. Významně se podílí na tvorbě nezávislých videofilmů, její snímek De niño (1995) dostal cenu za nejlepší latinskoamerický videofilm. Dosud natočila dvanáct filmů, z nichž většina má krátkometrážní rozsah, v oblasti celovečerní tvorby debutovala snímkem Cielo azul, cielo negro (Modré nebe, černé nebe, 2003).\n\nJejím zatím posledním realizovaným projektem je romantická komedie s jemně humornými momenty Když skočila (2007), která byla ve světové premiéře uvedena na 42. Mezinárodním filmovém festivalu Karlovy Vary.\n\nSabrina Farji na IMDb\n"}
{"id": "226428", "url": "https://cs.wikipedia.org/wiki?curid=226428", "title": "Grand Prix Velké Británie 2007", "text": "Grand Prix Velké Británie 2007\n\nGrand Prix Velké Británie LX Santander British Grand Prix\n\n\n Kimi Räikkönen - Ferrari F2007- 1:20.638\n\n Lewis Hamilton- McLaren MP4/22- 1:19.997\n\n"}
{"id": "226431", "url": "https://cs.wikipedia.org/wiki?curid=226431", "title": "MiG-25", "text": "MiG-25\n\nMikojan-Gurevič MiG-25 (v kódu NATO \"Foxbat\") je záchytný stíhací letoun, určený pro velké výšky a rychlosti řádu M=3. Jeho úkolem je vyhledání cíle prostřednictvím výkonného radiolokátoru a provedení zteče pomocí čtveřice řízených střel vzduch-vzduch R-40 velkého dosahu s infračerveným nebo poloaktivním radiolokačním naváděním. Ze stíhacího MiGu-25 byly odvozeny průzkumné/bombardovací verze (MiG-25RB a další) nebo cvičný MiG-25PU.\n\nPatřil mezi nejrychlejší vojenská letadla, která vstoupila do služby. Byl navržen sovětskou kanceláří Mikojan-Gurevič a je jedním z mála bojových letadel vyrobených především z nerezové oceli. Byl posledním letadlem navrženým Michailem Gurjevičem před jeho odchodem do důchodu.\n\nPrvní prototyp vzlétl v roce 1964 a do služby se letoun dostal v roce 1970. Měl maximální provozní rychlost Mach 2,83 (Mach 3,2 možná je, ale hrozí riziko výrazného poškození motorů), výkonný radar a čtyři rakety vzduch-vzduch. Když se poprvé objevil na fotografii, jeho velké křídlo nasvědčovalo obrovský stíhací letoun s vysokou manévrovatelností. V té době se americké konstrukční teorie vyvíjely také k vyšším manévrovacím schopnostem díky bojovým zkušenostem ve vietnamské válce. Vzhled MiGu-25 vyvolal na Západě vážné obavy a pomohl k dramatickému zvýšení výkonu pro McDonnell Douglas F-15 Eagle, který byl od koncem 60. let vyvíjen. Schopnosti MiG-25 byly lépe prozkoumány v roce 1976, kdy sovětský pilot Viktor Bělenko přelétl do Japonska a MiG-25 byl Američany prozkoumán. Ukázalo se, že velká křídla si vyžádala hmotnost letadla.\n\nVýroba MiGu-25 skončila v roce 1984 po dokončení 1 186 letadel. Jako symbol studené války se MiG-25 dostal do služby u sovětských spojenců, po rozpadu SSSR v bývalých sovětských republikách a u několika exportních zákazníků v omezené službě zůstal. Jde o jedno z nejrychleji létajících vojenských letadel, jedno z nejrychlejších sériově vyráběných stíhacích letadel a po průzkumném letounu SR-71 druhý nejrychlejší sériově vyráběný letoun. Ten však ve srovnání s MiGem-25 vznikl ve velmi malé sérii. V roce 2018 MiG-25 byl nejrychleji sériově vyráběným letadlem s posádkou ve službě a nejrychlejší letadlo, které bylo nabízeno pro nadzvukové lety a lety k hranici vesmíru civilním zákazníkům.\n\nVývoj letounu MiG-25 byl zahájen v 50. letech 20. století, jako paralela k prvním pracím na „třímachových“ stíhačkách i bombardérech, jako např. North American XB-70 „Valkyrie“, XF-103 „Thunderwarrior“, Lockheed YF-12 a z něj odvozený Lockheed SR-71 „Blackbird“, nebo XF-108 Rapier, v USA. S příchodem prvních letounů dosahujících rychlosti řádu M=2 se vývoj ke třímachovým strojům zdál jako logicky následující krok. U MiGu-25 se již od zahájení prací uvažovalo plnění celé řady různých úkolů, jako např. verze nesoucí řízené střely s plochou dráhou letu – a dokonce i pěti až sedmimístný nadzvukový dopravní letoun. Ovšem, hlavní důraz byl kladen na vznik nového výškového průzkumného letounu a těžkého stíhače, dosahujícího velmi vysokých rychlostí. Pokud by v USA byly do služby zařazeny bombardéry s rychlostí M=3, protivzdušná obrana SSSR potřebovala obdobně výkonný letoun k jejich spolehlivému záchytu a zničení.\n\n\"OKB\" (konstrukční kancelář) Mikojan-Gurevič obdržela zadání na konstrukci MiGu-25 10. března 1961. Ačkoli konstrukční práce na bombardéru „Valkyrie“ byly ukončeny ještě před tím, než se nový sovětský stroj, nesoucí označení „\"Je-155\"“ (nebo „\"Е-155\"“), dostal do prototypového stadia, vývoj v SSSR pokračoval nejvyšším tempem. Objevila se hrozba vysokovýkonných průzkumných letounů Lockheed SR-71 Blackbird, proti nimž měl být nový MiG-25 důstojnou protiváhou. Široce tradovaný omyl říká, že MiG-25 byl vyvíjen výhradně jako odpověď na North American XB-70 „Valkyrie“. A. Beljankov, šéfkonstruktér OKB MiG, potvrdil, že důvod musíme hledat jinde. Zbrojní doktrínou SSSR se v uvedené době stalo vytvoření obdoby (jedné nebo více) každého zbraňového systému, který byl zařazen do výzbroje v USA. Proto dokud probíhaly práce na typech A-12/SR-71, pokračoval i vývoj MiGu-25. \n\nKvůli aerodynamickému ohřevu povrchu letounu, který nutně provází každý let rychlostí nad M=2, a z něj plynoucí pokles pevnosti tradičních materiálů, MiG-25 (a žádný obdobně výkonný stroj) nemohl být zkonstruován z osvědčených hliníkových slitin. Lockheed pro své YF-12 a SR-71 použil jako základní materiál titan a jeho slitiny, firma North American pro XB-70 ocelovou voštinu (materiál svou strukturou připomínající včelí plást, lehký a odolný). V obou případech museli Američané překonávat závažné obtíže technologického rázu, které přineslo s sebou použití tak exotických materiálů. Sám šéfkonstruktér Lockheedu, Clarence Kelly Johnson, se nechal slyšet, že „kdyby věděl, jaké problémy přinese výroba titanových dílů, zkonstruoval by své A-12 a SR-71 z něčeho jiného.“ V OKB MiG nakonec bylo přijato rozhodnutí vyrobit MiG-25 ze slitiny oceli a niklu, která vykazovala dobrou pevnost i při teplotách, jimž byl vystaven povrch stroje během letu rychlostí nad M=3. Ocelové díly byly spojovány namísto klasického nýtování kombinací bodového svařování, automatického strojového svařování a dokonce i ručními svary. Původní obavy z praskání spojů při tvrdším dosednutí letounu během přistání se v reálném provozu nepotvrdily – pro MiG-25 byli vybírání elitní piloti, kteří přistávali s minimálním namáháním stroje. Současně, když přece jen došlo k porušení nějakého svaru na letounu, nebyl problém jej opět zavařit, a to i v polních podmínkách. Mimo nikl-ocelové slitiny byl při konstrukci MiGu-25 v malé míře použit i titan a běžné hliníkové slitiny. Relativně bezproblémová technologie umožnila i při omezených zdrojích SSSR postavit celkem 1 190 kusů letounu MiG-25 všech verzí (srovnej s počty SR-71). Rozsáhlé použití oceli přineslo nárůst hmotnosti stroje a omezilo mírně jeho výkony i letové vlastnosti, zvláště obratnost.\nPrvní vzlet prototypu, postaveného jako průzkumná varianta letounu a značeného v konstrukční kanceláři \"Je-155-R1\", se uskutečnil 6. března 1964. První stroj ve stíhací verzi, označený „\"Je-155-P1\"“, se dostal do vzduchu 9. srpna 1964. Vývoj k plně operačním letounům, které představovaly významný krok vpřed pro sovětskou technologii v aerodynamice, technice konstruování i v metalurgii, si vyžádal ještě několik dalších roků. Mezitím zlepšené prototypy, pod označením \"Je-266\" (nebo \"Е-266\"“), získaly v období 1965–1967, celou řadu světových rekordů v oblasti letectví.\n\nSériová výroba prvních dvou variant, označených \"MiG-25P\" (kód NATO \"Foxbat-A\") – stíhací – a \"MiG-25R\" (\"Foxbat-B\") – průzkumná, byla zahájena v roce 1969. MiG-25R přišel do výzbroje průzkumných letek sovětského letectva prakticky okamžitě, ale protivzdušná obrana SSSR se operačně způsobilých MiGů-25P dočkala až roku 1972. Pro obě varianty byly vyvinuty i dvojmístné cvičné verze \"MiG-25PU\" (\"Foxbat-C\") a \"MiG-25RU\". Z MiGu-25R byly odvozeny nové deriváty, \"MiG-25RB\" (průzkumná – bombardovací), \"MiG-25RBS\" a \"MiG-25RBŠ\", vybavené radarem s bočním vyzařováním (side-looking airborne radar, SLAR), \"MiG-25RBK\" a \"MiG-25RBF\" pro radioelektronický boj (\"Foxbat-D\"), a nakonec \"MiG-25BM\" (\"Foxbat-F\"), určený k ničení protivzdušné obrany nepřítele pomocí čtveřice řízených střel Ch-58 (kódové označení NATO \"AS-11 Kilter\"), navádějících se na vyzařování pozemních radiolokátorů.\n\nMiG-25 je schopen opravdu vysokých výkonů. Maximální rychlost bojových strojů oficiálně dosahuje M=2,83 a dostup je uváděn jako 27 000 m, ačkoli speciálně upravený MiG-25 v roce 1977 vystoupal dokonce na 37 650 m. Západní prameny obvykle kritizují omezenou obratnost a dolet stroje i jeho velmi limitované schopnosti vést vzdušný boj na malou vzdálenost; zde je nezbytné v krátkosti rozebrat filosofii protivzdušné obrany SSSR v 70. a 80. letech 20. století. Jejím základem byla síť výkonných radiolokátorů, jejichž údaje se staly podkladem pro rozhodování o způsobu vedení bojové činnosti proti narušiteli. Pokud byly povolány MiGy-25, od startu do úspěšného zachycení cíle je vedl automatizovaný systém „Vozduch“, který neustále vypočítával optimální trajektorii letu stíhače tak, aby k odpálení protiletadlových řízených střel došlo v okamžiku zajišťujícím vysokou pravděpodobnost zničení cíle. MiG-25 tedy nemusel při bojovém letu vykonávat složité manévry, jeho úkolem byla pouze doprava řízených střel R-40 dalekého dosahu do vzdálenosti cca 20–40 km od narušitele a jejich úspěšné navedení na cíl pomocí výkonného radiolokátoru, obvykle aniž by pilot svého protivníka zahlédl na vlastní oči (Boj „BWR“ – beyond visibility range = za hranicí viditelnosti.) Proto nebyl MiG-25 konstruován pro velkou obratnost, ale naopak hlavními parametry se u něj staly rychlost, stoupavost a dostup. Ostatně, právě v těchto disciplínách byl ve své době nejvýkonnější letoun světa a rekordy MiGu-25 v dostupu přetrvávají v tabulkách FAI dodnes.\n\nPrávě let vysokou rychlostí nebyl u MiGu-25 bez problémů. Při rychlosti nad M=2,8 obrovské množství vzduchu proudící skrz motory mělo snahu způsobit přetočení turbín, proto bylo nutné pečlivě hlídat otáčky. Současně docházelo k extrémnímu tepelnému namáhání motorů teplem uvolněným díky dlouhodobě zapnutému přídavnému spalování. MiGy-25 sice dokázaly běžně dosáhnout rychlosti M=3,2, ovšem po přistání z takového letu následovala okamžitá výměna motorů. Proto mohli piloti MiGů takových rychlostí dosahovat výhradně na zvláštní příkaz, nebo pokud to vyžadovala bojová situace. Jinak se při běžných letech nepřekračovala rychlost M=2,5. Dokonce i rychlosti M=2,8 bylo velice obtížné dosáhnout bez přetočení turbín.\n\nBez ohledu na výše uvedená omezení, první zprávy amerických radarových stanic ze základen v Turecku o novém sovětském letounu dosahujícím rychlosti takřka 3 000 km/h způsobily v západních zemích doslova paniku. Díky nepřesným informacím byl MiG-25 zpočátku považován za vysokovýkonný stíhač pro vybojování vzdušné převahy, ne za přepadový stíhací letoun. Jako odpověď byl v USA spuštěn velmi ambiciózní program, který posléze vyústil do konstrukce stroje McDonnell-Douglas F-15 Eagle. Pravda o reálných schopnostech a určení letounu vyšla najevo až poté, co v roce 1976 sovětský pilot Viktor Bělenko ulétl na své „pětadvacítce“ do Japonska, kde přistál se zbytky paliva na mezinárodním letišti Hakodate a požádal o azyl ve Spojených státech. Jeho MiG se po mnoha urgencích vrátil do SSSR až po 67 dnech, kdy jej v mezičase prozkoumaly týmy amerických odborníků na základně Wright-Patterson v Ohiu. Analýza přinesla poznatky o účelné a jednoduché konstrukci stroje, umožňující jeho snadnou údržbu v bojových podmínkách:\n\n\n\n\n\n\n\n\n\n\n\nPoté, co se západní odborníci seznámili s konstrukcí MiGu-25, se objevil názor, že jeho návrh byl ovlivněn strojem North American A-5 Vigilante. Oba letouny mají velmi podobné tvary (Také A-5 byla na počátku navržena s dvojitou směrovkou). Jiní odborníci předpokládají, že MiG-25 má své kořeny spíše v MiGu-21, s nímž ale po dlouhém a obtížném vývoji sdílí jen málo společného. Nakonec se nejpravděpodobněji jeví verze, podle níž byla základní aerodynamická koncepce vyvinuta od základu v ústavu CAGI speciálně pro MiG-25.\n\nPro zlepšení bojových schopností a efektivity letounu byla v roce 1978 vyvinuta pokročilejší verze \"MiG-25PD\" (\"Foxbat-E\"), s novým radiolokátorem \"RP-25 Safir\" s možností detekce a útoku na cíle pohybující se na pozadí země. Současně se objevilo také infračervené čidlo a výkonnější motory. 370 původních MiGů-25P bylo přestavěno na tento standard a označeno \"MiG-25PDS\".\n\nDo ukončení výroby v roce 1984 vzniklo celkem 1 186 MiGů-25 všech verzí. Typ byl také exportován do Alžírska, Bulharska (3× MiG-25R a 1× MiG-25RU, používány do r. 1992), Indie (do 2006), Iráku, Libye a Sýrie. Z výzbroje ruského letectva byl MiG-25 vytlačen modernějšími letouny MiG-31 a Su-27.\n\nOperační lety MiGů-25 jsou stále zahaleny tajemstvím a informace o nich pouze sporadické. Následující výčet si nečiní ambice na úplnost, měl by pouze ilustrovat schopnosti letounu, pokud byl nasazen za vhodných podmínek.\n\nPodle knihy Gideona Remeze and Isabelly Ginorové \"Foxbats over Dimona\", dva MiGy-25R provedly průzkumný let nad izraelským jaderným zařízením Dimona během šestidenní války. Operovaly ze základny Cairo-West (Káhira) v Egyptě se sovětskými piloty i členy pozemního zabezpečení. Při rychlosti M=3,2 a ve výšce přes 25 000 m nemělo izraelské letectvo IAF možnost stroje jakkoli ohrozit. Schopnosti MiGů-25 byly popudem ke konstrukci čistě izraelské průzkumné verze slavného Phantomu, známé jako RF-4 “Shablol“ s kamerou Vinten a zlepšenou aerodynamikou kvůli dosažení vyšších výkonů ve velkých výškách.\n\nIzraelci sestřelili díky promyšlené léčce dva syrské MiGy-25 v roce 1981. Naopak, podle neověřených zpráv před tím jeden MiG-25 zničil izraelskou F-15. Jiný syrský MiG-25 byl sestřelen v roce 1982 izraelskou baterií PLŘS země-vzduch HAWK.\n\nDalší bojové úspěchy i ztráty „pětadvacítek“ souvisí až s válkou v zálivu v roce 1991.\n\nMiG-25PDS dosáhl jediného iráckého sestřelu, když během první noci bojů poslal řízenou střelou R-40DT k zemi F-18C Hornet, pilotovanou LCDR Scottem Speicherem, pak neúspěšně odpálil další střelu na A-6 Intruder a zřejmě se pokusil zaútočit ještě na A-7 Corsair II, to vše poté, co se mu podařilo proklouznout kolem doprovázejících F-14 a F-15. MiG-25 PDS pilotoval poručík Zuhajr Dávúd z 84. perutě IrAF.\n\nJiný případ. Osamělý irácký „Foxbat-E“ se vyhnul osmi patrolujícím F-15 a pak odpálil tři střely na dvojici EF-111A „Raven“, které tak přinutil opustit jejich pozici a přerušit plnění bojového úkolu oslepování radarů irácké protivzdušné obrany. EF-111A poskytovaly krytí útočným F-15E Strike Eagle, z nichž jeden byl sestřelen střelou země-vzduch. MiG-25 unikl svým pronásledovatelům a bezpečně se vrátil na základnu.\n\nPodle stejného zdroje nejméně jedna F-111 byla přinucena k přerušení mise MiGem-25 během náletu na Tikrít.\n\nVýchodně od Bagdádu dva MiGy-25 odpálily své střely na dvojici F-15, které se dokázaly nebezpečí vyhnout, a díky převaze v rychlosti unikly napadeným „Eaglům“, jejichž piloti na ně neúspěšně odpálili čtyři střely Sparrow a dvě Sidewinder. Jiné dva F-15 se pokusily odříznout MiGy od základny a vypálily další čtyři střely Sparrow, které taktéž minuly. Poslední čtveřice F-15 se pak nedokázala k „pětadvacítkám“ dostatečně přiblížit pro zahájení útoku.\nIrák měl na začátku války dvanáct MiGů-25PD, z nichž ale jen polovina byla schopná operačního nasazení. I přesto prokázaly, že jsou s dobrými piloty schopné zaútočit na koaliční letouny a úspěšně jim uniknout. Problémy přinášelo výhradně omezení jejich přece jen už zastarávajících zbraňových systémů.\n\nBěhem války v Zálivu byly dva MiGy-25 sestřeleny F-15C USAF. V roce 1992 jedna F-16 zničila MiG-25, který narušil bezletovou zónu v jižním Iráku.\n\n23. prosince 2002 jeden irácký MiG-25 sestřelil americký bezpilotní letoun MQ-1 Predator, který právě prováděl průzkumný let nad Irákem. Bylo to poprvé v historii, kdy se v přímém boji střetly bezpilotní stroj a stíhací letoun. Predatory nosily dvojici střel vzduch-vzduch AIM-92 Stinger a byly používány, aby vylákaly irácké letouny do vzduchu a potom unikly. V tomto souboji Predator neunikl, ale odpálil jeden ze svých „Stingerů“, který minul, zatímco řízená střela z MiGu-25 zasáhla naprosto přesně.\n\nBěhem invaze v roce 2003 nepoužil Irák žádný ze svých bojových letounů. Většina jich zůstala ukryta nebo zničena na zemi. V srpnu 2003 bylo několik desítek iráckých strojů nalezeno důkladně zakonzervovaných, zabalených do plastové folie a pohřbených v pouštním písku. Mezi nimi také dva MiGy-25, které byly pomocí nákladních letounů Lockheed C-5B Galaxy odvezeny do USA. V prosinci 2006 došlo k předání jednoho z těchto MiGů do sbírek National Museum of the United States Air Force na základně Dayton ve státě Ohio. Fotografie z restaurování letounu před vystavením.\n\nstav k červenci 2007\n\n\n\n\nnebo\n\n\n"}
{"id": "226432", "url": "https://cs.wikipedia.org/wiki?curid=226432", "title": "Dalmatské Záhoří", "text": "Dalmatské Záhoří\n\nDalmatské Záhoří ( ) je region v Chorvatsku. \n\nNachází se na jihu země, u hranice s Bosnou a Hercegovinou, je to hornatá krajina, rozkládající se mezi horskými masivy Kozjak, Vilaja a Mosor (a z toho plyne i název vycházející z polohy regionu v \"záhoří\"). Protéká tudy řeka Čikola, která se pak dále směrem k Jaderskému moři vlévá do Krky. Krajina je zde krasového charakteru, rozkládají se zde velká krasová pole. Oblast je bohatá na různé suroviny, avšak vzhledem k tomu, že se jedná o téměř nedotčenou přírodu, je významná spíše hlavně turistika. Z větších měst je zde důležitý například Knin (středisko župy), menšími sídly jsou potom Sinj, Drniš a Benkovac. \n\nV letech 1991 a 1992 zde došlo k srážkám mezi Srby a Chorvaty, které nakonec až roku 1995 ukončila chorvatská operace Bouře ( ). Tehdy chorvatská vláda získala plnou moc nad Záhořím, ovládaným doposud republikou Srbská krajina.\n\n"}
{"id": "226436", "url": "https://cs.wikipedia.org/wiki?curid=226436", "title": "Kohoutovice (část Brna)", "text": "Kohoutovice (část Brna)\n\nKohoutovice (německy \"\") jsou městská čtvrť na západě statutárního města Brna. Její katastrální území má rozlohu 2,38 km². Původně samostatná obec byla k Brnu připojena v roce 1919, od 24. listopadu 1990 je součástí samosprávné městské části Brno-Kohoutovice. Žije zde přes 12 000 obyvatel.\n\nZástavba Kohoutovic, které jsou obklopeny lesy, je tvořena poměrně rozsáhlým panelovým sídlištěm, které obklopuje zbytek původní vesnice. Dominantu čtvrti představuje Kohoutovický vodojem ve tvaru převráceného kuželu, který je vidět z mnoha stran Brna.\n\nÚzemí kolem Pavlovské ulice, na jižním okraji kohoutovického katastru náleželo až do roku 1979 ke katastru tehdejší obce Bosonohy, zatímco úzký pruh území na západě, zahrnující kus lesa a hájenku, zase ke katastru tehdejší obce Žebětín.\n\n"}
{"id": "226437", "url": "https://cs.wikipedia.org/wiki?curid=226437", "title": "Dórský řád", "text": "Dórský řád\n\nDórský řád (tzv. \"mužský řád\") je nejstarší antický stavební řád, vyznačující se monumentální střízlivostí a jednoduchostí. Užíval se na pevninské části Řecka – na poloostrově Peloponnés – i v Itálii (Paestum) a na Sicílii (Agrigento aj.) od 7. století př. n. l. do 5. století př. n. l. a i později byl i často napodobován. Je součástí klasické řádové architektury.\n\nDórský řád vznikl již v 7. století př. n. l. na základě mykénského megara a nese zřetelné stopy dřívější dřevěné architektury. Běžně byl používán od 6. století př. n. l. K jeho zdokonalení v detailech došlo v 5. století př. n. l. I když každý dórský chrám je jiný, všechny znaky dórského řádu se dodržovaly s překvapující přesností a důsledností.\n\nSloupy, architráv, konstrukce štítu i triglyfy (vyčnělé konce stropních trámů) odpovídají dřevěné architektuře. Dórský řád vyniká monumentální prostotou až strohostí, kterou vyvažují jen plastické výzdoby tympanonu a metóp. Proporčně jsou dórské sloupy nejmohutnější ze všech antických sloupů, proto se tento styl – na rozdíl od iónského – nazývá také mužským.\n\nDórské chrámy byly původně barevné, zejména červené a modré, i když jeden ze zakladatelů dějin umění, Johann Joachim Winckelmann prosazoval představu, že byly jen v barvě kamene.\n\nPrůčelí antického chrámu vrcholí trojúhelníkovým štítem se šikmou (\"sima\") a vodorovnou (\"geison\") římsou. Jeho výplň čili tympanon mohl být zdoben reliéfem a osazen na vrcholku a na rozích akrotérii, která měla tvar palmety, zvířecí a lidské postavy nebo gryfa – lva s orlí hlavou a křídly. Tašky byly obvykle z pálené hlíny, někdy i z mramoru.\n\nPod štítem se nachází římsa s kapkami – \"guttae\", která je spojena s vlysem. Ten je složen ze střídavě položených obdélných desek – triglyfů se žlábkovým ornamentem a reliéfně zdobenými metopami. Nejspodnější částí kladí je hladký architráv tvořený souvislými kvádry kamene.\n\nAbakus (čtvercová deska) a okrouhlý echinus (poduška) tvoří prostou dvoudílnou hlavici podle mykénského vzoru a napojuje architráv na sloup.\nMasivní mírně kónické sloupy mají dřík kanelovaný 16–22 svislými žlábky, které se stýkají v ostré hraně. Tyto žlábky mohou být k vrcholu dříku přerušeny několika prstenci. Sloup se směrem vzhůru zužuje a je navíc mírně vydutý do soudku (\"entase\"), aby se vzhled stavby odlehčil. Dórský sloup nemá patku a spočívá přímo na podstavě – stylobatu.\n\nKamenná podstava celé stavby čili stereobat je složen ze tří vysokých stupňů, krepidů, a podzemních základů.Nejvyšší stupeň se nazývala stylobat, nejvyšší stupeň základů euthyntérie. Jednotlivé krepidy byly větší než klasické stupně. V stereobatu se nacházely vždy 3. Doplňujícím prvkem zde bylo schodiště, které bylo někdy jen přikládáno, nebo i vtesáváno do krepidů.\n\nPodstavcem (stylobatem) konstrukce chrámu začínala a na její vyhlazený povrch si kameníci rýsovali tvary sloupů a dalších detailů.\n\nIdeální proporce, vyváženost horizontál a vertikál spojených šikmými liniemi štítů je udivující dodnes. Bylo jí dosaženo geometrizací architektury, jejíž estetický kánon vycházel z filosofické představy o ideálních geometrických tvarech a proporcích. Na základě takového kánonu byl stanoven modul jako poměrný princip používaný při stavbě antických chrámů. Například dórský sloup byl z 11 takových modulů.\n\nZejména dórské chrámy záměrně využívaly různé optické klamy, které kladly nesmírné nároky na přesnost kamenické práce. O nepatrně soudkovitém vydutí sloupů jsme se už zmínili, podlaha chrámu byla nepatrně vypuklá, aby prostor vypadal větší. Rohové sloupy nebyly postaveny kolmo, ale lehce šikmo, neboť teprve pak je zrak v důsledku optického klamu dokáže vnímat jako svislé (Platón).\n\nNejznámější komplex dórských budov, Akropolis v Athénách, dal vybudovat i přes odpor svých nepřátel Periklés. Práce byla zahájena roku 447 př. n. l. výstavbou Parthenónu a dokončena roku 438 př. n. l. Jeho architekty byli Iktinos a Kallikrates, sochařskou výzdobu provedl Feidiás – včetně dávno zničené sochy Athény, která dominovala uprostřed Parthenónu. Mnésiklés postavil Propylaje.\n\n\n\n"}
{"id": "226438", "url": "https://cs.wikipedia.org/wiki?curid=226438", "title": "Grandhotel Pupp", "text": "Grandhotel Pupp\n\nGrandhotel Pupp je pětihvězdičkový hotel v lázeňské zóně Karlových Varů s 228 pokoji. Objekt je chráněn jako kulturní památka České republiky.\n\nNa místě dnešního hotelu při ohybu řeky Teplé se až do počátku 18. století rozkládala louka, která patřila karlovarskému starostovi Andreasu Wenzelu Becherovi (starostou v letech 1693–1713 a v roce 1732). V roce 1690 zde byla vybudována promenádní cesta, známá pod označením Stará louka. Podél ní se začaly stavět první hrázděné domy. V době lázeňské sezóny zde panoval čilý ruch.\n\nHistorie hotelu sahá až do roku 1701. Do historie hotelu se na počátku zapsali dva karlovarští starostové. První z nich Anton Deiml, postavil roku 1701 Saský sál. Říkalo se mu Deimlisches Lusthaus nebo také \"Salle de l’Assemblée\". Na stavbu přispěl saský kurfiřt Friedrich August, a proto dostal lusthaus název Saský sál. Podle jiného výkladu šlo o pojmenování podle číšníků z Lipska. Sedm let po jeho dokončení nechal na sousední parcele postavit jiný karlovarský starosta Andreas Wenzel Becher konkurenční Becheres Lusthaus. Podle sezónních obsluhujících číšníků z Prahy se mu říkalo Český sál.\n\nV roce 1767 přišel pracovat do Karlových Varů k místnímu cukráři Mitterbachovi cukrář \"Jan Jiří Pop\", který se později začal podepisovat pod jménem Johann Georg Pupp, rodák z Veltrus. Dne 17. ledna 1775 se oženil s Mitterbachovou dcerou Františkou. Manželé dobře naložili s věnem. Franciska měla obchodního ducha a 1. března 1775 zakoupila od vdovy po starostovi Becherovi paní Anny Sabiny třetinu Českého sálu, o rok později, dne 30. ledna 1776, koupila od další vdovy Josefy Becherové druhou třetinu a konečně 27. ledna 1778 koupil Johann Georg Pupp poslední třetinu. Na Českém sálu vázly ještě nějaké dluhy, po jejich splacení se roku 1782 stal Český sál majetkem Puppů, nezatíženým břemeny. Mezi stromy upravil podle přání hostů cesty a zvýšil počty laviček. Lipovému stromořadí se začalo říkat Puppovská alej, která se stala oblíbenou lázeňskou promenádou. Český sál, ještě na přelomu 18. a 19. století označován jako Poppischer Saal, později Puppovský sál, začal v konkurenci se Saským sálem vítězit.\n\nJohann Georg Pupp ve své závěti po smrti své ženy Franzisky odkázal Český sál svému prvorozenému synovi Josefovi. V závěti bylo přání, aby v případě, že Josef zůstane bezdětný, prodal Český sál svému bratrovi Johannovi. Josefovo manželství zůstalo bezdětné, což komplikovalo dědictví. Josef však neměl talent pro podnikání, provázely ho dluhy, a když onemocněl, daroval Český sál své ženě Barboře, která se darovací smlouvou z 18. listopadu 1822 stala majitelkou Českého sálu. Ještě předtím postihla v roce 1821 Puppův sál a celé Karlovy Vary ničivá povodeň. Rozvodněná říčka Teplá v noci z 9. na 10. září zatopila celé přízemí Českého sálu tak, že bylo neopravitelně zničené. Lipová alej, chlouba parku více jak sto let, byla zcela zatopená a staré stromy začaly později odumírat a v letech 1825–1826 musely být pokáceny. Český sál si však nárokoval Johann Pupp a dlouhé roky vedl s Barborou Puppovou soudní spor, který nakonec prohrál. Spory se však Barboře Puppové vymstily. Po smrti manžela nedokázala splácet dluhy, věřitelé ji poslali do konkurzu a Český sál musela roku 1827 v nouzi prodat. Noví majitelé, zčásti příbuzní Puppů, získali Český sál, aby jej později mohli postoupit dětem Johanna Puppa a Český sál se dostal zpět do rodiny Puppů. \n\nČeský sál se dostal zpět do držení Puppů až 20. června 1872, tedy po téměř padesáti letech. Nejprve koupili Anton, Julius a Heinrich Puppové třípětinový podíl a po smrti jejich matky Theresie Puppové získali zbývající dvě pětiny Českého sálu do společného majetku.\n\nSaský sál koupil v roce 1869 karlovarský podnikatel Hammerschmidt a již v roce 1872 jej prodal majitelům loketské porcelánky. Později jej jeho dědicové získali zpět a prodali Puppům.\n\nPotomci později odkoupili zbytek okolních pozemků, kromě pozemku rodiny Deimlů, na němž stál \"Dům Boží oko\". Až těsně před druhou světovou válkou, roku 1934, se podařilo rodině Puppů odkoupit \"Dům Boží oko\" v dražbě a ještě před začátkem druhé světové války ho architektonicky začlenili do příčného křídla Grandhotelu. Roku 1877 byl postaven Parkhotel, který byl vzápětí rozšířen o další přístavbu.\n\nV listopadu 1892 byla zahájena demolice Českého a Saského sálu a začata nová výstavba Grandhotelu Pupp podle návrhu vídeňských architektů Příhody a Němečka, nikoliv často mylně uváděných architektů Fellnere a Helmera. V následujících dvou letech byl komplex budov dostavěn. Otevření dokončeného hotelu se konalo 13. května 1894 při zahájení sezóny. Poslední předválečná adaptace proběhla v roce 1937. Od podzimu, už po připojení Sudet k Německu, se hotel prezentoval jako \"Grand- und Park- Hotel Pupp\". Po druhé světové válce byl hotel znárodněn a konfiskací skončila rodinná historie Puppů v Karlových Varech. V roce 1951 byl hotel přejmenován na \"Grandhotel Moskva\". V roce 1957 byl v některých reklamních materiálech uváděn hotel jako \"Grandhotel Moskva - Čedok\". Dva roky předtím se totiž dostal do správy Čedoku. První poválečná rekonstrukce hotelu byla provedena v letech 1964–1968. Investorem byl státní podnik Interhotel Karlovy Vary, dodavatelem Pozemní stavby Karlovy Vary.\n\nJen několik dní po začátku tzv. sametové revoluce byl z průčelí odstraněn nápis Grandhotel Moskva a nahrazen tradičním Grandhotel Pupp. Následně byla zahájena příprava na přeměnu hotelu ze státního podniku na akciovou společnost. Zápis do obchodního rejstříku byl proveden 29. prosince 1990. Za necelé další dva roky došlo k narovnání s dědici rodiny Puppů o využívání tradičního názvu Grandhotel Pupp, který pod tímto jménem nadále šíří slávu hotelu po celém světě.\n\nHotel vznikl z celé řady menších budov, které Puppové postupně koupili a následně přestavěli. Proces kupování, budování a přestaveb trval téměř 150 let. Dnešní historizující podoba hotelu pochází z jeho přestavby v letech 1892–1893. Hlavní hotelová křídla stojí na půdorysu písmene T. V přízemí se nachází prosklený prostor, spojující Grandhotel s Parkhotelem. Hodnotné jsou interiéry s bohatou štukovou výzdobou.\n\nV Grandhotelu Pupp se za jeho dlouhou historii ubytovaly již tisíce známých osobností, např. skladatelé Johann Sebastian Bach, Ludwig van Beethoven či Richard Wagner, ruský car Petr Veliký, rakouská císařovna Marie Terezie, britský král Eduard VII., španělský král Juan Carlos I., norský král Harald V., herci Michael Douglas, Ornella Muti, Claudia Cardinalová či Danny DeVito, dále Otto von Bismarck, Napoleon Bonaparte, Franz Kafka, Giacomo Casanova, Karl Marx, Jurij Gagarin, Jaromír Jágr, Antonio Banderas, Renée Zellweger, John Malkovich, Ashley Judd, John Travolta a další.\n\nRoku 1907 pobýval v hotelu anglický král Eduard VII. Před slavnostní večeří šel na procházku do lesa, kde si roztrhl kalhoty. Došel do nejbližšího krámku, kde si koupil nové. Ty ovšem předtím dlouho ležely v regálu. S pomačkanými kalhotami odešel na večeři. Zde si pánové a dámy všimli podivných čar vpředu i vzadu na nohavicích. Druhý den při snídani na počest krále, přišli karlovarští pánové s nažehlenými puky na svých kalhotách, aby nezaostali za posledním výkřikem anglické módy. Tak byly vynalezeny puky na kalhotách.\n\nV roce 1984 spolupracovali zaměstnanci jako konzultanti k seriálu Rozpaky kuchaře Svatopluka. V Grandhotelu Pupp se v roce 2006 natáčely scény dokonce hned pro dva úspěšné filmy, a to:\nDalší zde natáčené filmy: Prsten Nastassja Kinski a Michael York, Šanghajští rytíři Jackie Chan a Owen Wilson, La Vie en Rose; a seriály: Philanthropist nebo Missing v blízkosti Grandhotelu Pupp.\n\n"}
{"id": "226445", "url": "https://cs.wikipedia.org/wiki?curid=226445", "title": "Záluží (Vlastiboř)", "text": "Záluží (Vlastiboř)\n\nZáluží (dříve Záluží u Vlastiboře, ) je místní částí obce Vlastiboř v Jihočeském kraji, okresu Tábor. V roce 2011 zde trvale žilo 37 obyvatel.\n\nJe to nejvýznamnější vesnice s výskytem selského baroka v oblasti nazývané Soběslavská Blata. Je to soubor 25 obytných staveb okolo návsi s rybníkem, který dnes slouží jako protipožární nádrž. V jedné z budov – bývalé zálužské kovárně – je muzeum dějin tohoto řemesla, ve vedlejším domě expozice loutkářství a lidového života na Blatech. Kovárna je také chráněna jako kulturní a technická památka. Centrální část Záluží byla v roce 1995 vyhlášena vesnickou památkovou rezervací.\n\nPrvní písemná zmínka o vesnici pochází z roku 1421.\n\n\n"}
{"id": "226446", "url": "https://cs.wikipedia.org/wiki?curid=226446", "title": "Greyhound", "text": "Greyhound\n\nGreyhound, též anglický chrt, je nápadně ušlechtilý a výrazný pes atletické postavy, vysoký a velkorysých linií.\n\nAnglický chrt je elegantní a nápadně štíhlý pes, pevné konstituce, ušlechtilých proporcí i linie. Při běhu může vyvinout rychlost až 60 km/h. Oči jsou tmavé, s klidným výrazem. Uši má malé, jemné, ve tvaru plátků růže, s krátkou a měkkou srstí. Krk je dlouhý, klenutý a svalnatý. Hruď je hluboká a mohutná. Hřbet protáhlý, široký a rovný. Dlouhé a rovné přední končetiny mají pevné kosti. Ocas je dlouhý, šavlovitě zahnutý, nízko nasazený, u kořene silný, postupně se zužuje.\n\nPsi velmi podobni dnešním chrtům byli známi již před pěti tisíci lety v oblasti severní Afriky. Dávná vyobrazení psů, velice podobných chrtům, nacházíme již na basreliéfech ze starověkého Egypta. Tento typ psa, který se vyvinul v izolaci pouštní krajiny, bez míšení s jinými plemeny, se totiž od starověku téměř nezměnil. Můžeme se pouze domnívat, zda dnešní plemena chrtů mají skutečně původ ve starém Egyptě (ovšem u tzv. primitivních plemen honičů lovících zrakem, jako je např Ibizský podenco, či faraonský pes, je návaznost na starověké egyptské honiče téměř jistá), či na blízkém Východě. Zřejmě ale náleží dnešní chrti k jiné vývojové linii.\n\nS větší jistotou můžeme říct, že na Britské ostrovy přišli chrti s keltskými kmeny, na kontinentu se již tehdy vyskytovali chrti podobní dnešnímu Polskému chrtovi. V Británii podobně jako jinde ve světě bylo držení chrtích smeček výsadou šlechty, byli používáni jak pro lov malé zvěře, tak pro lov vysoké. Tomu odpovídal i různorodý zjev chrtů na Britských ostrovech a množství různých pojmenování. Někteří byli menší, pro lov králíků a zajíců, pro štvanice se chovali větší a silnější psi. Na menších jedincích bylo postaveno plemeno whippet, který si získal popularitu zejména u chudších vrstev jako malý dostihový psík. V rukou šlechtických rodin vznikla plemena greyhound (krátkosrstý) a skotský deerhound (hrubosrstý), původní irský vlkodav již vyhynul s vymýcením vlků a jiné velké zvěře na ostrovech, dnešní vlkodav je pouze produkt novodobé rekonstrukce.\n\nGreyhoundi byli šlechtěni jako výkonní lovečtí psi a v minulosti byly velmi populární sportovní štvanice, na kterých psi měřili své síly a rozhodčí srovnával dovednosti, bystrost, rychlost a obratnost jednotlivých psů. Greyhound tedy nebyl prvoplánově šlechtěn jako dostihový pes, ale jako pes lovecký. Dostihy, tak jak je známe dnes jsou produktem dvacátého století a zejména v Americe a Austrálii zažily velký boom. Bohužel možnost sázek a popularita učinily z tohoto sportu průmysl, greyhound se stal výrobním prostředkem a mnohdy se s ním zacházelo jako s věcí. Veřejnost byla stavem věcí velmi pobouřena a velké množství drah ukončilo svou činnost (také mimo jiné např ve Španělsku) a oblíbenost dostihového sportu poklesla. Nicméně i dnes probíhají chrtí dostihy a velké množství aktivistů se ve spolupráci s dostihovými drahami snaží o dosažení co nejlepších podmínek závodních psů a jejich umístění do nových domovů po ukončení kariéry.\n\nKoncem 19. století se v Británii začaly pořádat výstavy psů a postupně se oddělila linie, která byla šlechtěna pro lov a sport od výstavní linie greyhoundů. Dnes obě linie existují i u nás, ale nikdy se nekříží. Udržují se tak prakticky dvě plemena, která se v amatérských evropských chovech zapisují do jedné plemenné knihy. Greyhoundi jsou drženi jako psi společenští, výstavní a pro amatérské dostihy (které jsou pořádány hlavně pro radost psů, nikoli pro zisk a sázky), popularitu si v Evropě získává i tzv. coursing - terénní dostih, který imituje přirozený lov zajíce v přírodě pomocí igelitové návnady. Coursingu se účastní zejména jedinci z výstavních linií.\n\nVelmi klasické křivky jsou již po staletí předmětem obdivu umělců naší kultury. Anglický chrt je velmi vstřícné zvíře, které umí ocenit pohodlí a pozornost. Je to lovecký pes, který při lovu užívá svůj vynikající zrak, namísto čichu. Moderní greyhound byl specialistou pro lov zajíců, králíků, výjimečně třeba i lišek. Dnes ušlechtilý průvodce a společník, rád se bude účastnit dlouhých i krátkých procházek, vyjížděk s koňmi apod. Není příliš vhodný pro různé typy výcviku, ale všichni psi musí absolvovat výchovu a základní výcvik proto, aby z nich byli skutečně příjemní a sofistikovaní společníci. Někteří z nich se ovšem cvičení rádi zúčastňují a mohou se věnovat agility, dogdancingu apod.\n\n"}
{"id": "226450", "url": "https://cs.wikipedia.org/wiki?curid=226450", "title": "Rambutan", "text": "Rambutan\n\nRambutan jsou kulovité až oválné červené plody pokryté měkkými ostny pocházející ze stromu \"Nephelium lappaceum\" (česky též uváděného jako dvouslivák ježatý). Pod pevnou slupkou se nachází šťavnatý míšek příjemné sladkokyselé, aromatické chuti. Uprostřed plodu bývá oválné hnědo bílé semeno. Vyrůstá na vysokém stálezeleném stromu v dlouhých rozvětvených plodenstvích. Pochází z Jihovýchodní Asie.\n\nDvouslivák ježatý lze pěstovat i v zahradním substrátu, ale v Česku se plody většinou neurodí. Strom roste ve východní Asii, ale také na Srí lance, Filipínách a poslední dobou se objevuje i v Austrálii. Největším pěstitelem rambutanu je Thajsko.\n\n"}
{"id": "226451", "url": "https://cs.wikipedia.org/wiki?curid=226451", "title": "Durian", "text": "Durian\n\nDurian (\"Durio\") je rod tropických stromů z čeledi slézovité (\"Malvaceae\"). Mezi třiceti druhy durianu je známo devět, které plodí jedlé ovoce. Některé další druhy nejsou dobře prozkoumány.\n\nJako durian je mezinárodně známý především plod durianu cibetkového (\"Durio zibethinus\"). Ostatní druhy jsou k dispozici pouze na místních trzích.\n\nDurian, v jihovýchodní Asii považovaný za největší pochoutku a „krále ovoce“, je charakteristický svou velikostí, silným zápachem a tlustou slupkou pokrytou pyramidovitými trny. Plod může dorůst délky až 30 cm a průměru 15 cm a má obvykle hmotnost 1–3 kg. V závislosti na druhu je plod podlouhlý až kulatý, barva slupky se pohybuje od zelené po hnědou a dužiny, ukrývající červenohnědá semena, od světle žluté po hnědou.\n\nJedlá dužina vydává charakteristický silný a pronikavý zápach, a to i když je slupka neporušená. Některým lidem durian chutná kvůli své příjemně sladké vůni, zatímco jiným aroma připadá příliš intenzivní a odpuzující. Jeho pach vyvolává různorodé reakce od velmi pozitivních po velmi negativní a je přirovnáván k různým věcem, např. shnilým cibulím, terpentýnu nebo žumpě. Kvůli pronikavosti svého pachu je v jihovýchodní Asii durian zakázán v některých hotelích a prostředcích veřejné dopravy.\n\nDurian, pocházející z jihovýchodní Asie, je na Západě znám přibližně 600 let. Britský přírodovědec 19. století Alfred Russel Wallace popsal jeho chuť jako „bohatý vanilkový krém s výraznou chutí mandlí“. Dužina, kterou lze konzumovat v různém stadiu zralosti, se používá k ochucení široké řady chuťově výrazných a sladkých potravin v kuchyních jihovýchodní Asie. Po uvaření je možné jíst i semena.\n\nExistují stovky kultivarů durianu, přičemž mnoho konzumentů upřednostňuje pouze určité, jejichž cena na trhu je pak vyšší.\n\nZe třiceti známých druhů durianu bylo dodnes identifikováno devět majících jedlý plod. Existuje však mnoho druhů, u nichž nebyl plod nikdy získán nebo dobře popsán, a je tedy pravděpodobné, že jsou i další druhy s jedlými plody. Toto je devět druhů, u nichž je nyní známo, že mají jedlé plody:\n\n\nToto jsou druhy, u nichž zatím nebyly zjištěny jedlé plody:\n\nStromy durianu jsou vysoké s výškou až 25–50 metrů v závislosti na druhu. Neopadávající listy jsou elipsovité až obdélníkovité, dlouhé 10–18 cm. Květy rostou ve shlucích po třech až třiceti pohromadě na velkých větvích a přímo na kmeni. Každý květ má kalich s pěti (výjimečně čtyřmi nebo šesti) okvětními lístky. Durian kvete jednou nebo dvakrát za rok, avšak čas kvetení je různý podle druhu, kultivaru a místa. Běžný strom durianu plodí ovoce po čtyřech až pěti letech. Plod durianu může být na libovolné větvi a zraje přibližně tři měsíce od opylení. Plod dorůstá délky až 30 cm s průměrem až 15 cm a má hmotnost 1 až 3 kg. V závislosti na druhu má hranatý až kulatý tvar, barva jeho slupky je zelená až hnědá a dužina světle žlutá až červená. Durian se trochu podobá žakii, ale jedná se o nepříbuzný druh.\n\nNázev \"durian\" pochází z malajského slova \"duri\" (trn) a přípony \"-an\" (sloužící ke tvoření podstatných jmen). \"Durian cibetkový\" je jediný ve velkém objemu komerčně pěstovaný druh a jediný, který je dostupný také mimo oblast původu. Přívlastek \"cibetkový\" odkazuje na cibetku asijskou. Není však shoda na tom, zda toto pojmenování od Linného znamená, že má cibetka durian tak ráda, že byl plod používán jako návnada, nebo že jako cibetka páchne.\n\nKvěty durianu jsou velké a lehké s vydatným množstvím nektaru a vydávají těžký, kyselý, máslovitý pach. Tyto vlastnosti jsou typické pro květy opylované určitým druhem netopýra, který se živí nektarem a pylem. Podle malajského výzkumu ze 70. let 20. století jsou durian opylovány téměř výhradně kaloněm jeskynním. Podle studie z roku 1996 jsou však dva druhy, \"D. grandiflorus\" a \"D. oblongu\", opylovány ptáky strdimilovitými a druh \"D. kutejensis\" včelou obrovskou, ptáky i netopýry.\n"}
{"id": "226452", "url": "https://cs.wikipedia.org/wiki?curid=226452", "title": "Stopa Xapatanu", "text": "Stopa Xapatanu\n\nStopa Xapatanu, v originále , je 20dílná televizní soutěž z produkce televize Antenne 2. První díl byl ve Francii uveden v roce 1992.\n\nSoutěž se natáčela v Mexiku poblíž města Ciudad Valles u vesnice Platanito, v přitažlivém prostředí kaskád a vodopádů řeky Micos (skutečným jménem titulní hory je Pico Micos). Jejím duchovním otcem byl \"Jacques Antoine\" a jako moderátoři v ní vystupovali \"Sophie Davantová\" (jako průvodkyně a řidička) a \"Grégory Franck\" (jako profesor Grégory).\n\nMimo francouzské diváky se pořadu dočkali též např. diváci němečtí nebo čeští (u nás na programu OK3 a poté díky repríze na TV Nova).\n\nIdea soutěže vychází z této pověsti:\n\n\n\nZde je seznam překážek, jimiž kandidáti musí projít. Čtyři překážky, u nichž jde o fyzickou sílu, mají své alternativní cesty přes území Černého jezdce.\n\n\nSoudě podle internetových diskusí ani po více jak deseti letech od uvedení neupadla tato soutěž v zapomnění diváků. Jsou však i kritické hlasy, které – i s odkazem na sesterský pořad Klíče od pevnosti Boyard () – soutěži vyčítají nespravedlnost (všichni ve službách jednoho) a omezený počet překážek a úkolů.\n\nSoutěž byla svého času zpracována i jako vystřihovací papírová desková hra v časopisu ABC jako Stopa k čokoládovým bohům Xapatanu v čísle 13, 38. ročníku časopisu.\n\n"}
{"id": "226454", "url": "https://cs.wikipedia.org/wiki?curid=226454", "title": "Ostrý Kámen", "text": "Ostrý Kámen\n\nOstrý Kámen (něm. \"Rausenstein\") je malá vesnice tvořící část obce Karle. Ostrý Kámen leží asi 4 km západně od Svitav, a jeho katastrální území rozkládající se po obou stranách historické česko-moravské zemské hranice má rozlohu 375,21 ha. Je zde evidováno 27 adres.\n\nV české části katastru se nachází větrná elektrárna, zahrnující tři větrné turbíny. \n\nVesnice byla dříve administrativně rozdělená na dvě části, které však měly stejný český název \"Ostrý Kámen\". Menší západně položená část patří do Čech, v němčině se označovala jako \"Böhmisch Rausenstein\" a tvoří ji popisná čísla 14, 15, 16 a 21. Tato část byla osadou obce Karle a neměla vlastní katastrální území. Větší východně položená část patří na Moravu, německy se označovala jako \"Mährisch Rausenstein\" a tvořila samostatnou obec, jejíž katastr měl rozlohu 291 hektarů.\n\nObě části ležely na území největšího německého jazykového ostrůvku na území dnešní České republiky - tzv. Hřebečska. Po Mnichovu byly proto oba Ostré Kameny začleněny do nacistického Německa a roku 1939 v jeho rámci začleněny do nacistické župy Sudetenland jako součást Opavského vládního obvodu. Po skončení druhé světové války se opět staly součástí osvobozeného Československa. V létě roku 1953 došlo k odloučení české části Ostrého Kamene od katastrálního území Karle a jeho sloučení s moravskou částí.\n\n"}
{"id": "226461", "url": "https://cs.wikipedia.org/wiki?curid=226461", "title": "Jez Hučák", "text": "Jez Hučák\n\nJez Hučák je jez, který se nalézá na řece Labe v centru města Hradec Králové. Byl vybudován v letech 1908 až 1911 na říčním kilometru 158,4 v rámci regulace toku Labe v Hradci Králové. Vzdouvá vodu do maximální výše 3,5 m a prochází přes něj frekventovaná cesta pro pěší do Jiráskových sadů. Současně s jezem byla na levém břehu postavena i malá vodní elektrárna vybavená třemi trojstupňovými Francisovými turbínami. Jez a jeho zařízení včetně mostu je ve správě Povodí Labe.\n\nV 19. století byl jez znám jako labský „Hučavý\" jez. Na začátku 20. století byl pevný jez nahrazen sklopným pohyblivým. Byly upraveny nízké průtočné profily a se změnami průtoků, prohloubením, rozšířením nebo zúžením řečiště došlo i ke změně výšky hladiny. V souladu s pokrokem regulačních prací byla přesně určena výška hladiny před jezem a za ním. Jez byl přeložen o 150 m po toku a zároveň byl přeložen i jez na Orlici o 250 m proti toku. Regulační práce na Labi byly zahájeny v roce 1907. Byl zrušen starý jezu Hučák s vodárnou, což umožnilo výstavbu nové vodárny s elektrickým pohonem i stavbu elektrárny.\n\nNa počátku 90. let 20. století proběhla rekonstrukce elektrárny i mostu. Byly odstraněny původní omítky a historicky cenné výzdoby z počátku 20. století. Veškerá výzdoba včetně struktury povrchů, ornamentů a barevnosti byla zdokumentována a obnovena. Stejně se postupovalo i při opravě mostu včetně instalace replik osvětlení zhotovených podle původní projektové dokumentace a umístěných na ozdobných kamenných sloupech nad pilíři. Citlivá rekonstrukce elektrárny i mostu se uskutečnila pod odborným dohledem pracovníků památkové péče. Současné slavnostní osvětlení bylo uvedeno do provozu v roce 1996. Je dílem společností Východočeská energetika, EdF France a její dceřiné společnosti Citelum. Několik vojenských světlometů osvětlovalo elektrárnu již mezi světovými válkami. Současné světelné efekty vytváří 139 svítidel, jejichž upevňovací prvky, konzoly a spojovací materiál jsou vyrobeny z mosazi či mědi tak, aby odolávaly povětrnostním vlivům.\n\n\n"}
{"id": "226464", "url": "https://cs.wikipedia.org/wiki?curid=226464", "title": "David Ben Gurion", "text": "David Ben Gurion\n\nDavid Ben Gurion (: , rodným jménem David Grün; 16. října 1886, Płońsk – 1. prosince 1973, Tel Aviv) byl první izraelský premiér; tuto funkci zastával s přestávkou po třináct let. Ben Gurionovo nadšení sionismem vyvrcholilo v roli, kterou sehrál při založení Izraele. Poté, co jej vedl k vítězství během války za nezávislost, pomáhal založit státní instituce a dohlížel nad absorpcí statisíců Židů z celého světa. Někdejší sionistický vůdce zastával čelné státní funkce a po odchodu z politického života v roce 1970 se přesunul do kibucu Sde Boker, kde žil až do své smrti. Posmrtně byl Ben Gurion časopisem Time zařazen mezi 100 nejvýznamnějších lidí století.\n\nBen Gurion se narodil jako David Grün (někdy též Gruen, Green či Gryn) v Płońsku, v tehdejším ruském Polsku (dnešním Polsku), v rodině právníka a vůdce sionistické organizace Chovevej Cijon Avigdora Grüna. Jeho matka zemřela, když mu bylo jedenáct let.\n\nGrün byl vychováván jako horlivý sionista. Ve čtrnácti letech založil sionistické mládežnické hnutí \"Ezra\", jehož cílem bylo sionistické učení a obroda mluvené hebrejštiny. V osmnácti letech odešel do Varšavy, kde začal studovat na tamější univerzitě, a kde si na studia přivydělával výukou na hebrejské škole. Ve stejný rok (1904) vstoupil do marxistického hnutí Poalej Cijon („Dělníci Sijónu“). O rok později byl během ruské buržoazní revoluce dvakrát uvězněn. Šokován pogromy a antisemitismem ve východní Evropě, ale i na otcův popud, se v roce 1906 rozhodl odejít do Palestiny (tehdy pod osmanskou nadvládou) a společně s Jicchakem Ben Cvi se stal hlavním vůdcem Poalej Cijon.\n\nDne 7. září 1906 se vylodil v Jaffě a poté odjel do Petach Tikvy, kde pracoval v zemědělství na pomerančových plantážích. V roce 1909 dobrovolně vstoupil do židovské obranné organizaci Ha-Šomer („Strážce“), která pomáhala bránit izolované židovské zemědělské osady. V letech 1910 až 1912 redigoval hebrejsky psané noviny Achdut („Jednota“) a v této době si David Grün hebraizoval své příjmení na Ben Gurion (po židovském vůdci v římských dobách). V letech 1911 až 1914 studoval v Saloniki (dnešní Soluň) turečtinu a během tohoto období studoval společně s Ben Cvim právo na Instanbulské univerzitě. Do Palestiny se s Ben Cvim vrátil na počátku první světové války, ale již rok byli oba v roce 1915 vyhoštěni kvůli svým politickým aktivitám do Egypta.\n\nPo vyhoštění odešel Ben Gurion s Ben Cvim do Spojených států v rámci náborové kampaně. Jejichž cílem bylo získat co největší počet perspektivních přistěhovalců, kteří by do Palestiny po válce odjeli. Jednou z těch, kteří na náborovou kampaň zareagovali byla i budoucí ministerská předsedkyně Golda Meirová. Ben Gurion a Ben Cvi však ve Spojených státech rovněž zjistili, že mezi americkým Židovstvem není velké povědomí o sionistických aktivitách v zemi izraelské. Z toho důvodu se rozhodli vydat dvě knihy (\"Jizkor\" a \"Země izraelská\"), které popisovaly sionistické úsilí a úspěchy, kterých bylo dosud dosaženo. Ben Gurion se ve Spojených státech usadil v New Yorku, a kde potkal svou budoucí manželku Paulu Munweisovou, která pocházela z ruského Minsku. O dva roky později se vzali a měli tři děti. V listopadu 1917 vydalo Spojené království tzv. Balfourovu deklaraci, v níž „vláda Jeho Veličenstva pohlíží příznivě na zřízení národní domoviny židovského lidu v Palestině…“ V souvislosti s touto deklarací Ben Gurion prohlásil:\n\nV roce 1918 se Ben Gurion nechal zapsat do britské armády jako příslušník 38. praporu židovské legie. Po výcviku, který probíhal nejprve v Kanadě, Anglii a nakonec v Egyptě, byl poslán do Palestiny jako příslušník královských střelců, avšak těsně před jeho příjezdem došlo k porážce Osmanské říše, a Ben Gurion tak odešel do civilu. Poté se se svou rodinou přestěhoval do Palestiny, která již byla po válce ve správě Spojené království.\n\nPo smrti teoretika Bera Borochova došlo v roce 1919 k rozdělení levicové a pravicové části Poalej Cijon a Ben Gurion a jeho přítel Berl Kacnelson se postavili do vedení pravicovější části hnutí dělnického sionismu. Díky tomu tak téhož roku stál u transformace Poalej Cijon v politickou stranu Achdut ha-avoda („Dělnická jednota“), které se stal předsedou. V prosinci 1920 se podílel na sjednocení různých, často soupeřících dělnických sionistických skupin do Všeobecné konfederace židovských pracujících, známé pod názvem Histadrut. Ben Gurion se následně stal jeho generálním tajemníkem a tuto funkci zastával následujících patnáct let.\n\nV roce 1930 sehrál Ben Gurion klíčovou roli ve sloučení dvou hlavních dělnických sionistických stran: Achdut ha-avody a ha-Po'el ha-ca'ir („Mladý dělník“) ve stranu Mapaj (celým názvem „Dělnická strana Izraele“), jejímž se stal předsedou. Dělnický sionismus se stal dominantním ideologickým proudem i ve Světové sionistické organizaci a v roce 1935 se Ben Gurion stal předsedou Židovské agentury, kterou Britové považovali za oficiální zastoupení Židů v mandátní Palestině. Tuto funkci si ponechal až do vzniku Izraele v roce 1948.\n\nStále větší posilování a zakořenění židovských osadníků v Palestině mělo za následek rostoucí znepokojení mezi palestinskými Araby, které vyústilo v násilné střety mezi těmito dvěma komunitami. Nejprve při nepokojích v roce 1929. V letech 1936 až 1939 dosáhlo napětí svého vrcholu při arabském povstání, během níž Arabové útočili na židovské civilisty a plenili židovské osady. Ben Gurion však i přesto zastával taktiku zdrženlivosti („Havlaga“), podle níž neměla Hagana a další židovské skupiny provádět odvetné akce proti Arabům, ale soustředit se pouze na obranu. V reakci na arabské povstání jmenovalo Spojené království tzv. Peelovu komisi, která měla prošetřit příčinu nepokojů. Jedním z výstupů komise byl plán rozdělení mandátu na židovská a arabská území. Ben Gurion společně s Chajimem Weizmannem a Moše Šaretem plán za Světovou sionistickou organizaci přijali, přestože území přiřčené pro židovský stát bylo výrazně menší a nezahrnovalo mnoho oblastí. Plán naopak odmítli jak představitelé Arabů, tak revizionističtí sionisté v čele s Vladimírem Žabotinským. K návrhu Peelovy komise se Ben Gurion v jednom z projevů ke svým labouristickým kolegům vyjádřil následovně:\n\nLabouristický postoj k návrhu Peelovy komise přispěl ke konfliktu s Žabotinského revizionistickými sionisty a k odštěpení militantní organizace Irgun od Hagany. V souvislosti s arabskou revolucí, která se stavěla proti židovské imigraci, ale i s ohledem na vlastní blízkovýchodní politiku, vydalo Spojené království 9. listopadu 1938 tzv. MacDonaldovu bílou knihu. Ta vešla v platnost v květnu 1939 a mimo jiné stanovila přísná pravidla výrazným způsobem omezující židovskou imigraci do Mandátu; v následujících pěti letech udávalo kvótu 75 tisíc Židů. Poté měla být imigrace podřízena vůli arabské většiny, která se však proti imigraci dlouhodobě protestovala. Nadto říkala, že „židovský stát nebude vytvořen proti vůli arabské většiny,“ čímž Britové popřeli svou dosavadní blízkovýchodní politiku.\n\nV souvislosti s vypuknutím druhé světové války Ben Gurion vyzval Židy v jišuvu, aby vstoupili do britské armády a bojovali proti hitlerovské Třetí říši. Židé v mandátu se z velké části připojili k Ben Gurionovu prohlášení o podpoře Spojeného království a po celé zemi probíhaly náborové akce. Celkem v rámci britských sil bojovalo na 26 tisíc Židů z mandátní Palestiny a v roce 1944 došlo nakonec i k vytvoření samostatné židovské jednotky, zvané židovská brigáda. Ne všichni Židé v Palestině však byli Spojenému království loajální. Jednalo se především o revizionistické skupiny Irgun a Lechi. Lechi bojovala proti Britům v průběhu celé války, Irgun pak až do roku 1944 pozdržel všechny protibritské operace.\n\nSoučasně s prohlášením loajalitu Britům však Ben Gurion intenzivně pomáhal ilegální imigraci tisíců evropských židovských uprchlíků do Palestiny, a to v době, kdy Britové po přijetí Bílé knihy výrazně zpřísnili omezení týkající se židovské imigrace. V květnu 1942 se v newyorském hotelu Biltmore konala mimořádná sionistická konference, na níž z Ben Gurionových úst zazněla myšlenka, že „Židé se již nemohou při zřízení Židovské národní domoviny v Palestině opírat o Británii, a že k dosažení tohoto cíle by měla Židovská agentura vládnout v Palestině místo britské mandátní správy.“ Byl to rovněž Ben Gurionův úspěch, že se do usnesení konference, známé jako Biltmorský program, dostal vůbec poprvé požadavek na zřízení židovského státu, coby oficiální politika sionistického hnutí.\n\nPo skončení druhé světové války Ben Gurion zintenzivnil boj proti politice Bílé knihy. Pod jeho vedením došlo k ustavení Židovského hnutí odporu, které představovalo spolupráci Hagany s Irgunem a Lechi, a to především v koordinaci strategií. Nejvýznamnější operací tohoto hnutí byla sabotážní operace proti železnicím v Palestině, z listopadu 1945 známá jako Noc vlaků. V červnu 1946 provedli Britové rozsáhlou akci proti sionistickým představitelům a podnikatelům s kódovým označením operace Agáta (známější jako Černý šabat), při které uzavřeli Židovskou agenturu a pozatýkali na tři tisíce sionistů. Ben Gurion byl díky své pařížské schůzce s Ho Či Minem jediným čelným představitelem Židovské agentury, který se zatčení vyhnul. I přes dřívější spolupráci v rámci hnutí odporu rázně vystupoval proti teroristickým útokům Irgunu a Lechi, které vnímal jako ohrožení sionistického úsilí, a jako omluvu pro britskou správu v jejím trestných akcí proti židovskému jišuvu. Ben Gurion se postavil proti všem, kteří volali po kompromisu s britskou vládou. To se projevilo zejména na 22. sionistickém kongresu, kde se názorově střetl s Weizmannem, který vyzýval k umírněnému postoji a zastavení protibritského násilí. Ben Gurion byl průběhem kongresu natolik konsternován, že se rozhodl pro odchod ze sionistického hnutí a pro založení nového. K tomu však nakonec nedošlo, neboť schůze vedení strany Mapaj, která měla v rámci sionistického hnutí dominantní pozici, odmítla Weizmannovu výzvu k umírněnosti. Weizmann, který s krátkou přestávkou vedl Světovou sionistickou organizaci, následně nebyl opětovně zvolen jejím prezidentem a na jeho místo nastoupil Ben Gurion, který tuto funkci zastával následujících deset let. Kromě toho na sebe Ben Gurion převzal obranné portfolio, stal se velitelem Hagany a pracoval na jejím posílení; především pak na jejím rozšíření, lepším výcviku jejích členů a na získání vojenského vybavení.\n\nV roce 1947 se Ben Gurionovi podařilo dosáhnout dohody o statu quo s ortodoxní stranou Agudat Jisra'el. Dohoda spočívala v respektování vybraných náboženských pravidel z předstátního období bez jejich budoucího právního ukotvení. Ben Gurionovu dohodu představoval dopis z 19. května 1947 zaslaný Agudat Jisra'el, v němž Ben Gurion za Židovskou agenturu uvedl, že se zavázal založit ne-teokratický stát se svobodou náboženství, avšak že přislibuje následující čtyři věci: šabat (sobota) bude vyhrazen jako den odpočinku, ve veřejných a státních institucích (armáda, státní správa, atp.) bude dodržován kašrut, jurisdikce ve věcech rodinných (sňatky, rozvody, atp.) bude svěřena náboženským soudům a stát uzná a bude financovat existující náboženské vzdělávací instituce.\n\nV souvislosti s ultraortodoxním obyvatelstvem (charedim) je významné ještě jiné Ben Gurionovo rozhodnutí. Konkrétně se jedná o Ben Gurionův souhlas se zproštěním ultraortodoxních studentů povinné vojenské služby v Izraelských obranných silách. Ben Gurion toto rozhodnutí učinil v době, kdy podíl ultraortodoxního obyvatelstva na celkovém počtu obyvatel Izraele byl nízký. Mimo to se domníval, že by „tito muži v žádném případě nebyli pro izraelskou armádu efektivní, a argumentoval i tím, že toto opatření napomůže udržet při životě jiskru židovské tradice a vzdělanosti“. V době Ben Gurionova souhlasu se jednalo přibližně o 400 osob. Z tohoto souhlasu se však stal precedent a zároveň s nárůstem podílu charedim se podíl vyňatých studentů zvyšoval (v roce 1968 ještě 800 studentů, v roce 1997 již více než 29 tisíc studentů).\n\nPo založení Izraele 14. května 1948 se stal jeho prozatímním předsedou vlády. V lednových volbách v roce 1949 jeho Mapaj zvítězila a Ben Gurion byl zvolen řádným premiérem. V úřadu premiéra se mimo jiné zasazoval za Třístrannou deklaraci, která zaručovala zachování hranic v té podobě, v jaké byly po ukončení války za nezávislost. V roce 1954 opustil úřad premiéra a vrátil se do svého kibucu Sde Boker. Do politiky se vrátil v roce 1955 nejprve jako ministr obrany a po několika měsících nastoupil na Šaretem uvolněné místo ministerského předsedy. V roce 1956 dal příkaz k útoku na Egypt (konflikt později známý jako Suezská krize), při kterém se Izrael zmocnil větší části Sinajského poloostrova. V roce 1956 měl v soukromém rozhovoru s Nachumem Goldmanem, prezidentem Světového sionistického kongresu, nastínit své vysvětlení arabského postoje vůči Izraeli:\nV listopadu 1959 sestavil novou vládu, která se však ukázala být nestabilní kvůli rozporům s P. Lavonem, vůdcem Histadrutu. V roce 1963 opustil vládu znovu z „osobních důvodů“, tentokrát definitivně. Jeho nástupcem se stal Levi Eškol, který byl Ben Gurionem často kritizován, zejména pro způsob, jakým se vypořádal s tzv. Lavonovou aférou. Ben Gurion stále více času trávil v kibucu v Negevské poušti a psal vlastní životopis. V roce 1965 opustil Mapaj, kterou kdysi zakládal. Učinil tak na protest proti jejímu sloučení s Achdut ha-avoda. Záhy založil vlastní stranu, Rafi. Ta ve volbách do Knesetu v listopadu téhož roku získala 10 křesel, zatímco Mapaj - Achdut ha-avoda 45 křesel.\n\nV roce 1968 ale Rafi vytvořila s Mapaj koalici Ma'arach. Ben Gurion proto založil další stranu Rešima mamlachtit. Ta v volbách v roce 1969 získala čtyři křesla v Knesetu. V roce 1970 Ben Gurion rezignoval na své poslanecké křeslo a odešel do „svého“ kibucu.\n\nPočátkem listopadu 1973 utrpěl Ben Gurion mozkovou mrtvici, po níž byl převezen do jeruzalémské nemocnice Hadassa. Po dvou a půl týdnech nakonec 1. prosince zemřel.\n\nDavid Ben Gurion byl jednou z největších postav izraelských dějin a významným způsobem se přičinil o vznik izraelského státu. V Izraeli bylo na jeho počest pojmenováno mnoho míst, včetně dvou míst mezinárodního významu. Jedním z nich je největší izraelské mezinárodní letiště nacházející se u Tel Avivu – Ben Gurionovo mezinárodní letiště. Druhým pak univerzita v jihoizraelském městě Beerševa – Ben Gurionova univerzita v Negevu. Součástí univerzity je i Ben Gurionovo národní centrum solární energie. Jeho jméno nesla i izraelská modifikace britského bojového tanku Centurion, která se jmenovala Ben Gurion. Na jeho počest je pojmenováno i jedno pařížské náměstí.\n\nDavid Ben Gurion za svého života vydal množství publikací. Toto je seznam deseti vybraných publikací uvedených izraelským parlamentem:\n\n\n\n"}
{"id": "226469", "url": "https://cs.wikipedia.org/wiki?curid=226469", "title": "Silnice I/20", "text": "Silnice I/20\n\nSilnice I/20 je česká silnice I. třídy, jeden z páteřních silničních tahů v zemi. Spojuje města Karlovy Vary, Plzeň, Písek a České Budějovice. Po celé délce je po ní vedena evropská silnice E49. Celková délka silnice je 214 kilometrů.\n\n\"v těchto místech silnice několikrát překračuje hranici okresu Sokolov\"\n\n\n\nNavazuje spojka mezi III/18020 a dálnicí D5\n\nPokračuje od dálnice D5\n\n\n\n\n\n\n\n\n\n"}
{"id": "226472", "url": "https://cs.wikipedia.org/wiki?curid=226472", "title": "Silnice II/605", "text": "Silnice II/605\n\nSilnice II/605 z Prahy přes Rozvadov do Německa je silnice II. třídy, která se skládá z úseků bývalé silnice I/5 („staré plzeňské“) a tvoří doprovodnou komunikaci k dálnici D5. Úsek mezi Plzní a Rozvadovem měl dříve číslo II/501.\n\n\n\nPokračuje v Plzni\n\n\nVětev v Rokycanech, kříží se s III/11724 a III/11732\n\n"}
{"id": "226478", "url": "https://cs.wikipedia.org/wiki?curid=226478", "title": "Výpustka", "text": "Výpustka\n\nVýpustka (zast. výpustek, též trojtečka) je interpunkční znaménko, které se používá pro označení vypuštěného slova nebo slov v textu, často na konci věty. Má podobu tří teček za sebou.\n\nVýpustku lze zapsat buď speciálním znakem („…“, kód Unicode U+2026) nebo třemi jednotlivými tečkami (v sazbě se oddělují navzájem a od okolního textu zúženou mezerou). V operačním systému MS Windows lze výpustku zapsat zpravidla podržením levé klávesy ALT a následným stiskem kláves 0, 1, 3 a 3 ( + ), v operačním systému GNU/Linux lze výpustku jako Unicode znak napsat stiskem + + s následným napsáním kódu znaku, tj. 2026 a potvrzením mezerníkem, v operačním systému macOS ji lze zapsat podržením klávesy Shift + Option a následným stiskem klávesy ů ( + + ). V některých textových editorech jí lze zapsat i jako Ctrl + tečka ( + )\n\nBěžné vypuštění větného členu (elipsa) se v textu zpravidla nijak nevyznačuje. Trojtečka se často používá na konci věty nebo v místě odmlčení pro vyznačení aposiopese, nedokončené myšlenky; v takovém významu se neodděluje od předchozího textu mezerou (např. „Jestli si to nepřečteš, tak…,“). Mezera se píše při použití v neúplných výčtech (např. „jedna, dva, tři, …, pět, … až deset“). V případě citací vyznačuje trojtečka umístěná buď samostatně nebo v závorkách místo, odkud byla vynechána slova či věty oproti originálnímu textu.\n\n\n"}
{"id": "226480", "url": "https://cs.wikipedia.org/wiki?curid=226480", "title": "Imanence", "text": "Imanence\n\nImanence (z latinského „in-manere“) označuje to, co nepřesahuje, nýbrž zůstává, trvá, je obsaženo uvnitř. Odtud (něčemu) imanentní znamená v něčem obsažené, zahrnuté. Opakem je transcendence (přesah, přesahování) a transcendentní. \n\nPojem vznikl ve scholastice na rozlišení například imanentního jednání, jež se týká pouze jednajícího člověka, a jednání, které ho přesahuje, přechází na jiné. Imanentní příčina je taková, která vychází z věci samé.\n\nPodle teorie poznání Davida Huma a Immanuela Kanta lze z předmětu poznat jen to, co je imanentní smyslovému poznání, kdežto jeho vlastní bytí, Kantova \"věc o sobě\" je vůči tomuto poznání transcendentní a tudíž nepoznatelná. \n\nV křesťanské teologii se rozlišuje mezi imanencí světa a transcendentním Bohem, který svět přesahuje a není s ním souměřitelný. Naopak pro panteistické systémy (Baruch Spinoza) je Bůh součástí světa, a tedy imanentní. U některých současných autorů (například Gilles Deleuze) znamená imanence odmítnutí jakékoli transcendence.\n\n"}
{"id": "226483", "url": "https://cs.wikipedia.org/wiki?curid=226483", "title": "Inkunábule", "text": "Inkunábule\n\nInkunábule (z latinského \"in cunabulis\", tj. „v kolébce“), česky prvotisk, je označení používané pro nejstarší tištěná díla pocházející z Evropy z časového období mezi vynálezem knihtisku, tj. tisku s pohyblivými literami (kolem roku 1450) a koncem 15. století. Pro tyto knihy je charakteristické použití zvláštních liter, v některých případech dokonce byly zhotovovány sady liter zvlášť pro každou knihu. Za vynálezce knihtisku je pokládán Johannes Gutenberg, který roku 1455 vytiskl v Mohuči tzv. 42řádkovou Bibli.\n\nZa kolébku českého knihtisku se považuje Plzeň, kde byla roku 1476 vytištěna \"Statuta Arnošta z Pardubic\". Knihy však byly na našem území tištěny asi už roku 1473, snad kočovnými tiskaři. Dříve byla za nejstarší tisk považována \"Kronika trojánská\" kladená do roku 1468, nicméně dnes převládá názor, že byla vytištěna později. Roku 1479 vyšel v Praze Nový zákon, 1488 tzv. \"Pražská bible\".\n\nV Čechách vznikaly především české knihy, na Moravě zejména knihy v latině. Na Moravě vznikla první tiskárna v Brně v roce 1486 pod vedením Konráda Stahela a Matyáše Preinleina.\n\nV dějinách knihtisku se zpravidla striktně rozlišuje mezi inkunábulemi (tisky tištěné do 31. prosince 1500) a staré tisky (od 1. ledna 1500 do prosince 1800), nicméně v praxi byl vývoj o poznání plynulejší, proto se užívají další označení pro tisky těsně po roce 1500 a to buď postinkunábule, nebo paleotypy, horní hranice pro tyto přechodné tisky se pohybuje od roku 1520 do 1550.\n\nPřehled o inkunábulích a jejich uložení podávají především dva souhrnné katalogy Gesamtkatalog der Wiegendrucke (zpracovávaný již od roku 1925) a Incunabula Short Title Catalogue. Největší sbírku inkunábulí (téměř 20 000 exemplářů) schraňuje Bavorská státní knihovna v Mnichově, dále British Library v Londýně, Bibliothèque nationale v Paříži (přes 12 000) a Vatikánská knihovna v Římě (8 000). Provenienčně českým inkunábulím se věnuje první díl Knihopisu, přičemž v Česku se největší sbírka (4 200 prvotisků) nachází v Národní knihovně ČR v Praze.\n\n"}
{"id": "226484", "url": "https://cs.wikipedia.org/wiki?curid=226484", "title": "Camus", "text": "Camus\n\nCamus může označovat:\n\n"}
{"id": "226493", "url": "https://cs.wikipedia.org/wiki?curid=226493", "title": "Wattie Buchan", "text": "Wattie Buchan\n\nWalter „Wattie“ Buchan (* 24. července 1956 [někdy udáváno i 1960], Edinburgh) je zpěvák punkové kapely The Exploited.\n\nPo krátké službě v britské armádě se vrací do Edinburgu ve Skotsku. V době jeho nepřítomnosti zakládá jeho bratr Willie kapelu, která dává základ The Exploited. Buchan se stává ihned zpěvákem této kapely.\n"}
{"id": "226497", "url": "https://cs.wikipedia.org/wiki?curid=226497", "title": "Otazník", "text": "Otazník\n\nOtazník (?) je interpunkční znaménko, které se používá pro ukončení věty tázací. V česky psaném textu se dne normy ČSN připojuje k předcházejícímu slovu bez mezery; ve francouzštině se od něj odděluje mezerou (resp. správně typograficky slabou spacií).\n\nOtazník se jako interpunkční znaménko používá od středověku. Jejich dnešní podoba se však ustálila až s nástupem knihtisku a typografie. Původ dnešní podoby otazníku je kladen do Anglie 16. století. Historici typografie se většinou kloní k názoru, že otazník vznikl z latinského slova quaestio (otázka), které se původně na konci otázek zkracovalo na “Qo.”, přičemž sázením Q a o z jednoho tiskařského typu se postupně vyvinul dnešní znak.\n\nV češtině je začátek používání otazníku a dalších interpunkčních znamének spojen zhruba s nástupem bratrského pravopisu. Obrozenci a jazykoví brusiči ještě v 1. polovině 19. století interpunkci nevěnovali pozornost. Martin Hattala v roce 1857 napsal pravděpodobně první komplexnější pojednání o dělidlech, v němž „znak otázkový“ (?) spolu se „znakem podivení“ (!) zařadil mezi „znamení hlasoměnná“. Ostatní autoři tento výklad příliš nereflektovali, například druhé vydání matičního Brusu zmiňuje jen čárku a středník a třetí vydání navíc jen tečku. František Bartoš v 1. vydání své Skladby roku 1878 podobně rozlišuje dělidla na ta, která označují části vět, a ta, která označují přízvuk vět (otazník a vykřičník).\n\nPro použití otazníku v souvětí je rozhodující forma hlavní věty souvětí, tj. otazník se nepíše za souvětím, kde je otázka citována formou vedlejší věty: \"Chtěl bych se zeptat, kdy se vrátíš.\" Jiným případem je ale použití věty uvozovací: \"Zeptal jsem se: „Kdy se vrátíš?“\"\n\nNa konci expresivně pronesených otázek může být i otazník v kombinaci s vykřičníkem nebo více otazníků (například v komiksech či neformální korespondenci).\n\nOtazníkem (v souvislém textu zpravidla uzavřeným do závorky, tedy \"(?)\"), je možné naznačit pochyby, případně podivení, zmatenost a podobně.\n\nOtazník se někdy používá též jako zástupný znak nahrazující neznámé písmeno, číslici či celý údaj.\n\nVe španělštině se otazníkem označuje nejen konec otázky, ale i její začátek – za tímto účelem se používá vertikálně obrácený otazník. Začátek otázky přitom může, ale nemusí splývat se začátkem věty. Toto typografické pravidlo platí od 18. století a je dále uplatňováno v galicijštině, leónštině a v některých domorodých jazycích zemí, kde je španělština úředním jazykem (např. v indiánském jazyce nahuatl).\n\nArabština a další jazyky používající arabské písmo, užívají otazník obrácený horizontálně v souladu se směrem zápisu textu zprava doleva. Jiná verze horizontálně obráceného otazníku se vzácně používá i v latince pro vyjádření řečnické otázky, případně ironie. Hebrejština a jazyky zapisované hebrejským písmem oproti tomu užívají běžný, nepřevrácený latinkový otazník.\n\nV šachové notaci se otazník (a jeho množství či kombinace s vykřičníkem) používá pro označení slabého tahu; vykřičník se používá pro označení silného tahu.\nDalší podoby otazníku v různých písmech a jazycích:\n\n"}
{"id": "226500", "url": "https://cs.wikipedia.org/wiki?curid=226500", "title": "Matthias Jabs", "text": "Matthias Jabs\n\nMatthias Jabs (* 25. října 1955, Hannover, Německo) je německý kytarista a skladatel, člen hard rockové skupiny Scorpions.\n\nJako mladý hrál ve skupinách jako \"Lady\" a \"Fargo\", ale v roce 1979 se mu podařilo vyhrát konkurz na post sólového kytaristy do skupiny Scorpions (byl vybrán ze 140 zájemců). Složil několik skladeb např. \"To Be Number One\" z alba \"Eye II Eye\". Hudbu složil ke skladbě \"Tease Me Please Me\" z alba \"Crazy World\". Ke skladbě \"Deep And Dark\" z alba \"Unbreakable\" složil hudbu a spolu s frontmanem skupiny Klausem Meinem napsal i text.\n\nPrvní album, které se Scorpions nahrál (i když ne celé, protože tři skladby skupina nahrála spolu s Michaelem Schenkerem), bylo \"Lovedrive\". Spolu s Lovedrive už nahrál celkem 15 alb, z toho 2 \"živáky\". Matthias se proslavil nejen výbornou technikou hry na kytaru (je zařazen v mnoha žebříčcích nejlepších kytaristů), ale i používáním \"talk boxu\". Ten použil ve skladbách \"The Zoo\", \"To Be Number One\", \"Money And Fame\", \"Media Overkill\" a \"Can You Feel It\". Matthias se podepsal i pod několika skladbami z nového alba skupiny Scorpions \"Humanity Hour 1\". Matthias používá hlavně kytary:\n\nelektrické : Gibson Explorer, Fender Stratocaster (typ po něm přezdívaný \"Jabocaster\"), Dommenget Explorer…\n\nakustické : Yamaha, Gibson…\n\n"}
{"id": "226510", "url": "https://cs.wikipedia.org/wiki?curid=226510", "title": "Římskokatolická církev ve Slovinsku", "text": "Římskokatolická církev ve Slovinsku\n\nŘímskokatolická církev je největší náboženskou organizací ve Slovinsku. Při posledním sčítání lidu se k ní přihlásilo 57,8 % obyvatel. Svatý stolec je u slovinské vlády reprezentován apoštolským nunciem.\n\nV roce 2013 se katolická církev ve Slovinsku dostala kvůli špatné finanční správě a dluhům ve výši 800 milionů eur (téměř 21 miliard korun) na pokraj bankrotu. Dluhy vznikly při správě dvou fondů financovaných z hypoték na církevní nemovitosti, které církvi předal stát. Duchovní, zejména z arcidiecéze v Mariboru, kupovali podíly v řadě firem různého zaměření včetně finančních institucí nebo pivovarů.\n\nV srpnu 2013 papež František jediné dva arcibiskupy v zemi – z arcidiecézí v Lublani a Mariboru – odvolal.\n\nNa území Slovinska jdou vytyčeny dvě církevní provincie, každá se skládá z jedné arcidiecéze a dvou sufragánních diecézí. Toto uspořádání platí od roku 2006 (předtím existovala pouze jedna provincie s jednou arcidiecézí (lublaňskou) a dvěma diecézemi (koperskou a mariborskou).\n\n\n"}
{"id": "226511", "url": "https://cs.wikipedia.org/wiki?curid=226511", "title": "Síň slávy IIHF", "text": "Síň slávy IIHF\n\nSíň slávy IIHF (International Ice Hockey Federation) byla založena v roce 1997. Mezinárodní federace ledního hokeje od té doby oceňuje bývalé (hráč)e, trenéry, rozhodčí a další osoby spojené s děním v ledním hokejem. Síň slávy IIHF se fyzicky nachází v Torontu společně s hokejovou síní slávy, kde jsou umístěny hmotné upomínky na uvedené členy i historii federace. Síň slávy se rozrůstá o nové členy jejich jmenováním obvykle při mistrovstvích světa v ledním hokeji.\n\n\n\n"}
{"id": "226512", "url": "https://cs.wikipedia.org/wiki?curid=226512", "title": "Splavnění Labe z Chvaletic do Pardubic", "text": "Splavnění Labe z Chvaletic do Pardubic\n\nSplavnění Labe z Chvaletic do Pardubic je projekt, který si za cíl klade prodloužení splavnosti Labe o 24 km z Chvaletic do Pardubic. Setkal se s kritikou části veřejnosti a nevládních organizací, kteří považují plánovaný plavební kanál za nešetrný k životnímu prostředí. \n\nLabe, tedy především Dolní Labe od Mělníka po proudu, bylo dopravní tepnou již od počátku historie. První archeologické důkazy o využití řeky k dopravě kamenných bloků jsou datovány do doby římské Jako živá dopravní tepna spojující Čechy s mořem a severní Evropou sloužilo a slouží dodnes, přičemž největšího rozkvětu dosáhla labská plavba v druhé polovině 19.století. Na základě Labských plavebních akt, podepsaných roku 1821, a novelizovaných roku 1922, je Labe od soutoku s Vltavou po ústí do moře svobodnou mezinárodní vodní cestou, přístupnou bez omezení plavidlům všech národností\n\nPro zlepšení plavebních poměrů byla počátkem 20. století na Dolním Labi po Střekov a Vltavě vybudována souvislá kaskáda zdymadel. V 60. letech pak ze stejného důvodu přibylo v Německu nad Hamburkem vodní dílo Geesthacht . V současnosti probíhá, na základě Česko-Německého memoranda, zlepšení plavebních parametrů zbylého úseku řeky úpravou dřívější regulace a plánovanou výstavbou vodního díla Děčín, na minimální zajištěný ponor 140 cm po 365 dní v roce a 220 cm po 180 dní v roce.. Proti tomuto záměru a především proti výstavbě vodního díla Děčín, se však dlouhodobě staví nevládní organizace, například Arnika. \n\nNaproti tomu Střední Labe bylo ve středověku plavebně využíváno pouze k plavbě vorů z podkrkonoší do Kolína, pro potřeby Kutnohorských dolů. S úpravami Středního Labe od Mělníka po Pardubice výstavbou kaskády zdymadel, pro účely plavby, zavlažování a ochrany proti povodním, se začalo počátkem 20. století na základě říšského vodocestného zákona z r. 1901. Práce probíhaly s několika přestávkami po celé délce řeky a do 70. let 20. století se podařilo vybudovat souvislou vodní cestu z Mělníka do Chvaletic a izolovaný splavný úsek od Přelouče po Pardubice. \n\nV rámci současných splavňovacích prací bylo dokončeno splavnění mezi Chvaleticemi a začátkem Labských hrčáků v pl.km 112,430 nedaleko Přelouče. Dokončením posledních 2 km vodní cesty k zdymadlu Přelouč v pl.km 114,535 by se souvislá Labská vodní cesta prodloužila celkem o 24 km a dosáhla svého konečného cíle v koncovém přístavu Pardubice, včetně místa eventuálního zaústění labské větve Kanálu Dunaj-Odra-Labe nad Pardubicemi.\n\n\n\nProdloužení splavnosti z Chvaletic do Pardubic s sebou nese spoustu nákladů, které dohromady činí přes 2,5 miliardy korun. Investice by pravděpodobně byla částečně kryta z prostředků Evropské unie. \n\nDo Přelouče by se ještě musela řeka prohloubit, na tom se již v současnosti pracuje. Ale tam se totiž nachází jediný úsek Labe s bystřinným prouděním Hrčáky. Tuto unikátní lokalitu není možné zničit. Proto je zde jako kompromis mezi zájmy ekologů a plavby uvažována na pravém břehu Labe stavba kanálu, který tuto lokalitu obejde a na koryto Labe se napojí až nad jezem Přelouč. Celkově by kanál dosáhl délky 3150 m. V plavební komoře by lodě překonávaly výšku 8,4 m. V Srnojedech by se ještě musel modernizovat stávající jez. Na okraji Pardubic by vznikl velký přístav, sloužící pro nakládání a vykládání zboží až ze čtyř lodí zároveň.\n\nŘeditelství vodních cest ČR udává, že by po splavnění Labe bude možné po této řece přepravovat zejména hromadné substráty – tedy stavební materiály, zemědělské produkty a hnojiva. Předpokládá se také přeprava hutního zboží, kontejnerů a nadrozměrných nákladů. Svedení části nákladu ze silnic na vodu by zlepšilo dopravní situaci v regionu.\n\nPředevším by se zhruba o 100 km zkrátila cesta nadměrných nákladů, mířících z ostravských hutí přes Pardubice do přístavu Mělník k naložení místními těžkými jeřáby do lodí k exportu do zahraničí. Tím by se nejen výrazně zlevnila doprava výrobků do místa určení, ale především zabránilo nadměrnému opotřebení polabských komunikací a obtěžování místních obyvatel.\n\nSoučástí projektu výstavby pravobřežního průplavu jsou i rozsáhlá kompenzační opatření, díky kterým by se již za 5 let od výstavby ekologická hodnota území vrátila na původní úroveň a do 25 let by se zvýšila oproti současnému stavu o 40%.\n\nNa první pohled šalamounské řešení, spočívající ve výstavbě kanálu kolem cenných partií Labe, má své stinné stránky. Nový plavební kanál by protínal biocentrum Slavíkovy ostrovy, kde se vyskytují vzácné, celoevropsky chráněné druhy Natura 2000. \n\nČeská zemědělská univerzita shrnula výsledky následovně. Stavbou nebude zničeno naleziště žádné vzácné rostliny (česnek hranatý (\"Allium angulosum\"), uváděný z této lokality, nebyl nalezen). Stavba vážně ohrozí populaci modrásků očkovaných (\"Maculinea teleius\") a modrásků bahenních (\"Maculinea nausithous\"). V rámci České republiky i Evropy jsou to velmi ohrožené druhy, kterých kriticky ubylo v posledních 40 letech. V poslední době však na loukách s rozumným obhospodařováním začíná přibývat (a to i v Přelouči). Modrásci jsou svým výskytem vázáni na rostlinu krvavec toten (\"Sanguisorba officinalis\") a současně na mravence rodu Myrmica, v jejichž mraveništích prodělávají larvy druhou fázi vývoje. \n\nV okolí Přelouče se vyskytuje velmi životaschopná populace modrásků na několika loukách. Mezi těmito lokalitami modrásci velmi čile migrují. Jedna velmi bohatá populace by byla ze dvou třetin zničena a modrásci by se museli přesunout jinam. Je otázka, zda by to udělali, ale vědci se snaží připravit jim v okolí dobré podmínky. Slibněji prý vypadá šíření modrásků bahenních.\n\nNa Slavíkových ostrovech byli několikrát nalezeni i brouci lesák rumělkový (\"Cucujus cinnaberinus\") a páchník hnědý (\"Osmoderma eremita\"), oba jsou to druhy celoevropsky chráněné, podobně jako zmínění modrásci.\n\nProjekt obsahuje rozsáhlá kompenzační opatření na kompenzaci možných zásahů do chráněných biotopů a bylo na něj i vydáno kladné stanovisko v procesu EIA \n\n"}
{"id": "226517", "url": "https://cs.wikipedia.org/wiki?curid=226517", "title": "Hluboká baseball &amp; softball club", "text": "Hluboká baseball &amp; softball club\n\nHluboká baseball & softball club je baseballový a softballový klub z Hluboké nad Vltavou, baseballová hřiště jsou součástí adrenalin parku v Hluboké nad Vltavou. Klub je součástí TJ Sokol Hluboká nad Vltavou, proto někdy v soutěžích vystupuje jako Sokol Hluboká nad Vltavou. Největším úspěchem klubu je účast mužů v České baseballové extralize v sezóně 2004. V současnosti muži A hrají druhou nejvyšší soutěž – Českomoravskou ligu, kde v roce 2008 skončili na 7. místě. V sezónách 2013 až 2017 se klub pravidelně dostává mezi nejlepší týmy této soutěže a díky tomu také do bojů o extraligu. Návrat mezi elitu se jim ale stále nedaří.\n\n\n\n"}
{"id": "226519", "url": "https://cs.wikipedia.org/wiki?curid=226519", "title": "Splavnost", "text": "Splavnost\n\nSplavnost je vlastnost vodního toku, která popisuje dostupnost vodní dopravy po daném toku, nebo jeho části. Závisí především na výšce vodního sloupce. Též se rozděluje podle typu plavidla. Splavnost řek je také dána jejich polohou. Peřejnaté úseky mají dostatek vody zhruba od února do května, řeky položené v nížinách jsou ideální od června do září.\n"}
{"id": "226527", "url": "https://cs.wikipedia.org/wiki?curid=226527", "title": "Glenburgie", "text": "Glenburgie\n\nGlenburgie je skotská palírna společnosti Allied Domecq nacházející se ve vesnici Alves poblíž města Forres v kraji Morayshire, jež vyrábí skotskou sladovou malt whisky. \n\nPalírna byla založena v roce 1829 a produkuje čistou sladovou malt whisky. Původní palírna se jmenovala Kilnflat, jenž se nedokázala na trhu udržet. Dnešní palírna byla postavena v 70. letech minulého století. Produkuje whisky značky Glenburgie, což je osmiletá whisky s obsahem alkoholu 40 %. Tato whisky má výraznou dubovou chuť.\n\n"}
{"id": "226530", "url": "https://cs.wikipedia.org/wiki?curid=226530", "title": "The Eminem Show", "text": "The Eminem Show\n\nThe Eminem Show je čtvrté studiové a zároveň třetí album u major labelu amerického rappera Eminema, první u jeho vlastního labelu Shady Records. Bylo vydáno 28. května 2002 u společností Shady Records, Aftermath Entertainment a Interscope Records.\n\nJedná se o nejprodávanější album roku 2002 v USA, kdy se prodalo 7,6 milionů kusů. Také bylo oceněno cenou Grammy za nejlepší rapové album.\n\nV roce 2011 deska získala ocenění diamantová deska za 10 milionů prodaných kusů v USA, a to teprve jako čtvrté hip-hopové album v historii. Také to bylo první diamantové ocenění pro Eminema.\n\nPo vydání hudební magazín Rolling Stone vyhodnotil album jako 317. nejlepší album všech dob ve svém žebříčku \"500 nejlepších hudebních alb všech dob\".\n\nTřetí album u Aftermath/Interscope veleúspěšného rappera Eminema mělo být původně vydáno 4. června 2002, ovšem různé bootleg verze unikly na internet již v květnu. Vedení nahrávacích společností se proto rozhodlo vydat album již 28. května 2002. Některé obchody však začaly album prodávat s předstihem již 26. května. Předčasný prodej tak ohrožoval lepší umístění v týdenních žebříčcích.\n\n14. května byl vydán singl \"Without Me\", který se umístil na 2. příčce žebříčku Billboard Hot 100, v několika zemích, především v Evropě se vyšplhal na vrchol hitparád. Tím se stal svého času jeho nejúspěšnějším singlem. Tím očekávání posluchačů ještě vzrostlo.\n\nNahrávání alba probíhalo během roku 2001, dokončování poté na počátku roku 2002. Ve stejné době Eminem natáčel i svůj film 8 Mile. Současně tedy nahrával i soundtrack pro film.\n\nToto album je ještě více reflexní než předchozí \"The Marshall Mathers LP\". Texty jsou uhlazenější a méně agresivnější a vulgární, Eminem je více seriózní.\n\nV textech se věnuje novým tématům, jako rasismu v hudbě (píseň \"White America\") nebo americké vládě a terorismu (\"Square Dance\"). V písni \"Say What You Say\" kritizuje rappera Jermaine Dupri. Ale také zůstává u svých tradičních témat, jako u strastí svého dětství (\"Cleanin' Out My Closet\"), problémů se slávou (\"Say Goodbye Hollywood\"), svého zatčení z roku 2000 (\"Soldier\"), odkazu žánru (\"Sing for the Moment\" a \"Business\") a vztahu se svou bývalou ženou a dcerou (\"Hailie's Song\"). Vztah k ženám, které obviňuje z toho, že se o něj zajímají jen kvůli jeho majetku a slávě popsal v textu pro píseň \"Superman\". Svůj humor znovu představil v písni \"Drips\", kde popisoval jak chytil SPN. V singlu \"Without Me\" zase zesměšňoval popové zpěváky. V textu písně \"Till I Collapse\" se snaží motivovat své posluchače, aby to v těžkých chvílích nikdy nevzdávali.\n\nDíky novému stylu vyjadřování se vydání alba obešlo bez kritiky misogynie a homofobie v textech. Nicméně stále obsahuje vulgarismy.\n\nHlavní záštitu nad produkcí hudby zajistil hudební producent a rapper Dr. Dre, i když většinu beatů složil sám Eminem. Ve stejné době probíhalo i nahrávání soundtracku k filmu 8. míle a některé beaty určené původně pro album skončily právě na soundtracku.\n\nEminem usiloval o zakomponování rockových prvků. Nejvíce ho ovlivnil rock ze 70. let 20. století. Na albu se to projevuje častými kytarovými riffy.\n\nAlbum debutovalo na první příčce US žebříčku Billboard 200 s 284 000 prodanými kusy, které se prodaly za pouhý den a půl v předčasném prodeji, který nepovolaně spustili někteří obchodníci. V následujícím týdnu se prodalo 1 322 000 kusů. Na prvním místě se udrželo po pět týdnů. Stejně tak dlouho se udrželo na prvním místě žebříčku UK Albums Chart.\n\nAlba se prodalo přes 10 milionů kusů jen v USA, díky tomu v březnu 2011 obdrželo certifikaci diamantová deska od společnosti RIAA, a to již jako Eminemovo druhé album.\n\nDále získalo certifikace 10x platinová deska v Kanadě, 8x platinová v Austrálii a na Novém Zélandu, 4x platinová ve Spojeném království atd. Mimo USA se nejvíce prodalo ve Spojeném království (1 200 000 ks), Kanadě (1 000 000 kusů), Francii a Německu (v obou 600 000 ks) a v Austrálii (560 000 ks).\n\nStejně jako album předchozí i toto bylo nominováno na cenu Grammy za album roku, tu však nezískalo. Proměnilo ale další nominaci, a to pro nejlepší rapové album, jako již Eminemovo třetí.\n\n"}
{"id": "226531", "url": "https://cs.wikipedia.org/wiki?curid=226531", "title": "Vítová (Fryšták)", "text": "Vítová (Fryšták)\n\nVítová () je část města Fryšták.\n\nV pravěku na tomto území sídlil lid s kamennými nástroji a šňůrovou keramikou.\n\nVe středověku souvisely dějiny Vítové s hradem Lukovem. Vítová je poprvé zmíněna v zemských deskách v roce 1480, kde je uvedena jako poddanská obec hradního statku lukovského. Předtím byla obec tvořena menším samostatným statkem, který v roce 1398 vlastnil \"Malý z Lukova\". Roku 1516 je obec uváděna jako pustá a znovu obsazena byla až kolem roku 1548.\n\n"}
{"id": "226532", "url": "https://cs.wikipedia.org/wiki?curid=226532", "title": "Přívoz Lihovar – Žluté lázně/Veslařský ostrov", "text": "Přívoz Lihovar – Žluté lázně/Veslařský ostrov\n\nPřívoz Lihovar – Veslařský ostrov (od 30. dubna 2008 do 31. března 2010 Lihovar – Žluté lázně) je pražský přívoz přes Vltavu, v systému Pražské integrované dopravy označený P3 (v databázích kódovaný jako linka 697). Je provozovaný společností Vittus group s. r. o. Spojuje zlíchovský břeh (katastrálně Hlubočepy, poblíž Smíchova) s Podolím. Poblíž podolského přístaviště se nacházejí významné rekreační cíle Plavecký stadion Podolí a Žluté lázně, na zlíchovském břehu je přístaviště u půjčovny lodiček. Na obou březích vedou cyklistické trasy (A1 a A2) a cyklistické stezky.\n\nProvoz přívozu byl zahájen 17. července 2007 v trase Lihovar – Veslařský ostrov. V sezóně 2007 byl jeho provoz ukončen 28. října, v roce 2008 byl provoz zahájen 5. dubna a plánován do 5. října. Od 28. dubna 2008 bylo pravobřežní přístaviště přeloženo z Veslařského ostrova do Žlutých lázní. V roce 2010 bylo rozhodnuto o tom, že provoz přívozu bude celoroční. Při zahájení sezóny 2010 od 1. dubna bylo přístaviště do odvolání opět přeloženo na Veslařský ostrov kvůli omezení průchodu areálem Žlutých lázní a interval dočasně prodloužen na 20 minut.\n\nV pracovní dny jezdí přívoz od 6:00, o víkendech a svátcích od 7:00, ukončení provozu je ve 22:00. Základní interval mezi plavbami byl zpočátku 30 minut, později 20 minut, v roce 2009 byl interval zkrácen na 10 minut. Doba plavby podle jízdního řádu je 4 minuty. V době, kdy byla trasa ukončena ve Žlutých lázních, jezdila podle potřeby loď i v mezičasech.\nNa tomto přívozu platí tarif PID v plném rozsahu. Na přívozech, podobně jako na železnici, na lanové dráze na Petřín a na nočních linkách, však neplatí tzv. jízdenky s omezenou přestupností (nepřestupní), takže minimální jízdné pro dospělého bez nároku na slevy je 24 Kč. Na jízdenku však lze pokračovat dalšími prostředky PID. SMS jízdenka zde platí.\n\nPřevozní motorová loď Josefína má kapacitu 12 cestujících. Provoz je přerušován při průtoku Vltavy cca nad 700 m/s\n\nProvozovatelem přívozu je firma \"Vittus group, s. r. o.\", která byla založena v roce 1998 pod názvem \"l. správa domů, s. r. o.\", nynější název nese od roku 2000. Firma provozuje od roku 2007 půjčovnu lodiček na Zlíchově.\n\nSpolečnost založili v roce 1998 polovičními podíly Bořek Řepa a Jiří Knap st. (nar. 1947), od roku 2000 do roku 2012 byl jediným vlastníkem Jiří Knap st., od 30. listopadu 2012 do 13. prosince 2013 společnost vlastnili polovičními podíly Bořek Řepa a Helena Knapová, od 13. prosince 2013 společnost vlastní polovičními podíly Jiří Knap ml. (nar. 1976) a Jaroslav Knap.\n\nV první polovině 20. století existovalo v podobných relacích více přívozů. Nejpodobnější přívoz, od lihovaru k podolské cementárně (která stávala na místě dnešního plaveckého stadionu), je poprvé doložen roku 1892 a naposledy roku 1958, přesnější údaje o zahájení ani ukončení provozu nejsou známy.\n\nV roce 2008 denně přepravil přívoz v průměru 300 cestujících a 20 jízdních kol.\n\nVykazovaná využívanost přívozu za období provozu v rámci PID:\n\n\n"}
{"id": "226534", "url": "https://cs.wikipedia.org/wiki?curid=226534", "title": "Sedmička (pořad)", "text": "Sedmička (pořad)\n\nSedmička (dříve \"Sedm, čili 7 dní\") byl do roku 2006 televizní pořad TV Nova zabývající se politickou debatou. Moderátor pořadu byl původně Jan Vávra, později Jana Bobošíková, Michaela Jílková, Martin Veselovský a Jitka Obzinová. Pořad se vysílal stejně jako konkurenční pořady po nedělní polední době, na České televizi se vysílají Otázky Václava Moravce, na TV Prima zase Nedělní partie.\n"}
{"id": "226536", "url": "https://cs.wikipedia.org/wiki?curid=226536", "title": "Kompaktní zářivka", "text": "Kompaktní zářivka\n\nKompaktní zářivka (často \"nesprávně\" označovaná jako úsporná žárovka) je elektrický zdroj světla pracující na shodném principu jako lineární zářivka. Kompaktní zářivky ale byly navrženy tak, aby nahradily běžné žárovky. Vyrábějí se v různých tvarech, některé napodobují klasickou žárovku, některé mají naopak tvar „volantu“ (anuloidu) většího průměru, nebo kopírují tvar svítidla — koule nebo válce z mléčného skla, nebo jsou i vybaveny reflektorem. Mezi kompaktní zářivky se často nesprávně řadí i nástrčné zářivky. Nástrčné zářivky jsou však odlišné, protože nejsou tzv. plně integrované - není možné je napájet rovnou ze sítě, mají pouze vestavěný startér, zbytek elektronické výzbroje nese svítidlo.\n\nKompaktní zářivky jsou opatřeny paticí jako běžné žárovky, jejich rozměry ale oproti žárovkám bývají často trochu větší. Mívají delší životnost – od 6000 do 16 000 hodin. Výrobci uvádějí, že kompaktní zářivky mají přibližně o 80 % menší spotřebu energie oproti klasické žárovce při stejném světelném toku. Měrný výkon kompaktních zářivek se pohybuje od 50 lm/W do 100 lm/W (lumen na watt).\n\nSe spotřebou souvisí ztrátový výkon – ten je u klasických žárovek velmi vysoký – kolem 90 % uvolněné energie je teplo a pouhých 10 % světlo. Cenově jsou kompaktní zářivky několikrát dražší než velmi levné žárovky, ale v průběhu roku 2009 zaznamenaly některé typy zářivek výrazný pokles. V roce 2016 lze jednoznačně prohlásit, že technologie kompaktních zářivek pro domácí užití je zcela na ústupu, neboť je po všech stranách (jak výkonnostně, tak i cenově) předčena LED žárovkami. Toto tvrzení podporuje i fakt, že nejen přední výrobci obecných světelných zdrojů jako Osram a Philips, ale přední výrobci energeticky úsporných zdrojů jako Megaman razantně omezují jejich portfolio.\n\nKompaktní zářivky se běžně vyrábějí s teplotou chromatičnosti 2700 K až 6500 K.Teplota chromatičnosti u kompaktních zářivek pro domácí užití bývá nejčastěji 2700 K, což odpovídá klasické žárovce. Tato barva se označuje laicky jako „\"teple bílá\"“. Pro barvu 4000 K se užívá označení \"„neutrální bílá“\". Obvykle nejstudenější vyráběné světlo s hodnotou 6500 K se většinou slovně označuje jako \"\"denní bílá\"\" nebo \"\"studená bílá\"\". Rovněž se vyrábějí kompaktní zářivky speciální, obdobně jako u běžné zářivky (např. ultrafialová, do lapače hmyzu, germicidní, apod.)\n\nStarší typy se vyznačovaly prodlevou mezi zapnutím a startem v délce až několika sekund. U moderních kompaktních zářivek je start téměř okamžitý, ale náběh na plný světelný výkon chvíli trvá. Jsou-li vybaveny elektronickými předřadníky, pracují při frekvenci desítek kHz, díky tomu se u nich nesetkáváme se stroboskopickým efektem (blikáním za chodu). Pro nedočkavce existují světelné zdroje, které jsou kombinací kompaktní zářivky a halogenové žárovky. Po zapnutí se rozsvítí zářivka i žárovka. Žárovka svítí plným výkonem dříve. Jakmile naběhne i zářivka na plný výkon, žárovka zhasne. Celý proces řídí elektronika předřadníku.\n\nKompaktní zářivky se skládají z vlastní zářivkové trubice (jejíž vlastní tělo je shodné s trubicí T5) a elektronického předřadníku umístěného v plastové základně. Trubice, kterých je většinou několik, mají obvykle tvar \"U\", nebo jsou stočené do spirály. Tak jako u lineárních zářivek je vnitřní stěna trubice pokryta luminoforem, trubice je plněna malým množstvím rtuti a inertním plynem. Kompaktní zářivka je nejčastěji opatřena paticí s Edisonovým závitem stejně jako žárovka, běžně dostupné však byly (vzhledem k nástupu LED technologií jsou již na ústupu) i v provedení s jinými paticemi (jako např. GU10, GX53, apod.)\n\nOd konce roku 2008 se začaly objevovat první typy stmívatelné stmívačem určeným pro klasické žárovky.\n\nMezi kompaktní zářivky jsou často řazeny typy, které se obvykle nazývají nástrčné zářivky, též počeštěním z anglického názvosloví \"plug-iny\", nebo \"sticky\". Také tyto typy se někdy označují jako kompaktní. Mají shodnou konstrukci trubice, ale odlišují se v elektronické výzbroji. Zatímco klasická kompaktní zářivka je plně integrovaná (tedy má za paticí veškerou elektroniku, potřebnou pro napájení ze sítě), nástrčné zářivky mají integrovaný pouze startér - zbytek výzbroje nese svítidlo. Tomu odpovídají i patice. Nástrčná zářivka má kolíčkové vývody (tzv. \"piny\"), nikdy není opatřena Edisonovým závitem.\n\nPrvní kompaktní zářivky byly představeny roku 1980. Od té doby jejich podíl na trhu roste a pomalu vytlačují běžné žárovky. Problematická bývá s ohledem na jejich rozměry montáž do některých typů starších svítidel. Proto se dnes vyrábějí svítidla konstruovaná už přímo pro použití kompaktních zářivek.\n\nV březnu 2009 přijala Evropská komise doporučení o regulaci světelných zdrojů používaných v domácnostech s cílem postupného nahrazení klasických neúsporných žárovek úspornějšími typy (halogenovými žárovkami a právě kompaktními a jinými zářivkami) v období 2009 až 2012 (možná se inspirovala rozhodnutím kanadského parlamentu, který tuto změnu prosadil již v roce 2007). Kompaktní zářivky tak po žárovkách postupně „vyplňují uvolněné místo“, jejich výroba se v současnosti zvyšuje a jejich ceny klesají.\n\nČasto opomíjeným a málo zmiňovaným faktem je obsah rtuti v kompaktních žárovkách. Výrobci v EU (Osram, Philips) mají stanoven maximální obsah rtuťových par v kompaktní zářivce na hodnotu 5 mg. Tento obsah však není možné nijak kontrolovat, protože zářivka je ve výrobě zapečetěna a jediné měření lze tak provést rozbitím (nejčastější a méně přesná metoda). Za hodnoty tedy odpovídá výrobce a kontrolním orgánům nezbývá než důvěřovat. Existuje i vědecká metoda, kdy je žárovka vložena do reaktoru a ostřelována neutrony. Rtuť pak vyzařuje měřitelnou radiaci, která ukáže skutečný obsah rtuti bez poškození žárovky. Rtuť je nejvíce nebezpečná ve chvíli, kdy dojde k rozbití skleněné trubice při svícení.\n\n\n\n"}
{"id": "226539", "url": "https://cs.wikipedia.org/wiki?curid=226539", "title": "Pionýrský druh", "text": "Pionýrský druh\n\nPionýrský druh je biologický druh, který osídluje nově vzniklá stanoviště. Pionýrské druhy stojí na počátku sukcese. Před jejich příchodem na lokalitu místo tvoří často jen neživá příroda. Pionýrské druhy připravují stanoviště pro další druhy organismů a osidlují stanoviště, které jiným druhům nevyhovují. Pionýrskými druhy jsou nejčastěji míněny rostliny (zejména nižší rostliny), ale existují i pionýrští živočichové nebo pionýrské mikroorganismy.\n\nPionýrský druh pochází od pojmu pionýr, jenž má více významů. V tomto případě je to průkopník – osoba, která je jako první provádí nějakou činnost nebo prosazuje nějakou myšlenku. Obvykle jsou uváděni v tomto kontextu američtí pionýři, kteří postupně osídlovali západní část Severní Ameriky. Podobně pionýrské organismy obsazují volné prostory.\n\nPionýrský druh často obsazuje lokalitu, kde došlo ke kalamitě a lokalita je dočasně neosídlená. Neosídlené stanoviště je ale častěji nepříznivé nevhodnou kvalitou půdy s málo živinami a nevhodnými klimatickými podmínkami. Pionýrské druhy jsou často otužilé rostliny s adaptací, jako jsou dlouhé kořeny, kořenové hlízky obsahující nitrofilní baktérie, které využívají lépe vodu a neztrácejí ji nadměrnou transpirací. Pionýrský druh zánikem vytváří prostředí, které je vhodnější pro kolonizaci náročnějšími organismy.\n\nJako pionýrský druh jsou často označovány traviny, které rostou na písečných dunách. V kamenitějších a vlhčích podmínkách jsou to obvykle lišejníky a řasy.\n\nTypickými pionýrskými organismy mohou být r-stratégové. Jako r-stratég je označován organismus, který ve své životní strategii uplatňuje vyšší důraz na rozmnožování a mobilitu potomstva, přičemž kvalita a konkurenceschopnost je odsunuta do pozadí. Písmeno \"r\" je matematický symbol pro rychlost reprodukce (rate of reproduction). Mezi početným potomstvem r-stratéga panuje vysoká úmrtnost. U živočichů to znamená relativně mnoho mláďat a zredukovanou péči o ně.\n\nRostliny, které jsou speciálně přizpůsobené k extrémům, mohou být přizpůsobeny daným podmínkám natolik, že převládnou nad jinými rostlinami a vytvořit klimaxové (vrcholové) společenství a zcela specifické biocenózy.\n\nPionýrské druhy lze nalézt také v sekundární sukcesi, jako jsou stanoviště po událostech jako lesní požár, odlesňování nebo vyčištění. Tehdy rychle kolonizují volné prostory, které byly dříve porostlé jinou vegetací.\nBěžnými příklady rostlin v těchto oblastech jsou:\n\nPříklady pionýrských rostlin a fotosyntetizujících organismů, které kolonizují tyto stanoviště:\n\nFauna obvykle nezpůsobuje počáteční kolonizaci území, ale kolonizuje prostor po rostlinách a houbách.\n\n\n"}
{"id": "226541", "url": "https://cs.wikipedia.org/wiki?curid=226541", "title": "Občanské judo", "text": "Občanské judo\n\nObčanské judo je televizní pořad TV Nova zabývající se publicistikou a řešením problémů obyčejných lidí. Reportéři pořadu pomohli k odhalení několika kauz. Redaktory a moderátory jsou Pavlína Danková, Lenka Hornová, Gabriela Bártíková a Michaela Jílková. TV nova vydala tři knihy s radami z tohoto pořadu.\n\n"}
{"id": "226542", "url": "https://cs.wikipedia.org/wiki?curid=226542", "title": "Keila (řeka)", "text": "Keila (řeka)\n\nKeila (estonsky plným názvem Keila jõgi, tedy \"řeka Keila\" nebo \"Keilská řeka\") je řeka v krajích Harjumaa a Raplamaa na severu Estonska. Je 107 km dlouhá. Povodí má rozlohu 682 km².\n\nVytéká z močálů u zaniklé vesnice Viirika na hranici obcí Juuru a Kaiu a poblíž městečka Keila-Joa se vlévá do Lohusuuského zálivu, jedné z postranních zátok Finského zálivu.\n\nPrůměrný roční průtok vody činí 6,4 m³/s.\n"}
{"id": "226544", "url": "https://cs.wikipedia.org/wiki?curid=226544", "title": "Keila (rozcestník)", "text": "Keila (rozcestník)\n\nKeila může být:\n\n"}
{"id": "226545", "url": "https://cs.wikipedia.org/wiki?curid=226545", "title": "Klimax", "text": "Klimax\n\nKlimax je jeden ze základních odborných pojmů ve vědeckém oboru zvaném ekologie. Jedná se o finální stádium sukcese. Společenstvo, které je klimaxové, je stabilní a neměnné. Tento stav nastává u stanovišť, která byla osídlena druhy nejlépe adaptovanými na konkrétní místo. \n\nJedná se o vědecky popsanou lidskou představu o naprosto optimálním stavu přírodního prostředí, kdy dochází k nejvyšší vyváženosti mezi zdroji, jež jednotlivá přírodní společenstva potřebují pro svůj život a tím, co tato společenstva během svého života produkují zejména z hlediska své látkové a energetické výměny. Svým způsobem se jedná pouze o ideální hypotetický stav, který se nedá ve skutečnosti nikdy stoprocentně dosáhnout, hovoříme zde o vlastně o ideálním ekologickém modelu, kterému se skutečné přírodní systémy v praxi pouze více či méně přibližují. Navíc nelze žádné stádium klimaxu považovat ze neměnné v čase, neboť všechny složky přírody se prakticky neustále přirozeně vyvíjejí a v čase proměňují. Jedná se tudíž o dynamický systém, který nelze komplexně popisovat pouze z hlediska jednoho krátkého časového úseku (řádově několika málo tisíc let). Krom toho se jednotlivá hypotetická klimaxová společenstva liší podle své polohy na Zeměkouli, čili je zde nutné brát do úvahy zejména hlediska geografická a dále podmínky klimatické. Jak bude klimax vypadat, se odvíjí od abiotických podmínek.\n\n"}
{"id": "226546", "url": "https://cs.wikipedia.org/wiki?curid=226546", "title": "Encore", "text": "Encore\n\nEncore je páté studiové a zároveň čtvrté album u major labelu amerického rappera Eminema. Bylo vydáno 12. listopadu 2004 u nahrávacích společností Shady Records, Aftermath Entertainment a Interscope Records. Významnými singly z alba jsou písně \"Just Lose It\", \"Encore\" a \"Mockingbird\", které se všechny umístily do 25. příčky žebříčku Billboard Hot 100.\n\nAlbum mělo být vydáno 16. listopadu 2004 k osmému výročí vydání nezávislého debutu \"Infinite\", ale kvůli předčasnému úniku na internet bylo vydáno již 12. listopadu.\n\nPrávě během nahrávání tohoto alba si Eminem vypěstoval závislost na lécích na předpis.\n\nV textech se věnuje svým tradičním tématům, a to tedy vztahu se svou bývalou ženou (písně \"Puke\", \"Love You More\" a \"Crazy In Love\"), vztahu se svou dcerou (\"Mockingbird\") nebo kritice politické scény a speciálně tehdejšího prezidenta George W. Bushe (\"Mosh\" a \"We As Americans\"). V singlu \"Just Lose It\" opět paroduje popové umělce.\n\nKritiky byly vcelku kladné, ale textům vyčítaly větší jednoduchost než tomu bylo na jeho předchozích albech. Ačkoliv byly stále uhlazenější a méně nenávistné dokázaly vyvolat kontroverzi, a to především kvůli otevřené kritice prezidenta Bushe a parodování Michaela Jacksona.\n\nPolovinu beatů pro album vytvořil hudební producent a rapper Dr. Dre, často ve spolupráci s producenty a hudebníky Mikem Elizondem a Markem Batsonem. Druhou polovinu vytvořil Eminem ve spolupráci s detroitským hudebníkem a producentem Luisem Restem.\n\nDebutovalo na první pozici US žebříčku Billboard 200 se 710 000 prodanými kopiemi za pouhé tři dny prodeje v USA. Za první dva týdny se v USA prodalo 1 582 000 kusů. V prosinci 2004 bylo oceněno certifikací 4x platinová deska společností RIAA. K roku 2012 se v USA prodalo 5 288 000 kusů.\n\nJako první album v historii překročilo hranici 10 000 prodaných kusů za jediný týden v digitálních prodejích. Bylo nominováno na tři ceny Grammy, ale nezískalo žádnou.\n\nDále získalo certifikace 6× platinová deska v Austrálii, 5× platinová na Novém Zélandu a v Irsku, 3× platinová ve Spojeném království a platinová a zlatá v dalších zemích.\n\n"}
{"id": "226547", "url": "https://cs.wikipedia.org/wiki?curid=226547", "title": "Televizní noviny", "text": "Televizní noviny\n\nTelevizní noviny mohou být:\n"}
{"id": "226551", "url": "https://cs.wikipedia.org/wiki?curid=226551", "title": "Zasloužilý mistr sportu", "text": "Zasloužilý mistr sportu\n\nZasloužilý mistr sportu byl čestný titul, který ÚV ČSTV uděloval sportovcům v bývalém Československu. Kromě bývalého Československa a Sovětského svazu byl udělován i v dalších zemích východního bloku, nadále je udělován např. v Rusku a na Ukrajině.\n\nV Československu byl titul zasloužilý mistr sportu udělován od 50 let 20. století (mistr sportu od roku 1951) na základě podmínek daných jednotnou sportovní a turistickou klasifikací. V roce 1985 v ní byly stanoveny podmínky pro získání tohoto titulu ve 36 individuálních a 9 kolektivních sportech. Udělen mohl být držitelům čestného titulu mistr sportu. V ledním hokeji např. byla podmínkou získání titulu aktivní účast na mistrovství Evropy, mistrovství světa či olympijských hrách, na nichž Československo získalo zlatou nebo stříbrnou medaili.\n\n\n"}
{"id": "226554", "url": "https://cs.wikipedia.org/wiki?curid=226554", "title": "Lower Mainland", "text": "Lower Mainland\n\nLower Mainland je název oblasti, která obklopuje kanadské město Vancouver v provincii Britská Kolumbie. Podle sčítání lidu z roku 2001 v ní žije přes 2,2 milionu obyvatel. I když se používání pojmu \"Lower Mainland\" datuje už od založení prvních měst a osad, nikdy se nestal oficiálním úředním názvem této oblasti. Pojem Lower Mainland se už sto let používá pro označení území táhnoucího se od zátoky Horseshoe Bay na jihu ke kanadsko-americké hranici a od města Vancouver směrem na východ k východnímu konci údolí Fraser Valley.\n\nLower Mainland je také pojmenování ekoregionu zahrnujícího východní část úžiny Strait of Georgia a táhnoucího se od řeky Powell a pobřeží Sunshine Coast až k osadě Hope na východním konci údolí Fraser Valley. Ekoregion je ohraničený pobřežím a Kaskádovým pohořím. Má jedinečnou flóru, faunu, geologii i podnebí.\n\nPobřežní druhy Douglasky tisolisté (\"Pseudotsuga menziesii\"), různé druhy mechů a lišejníků a bobulovité keře např. Mahónie cesmínolistá (\"Mahonia aquifolium\") tvoří typickou vegetaci v lesích ekoregionu Lower Mainland. Na suchých místech se vyskytuje olše, na vlhkých najdeme zerav obrovský (\"Thuja plicata\") a borovici Douglasovu (\"Pinus douglasiana\"). V ekoregionu žijí jeleni, medvědi, kojoti, kachny a pobřežní ptactvo.\n\nV ekoregionu můžeme najít naskládané nestabilní říční usazeniny, prachové naplaveniny, jílovité mořské sedimenty a ledovcový jíl. Skalnaté podloží, které je Prvohorního a Druhohorního původu zformovalo kopce a vrchy do výšky 310 metrů nad mořem. Nížině dominuje povodí řeky Fraser.\n\nPrůměrná roční teplota v oblasti Lower Mainland se pohybuje okolo 9 °C. Průměrná letní teplota dosahuje 15 °C a zimní 3,5 °C.\nRoční úhrn srážek činí na západě oblasti 850 mm, ve vyšších polohách a na východě údolí Fraser 2000 mm. Při hladině moře spadne pouze 10 procent srážek jako sníh, avšak množství napadaného sněhu se rychle zvyšuje s nadmořskou výškou.\n\nRegion v sobě kombinuje městská osídlení a hospodářskou půdu, čím vzniká nejhustší osídlení a zároveň nejúrodnější oblast v provincii. Oblast statků a polí se rozprostírá na ploše 870 km², nejhustší koncentrace farem leží v úrodné nížině kolem řeky Fraser. Na zalesněných úbočích hor se těží dřevo. Pobřežní bažiny v deltě řeky Fraser a v okolí zátoky Boundary Bay slouží jako útočiště divoké zvěři.\n\nLower Mainland se skládá z dvou regionálních okresů:\n\"Regionální okres Metro Vancouver\" tvoří 21 \"začleněných\" měst a obcí a jedno \"nezačleněné\" volební území. Na západě je ohraničený úžinou Strait of Georgia, na východě Regionálním okresem Fraser Valley, na severu Regionálním okresem Squamish-Lillooet a na jihu okresem Whatcom County ve státě Washington. Tradiční území Prvních národů - indiánských kmenů Musqueam, Tsleil'waututh a jižní část území kmene Squamish patří k Metro Vancouveru.\n\"Regionální okres Fraser Valley\", který leží na východě od Vancouveru se skládá ze dvou měst, třech okresů, městečka a několika volebních oblastí (electoral areas) podél řeky Fraser a západní části kaňonu Fraser Valley.\nTradiční území kmene Stolo patří z části Regionálnímu okresu Fraser Valley stejně jako území kmene Chehalis.\n\nPodle posledního sčítání obyvatel (2001) žije v oblasti Lower Mainland 2 209 080 lidí, z kterých:\n\nRegionální okres Fraser Valley\nMetro Vancouver\n"}
{"id": "226558", "url": "https://cs.wikipedia.org/wiki?curid=226558", "title": "Semínský přesyp", "text": "Semínský přesyp\n\nNárodní přírodní památka Semínský přesyp je ojedinělé naleziště kriticky ohroženého druhu kozince písečného \"(Astragalus arenarius)\" v ČR. Lokalita se nachází uprostřed obce Semín ve východních Čechách v okrese Pardubice v Pardubickém kraji, v nadmořské výšce 210 metrů. Chráněné území je v péči regionálního pracoviště Východní Čechy AOPK ČR.\n\nLokalitu znovu objevil Milan Marek, botanik z Pardubic, dne 1. července 1980; obě části, jež Semínský přesyp tvoří, detailně popsal vynikající botanik František Procházka (PROCHÁZKA 1980) a navrhl k vyhlášení. Jak popsal Josef Kučera, Procházka měl velké zásluhy na vyhlášení chráněného přírodního výtvoru (CHPV) Semínský přesyp, přičemž od objevu populace kozince písečného po vyhlášení CHPV uplynulo pouze několik dní. Pravděbodobně to byla – a v roce 2019 dosud je – nejrychleji vyhlášená maloplošná územní ochrana v republice. V roce 1987 zde byla zpracována floristická inventarizace (FALTYSOVÁ 1987).\n\nPředmětem ochrany je zachování a rozšíření biotopu kozince písečného (Astragalus arenarius) a cenných psamofilních společenstev s paličkovcem šedavým (Corynephorus canescens). Národní přírodní památka byla vyhlášena 9. července 1980 (8 dní) po opětném objevu kozince písečného na lokalitě, kde byl kozinec písečný naposled předtím pozorován v r. 1938 a popsán v Květeně východních Čech (HADAČ J. et HADAČ E. (1941) Součástí chráněného území je evropsky významná lokalita Semínský přesyp. Jedná se o písečnou dunu, která zde vznikla v období pleistocénu.\n\nChráněné území se skládá ze dvou částí, ležících v centru obce Semín. Jednou z nich je otevřená písčina na návsi, druhá část se nachází v prostoru za bývalým pivovarem.\n\nChráněné území se nachází v centru obce Semín poblíž místního zámku, ve vzdálenosti zhruba 300 metrů od autobusové zastávky \"Semín, ObÚ\". Po místní silnici, která prochází středem obce, je vedena cyklostezka \"Druhá labská\". Nejbližší železniční stanicí je \"Přelouč\" na trati Praha - Česká Třebová, odkud do Semína vede červeně značená turistická cesta.\n\n\n\n"}
{"id": "226563", "url": "https://cs.wikipedia.org/wiki?curid=226563", "title": "Ruská revoluce", "text": "Ruská revoluce\n\nRuská revoluce může označovat:\n\n"}
{"id": "226564", "url": "https://cs.wikipedia.org/wiki?curid=226564", "title": "Poslední tajemství Jana T.", "text": "Poslední tajemství Jana T.\n\nPoslední tajemství Jana T. je český dobrodružný román pro mládež od Jaroslava Velinského, vydaný roku 2003. Jedná se o jeden z pokusů (seriózně) navázat na stínadelskou trilogii Jaroslava Foglara. V knize vystupují Rychlé šípy a další postavy známé z jejich příběhů, jakož i několik postav nových. \n\nSamotný Foglar zamýšlený čtvrtý závěrečný díl stínadelské historie napsat nestihl. Nezávisle na něm se o to však ještě za jeho života pokusili dva jeho ctitelé. V 80. letech 20. století sepsal Josef „Grifin“ Červinka román \"Poselství ze Stínadel\". Jaroslav Velinský, v dětství krátce člen Foglarova skautského oddílu a jeho velký obdivovatel, začal s kamarádem psát svůj příběh již roku 1949, ale posléze jej odložil, a po korespondenci s Jaroslavem Foglarem v 80. letech jej začal přepracovávat tak, aby nekolidoval s připravovaným \"Tajemstvím Velkého Vonta\". Novou verzi příběhu, nyní navazující ne na druhou, nýbrž na třetí Foglarovu knihu, dopsal v prosinci 2002 a v následujícím roce publikoval.\n\nJaroslav Foglar ani jeden z těchto textů neautorizoval, ale naopak se ještě před smrtí (r. 1999) pokusil napsat svůj vlastní finální příběh, pracovně označovaný \"Budou se Stínadla bourat?\" nebo také \"Kdo byl Jan Tleskač?\" Z příběhu se zachoval jen velmi hrubý nástin dvou dějových linií. Jako první je obě srovnal a společně jejich obsah publikoval Miloš Dvorský roku 2010 ve své literárněvědné monografii \"Mýtus zvaný Stínadla\".\n\nVe Stínadlech pod vedením Otakara Losny a jeho sdružení Žlutý květ vládne klid, mír a harmonické vztahy s dětmi z okolních čtvrtí. Rychlé šípy ve svém TAM-TAMu avizují, že zveřejní poslední tajemství z Tleskačova deníku, což vyprovokuje někoho ze Stínadel, aby se k nim vloupal, ukradl jim kroniku a vydíral je. Rychlým šípům se při záchraně kroniky podaří nečekaně získat ježka v kleci – jiného, než má v držení Velký Vont. V jeho útrobách najdou plíšek s tajemnou šifrou. Ukáže se, že jejich stínadelským protivníkem je tajemná skupina zvaná Netopýři, kterou vede jejich odvěký nepřítel Mažňák a která chce, aby ve Stínadlech opět zavládl strach a násilí. Losna, zaneprázdněný rodinnými těžkostmi, těmto tendencím nedokáže účinně vzdorovat a situace ve čtvrti se vyhrocuje. Rychlé šípy svým pátráním postupně odhalují celou historii Jana Tleskače a obou ježků v kleci, a nakonec se dostanou i k tolik hledanému plánu létacího kola. Chybí však na něm jedna podstatná součástka, jejíž popis by měl být ukryt na místě, kam odkazuje šifra z druhého (ale zřejmě původního) ježka. V klíčové říční bitvě s Netopýry Rychlé šípy zvítězí díky pomoci dívčího spolku Amazonek, který s nimi dříve soupeřil (v Tajemství Velkého Vonta). Pak se podaří Netopýry a jejich stoupence porazit i v celých Stínadlech – Velkým Vontem je zvolena Martina Ramouzová, charismatická dívka podporovaná Žlutým květem, Rychlými šípy a dalšími zastánci míru. Je to zároveň dcera zámečníka Ramouze, od něhož si Tleskač kdysi koupil kolo, které se snažil přestavět na létací stroj. Když je situace ve Stínadlech zachráněna, Rychlé šípy se konečně vydávají najít úkryt posledního dílku Tleskačova plánu. Na místě však zjistí, že byl stavebními pracemi zničen a Tleskačovo kolo se tak už nikdy nepodaří postavit.\n\nJaroslav Velinský se z úcty k Jaroslavu Foglarovi zcela držel jeho vyprávěcího stylu a postupů, výsledné dílo je tak velmi blízké skutečným foglarovkám, obsahuje typický humor i napětí. V textu se často odkazuje na postavy a události ze Stínadelské trilogie i komiksů, čímž Velinský pečlivě zasazuje děj do kontextu fiktivní historie Stínadel a Rychlých šípů a snaží se o objasnění co nejvíce záhad, které Foglar nechal otevřené. Je věcí názoru, do jaké míry jsou jeho vysvětlení problematická, a lze jen spekulovat, nakolik odpovídají představám samotného Foglara.\n\nOd foglarovského stylu se Velinský nicméně odlišil v několika ohledech:\n\n"}
{"id": "226565", "url": "https://cs.wikipedia.org/wiki?curid=226565", "title": "Stínadla se bouří", "text": "Stínadla se bouří\n\nStínadla se bouří (1947, poprvé jako kniha v roce 1970) je druhý díl stínadelské trilogie Jaroslava Foglara. Navazuje na \"Záhadu hlavolamu\" a popisuje další dobrodružství Rychlých šípů ve Stínadlech, neklidně se vzmáhajících po rozvratu způsobeném ztrátou ježka v kleci. V tomto díle je také vypsána historie samotného vzniku vontského hnutí.\n\nUž je tomu skoro rok, co při poslední volbě Velkého Vonta došlo k utopení ježka v kleci ve stoce pod svatojakubským kostelem a celá vontská organizace se zhroutila. Teprve nyní se ve Stínadlech objevují známky ožívání vontského sebeuvědomění a pro děti z okolních čtvrtí zde znovu začíná být nebezpečno. Když je při své riskantní sólové výpravě unesen Vonty Druhostraník Jirka Rymáň, vyvede to z míry už i Rychlé šípy, které opět zaměří pozornost do uzavřené a záhadné čtvrti, do jejíž historie před rokem tak hluboce zasáhly.\n\nPři výpravě na Rymáňovo vysvobození se ihned dostanou do víru boje různých stínadelských part o vedoucí postavení při obnově vontského zřízení – vše se točí okolo snahy nalézt a zmocnit se ztraceného ježka v kleci, který je považován za symbol Velkého Vonta a celých Stínadel. Rychlé šípy se náhodou dozví, že ježek v kleci byl vyloven a něco o tom ví nějaký Hačiřík. Při pátrání po něm se seznámí s klubem Rezavé klíče a zjistí, že Hačiřík sice u nálezu ježka byl, ale nedávno zemřel na zápal plic. Ježka má u sebe tajemný člověk, který hledání ve stoce pod kostelem vedl, skrývá se pod bílou maskou a říká si „Široko“. RŠ se na návrh Rezavých klíčů vydají do „svatyně“ Uctívačů ginga, což je jedna z hlavních stínadelských part. Jejich symbolem je strom ginkgo v uzavřeném dvoře, kde Rychlé šípy pomocí klíčů od Rezavých klíčů odemknou tajnou skrýš a najdou v ní záhadný starý vzkaz. Je v něm zmíněno místo, kde by měly být zakopány dávné vontské písemnosti. Při opouštění dvora se RŠ nečekaně setkávají se Širokem, který jim ukáže ježka, ale přes veškerou snahu se hochům nepodaří vzít mu ho. Široko je ohromně silný a mrštný a s výsměchem jim uteče. \n\nRychlé šípy se alespoň vydají najít zakopané předměty, a objeví starou vontskou kroniku popisující úplné počátky vontské historie. Napíšou o nich do svého časopisu TAM-TAM, což vzbudí velký zájem nejen „doma“ na Druhé straně, ale i ve Stínadlech. Jirka Rymáň, který pro Rychlé šípy zařizuje oběh výtisků TAM-TAMu, je přepaden několika Vonty, kteří mu ukradnou kompletní sbírku vydání za celý rok. V téže době pozorují hoši zvláštní chování u svého vedoucího Mirka Dušína, který jednak občas projevuje podivnou podrážděnost a neochotu ke klubové činnosti, a za druhé ho opakovaně oslovují neznámí Vontové, jako by ho znali. Parta Tondy Plíhala dokonce začne rozšiřovat zvěsti, že Mirek tajně šéfuje jedné stínadelské partě, což nabourá důvěru Druhostraníků v Rychlé šípy i mezi nimi a Mirkem. Vše se ale vysvětlí – Mirkova liknavost tím, že se potýkal se zhoršeným prospěchem a místo dobrodružných výprav se musel doma učit, což se styděl před ostatními přiznat. Druhá záhada tkví v tom, že ve Stínadlech žije Dušínův skoro dokonalý fyzický dvojník jménem Mirek Daneš. Ten je vedoucím vontské skupiny, která zajala jejich psa Bublinu. Rychlé šípy s Danešem vyjednávají o jeho puštění a nakonec se pokusí ho osvobodit na vlastní pěst, ale je pozdě, pes vinou špatného zacházení právě pošel.\n\nJak ve Stínadlech díky ukořistěným TAM-TAMům vchází ve známost šíře znalostí Rychlých šípů o jejich historii, stává se zde pro ně půda stále žhavější. Přesto se tam dále odvažují, hnáni touhou získat ježka v kleci a dostat se k plánu Tleskačova létacího kola, o jehož umístění v ježku vědí jen oni. Při jednom pronásledování se skryjí v korytě Černé vody, kde se nečekaně setkávají s Otakarem Losnou, který se díky nim kdysi málem stal Velkým Vontem. Losna k nim stále cítí vděk a přátelství, a mimo jiné jim sdělí, že záhadným vedoucím spolku Uctívačů ginga je samotný Mažňák, jeho tehdejší soupeř, který jediný kromě RŠ má jakousi představu o velikosti tajemství ježka v kleci. Losna jim dále řekne, že sám už neusiluje o titul Velkého Vonta, ale snaží se k němu pomoci svému slepému kamarádu Vláďovi Dratušovi ze sdružení Žlutý květ. Rychlé šípy se pak připletou k dalšímu vontskému honu na Široka, a když se ten při jednom hazardním skoku zraní, pomohou mu a ošetří ho. Široko je vděčný a za odměnu jim odkryje svou identitu – jde o někdejšího Velkého Vonta, který se snaží ve Stínadlech najít vhodného adepta, jemuž by mohl ježka předat. Nyní se rozhodne dát ho Rychlým šípům pro jejich přátele ve Žlutém květu.\n\nHoši to splní, předtím ale konečně ve své klubovně ježka vyndají z klece a rozšroubují. Ke svému krutému zklamání však zjistí, že ježek byl ve stoce prožrán rzí a tekutina jeho obsah zničila. Rychlé šípy pak konečně dají ježka v kleci do rukou Vláďovi Dratušovi, který díky této symbolice i svému charismatu ve volbách zvítězí a stane se Velkým Vontem. Ve Stínadlech znovu zavládne mír a pořádek.\nKniha poprvé vycházela jako vkládaná příloha časopisu \"Vpřed\". První knižní vydání je z roku 1970. Byla zfilmována spolu s 1. dílem stínadelské trilogie v seriálu \"Záhada hlavolamu\".\n\nMarko Čermák podle románu podobně jako u \"Záhady hlavolamu\" nakreslil komiks.\n\n\n\nV 80. letech, tedy s odstupem téměř 40 let, dopsal Foglar volné pokračování příběhu nazvané \"Tajemství Velkého Vonta\".\n\nDVORSKÝ, Miloš: \"Mýtus zvaný Stínadla\". Druhé, rozšířené vydání. NZB, Praha, 2011. ISBN 978-80-904272-5-9\n\n"}
{"id": "226566", "url": "https://cs.wikipedia.org/wiki?curid=226566", "title": "Zasloužilý trenér", "text": "Zasloužilý trenér\n\nZasloužilý trenér byl čestný titul, který ÚV ČSTV uděloval trenérům v bývalém Československu.\n\nTitul zasloužilý trenér byl udělován za dlouhodobou trenérskou činnost vedoucí k mimořádným úspěchům sportovních svěřenců nejlépe na mezinárodní scéně. Oceňována však byla i práce s mládeží, školení dalších trenérů a publikační činnost.\n\n\n"}
{"id": "226567", "url": "https://cs.wikipedia.org/wiki?curid=226567", "title": "Weissmies", "text": "Weissmies\n\nWeissmies najdeme ve švýcarské části Walliských Alp, ve skupině Weissmiesgruppe, kde je se svými 4017 metry (dříve uváděno 4023m) nejvyšším vrcholem. Prvovýstup provedli roku 1855 Jakob Christian Häusser a Peter Josef Zurbriggen.\n\nNormální výstupová cesta začíná u konečné stanice lanovky (Hohsaas, 3200 m) vedoucí ze známého horského střediska Saas-Grund a prakticky celá vede po trhlinami rozervaném ledovci. Od horní stanice je nutno počítat se zhruba 3 až 4 hodinami pochodu. Při použití lanovky je výstup na vrchol jednodenní záležitost.\n\nDruhá možná cesta na vrchol vede od jihozápadu z malého střediska Saas-Almagell (1672 m) k chatě Almageller Hütte (2896 m) a dále přes sedlo Zwischbergenpass a JJZ hřeben až na vrchol.\n\nObě výstupové cesty vyžadují zkušenosti s pohybem ve vysokohorském terénu a patřičné vybavení.\n\n"}
{"id": "226573", "url": "https://cs.wikipedia.org/wiki?curid=226573", "title": "Fellner a Helmer", "text": "Fellner a Helmer\n\nAteliér Fellner a Helmer (\"Büro Fellner und Helmer\", nebo \"Fellner & Helmer\"), založený roku 1873, byl koncem 19. století jedním z nejznámějších architektonických ateliérů v Rakousko-Uhersku.\n\nMajiteli společnosti byli architekti Ferdinand Fellner (1847–1916) a Hermann Helmer (1850–1919) navrhli a vyprojektovali za 43 let své spolupráce více než 200 staveb, které byly následně realizovány především na území tehdejšího Rakouska-Uherska. Většina jimi navržených budov dodnes existuje a nalezneme je v oblasti od Švýcarska po Rusko. Budovy jsou většinou postaveny a vyzdobeny v historizujícím slohu (novorenesance, neoklasicismus, novobaroko), někdy s prvky secese. Častými spolupracovníky ateliéru při výzdobě interiérů i exteriérů budov byli významní umělci té doby – Gustav Klimt, Ernst Klimt, Franz Matsch, Hans Makart, Theodor Friedl a mnozí další.\n\nSpecializací ateliéru Fellner a Helmer byly budovy divadelní a koncertní, u nichž se tito architekti zaměřili podstatnou měrou na bezpečnost a funkčnost provozu divadla. Bezpečnostní hlediska začala hrát důležitou roli při stavbě těchto budov poté, co koncem 19. století vyhořela celá řada divadel v Evropě i USA (asi nejtragičtější požár vypukl v roce 1881 v divadle Ringtheater ve Vídni, při němž zahynulo 400 diváků). Právě Ateliér Fellner a Helmer zareagoval na novou poptávku nejrychleji a důraz na bezpečnostní hlediska se stal důležitou součástí jeho firemní pověsti. Díky tomu byli architekti Fellner a Helmer v průběhu let pověřeni návrhem a realizací asi 50 divadelních budov – např. v Záhřebu, Salcburku, Berlíně, Segedíně, Bratislavě, Štýrském Hradci, Curychu, Budapešti a samozřejmě ve Vídni (např. Volkstheater nebo koncertní sál Ronacher). V Sofii v roce 1906 vzniklo podle jejich návrhu Národní divadlo.\n\nNa území dnešní České republiky nalezneme jejich divadelní budovy v Praze (Nové německé divadlo v Praze, tj. dnešní Státní opera), Brně (Mahenovo divadlo), Liberci, Jablonci nad Nisou a Karlových Varech (Městské divadlo, Císařské lázně, grandhotel Pupp, zámek Žinkovy ad.\n\nMimo divadel projektoval atelier Fellner a Helmer i další budovy. K nejmalebnějším ukázkám jeho práce patří romantická přestavba zámku Žinkovy nedaleko Nepomuku na jižním Plzeňsku.\n\nKromě bezpečnostních hledisek byla firma Fellner a Helmer vyhlášena také tím, že měla přijatelné ceny a přesně dodržovala termíny. I díky tomu získali architekti Fellner a Helmer zakázky na řadu dalších staveb různého využití a účelu – projektovali činžovní domy (těch bylo více jak 100, asi nejznámější je luxusní obytný komplex Margarethenhof ve Vídni), obchodní domy (těch bylo 27), vily, paláce a zámky (těchto staveb projektovali asi 60, na území České republiky např. zámek Žinkovy), hotely, továrny, hvězdárny a lázeňské budovy a kolonády. Výraznou měrou zasáhli tito dva architekti do celkového vzhledu především dvou lázeňských měst – Badenu a Karlových Varů. V Karlových Varech bylo podle jejich plánů vystavěno asi 20 budov. Mezi ty nejznámější patří už výše zmíněné divadlo, a dále Císařské lázně, Grandhotel Pupp, rozhledna Goethova vyhlídka, Kolonáda Sadového pramene, z níž dnes zůstalo již jen torzo a litinová Vřídelní kolonáda, která již neexistuje – na počátku druhé světové války byla rozebrána a materiál z ní využit pro válečné účely.\nV roce 1991 byla založena v K. Varech nezisková společnost Fellner a Helmer Ottou Němcem a Martinem Loydou. Tato společnost od roku 1991 do roku 2019, kdy zemřel zakladatel a president společnosti Otto Němec, vyvíjela řadu kulturních aktiv, přednášek a propagačních činností pro větší známost stavitelů Fellner a Helmer. Otto Němec za svoji činnost byl v roce 2019 navržen na čestné občanství města Karlovy Vary. \n\n\n"}
{"id": "226574", "url": "https://cs.wikipedia.org/wiki?curid=226574", "title": "Walk Into Light", "text": "Walk Into Light\n\nWalk Into Light (1983) je prvním sólovým albem vydaným vedoucím skupiny Jethro Tull, Ianem Andersonem. (Původně bylo jako sólové zamýšleno album \"A\", které pak však bylo vydáno jako řadové album skupiny Jethro Tull). Na albu Walk Into Light Anderson úzce spolupracoval s pozdějším klávesistou Jethro Tull, Peter-John Vetteseem.\n\n\n\n"}
{"id": "226578", "url": "https://cs.wikipedia.org/wiki?curid=226578", "title": "Simon Fraser", "text": "Simon Fraser\n\nSimon Fraser (1776 – 18. srpna 1862) byl obchodník s kožešinami a průzkumník, který na svých cestách prozkoumal velkou část dnešní kanadské provincie Britská Kolumbie. Pracoval pro Severozápadní společnost se sídlem v Montrealu. V roce 1805 byl vybrán do vedení všech aktivit Severozápadní společnosti na západ od Skalistých hor. Zodpovídal za vybudování prvních obchodních středisek, v roku 1808 prozkoumal velkou řeku nesoucí dnes jeho jméno - řeku Fraser. Jeho průzkumná činnost v této oblasti přispěla k pozdějšímu umístění kanadsko-americké státní hranice podél 49 rovnoběžky, protože jako britský občan byl prvním Evropanem, který tu založil trvalé osídlení.\n\nByl potomkem skotských horalů pocházejících z osady Culbokie, nacházející se asi 20 kilometrů na sever od skotského města Inverness. Narodil se ve městě Mapletown v státě Vermont v USA během Americké války za nezávislost. Nejmladší člen rodiny která čítala osm dětí. Jeho otce, kapitána britské armády zajali při bitvě o Saratogu, následně zemřel v americkém zajetí. Po skončení války se jeho matka i s rodinou přestěhovala do Kanady. S pomocí jejího strýce, který byl soudce v \"Court of Common Pleas\" (předchůdce dnešního anglického nejvyššího soudu) se rodina usadila v blízkosti dnešního města Cadillac v Quebecu.\nVe čtrnácti letech odešel Fraser do Montrealu a za dva roky se po absolvování školení stal zaměstnancem Severozápadní společnosti. Jeho dva strýcové byli obchodníci s kožešinami, což v té době představovalo hlavní obchodní činnost v Montrealu. Další příbuzný Fraserů Simon McTavish zastával významnou funkci v Severozápadní společnosti. V období mezi roky 1792 až 1805 Fraser pracoval jako zaměstnanec společnosti v oblasti Athabasca. Z tohoto období o něm neexistují přesné údaje, zřejmě se mu však nedařilo zle, protože se v roku 1801 stal plnoprávním partnerem společnosti v relativně mladém věku - v 25 letech.\n\nV roce 1789 pověřila Severozápadní společnost Alexandra Mackenzieho, aby našel cestu po řece, kterou by se dalo dostat k Tichému Oceánu. Nalézt ji se podařilo až v roce 1793, vedla proti proudu řeky West Road s pokračováním po proudu řeky Bella Coola. Objev této cesty otevřel nové možnosti obchodu s kožešinami, avšak její náročnost byla příliš velká, aby mohla sloužit jako obchodní cesta na západ k oceánu. Fraser zodpovídal za rozšíření obchodu na západ od Skalistých hor. Mackenzieho cestu lze chápat jako průzkumnou výpravu, zatímco Fraserovou úlohou bylo postavit trvalé obchodní sídla, prozkoumat trasy možných nových obchodních cest a vznést nárok společnosti na oblast západně od Skalistých hor. V tomto smyslu se dá říci, že zodpovídal za postavení prvních evropských osad v oblasti dnešní provincie Britská Kolumbie.\n\nNa podzim roku 1805 se vydal proti proudu řeky Peace, přičemž založil východně od kaňonu Peace River obchodní sídlo Rocky Mountain Portage House (v současnosti Hudson's Hope). Přes zimu se Fraser a jeho lidi dostali skrz hory, pluli proti proudu řek Parsnip a Pack a založili sídlo Trout Lake Fort (Fort McLeod), nacházející se na břehu dnešního jezera McLeod. Tato stanice znamenala první trvalé evropské osídlení ležící na západ od Skalistých hor v dnešní Kanadě. Nově objevené území nazval Nová Kaledonie, po domově svých předků ve Skotsku.\nDetailnější průzkumy jeho asistenta Jamese McDougalla vedly k objevení jezera Carrier, nyní známé jako jezero Stuart. Na jeho břehu postavil v roce 1806 další osídlení - Fort St. James. Odkud poslal svého dalšího asistenta Johna Stuarta na západ k jezeru Fraser, kde později dva muži postavili další sídlo, které je nyní známe pod názvem Fort Fraser.\n\nFraser od původních indiánských obyvatel zjistil, že řeky Fraser se dá dosáhnout splavením řeky Stuart, která vytéká ze stejnojmenného jezera, následně se musí vydat proti proudu řeky Nechako, až k jejímu soutoku s řekou Faser. Byl to jeho nápad, aby zmapovali řeku (řeku Fraser), o které se mylně domníval, že je řekou Kolumbie, jejíž ústí roku 1792 prozkoumal Robert Gray. Kvůli nedostatku mužů a zásob se musel svého plánu začít cestu v roce 1806 vzdát. Další zásoby měly dorazit až na podzim příštího roku. Proto předtím podnikl cestu k soutoku řek Nechako a Fraser, kde založil osadu Fort George (Prince George).\n\nFraser opustil Fort George 28. května 1808 na čtyřech kánoích, v kterých bylo 24 jeho společníků. Indiáni ho od počátku varovali, že řeku dále po jejím proudu není možné překonat. Už jen zdolání jejích peřejí se ukázalo být extrémně náročné. Po třinácti dnech on i jeho muži opustili kanoe a pokračovali ve své cestě pěšky, přičemž si občas půjčovali kanoe od indiánských kmenů, na které při své cestě narazili.\n\nBěhem cesty se projevil jako schopný vyjednávač a diplomat, když se mu podařilo navázat s indiánskými kmeny, které potkali, přátelské vztahy. Dal si pozor, aby osadám, které ležely dále po proudu oznámil svoje přátelské záměry a dobu jeho příchodu. Tento přístup se ukázal být efektivní, přesto se setkal s nepřátelským chováním kmene \"Musqueam\" na místě dnešního Vancouveru. Musqueamové ho pronásledovali, což způsobilo, že nemohl detailněji zmapovat úžinu Strait of Georgia. Další pronásledování výprava zažila od sousedního kmene \"Kwantlen\". Poté, co zjistil, že řeka po proudu, kterou se plavili, není Columbie, zavládlo ve výpravě zklamání. Splavení řeky Fraser trvalo 36 dní.\nNávrat do Fort George se ukázal být ještě náročnější, protože nepřátelské chování, které výprava zažila při ústí řeky Fraser, se rozšířilo i proti proudu. Nepřátelství domorodého obyvatelstva a neustálá smrtelná hrozba vyústily téměř ve vzpouru, protože Fraserovi muži chtěli jít na zpáteční cestě po souši.\nNakonec Fraser vzpouru potlačil a 6. srpna 1808 stanuli zpět ve Fort George, kde cestu začínali. Cesta proti proudu jim zabrala 37 dní.\n\nPouze 32 let měl Fraser, když se vrátil ze své epické výpravy po řece, která měla jednoho dne nést jeho jméno a při které založil trvalé osídlení v tehdejší Nové Kaledonii. Následujících jedenáct let obchodoval s kožešinami v Severozápadní společnosti.\nNovou Kaledonii opustil roku 1809 a odešel do oblasti \"Athabasca\", kde setrval až do roku 1814. Většinu času tam pracoval ve vedení oblasti \"Mackenzie River\" v Severozápadních teritoriích. Později byl přeložen do \"Red River Valley\", kde se ocitl uprostřed sporu mezi Severozápadní společností a \"Thomasem Douglasem\", lordem ze Selkirku, který vlastnil většinu akcií Společnosti Hudsonova zálivu a který založil kolonii Red River. Konflikt vyvrcholil bitvou u Sedmi dubů v červnu 1816. Výsledkem byla smrt guvernéra kolonie \"Roberta Sempla\" a devatenácti dalších lidí. I když se do přestřelky on sám nezapojil, lord Selkirk ho v osadě \"Fort William\" zatknul. V září jej převezli do Montrealu, kde byl však ihned propuštěný na kauci.\nKdyž v roce 1817 Severozápadní společnost převzala kontrolu nad osadou Fort William, vrátil se zpět. Bylo to naposledy, co se věnoval obchodu s kožešinami. Následující rok jej spolu s dalšími pěti partnery zprostili všech obvinění za účast v přestřelce.\n\nObchodu s kožešinami zanechal a usadil se ve městě Cornwall v provincii Ontario, kde se po dvou letech i oženil. Sloužil jako kapitán Prvního regimentu Stormontské milice během nepokojů v roce 1837. Měl osm dětí, pět synů a tři dcery. Byl jedním z posledních žijících partnerů Severozápadní společnosti. Zemřel 18. srpna 1862 ve věku 86 let. Jeho žena zemřela hned na druhý den, oba byli pochováni do jednoduchého hrobu na Římskokatolickém hřbitově ve St. Andrew's.\n\n\n\n"}
{"id": "226579", "url": "https://cs.wikipedia.org/wiki?curid=226579", "title": "Vlásenický potok", "text": "Vlásenický potok\n\nVlásenický potok (někdy též Jelení potok) je pravostranný přítok řeky Lužnice. Potok je dlouhý přibližně 12 km; a odvodňuje území o ploše asi 30 km. Do Lužnice se vlévá 7 km po proudu od Tábora.\n\nVlásenický potok pramení v Přírodním parku Jistebnická vrchovina na svahu vrchu \"Dehetník\" (680 m n. m.), nad obcí Podol míří k jihu, přes několik menších rybníků protéká obcí Vlásenice, zleva přibírá vodu \"Leštěnského potoka\" a pod vsí Třemešná zprava \"Májovský potok\". Mezi obcemi Meziříčí a Dražice se zleva vlévá \"Pasecký potok\".\n\nPotom Vlásenický potok míří k jihu hlubokým údolím se skalnatými svahy, porostlými smrkovým lesem (v údolí při potoce rostou kapradiny pérovníku pštrosího \"(Matteuccia truthiopteris)\" – ohrožený druh naší květeny), je zde přírodní památka Vlásenický potok. Nakonec se zprava vlévá do řeky Lužnice asi 600 m pod \"Matoušovským mlýnem\".\n\n\n"}
{"id": "226585", "url": "https://cs.wikipedia.org/wiki?curid=226585", "title": "II. třída okresu Blansko", "text": "II. třída okresu Blansko\n\nII. třída okresu Blansko (Okresní přebor II. třídy) tvoří společně s ostatními druhými třídami skupiny osmé nejvyšší fotbalové soutěže v Česku. Je řízena Okresním fotbalovým svazem Blansko (OFS Blansko). Hraje se každý rok od léta do jara se zimní přestávkou. Účastní se ji 14 týmů z okresu Blansko, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I. B třídy Jihomoravského kraje – skupiny B. Poslední dva týmy sestupují do III. třídy okresu Blansko. Do II. třídy vždy postupuje vítězný a druhý tým z III. třídy.\n\n\n"}
{"id": "226586", "url": "https://cs.wikipedia.org/wiki?curid=226586", "title": "III. třída okresu Blansko", "text": "III. třída okresu Blansko\n\nIII. třída okresu Blansko (okresní soutěž III. třídy) patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Blansko. Hraje se každý rok od léta do jara se zimní přestávkou. Účastní se ji 14 týmů z okresu okresu Blansko, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do II. třídy okresu Blansko. Poslední dva týmy sestupují do IV. třídy. Do III. třídy vždy postupuje vítězný a druhý tým z IV. třídy.\n\n"}
{"id": "226587", "url": "https://cs.wikipedia.org/wiki?curid=226587", "title": "Travná", "text": "Travná\n\nNázev Travná má více sídel:\n\n"}
{"id": "226590", "url": "https://cs.wikipedia.org/wiki?curid=226590", "title": "Get Rich or Die Tryin'", "text": "Get Rich or Die Tryin'\n\nGet Rich or Die Tryin' je debutové studiové album amerického rappera 50 Centa. Bylo vydáno 11. února 2003 u společnosti Interscope Records pod labely Aftermath Entertainment a Shady Records. Toto 8x platinové album na dlouhou dobu obsadilo první příčku The Billboard 200 a celosvětově se ho prodalo 13 milionů kusů.\n\nDíky GRODT, které znovu dostalo Hip hop masově do hitparád, nastal comeback žánru zvaný gangsta rap. Album je dnes považováno za \"klasické\". Stejný název nese i jeho film z roku 2005.\n\nTím, že se single \"In Da Club\" stal \"#1\" hitem na \"Billboard Chart\" v roce 2003, to bylo poprvé od roku 1994, kdy měl jeden umělec \"#1\" album i single zároveň.\n\nKvůli svému obsahu muselo být album vydáno i ve speciální cenzurované verzi (kvůli rýmům o drogách a násilí).\n\nAlbum obsahuje několik \"diss tracků\" na rappery jako jsou Ja Rule, Cadillac Tah a Black Child, také na businessmana jménem Irv Gotti.\nPíseň \"Back Down\" byla časopisem \"XXL\" zařazena mezi nejlepší diss tracky vůbec.\n\nNa albu hostují: Eminem, Nate Dogg, a také členové skupiny G-Unit (Tony Yayo, Lloyd Banks, Young Buck).\n\nSingly \"In da Club\" a \"21 Questions\" se vyšplhaly na první místo v US žebříčku Billboard Hot 100 a staly se multiplatinovými, velký úspěch zaznamenaly i v dalších zemích.\n\nTřetí singl \"P.I.M.P.\" se umístil na třetí příčce žebříčku Hot 100 a získal zlatou certifikaci. Posledním singlem byla píseň \"If I Can't\", která se umístila v druhé polovině žebříčku. Ke všem singlům byly vydány videoklipy.\n\nAlba se prodalo 872 000 první týden a 822 000 druhý týden prodeje v USA. Za první tři týdny se prodalo přes dva miliony kusů a s bilancí prodeje přes 500 000 za týden, to se naposledy povedlo, v roce 2000, skupině Backstreet Boys. Album si udrželo svou #1 pozici celých šest týdnů. Do konce roku se alba prodalo 6 milionů kusů v USA. Celkově v USA přes 8 milionů a nakonec celosvětově okolo 13 milionů.\n\n"}
{"id": "226592", "url": "https://cs.wikipedia.org/wiki?curid=226592", "title": "Edwin Thompson Jaynes", "text": "Edwin Thompson Jaynes\n\nEdwin Thompson Jaynes (5. července 1922 – 30. dubna 1998) byl americký fyzik a metodolog, známý pracemi zejména ve statistické fyzice, teorii pravděpodobnosti a spektroskopii.\n\nE. T. Jaynes původně začal svou disertaci pod vedením Oppenheimera, dokončil ji však pod vedením Eugena Wignera na University of Princeton. Právě od něj poprvé slyšel myšlenku, že pojmy entropie i pravděpodobnost jsou definovány teprve po zadání úrovně popisu, a mají tedy nutně a nevyhnutelně do určité míry antropomorfní charakter. Tato myšlenka mladého Jaynese hluboce ovlivnila a přivedla jej posléze k jeho zásadním pracím ve statistické termodynamice a teorii pravděpodobnosti, včetně mnoha aplikací. Velmi rozsáhlý a vlivný vědecký odkaz Edwina Jaynese je z velké části zpřístupněn na Internetu.\n\nV roce 1957 uveřejnil Jaynes mimořádně vlivnou a významnou práci, ve které vyložil statistickou mechaniku z pohledu teorie informace.\nV ní rozvinul metodu maximální entropie (MaxEnt). Podařilo se mu tak hlouběji pochopit, proč vlastně funguje Gibbsova metoda statistické mechaniky, např. jeho metoda velkého kanonického rozdělení. Současně také Jaynes zdůvodnil, proč statistická mechanika v tradičnějším pojetí Boltzmanna či Ehrenfesta vede k principiálním nesnázím i paradoxům. Jaynes ukázal, že např. ergodická hypotéza není pro většinu cílů statistické fyziky vůbec zapotřebí. Okolo r. 1963 navíc Jaynes ukázal, že tzv. nerovnovážná statistická termodynamika či tzv. fyzikální kinetika je již obsažena ve formalismu metody maximální entropie a de facto nevyžaduje žádné nové principy. Např. transportní rovnice či kinetické koeficienty tak vyplynuly přímo ze základního formalismu MaxEnt.\n\nSoučasně se statistickou fyzikou Jaynes rozpracoval obecnější hledisko na teorii pravděpodobnosti, které je též velmi příhodné pro práci ve fyzice i jiných aplikacích. Teorii pravděpodobnosti rozvinul jako zobecnění klasické (aristotelovské) logiky na situace, kdy pracujeme s neúplnou (parciální) informací o zadaném systému. V klasické logice máme úplnou informaci o systému a můžeme proto všem možným hypotézám (mikroskopickým stavům) systému přiřadit pravdivostní hodnotu „1“ či „0“. V teorii pravděpodobnosti však vycházíme pouze z neúplné informace o systému, a tudíž můžeme přiřadit jednotlivým hypotézám (stavům systému) reálné číslo v intervalu mezi 0 a 1. Studiem originálních prací Laplace se též Jaynes ubezpečil, že „jeho“ pojetí teorie pravděpodobnosti, ve smyslu zobecněné logiky, představuje vlastně návrat k Laplaceovým myšlenkám, - které byly v následujícím století deformovány i zkomoleny mnohem užší, tzv. frekvencionistickou školou pravděpodobnosti (zejména von Mises).\n\nVýstavba teorie pravděpodobnosti v Jaynesově pojetí – coby zobecněná logika – klade za výchozí součinové a součtové pravidlo a důsledně pracuje s pojmem podmíněná pravděpodobnost. Jaynes ukazuje, že toto pojetí nevyžaduje žádné odkazy na často neuskutečnitelný „hromadný výskyt jevu ve stabilních podmínkách“, jako je to vyžadováno u tzv. \"frekvenionistické\" školy pravděpodobnosti. Ta je pouze určitou velmi speciální aplikací obecněji chápané teorie pravděpodobnosti. Jaynesovo pojetí je naopak prakticky ekvivalentní Kolmogorovově axiomatice teorie pravděpodobnosti, založené na teorii míry. Obě tato pojetí – Jaynesovo i Kolmogorovovo – umožňují přiřazovat pravděpodobnosti i jevům, u nichž nelze splnit hromadnost výskytu a ustálenost podmínek. Jaynes navíc ukázal, že některé výchozí pravděpodobnosti je vždy nutné zadat apriori, takže používání apriorní pravděpodobnosti v Bayesově formuli je obecně nevyhnutelné.\n\nJaynes se také mimořádně zasloužil o pochopení závažné letité otázky, nakolik je teorie pravděpodobnosti jedinečná a výlučná. Rozpoznal přitom zásadní význam prací Richarda T. Coxe, které dále rozpracoval. Jaynes a Cox ukázali, že dva ústřední vztahy teorie pravděpodobnosti, tzv. součtové pravidlo a součinové pravidlo (Bayesův teorém), jsou jediným matematickým řešením velmi elementárních požadavků na bezespornost a konzistenci pravděpodobnostního kalkulu. To představuje velmi závažný a pro mnohé autory až dodnes překvapivý výsledek, neboť je velmi rozšířená domněnka, že pravidla teorie pravděpodobnosti mají spíše „smluvní“ charakter a je možné je nejrůznějším způsobem měnit nejen formálně, ale i obsahově. Teorie pravděpodobnosti tedy představuje velmi „tuhý“ a unikátní systém, který prakticky nelze nahradit nějakým jiným „pravděpodobnostním“ kalkulem, aniž bychom se dostali do konfliktu se základními požadavky racionality. Kupříkladu – odvození pravděpodobnostních hodnot různými a stejně logicky možnými cestami by pak obecně vedlo k různým výsledkům.\n\nJaynes vytvořil nadčasové vědecké dílo a řada jeho prací se dočkala mimořádného citačního ohlasu až s odstupem desetiletí. Inspirují též styl a etika Jaynesovy vědecké cesty. Hájil nezávislost vědecké práce a nikdy nepodléhal psychóze „publish or perish“, kvůli níž též neváhal po dekádě úspěšné kariéry přejít ze Stanfordovy univerzity na Washington University. Jeho četné uveřejněné recenze i polemiky ukazují, že se nikdy nesnížil k napadání oponenta namísto věcné argumentace – což se nedá říci o řadě jeho vědeckých odpůrců. Ve svých pracích Jaynes vždy usiloval o zachycení základní myšlenky tak, aby neutonula v záplavě zdánlivě „exaktního“, ale ve skutečnosti bezobsažného a zbytečného formalismu. Současně zdůrazňoval, že koncepční neujasněnost či chybná interpretace teorie i experimentu může být sotva nahrazena např. tradičním stylem \"definice-věta-důkaz\". V jeho mistrovském a rozsáhlém díle \"Probability Theory – the Logic of Science\", které již po Jaynesově smrti připravil k vydání Larry Bretthorst, nalezneme též kapitoly a řadu poznámek, které velmi zasvěceně a odvážně diskutují též o často opomíjených aspektech vědecké práce. Viz\n"}
{"id": "226594", "url": "https://cs.wikipedia.org/wiki?curid=226594", "title": "Státní souhlas k výkonu duchovenské činnosti", "text": "Státní souhlas k výkonu duchovenské činnosti\n\nStátní souhlas k výkonu duchovenské činnosti (často označováno jen státní souhlas) bylo rozhodnutí, kterým v komunistickém Československu státní úřady povolovaly duchovním církví a náboženských společností výkon jejich činnosti v duchovní správě, církevní administrativě nebo v ústavech pro výchovu duchovních, a které bylo též podmínkou přiznání platu. O státním souhlasu se dobové právní předpisy zmiňovaly též v souvislosti se zřizováním míst v církevní administrativě i s působením církví a náboženských společností jako takových. \n\nZásadní rozhodnutí národních výborů o udělení, případně odnětí státního souhlasu k výkonu duchovenské činnosti měla být podepsána pověřeným místopředsedou krajského nebo okresního národního výboru, následná rozhodnutí (např. platové výměry, přiznání přídavků na děti apod.) vyřizovali tajemníci pro věci církevní KNV nebo ONV.\n\nO státní souhlas žádala církev nebo sám duchovní národní výbor (běžní kněží), případně Státní úřad pro věci církevní nebo vládu (vyšší církevní hodnostáři). Státní úřady jeho udělování a odnímání běžně používaly k vydírání duchovních, jejich přemisťování v rámci republiky (souhlas byl zpravidla místně specifikován) či k jejich odstranění z duchovní správy.\n\nPokud kněz vykonával své povolání bez státního souhlasu, nebyly mu přiznány „osobní požitky“ (zejména plat a následně důchod). Zároveň byl i dále perzekvován: působení bez státního souhlasu bylo obvykle kvalifikováno jako trestný čin \"maření dozoru nad církvemi a náboženskými společnostmi\" (par. 178 trestního zákona, zrušen k 31. 1. 1990, lidově nazývaný \"mařena\" - uvádí například Sváťa Karásek). Tohoto trestného činu se dopouštěl i kněz, který by vykonal nějaký kněžský úkon mimo místo, pro něž byl jeho souhlas vyměřen (často např. kněz, který vedl své farníky na pouť, nesměl na poutním místě sloužit mši).\n\nUdělení státního souhlasu bylo podmíněno složením slibu věrnosti republice:\n\n\"„Slibuji na svou čest a svědomí, že budu věren Československé republice a jejímu lidově demokratickému zřízení a že nepodniknu nic, co by bylo proti jejím zájmům, bezpečnosti a celistvosti. Budu jako občan lidově demokratického státu plnit svědomitě povinnosti, jež vyplývají z mého postavení, a vynasnažím se podle svých sil podporovat budovatelské úsilí směřující k blahu lidu.“\"\n\nSouhlasy byly udělovány na základě § 1 a 2 zákona č. 218/1949 Sb., o hospodářském zabezpečení církví a náboženských společností státem, který byl účinný v období 1. listopadu 1949 do 20. listopadu 1992, a nařízení č. 223/1949 Sb. vlády Československé republiky, o hospodářském zabezpečení náboženských společností státem (změny: 36/1971 Sb., 47/1981 Sb., 425/1990 Sb., 578/1990 Sb., zrušen 522/1992 Sb.). \n\n"}
{"id": "226596", "url": "https://cs.wikipedia.org/wiki?curid=226596", "title": "Holubovití", "text": "Holubovití\n\nHolubovití (Columbidae) je rozsáhlá skupina ptáků čítající až 310 druhů, žijících po celém světě, až na Antarktidu a několik ostrovů.\n\nVětšina holubů žije na území Asie a Austrálie, kde se vyskytují v mnoha krásně vybarvených variacích. V Česku je nejhojnějším druhem z čeledi holubovití holub domácí, ale hojná je v České republice také hrdlička zahradní nebo holub hřivnáč, méně hrdlička divoká a nejméně holub doupňák.\n\nNěkteří holubi dorůstají velikosti vrabce, jiní skoro krocana. Většina holubů má husté opeření a zavalitou mohutnou postavu a poměrně malou hlavu. Většinou se od sebe samec a samice neliší, jen někdy je samec jinak zbarven.\n\nHolubi mají zvláštní fenomén, spojovaný s rozmnožováním. Ve voleti vytvoří „tvaroh“, kterým krmí rodiče mláďata v prvních dnech jejich života. Tato výživná hmota má vysoký obsah bílkovin a tuku a voní jako sýr. Obvykle holubice snáší 1–2 vejce do vzdušného, ale přesto účelného hnízda, které staví z větví.\n\nMnoho holubů tráví většinu svého života na stromech a žere semena, plody, výhonky a jiný rostlinný materiál. Také někteří zemní holubi se živí na tímto způsobem. Holubi skvěle létají a mají výborný orientační smysl, který jim umožňuje, aby se vraceli „domů“ i z velkých vzdáleností.\n\n\n"}
{"id": "226598", "url": "https://cs.wikipedia.org/wiki?curid=226598", "title": "Ignaz Ginzkey", "text": "Ignaz Ginzkey\n\nIgnaz Ginzkey (25. června 1819 Vratislavice nad Nisou – 3. května 1876 tamtéž ) byl německý továrník a podnikatel. Díky svému důvtipu a schopnosti předvídat, založil továrnu na koberce a deky. Stal se jedním z největších fabrikantů v Čechách. Spoluzaložil také slavný vratislavický pivovar, vedl libereckou pobočklu obchodní a živnostenské komory a angažoval se i v občanském životě.\nNarodil se v německojazyčné rodině zahradníka a tkalce lněných látek, vyučil se rovněž zahradníkem a naučil se tkát, jak uměla většina krušnohorských venkovských obyvatel. \n\nJeho podnikání začalo již za otcova života roku 1840, kdy na tkalcovském stavu v rodném domku začal tkát první koberce. Matka Marie rozená Krätschmerová (+1847) rovněž tkala a dále syna naučila barvit vlněnou přízi. Po otcově smrti roku 1843 Ignaz zakoupil dva žakárové tkalcovské stroje. V roce 1844 se přestěhoval do domku č. 11 a za vypůjčené peníze zahájil výrobu vlněných koberců ve velkém. Roku 1847 se oženil s Julií Bergmannovou. Měli syny Ignáce, který se zapojil do rodinného podniku, a Wilhelma, který později vedl Obchodní a živnostenskou komoru v Liberci. V podnikání se jim začalo dařit hlavně díky tomu, že Ginzkey zpracovával ve velkém odpad z vlny a výčesků, jejichž dovoz ve velkém až z Francie mu zprostředkoval liberecký podnikatel Johann Liebig.\n\nPo čase získal Ginzkey od místního podnikatele Hausera další tovární objekt, aby mohl opět rozšířit výrobu. Roku 1847 jeho bratr Wilhelm zahájil provoz barvírny vlněné příze a dodával Ignazovi požadované polotovary. Tehdy měl Ignaz 6 tkalcovských stavů a v roce 1852 jich instaloval již 49. Zaměstnával desítky lidí z Vratislavic i okolí. Nejdříve své výrobky prodával na trzích v Liberci, později v Praze a nakonec, stejně jako mnozí jiní rakouští podnikatelé, i ve Vídni. V šedesátých letech slavil úspěchy na Světové výstavě v Londýně, odkud si dovezl nejen ocenění, ale i nový mechanický stav, podle kterého si nechal doma vyrobit další kopie a výrobu tak značně rozšířil.Roku 1861 zavedl do výroby první parní stroj a prostřednictvím jedné hamburské firmy začal koberce vyvážet do Spojených států amerických. \n\nRoku 1856 si pronajal objekty továrny v Pekle nedaleko rybníků, ale již po dvou letech, když se jejich hráze protrhly a způsobily mnoho škod, od záměru rozšířit výrobu i sem ustoupil a definitivně se rozhodl vyrábět koberce v prostoru mezi kostelem a řekou Nisou. Ani zde to však nebylo jednoduché. Majitelé pronajatých domů dělali problémy. Do hry vstoupil Ginzkeyův ochránce – velkotovárník Liebieg, půjčil mu peníze a tak byla vratislavická továrna na koberce v druhé půli 19. století nejen zachráněna, ale navíc značně rozšířena ještě o velkou barvírnu a tkalcovnu.\n\nV tuto dobu došlo k prvním problémům. Rakouské mocnářství zvýšilo cla a tím došlo i ke zdražení vlny. Ignaz Ginzkey však tento problém vyřešil po svém – zužitkovával materiál ze starých vlněných hadrů. Zakoupil další výrobní objekty a stavěl i nové. Továrnu opouštěly stovky koberců a továrník uplatnil další nápady. Zavedl do výroby umělou vlnu. Dále v roce 1870 zahájil ruční tkaní luxusních koberců, které do detailů kopírovaly orientální vzory. Tyto výrobky jej pak proslavily prodejem téměř po celém světě, zejména v Turecku.\n\nIgnaz Ginzkey nebyl jen „tvrdým“ kapitalistou, který se žene pouze za ziskem. Byl ze staré školy noblesních „nešlechtických šlechticů“, kteří si sice dopřávali pohodlí a požitky, avšak nezapomínali ani na blaho obce. Nechal zřídit domy pro své nejdůležitější zaměstnance, v tomto měl vzor ve svém příteli a velkopodnikateli Liebiegovi, založil nemocenskou pokladnu, zasadil se o vybudování silnice z Vratislavic do Vesce a Rochlice, velkou částku věnoval na výstavbu školy, prosadil zřízení pošty a na vlastní náklad ji vybavil telegrafem. Držel se hesla: „Co je dobré pro mne, hodí se i ostatním“. Pomohl také k založení zdejšího pivovaru, i když tato investice se nakonec ukázala jako ne zcela výhodná.\n\nIgnaz Ginzkey zemřel v roce 1876 na srdeční mrtvici. Zůstala po něm obrovská továrna na mechanicky i ručně vyráběné koberce a navíc ještě značka Austrian blantets, která proslavila další jeho výrobky – deky.\n\nPo otcově smrti převzali továrnu jeho synové Ignaz, Willi a Alfréd, kteří rozhodně nezůstali pozadu za svým zakladatelem a i díky nim se Továrna na koberce Ignaz Ginzkey & Co. ve Vratislavicích nad Nisou () stala světoznámou. Do povědomí vstoupila zakázkou pro newyorský hotel Walldorf Astoria, pro jehož halu byl utkán největší koberec na světě.\n\n\n"}
{"id": "226599", "url": "https://cs.wikipedia.org/wiki?curid=226599", "title": "Hochschwab", "text": "Hochschwab\n\nPohoří Hochschwab se nachází na samém východě spolkové země Štýrsko. Hochschwab je tvořen mohutným horským valem z bílo-červeného vápence a pro svou stavbu a dobrou dostupnost je ideálním cílem turistů a horolezců z České republiky. Nejvyšší vrchol pohoří leží takřka ve středu hlavního hřebene - Hochschwab (2 277 m n. m.). Pod vrcholem Hochschwab je postavena moderní chata Schiestlhaus (2 153 m n. m.) na jedné a budka bivaku Fleischer Biwakschachtel na druhé straně.\n\nVápencový hřeben pohoří Hochschwab se představuje jako první vskutku velehorský masiv od východu se všemi znaky alpské krajiny - vysokými masivními štíty s několikasetmetrovými stěnami, propastnými dolinami a s typickými alpskými loukami. Nejvyšší vrchol propůjčil jméno celému pohoří.\n\nRozloha pohoří Hochschwab činí 1 050 km². Na severu jej odděluje od Ybbstálských Alp hluboké údolí řeky Salza, západní hranici tvoří údolí potoka Vordernberg Bach. Na jihu je pohoří odděleno od Lavanttalských Alp významnou rakouskou řekou Mur a konečně na východě je pohoří ohraničeno tokem říčky Thörlbach.\n\nHory jsou zpřístupněny soustavou značených turistických stezek a přechod hlavního hřebene patří mezi velmi hodnotné zážitky. Technicky se jedná o jednoduchou turistiku, ale již skutečně vysokohorskou. V pohoří Hochschwab existuje několik zajištěných cest (např. \"G´Hacktes\" - žebříky, ocelová lana, zábradlí, celkově obtížnost B. Převýšení při výstupu na Hochschwab je 1 400 metrů. Za návštěvu slouží také zajímavá soutěska Fölzklamm.\n\nTržní obec a klimatické lázně Kurort Aflenz (765 m n. m., 1 060 obyvatel), leží na jižním úpatí pohoří Hochschwab. Ze severního okraje lázní (ústí doliny Bürgergraben) vede na louku Bürgeralm sedačková lanovka, odkud je možno vystoupit na rozhledový vršek Windgrube (1 809 m n. m., občerstvení). Pro výstup na Hochschwab od východu však musíme výše do hor. Vhodným místem k výstupu je horská chata Voisthalerhütte (1 654 m n. m., majetek ÖAV), stojící na okraji louky Dallwitzalm pod východní stěnou Wetterkogelu (2 055 m n. m.). Přístup na ní je možný i použitím dvojsedačkové lanovky na Burgeralp a odtud pěšky (3,30 hod.). Od jihu, v dolině Trawiestal, slouží jako výchozí bod hotel Bodenbauer Alpenhotel (884 m n. m.).\n\n\n\n"}
{"id": "226600", "url": "https://cs.wikipedia.org/wiki?curid=226600", "title": "Karel Třešňák (kanoista)", "text": "Karel Třešňák (kanoista)\n\nKarel Třešňák (* 21. února 1949 Karlovy Vary) je bývalý československý vodní slalomář a sjezdař, kanoista závodící v kategorii C1. Po své emigraci se usídlil na Havaji, kde se stal úspěšným závodníkem, trenérem a výrobcem kánoí pro tradiční vytrvalostní závody.\n\nOtec Karla Třešňáka byl automobilovým závodníkem, matka působila jako rozhodčí při závodech v alpském lyžování. Malého Karla i bratra Mirka brali rodiče na lyžařské závody s sebou, prvním Karlovým sportem se tak stalo lyžování. V kategorii mladších žáků se stal okresním přeborníkem v běhu na lyžích. Za domem, kde s rodiči bydlel, si také s kluky ze sousedství postavili cyklokrosovou trať, hrávali tu fotbal a v zimě hokej.\n\nKe kanoistice se dostal díky škole. Tři kantoři, ve volném čase vodáci, založili vodácký kroužek a Karel, tehdy v páté třídě, byl jedním z prvních, kdo se do něj přihlásil. Jeho první lodí byl kajak, který vyrobil společně s otcem. Po pár letech se přihlásil do Rudé hvězdy a začal jezdit na kánoi. V roce 1967 získal na mistrovství republiky stříbrnou medaili ve slalomu a bronzovou ve sjezdu a byl zařazen do seniorského reprezentačního družstva.\n\nV roce 1968 vyjel poprvé reprezentovat Československo do zahraničí, do francouzského Bourgu. Spolu s Petrem Sodomkou a Antonínem Trmalem vyjeli na první seznámení s řekou Iserou. To se Třešňákovi stalo málem osudným, v dravém proudu se s lodí převrhl a už se nedokázal dostat nad hladinu. Pod hladinou zůstal tři minuty a nebýt duchaplného zásahu Sodomky, byl by tehdy utonul.\n\nK jeho největším úspěchům na mistrovství světa ve slalomu patří stříbro z Muotathalu v roce 1973, bronz ze Spittalu v roce 1977, dvě zlaté medaile ze závodů hlídek (spolu se Sodomkou a Radilem) z let 1973 a 1975 a tři bronzové medaile ze závodů hlídek z let 1971, 1977 a 1979. Ve sjezdu pak páté místo z mistrovství světa v Meranu v roce 1971 a dvakrát stříbro v závodě hlídek v letech 1971 a 1973. Startoval také na Letních olympijských hrách 1972, kde v individuálním závodě C1 skončil na sedmém místě.\n\nV roce 1978 odjel na pozvání kanadské kanoistické federace do Kanady trénovat zdejší mládež. Zde také projel soutěskou na řece Thompson zvanou \"Čelisti smrti\" (až dole na břehu se dozvěděl, že byl prvním, kdo kdy tento úsek řeky sjel). Rok nato se v kanadském Jonquière konalo mistrovství světa, kam odjel v předstihu připravit vše potřebné. Na šampionátu skončil patnáctý v individuálním závodě a třetí v hlídkách.\n\nPo skončení mistrovství zůstal v Kanadě a ve Vancouveru se opět věnoval tréninku mládeže. Ten probíhal na řece Chocamons, nedaleko horského střediska Whistler. Zde ve stejnou dobu vedl lyžařské kurzy Toni Sailer, kterého napadlo oživit lyžařské kurzy jízdou na divoké vodě. Jedním z účastníků těchto kurzů byl předseda kanoistické federace Havajských ostrovů. Ten pozval Třešňáka na Havaj a během čtyř dnů mu vyřídil i potřebné vízum.\n\nNa Havaji ho nejvíce uchvátily kousky, které místní předváděli na windsurfingových prknech. Aby mu vůbec doma něco „tak úžasného“ někdo věřil, natočil si je pro jistotu na kameru. Tyto záběry mu však později přinesly problémy.\n\nPo dvouměsíčním pobytu za oceánem se vrátil do Československa. Pár týdnů po návratu uveřejnil v časopise \"Stadión\" několik fotografii havajských surfařů a windsurfařů. Tím vyšlo najevo, že pobýval nejen v Kanadě, ale i v USA, a problém byl na světě. Chtěli mu sebrat byt, který dostal jako československý reprezentant od ČSTV a nechybělo moc aby byl označen za špióna. Zastal se ho předseda ČSTV Antonín Himl a tak to skončilo pouze vyhazovem z Dukly.\n\nPři práci dálkově vystudoval FTVS a po ukončení studií nastoupil do ČÚV ČSTV, kde pracoval jako inspektor tréninkových středisek mládeže. Pak přišla nabídka Milana Svobody, trenéra juniorské reprezentace ČSSR, k trénování singlkanoistů. V roce 1981 se s týmem účastnil i prvního, tehdy ještě neoficiálního, mistrovství Evropy juniorů v rakouském Spittalu (českoslovenští junioři zde získali osm zlatých, šest stříbrných a jedenáct bronzových medailí).\n\nV roce 1982 přišla nabídka z Havajských ostrovů trénovat tamní vodáky. Nakonec, opět díky Himlově přímluvě, získal povolení a i s rodinou odjel na tři roky věnovat se trenérské práci na Havaji. Když se po třech letech vrátil, byl situací v Československu rozladěn a opět začal uvažovat o cestě za oceán, tentokrát natrvalo. Podařilo se mu sehnat vízum na cestu do Jugoslávie, odkud vedla jeho cesta zpět na Havaj. Založil firmu na výrobu lodí a postupně si začal budovat klientelu a opět se začal věnovat trenérské práci.\n\n\n"}
{"id": "226601", "url": "https://cs.wikipedia.org/wiki?curid=226601", "title": "Polypragmasie", "text": "Polypragmasie\n\nPolypragmasie (z řeckého \"polypragmoneo\" – dělat mnoho věcí najednou) označuje stav, kdy je najednou podáváno větší množství léků. Jedná se o častý problém zejména u starších pacientů. Na jednu stranu narůstá množství možných nežádoucích interakcí mezi jednotlivými léky, na druhou stranu klesá \"compliance\" pacienta.\n"}
{"id": "226602", "url": "https://cs.wikipedia.org/wiki?curid=226602", "title": "Eugen Wiškovský", "text": "Eugen Wiškovský\n\nEugen Wiškovský (20. září 1888 Dvůr Králové – 15. ledna 1964 Praha) byl český pedagog, filolog a amatérský fotograf.\n\nVystudoval filologii v Praze a v Ženevě. Od roku 1912 byl profesorem na gymnáziu v Kolíně, kde byl jeho žákem Jaromír Funke, s nímž se spřátelil. V roce 1937 se přestěhoval do Prahy, kde učil na reálce v Ječné ulici a od roku 1946 na dívčím reálném gymnáziu v Libni. Zabýval se také psychoanalýzou a překládal (např. spisy Sigmunda Freuda).\n\nOd roku 1930 byly fotografie Eugena Wiškovského publikovány v knihách a časopisech. V roce 1936 vystavoval v Kolíně a v Praze. V letech 1940 – 1948 psal články do fotografických časopisů. V letech 1940 – 1941 se podílel s Jaromírem Funkem a Josefem Ehmem na vydávání časopisu Fotografický obzor.\n\nFotografie Eugena Wiškovského, který patří k předním českým fotografům 30. let, jsou zaměřeny na tvar a estetiku fotografovaného předmětu (průmyslová architektura, krajina, geometrické detaily).\n\n\n\n\n\n"}
{"id": "226605", "url": "https://cs.wikipedia.org/wiki?curid=226605", "title": "Náměstí I. P. Pavlova", "text": "Náměstí I. P. Pavlova\n\nNáměstí I. P. Pavlova se nachází v Praze, na Novém Městě, východní stranou se dotýká Vinohrad. Pojmenováno je po ruském vědci Ivanu Petrovovičovi Pavlovovi. Slangově či hovorově se náměstí i zdejší stanice metra označuje nejčastěji jako Pavlák či Ípák, vzácněji \"Slinták,\" \"Slinťák\" či \"Slintáč\" (podle způsobu, jímž I. P. Pavlov zkoumal podmíněné reflexy psů).\n\nNáměstí vzniklo po odstranění zbytků Slepé brány, která byla součástí barokního novoměstského opevnění. Původně se v letech 1897–1925 nazývalo Komenského. V roce 1925 bylo přejmenováno na náměstí Petra Osvoboditele, podle srbského a prvního jugoslávského krále Petra Karađorđeviće. Za německé okupace v letech 1942–1945 se náměstí nazývalo U Slepé brány ( \"Am Blinden Tor\"), po válce se ještě nakrátko vrátil předválečný název. V letech 1948–1952 neslo název po Velké říjnové revoluci. Poté bylo pojmenováno po ruském (sovětském) fyziologovi Ivanu Petroviči Pavlovovi a tento název si udrželo i po sametové revoluci.\n\nV současné době je jeho význam spíše dopravní: kříží se zde Severojižní magistrála s významnou tramvajovou tratí v Ječné ulici. Jedná se o velmi rušnou křižovatku, kde často dochází k dopravním zácpám a nehodám. Vlivem vysokého automobilového provozu je zde značné znečištění ovzduší a jedna z nejvyšších koncentrací polétavého prachu v Česku. Většinu náměstí tvoří jízdní dráha, přesto se zde ale nachází jeden pruh se zelení a stromy. Z důvodu zachování tohoto pruhu nebyl vybudován pátý výstup z metra a proto lidé, jdoucí dolů na Václavské náměstí, musí přecházet komunikaci magistrály.\n\nPod náměstím se nachází stanice metra I. P. Pavlova. Většina výstupů ze stanice metra i všechny 4 stanice tramvaje s názvem I. P. Pavlova se nacházejí výše, zejména v části Jugoslávské ulice, která funkčně splývá s Tylovým náměstím na Vinohradech, a v Bělehradské ulici, která Tylovým náměstím příčně prochází.\n\n"}
{"id": "226611", "url": "https://cs.wikipedia.org/wiki?curid=226611", "title": "Izoforming", "text": "Izoforming\n\nIzoforming je kombinace izotermické perlitické přeměny a deformace, přičemž deformace se může uskutečnit před nebo v průběhu uvedené přeměny. Izoforming vede ke zjemnění a částečné sferoidizaci perlitu, jehož mechanické vlastnosti jsou lepší než u perlitu získaného izotermickým žíháním. Po ohřevu na austenitizační teplotu následuje ochlazení na teplotu tzv. perlitického nosu křivky počátků přeměny v diagramu IRA. Při této teplotě je ocel tvářena nejen před počátkem rozpadu, ale i během celé přeměny metastabilního austenitu na perlit.\n"}
{"id": "226613", "url": "https://cs.wikipedia.org/wiki?curid=226613", "title": "Mickaël Tavares", "text": "Mickaël Tavares\n\nMickaël Zidro Tavares (* 25. října 1982, Villeneuve-Saint-Georges, Francie) je francouzsko-senegalský fotbalový záložník, který je v současnosti hráčem US Sénart-Moissy\n\nHraje zpravidla ve středu zálohy, kde má spíše defenzivní úkoly, avšak i směrem dopředu dokáže být nebezpečný. Jeho velkou předností je vynikající stabilita v osobních soubojích, také dlouhé přesné nakopávané míče. Této přednosti využil například při dlouhém pasu na Stanislava Vlčka při postupovém zápase Slavie Praha proti Ajaxu Amsterdam v zápase 3. předkola Ligy mistrů 2007/08.\n\nDo Slavie si ho přivedl z Francie Karel Jarolím na testy, ve kterých uspěl a podepsal se sešívanými dvouletý kontrakt.\nV sezoně 2007/2008 získal se Slavií mistrovský titul a byl pozván i na reprezentační sraz Senegalu, který by mohl reprezentovat vzhledem ke kořenům jeho otce Tonyho Tavarese, který je senegalskou fotbalovou legendou. Na začátku roku 2009 pak přestoupil do německého Hamburku. Danou sezonu však začal ve Slavii a ta v ní získala mistrovský titul. Stal se tak podruhé mistrem ČR. V lednu roku 2010 odešel na hostování s opcí do 1. FC Norimberk. V říjnu 2012 přestoupil do londýnského Fulhamu, který vedl Tavaresův bývalý trenér z Hamburku Martin Jol. Tavaresovi však nebyla v lednu 2013 nabídnuta nová smlouva a z klubu odešel bez jediného zápasu za A-tým.\n\nV létě 2014 byl po ročním angažmá v nizozemském RKC Waalwijk bez angažmá, testoval ho klub FK Mladá Boleslav, který tou dobou vedl Karel Jarolím, jenž hráče dobře znal z doby působení ve Slavii Praha. Testy dopadly úspěšně a Tavares debutoval v lize za Boleslav 16. srpna 2014 proti 1. FK Příbram (výhra 4:1). Za Mladou Boleslav poprvé skóroval v 1. české lize 31. října 2014 proti Bohemians 1905, vstřelil vítězný gól na konečných 1:0. V české Synot lize odehrál za Boleslav 13 zápasů a dal 1 gól.\n\nV lednu 2015 odešel do australského klubu Sydney FC, kde se setkal se svým bratrancem Jacquesem Fatym. V průběhu dubna 2016 pak oba v rozmezí týdne přestoupili do gosfordského týmu Central Coast Mariners poté, co byl zvažován Mikaëlův přestup do čínského týmu Guangzhou Evergrande FC. V roce 2018 se vrátil zpět do Francie, kde momentálně nastupuje za US Sénart-Moissy.\n\nTavares byl nominován v květnu 2008 na přátelský zápas Kapverd proti Lucembursku, ale utkání se v dresu Kapverd nezúčastnil. V roce 2009 debutoval v národním týmu Senegalu, za který hrál i jeho otec Tony Tavares, zvaný \"Zagallo\".\n\n"}
{"id": "226616", "url": "https://cs.wikipedia.org/wiki?curid=226616", "title": "Fernando Solanas", "text": "Fernando Solanas\n\nFernando Eqequiel 'Pino' Solanas (* 16. únor 1936 Olivos, Buenos Aires) je argentinský filmový režisér, dokumentarista, scenárista a politik. Mezi jeho díla patří \"Hodina výhně\" (1968), \"Tanga… Gardelův exil\" (1985) nebo \"Argentina skrytá\" (2007).\n\nSolanas studoval divadlo, hudbu a práva. K filmu se dostal v roce 1961 krátkým snímkem \"Seguir andando\".\nSolanas byl v popředí „Grupo Cine Liberación“ (volně přeloženo jako skupina za osvobození filmu), který revoltoval argentinskou kinematografii v průběhu 70. let. Solanas podněcoval sociální povědomí a byl i politickým hlasem, který v této zemi zněl. Byl aktivní v kampani pro podporu vůdce Peróna. V polovině 70. let byl zastrašován silami pravého křídla, jeden z jeho herců byl zavražděn a on sám byl málem unesen.\n\nSpolečně s Octaviem Geinem napsal Solanas manifest „Vstříc třetímu filmu“. Nápad „Třetího filmu“, na rozdíl od kinematografii Hollywoodu a evropské Auterur, inspiroval filmaře v mnoha tzv. rozvojových zemích.\n\nV důsledku zastrašování a v obavách o svůj život v roce 1976 odešel do exilu do Paříže a do své domoviny se vrátil až s tamním příchodem demokracie v roce 1983. Své pocity a zkušenosti přenesl na plátno v poloautobiografickém filmu \"Tanga… Gardelův exil\".\n\nV roce 1992 se ucházel o post senátora za Buenos Aires, ale dostal pouze 7 % hlasů. O rok později byl zvolen státním zástupcem.\nJeho syn, Juan Solanas, je též filmovým režisérem.\n\n\nPrvním celovečerním filmem, díky kterému stoupl do povědomí veřejnosti, byla \"Hodina výhně\" - dokumentární film o nové vlně kolonializmu a násilí v Jižní Americe. Film vyhrál několik mezinárodních cen a byl promítán po celém světě. Solanas vyhrál zvláštní cenu poroty na festivalu v Benátkách a Zlatou palmu na festivalu v Cannes. V roce 2004 získal Zlatého medvěda na Berlínském filmovém festivalu. Celkem je držitelem 24 různých cen a 10 nominací.\n\n"}
{"id": "226617", "url": "https://cs.wikipedia.org/wiki?curid=226617", "title": "The Documentary", "text": "The Documentary\n\nThe Documentary je první album amerického rapera Gamea, vyšlo na začátku roku 2005 a je to jeho jediné LP vydané u labelu Aftermath, G-Unit. Po vydání alba měl totiž Game spory s majitelem G-Unit 50 Centem, proto label opustil a přešel k vydavatelství Geffen. V USA 2x platinové desky se prodalo přes 2 milióny kopií a umístila se na 1. místě amerického žebříčku Billboard 200. Na albu hostují: 50 Cent, Marsha, Faith Evans, Tony Yayo, Eminem, Nate Dogg, Mary J. Blige a Busta Rhymes.\n\n1. Intro - 0:32\n2. Westside Story (ft. 50 Cent) - 3:43\n3. Dreams - 4:46\n4. Hate It Or Love It (ft. 50 Cent) - 3:26\n5. Higher - 4:05\n6. How We Do (ft. 50 Cent) - 3:55\n7. Don't Need Your Love (ft. Faith Evans) - 4:26\n8. Church For Thugs - 4:00\n9. Put You On The Game - 4:14\n10. Start From Scratch (ft. Marsha Ambrosius) - 4:07\n11. The Documentary - 4:11\n12. Runnin' (ft. Tony Yayo a Dion) - 4:26\n13. No More Fun And Games - 2:37\n14. We Ain't (ft. Eminem) - 4:46\n15. Where I'm From (ft. Nate Dogg) - 3:08\n16. Special (ft. Nate Dogg) - 3:57\n17. Don't Worry (ft. Mary J. Blige) - 4:11\n18. Like Father, Like Son (ft. Busta Rhymes) - 5:27\n\n"}
{"id": "226621", "url": "https://cs.wikipedia.org/wiki?curid=226621", "title": "Mistrovství Čech a Moravy v ledním hokeji 1939–1940", "text": "Mistrovství Čech a Moravy v ledním hokeji 1939–1940\n\nMistrovství Čech a Moravy v ledním hokeji 1939–1940 bylo ligovou sezónou v ledním hokeji hranou na území protektorátu Čechy a Morava. Mistrem se již počtvrté stal klub LTC Praha a nejlepším střelcem ve finálové skupině se 6 brankami podruhé Josef Maleček.\n\nKluby se nejprve utkaly v rámci žup, z nichž postoupili vítězové do čtyř tříčlenných skupin. Vítězové těchto skupin postoupili do finále, v němž se utkali jednokolovým systémem každý s každým. Překvapením se stalo druhé místo Horácké Slavie Třebíč, za kterou nastupoval střelec tří gólů Vladimír Bouzek.\n\n"}
{"id": "226624", "url": "https://cs.wikipedia.org/wiki?curid=226624", "title": "Národní buditelé", "text": "Národní buditelé\n\nNárodní buditelé je označení pro osobnosti v dějinách určitého národa, které usilovaly o probuzení národního sebevědomí v obdobích, kdy byl dotyčný národ jazykově, kulturně nebo politicky utlačován, omezován nebo znevýhodňován odlišnou vládnoucí jazykovou či kulturní skupinou. \n\nMezi české národní buditele jsou řazeni např. Josef Dobrovský, Josef Jungmann, František Palacký a desítky dalších osobností českého národního obrození 18. a 19. století.\n\n\n"}
{"id": "226627", "url": "https://cs.wikipedia.org/wiki?curid=226627", "title": "EQ", "text": "EQ\n\nSpojení písmen E a Q může mít různé významy:\n"}
{"id": "226628", "url": "https://cs.wikipedia.org/wiki?curid=226628", "title": "Blackjack", "text": "Blackjack\n\nBlackjack nebo také black jack je jedna z nejoblíbenějších karetních her provozovaných v kasinu. Oblíbenost této hry je dána především tím, že není jako většina hazardních her založena pouze na náhodě, ale umožňuje pomocí různých strategií zvýšit pravděpodobnost výhry (především metoda tzv. počítání karet, kdy se hráč pokouší „zapamatovat“ tažené karty, má velkou publicitu). Blackjack se hraje s tzv. žolíkovými kartami.\n\nPředchůdcem blackjacku je francouzská karetní hra \"vingt-et-un\" („dvacet jedna“), která se objevila ve francouzských kasinech kolem roku 1700.\n\nVarianta této hry, téměř totožná po stránce pravidel (liší se vlastně pouze v terminologii a způsobu počítání), ale hraná s mariášovými kartami, se v českých zemích často hrála a hraje pod názvem \"jednadvacet\" či \"oko bere\".\n\nKaždý hráč na začátku hry obdrží dvě karty a pak mu krupiér nabízí další karty. Hráč se po každé rozhoduje, zda bude chtít další, nebo ne. Základní princip hry je, že hráč chce mít hodnotu karet blíže 21 než krupiér, ale přitom 21 nepřekročit. Vyhrává ten, kdo má po ukončení hry v ruce nejvyšší součet, aniž by překročil 21. Hráč, který má v ruce součet karet větší než 21, je takzvaně „trop“ neboli „přes“.\n\nKarty od 2 do 10 mají při počítání stejnou hodnotu, jaká je uvedena na kartě, karty J, Q, K (spodek, královna a král) mají hodnotu 10. Eso (A) se může počítat podle vlastního uvážení za 1 nebo za 11. Barvy karet nemají žádný význam. Pokud má hráč eso počítané za 11 bodů, nazývá se součet „měkký“, protože při tažení další karty se hráč nikdy nemůže dostat „přes“; pokud ne, nazývá se součet „tvrdý“ (např. měkkých 16 nebo tvrdých 17).\n\nZákladním cílem je mít více bodů než krupiér. Pokud je hráč „trop“, vždy prohrává, a to i tehdy, pokud je „trop“ i krupiér, což znamená, že blackjack upřednostňuje krupiéra. Pokud mají hráč i krupiér stejný počet bodů, končí hra nerozhodně a nikdo nevyhrává. Každý hráč hraje samostatně proti krupiérovi, je tedy možné, aby v průběhu jedné hry krupiér s některými hráči vyhrál, s některými prohrál a s jinými remizoval.\n\nPo umístění sázek (na tzv. boxy) začne krupiér rozdávat karty. Minimální vsazená částka se v různých kasinech liší a vždy je u stolu vyznačena. Krupiér rozdává ze svého pohledu ve směru hodinových ručiček tak, že každému hráči a sobě dá jednu kartu a pak ještě každému hráči jednu. Všechny karty se rozdávají lícem nahoru, takže všichni vidí jejich hodnoty. Nikdo kromě krupiéra se nesmí karet dotýkat.\n\nPo tomto rozdání karet se začne krupiér ve stejném směru postupně ptát hráčů, co chtějí se svými kartami provést a zároveň jim nahlásí součet jejich karet. Hráč může chtít další kartu, zůstat stát, hrát split nebo double. Krupiér podle pokynů hráče provádí všechny kroky až do doby, dokud hráč nezůstane stát nebo není „trop“. Jakmile je hráč „trop“, krupiér okamžitě sebere vsazenou sázku.\n\nPo dokončení hry všech hráčů krupiér rozdá karty sobě a podle výsledku vyplatí sázky nebo sebere prohrávající vklady.\n\nKrupiér začíná hrát poté, co všichni hráči u stolu dohrají své hry. Na rozdíl od ostatních hráčů je při volbě dalšího postupu výrazně omezen. Pokud je jeho součet menší než 17, musí vždy vzít další kartu, pokud je 17 a výše, nesmí brát další kartu, musí zůstat stát a ukončit tak hru. (V některých kasinech krupiér táhne další kartu i při měkkém součtu 17.) Krupiér nemá možnost zahlásit ani \"double\" ani \"split\".\n\nPokud krupiér překročí 21, vyhrávají všichni hráči, kteří sami 21 nepřekročili. Pokud krupiér nepřekročí hodnotu 21, vyhrávají ti hráči, kteří mají vyšší počet bodů. Všechny výhry jsou vyplaceny v poměru 1 : 1. Hráči, kteří mají stejný počet bodů jako krupiér, dostanou své sázky zpět.\n\nPokud má krupiér black jack, prohrávají svou sázku všichni hráči s výjimkou těch, kteří sami mají black jack – ti končí nerozhodně (stand off).\n\nHráč, který je na řadě má při hře následující možnosti:\n\nHráč končí hru\n\nV různých kasinech se mohou pravidla v některých detailech lišit. Některá nejčastější ustanovení jsou:\n\n\nPokud se hráč zastaví v okamžiku, kdy má dvě karty, které jsou kombinací esa a jakékoliv karty s hodnotou 10, má black jack. Stává se automaticky vítězem (pokud ovšem krupiér také nemá black jack, pak končí hra nerozhodně). Hráč dostane vyplaceno jako výhru 1,5násobek své sázky.\n\nTo je situace, kdy po ukončení hry má hráč stejný součet jako krupiér. Hra končí nerozhodně. Nikdo neprohrál ani nevyhrál. Krupiér sázku vrátí a je možné ji použít do další hry.\n\nPokud je počáteční kombinace karet pro hráče výhodná, je možné zdvojnásobit sázku. Krupiér vydá hráči pouze jednu další kartu a hra končí. Hra se nejčastěji zdvojnásobuje v případě, že má hráč v ruce součet 9, 10 nebo 11.\n\nPokud má hráč první dvě karty stejné hodnoty, může zdvojnásobit sázku a rozdělit hru. Znamená to, že se hrají jakoby dvě samostatné hry. Přijde-li třetí karty stejné hodnoty, je možné pokračovat v rozdělování a hrát třetí hru.\n\nPokud se rozdělují esa, krupiér na každé eso vydá pouze jednu další kartu a hra končí. Pokud hráč dostane na rozdělené eso desítku, nepočítá se výsledek jako black jack, ale pouze jako 21.\n\nPokud má krupiér jako první kartu eso, je možné, že v dalším tahu získá jako druhou kartu desítku a docílí tak black jack. Proti této variantě je možné se pojistit. Na zvláštní pole pro pojištění (Insurance Pays 2:1) může hráč vsadit až polovinu své sázky. Pokud krupiér skutečně docílí black jack, vyplatí sázku na pojištění v poměru 2 : 1. Při maximálním pojištění tak hráč nemusí v konečném součtu prohrát vůbec nic.\n\nPro hráče, kteří nepočítají karty, je pojištění nevýhodné. Normálně jsou pouze 4/13 karet desítky, což by odpovídalo pojišťovacímu poměru 9:4 či 2,25 : 1. Protože je ale pojišťovací poměr 2 : 1, poskytuje určitou výhodu krupiérovi.\n\nPokud hráč docílí black jack a krupiér má jako první kartu eso, nabízí krupiér even money. Znamená to, že nabízí hráči okamžitou výplatu výhry v poměru 1 : 1 (namísto obvyklého poměru 3 : 2 pro black jack). V případě, že hráč tuto nabídku přijme, vyhne se tak nebezpečí, že také krupiér dosáhne black jacku a hra skončí nerozhodně \"stand off\".\n\nPokud hráč přijme nabídku even money, má to stejný efekt, jakoby si koupil pojištění proti black jacku krupiéra. Pokud hráč nepočítá karty a nezná skutečný poměr desítek ve hře, je tato nabídka nevýhodná.\n\nV blackjacku rozhoduje o dalším vývoji hry hráč svou volbou. Při správném postupu a vhodné strategii je možné snížit výhodu kasina na méně než jedno procento. Následující tabulka obsahuje tzv. \"základní strategii\". Je to soubor doporučení, jak hrát v závislosti na aktuální kombinaci karet hráče a karty krupiéra. V závislosti na počtu balíčků karet ve hře se mohou doporučení v některých detailech lišit.\n\nUvedená tabulka platí pro hry s 3 nebo více balíčky karet, krupiér stojí na měkkých 17, double na jakékoliv dvě karty, další split je povolen. V českých kasinech se hraje black jack se šesti balíčky karet po 52 kartách.\n\nKlíč:\n\nZákladní strategie poskytuje optimální výsledky pro libovolnou herní situaci z dlouhodobého pohledu a velkého množství odehraných her. Z krátkodobého hlediska ale existují strategie účinnější. Karty jsou totiž postupně odebírání z balíku a stav tohoto balíku se po každé odebrané kartě mění. Pokud si hráč pamatuje všechny karty, které byly z balíku odebrány, je možné okamžitou hru přizpůsobit aktuálnímu stavu tak, aby to bylo pro hráče výhodnější.\n\nPočítání karet poskytuje dvě základní výhody\n\nPamatovat si tažené karty by bylo velmi obtížné. Proto se používají různé početní metody, které umožňují sledovat stav odehraných karet. Hráč provádí pouze jednoduché početní výkony společně s tím, jak krupiér ve hře ukazuje jednotlivé karty. Ten kdo počítá karty musí počítat veškeré karty, které jsou v průběhu hry taženy. Nejen karty své, ale karty všech spoluhráčů i karty krupiéra.\n\nPochopitelně existuje více metod počítání karet, z nichž některé jsou jednodušší (například Hi-Lo a K-O metody) a některé složitější (například Hi-Opt II a Wong Halves metody). Ty složitější pak mají vyšší efektivitu a o něco více snižují výhodu kasina.\n\nV závislostech na odchylkách v pravidlech eliminuje počítání karet výhodu kasina téměř na nulu, u hry s více balíčky na méně než jedno procento.\n\nPočítání karet je legální hráčská metoda a není ji možné pokládat za pokus švindlovat. Přesto se kasina proti této metodě brání. Počítání karet bývá často důvodem k tomu, že je hráč z kasina vypovězen. Krupiér takovému hráči jednoduše odmítne rozdat karty. Proto každý hráč, který používá tuto metodu, musí dbát velké opatrnosti, aby se u stolu neprozradil. Použití elektronických a jiných zařízení pro počítání je obvykle nelegální. Krupiér obvykle pozorně sleduje hráče u stolu a pomocí lehké nezávazné společenské konverzace zjišťuje, zda hráči nevěnují všechnu pozornost pouze taženým kartám.\n\n"}
{"id": "226632", "url": "https://cs.wikipedia.org/wiki?curid=226632", "title": "Rokytná (řeka)", "text": "Rokytná (řeka)\n\nRokytná je pravostranný přítok řeky Jihlavy v Kraji Vysočina a v Jihomoravském kraji. Délka jejího toku činí 88,2 km. Plocha povodí měří 584,3 km². Ještě počátkem 20. století byla na mapách označována jako Jarmeritza (Jaroměřka).\n\nPramení na jih od obce Chlístova, protéká Rokytnicí nad Rokytnou a pokračuje na jihovýchod \"Jaroměřickou kotlinou\" k Jaroměřicím nad Rokytnou. Tam přijímá své první významnější přítoky – potoky Rokytku a Štěpánovický potok.\n\nNa svém středním toku spoluvytváří Přírodní park Rokytná, meandruje v hlubokých údolích, místy skalnatých (např. skála Justýnka).\nPosléze mění směr toku k východu.\nJakmile její vody dorazí k Moravskému Krumlovu, stáčí se na severovýchod a u Ivančic odevzdává své vody Jihlavě.\n\nNázev řeky, ale i obcí při ní, je odvozen od slovanského slova \"rokyta\", tzn. \"vrba\".\n\n\nHlásné profily:\n\nHydrologické stanice byly zřízeny v Příštpě (1954) a Moravském Krumlově (1890).\n\nŘeka je pro vodáky sjízdná od svého říčního kilometru 73,2.\n\n"}
{"id": "226635", "url": "https://cs.wikipedia.org/wiki?curid=226635", "title": "Suchoj T-4", "text": "Suchoj T-4\n\nSuchoj T-4 „Sotka“ byl prototyp sovětského letounu, speciálně určeného k boji proti letadlovým lodím. Vývoj probíhal na přelomu 60. a 70. let 20. století. Stroj měl dosahovat rychlostí řádu M=3, předpokládala se výzbroj tvořená dvojicí protilodních střel dalekého dosahu s konvenční nebo jadernou hlavicí. Letoun zůstal pouze ve stadiu prototypu. V literatuře je také někdy označován jako „Izdělije 100“ (výrobek 100).\n\nLetadlové lodě v současnosti představují jednu z nejúčinnějších zbraní vůbec. Vyznačují se vysokou mobilitou, která jim umožňuje zasahovat globálně na všech mořích a oceánech. Jejich letecká skupina může provádět koncentrované útoky na velkou vzdálenost, stejně jako napadat jednotlivé cíle, od sebe i velmi vzdálené. Dokáže bojovat proti pozemním i námořním objektům, letadlům, ponorkám nebo řízeným střelám s plochou dráhou letu. Konstrukce letadlové lodě je ale složitá a její stavba nesmírně nákladná, proto SSSR zařadil do výzbroje námořnictva letadlové lodě až relativně pozdě, kdy mu to umožnil pokrok v technologii a současně i ekonomické podmínky. Musel se ale nějak vypořádat s hrozbou představovanou letadlovými loděmi USA, Velké Británie a Francie, které běžně křižovaly ve Středozemním moři a na všech oceánech, obklopujících území SSSR – s výjimkou Severního ledového.\n\nNa počátku 60. let 20. století byl hlavní sovětskou zbraní proti letadlovým lodím osvědčený proudový bombardér Tupolev Tu-16 verze KS, nesoucí střely Raduga KS-1 s doletem 90 km. Právě v této době přišly do výzbroje US Navy famózní stíhací letouny McDonnell F-4 „Phantom II“, vyznačující se mimo jiné i neobvykle velkým doletem, který umožnil rozšířit pásmo činnosti protivzdušné stíhací ochrany svazů letadlových lodí na vzdálenost 320 km. „Phantom“ byl pro bombardér Tu-16 nebezpečným protivníkem. Možnost úspěšného napadení lodí střelou KS-1 se stala čistě hypotetickou. Náhrada v podobě letounů Tupolev Tu-22 byla kvůli hromadícím se konstrukčním potížím v nedohlednu. Navíc, Tu-22 byl sice schopen dosáhnout rychlosti M=1,5 (1 640 km/h) v „čisté“ konfiguraci a jeho střely Raduga Ch-22 měly mít dolet až 550 km, ale i tento letoun byl oprávněně považován za příliš zranitelný protiakcí stíhací ochrany napadené lodě.\n\nŘešením se měl stát nový stroj, schopný zaútočit natolik vysokou rychlostí, aby protivník už neměl čas na hrozbu zareagovat. Podmínkou byla i schopnost úderu na takovou vzdálenost, kdy ke zničení nepřátelských letadlových lodí dojde ještě před vzletem jejich útočné skupiny. Do konkurzu se přihlásily konstrukční kanceláře Tupolev s projektem „135“, Jakovlevův typ Jak-33 a Suchoj T-4. Vítězem byl vyhlášen projekt Pavla Suchoje.\n\nŠéfkonstruktérem nového typu byl na podzim 1962 jmenován N. S. Čerňakov, který měl zkušenosti s používáním titanu na třímachových řízených střelách. Mnoho problémů zvláště v oblasti metalurgie a obrábění bylo již vyřešeno v souvislosti s vývojem letounu MiG-25, proto byla zvolena obdobná skořepinová konstrukce svařovaná z niklové oceli a titanových slitin. Ne vše vyvinuté pro dvacetitunový letoun schopný pouze krátkých výletů za hranici M=3 lze beze zbytku aplikovat na takřka čtyřikrát těžší stroj, který se měl pohybovat rychlostí 3 000 km/h celé hodiny. Tak se například v SSSR nenašel vhodný materiál pro zasklení kabiny, který by odolal aerodynamickému ohřevu (Ostatně, i čelní sklo MiGu-25 se za letu rychlostmi M=3,2 navzdory chlazení ofukováním studeným vzduchem natavovalo.), proto měl T-4 sklopnou příď, podobně jako britský Fairey Delta 2 nebo dopravní „Concorde“ a Tu-144. Za letu byla příď ve zdvižené poloze. Do rychlosti 600 km/h mohl pilot využívat alespoň omezený výhled periskopem instalovaným ve stropě kabiny, pak se zasouval i ten a let probíhal výhradně podle přístrojů. Při vzletu a přistání se příď i s vestavěným radiolokátorem sklopila dolů a odkryla výhled rozměrným čelním oknem. Pro Suchoj T-4 bylo vyvinuto analogové elektrohydraulické řízení, předchůdce současného digitálního systému „řízení po drátě“ – \"FBW\" (fly-by-wire, v SSSR označované \"EDSU\"), bez mechanické vazby mezi řídící pákou a kormidly. Nicméně, mechanický systém byl ponechán jako záložní a konstruktéři pro jistotu navrhli letoun s malou zásobou vrozené stability. Ovládání pomocí záložního systému sice vyžadovalo více síly a stroj byl současně velice citlivý na hrubé zásahy, nicméně i po vysazení EDSU pilot mohl dovést svůj letoun zpět na základnu. Potíže trvale působil i vývoj astronavigačního systému a také zaměřovačů využívajících radiolokátor dalekého dosahu, který měl být schopen odlišit letadlovou loď od ostatních plavidel svazu.\n\nStavba prototypu byla zahájena v prosinci 1965, pojížděcí zkoušky začaly 20. dubna 1972. První vzlet prototypu se uskutečnil 22. srpna 1972 s osádkou Vladimir Iljušin a N. A. Alferov.\n\nUž první let prokázal, že Suchoj T-4 má se systémem EDSU dobré letové vlastnosti, je snadno řiditelný a za letu stabilní. Rychlost zvuku byla poprvé překonána 6. srpna 1973 (M=1,28), do konce zkoušek se podařilo dosáhnout M=2,8. Prototyp nalétal celkem 10 hodin 20 minut při deseti zkušebních letech. Již tehdy bylo jasné, že ani SSSR si nemůže dovolit pořízení tak nákladného jednoúčelového letounu. (Ačkoli se uvažovalo také o průzkumné variantě, vybavené optickými nebo infračervenými čidly a radarem s bočním vyzařováním.) Posledním hřebíčkem do rakve nadějného stroje byla zákulisní jednání mezi velením sovětského letectva a konstrukční kanceláří Tupolev, která chtěla uplatnit svůj typ Tu-22M a připravit cestu pro nově připravovaný Tu-160 (kód NATO: „Blackjack“).\n\nVeškeré práce na projektu Suchoj T-4 skončily 28. ledna 1976. Dva rozestavěné prototypy byly sešrotovány, první exemplář z letových zkoušek předán do Muzea letecké techniky v Moninu.\n\nV úloze stroje pro ničení letadlových lodí byl T-4 nahrazen podstatně méně výkonným letounem Tupolev Tu-22M, který přišel do výzbroje sovětského letectva od roku 1978. Protože i jeho možnosti útoku na bráněné letadlové lodě jsou silně limitované, už v 80. letech začaly být „dvaadvacítky“ považované jen za podpůrný prostředek a hlavní tíha případného boje s letadlovými loděmi přešla na jaderné ponorky třídy Antěj (kód NATO: „Oscar II“ ), vyzbrojené střelami s plochou dráhou letu P-700 „Granit“ (kód NATO: SS-N-19 „Shipwreck“).\n\nSuchoj T-4 „Sotka“ ( člunek tkalcovského stavu ) je čtyřmotorový letoun určený k ničení letadlových lodí pomocí dvojice řízených střel Ch-45, případně v dalších verzích k průzkumu při vysokých rychlostech.\n\nKonstrukce letounu je poloskořepina, svařená z niklové oceli a titanových slitin.\n\nTrup má v přední části prostor určený k instalaci radiolokátoru dalekého dosahu. Celá příď se během vzletu a přistání sklápí pomocí hydromotorů, za letu se napřímí a pilot může kromě malých bočních oken využívat do rychlosti 600 km/h periskop ve stropě kabiny. Další let probíhá výhradně podle přístrojů. Následuje přetlaková kabina osádky, která je kvůli možnosti přežití v případě dehermetizace letounu oblečena do výškových skafandrů. Díky vysokému stupni automatizace systémů a velmi specifickému způsobu předpokládaného nasazení stačí k ovládání tak velkého stroje pouze dva letci, pilot a navigátor / operátor zbraňových systémů. Vstup do kabiny je zleva, dozadu odklápěnými kryty. Oba členové osádky sedí na vystřelovacích sedadlech K-36, mírně vlevo od podélné osy letounu. Za kabinou je úsek palubní elektroniky, vybavený klimatizací. Zbytek trupu vyplňují palivové nádrže.\nLetoun má bezocasou koncepci s malými destabilizátory v přední části trupu.\n\nKřídlo je třídílné ve tvaru písmene delta, umístěné pod trupem letounu. Ovládání zajišťují řídící plochy ( tzv. elevony ) na odtokové hraně, spojující funkci křidélek i vztlakových klapek. Přední část centroplánu slouží jako další palivová nádrž. Protože u delta – křídla se při nadzvukových rychlostech projevuje posun centra vztlaku směrem vzad, automatický systém aktivně vyvažuje letoun přečerpáváním paliva z předních do zadních nádrží (Při zpomalení se palivo vrací zpět).\nOcasní plochy tvoří pouze dvojdílná směrovka s výrazně šípovým kýlem.\n\nPohon letounu obstarávají čtyři dvouproudové motory Kolesov RD-36-41 s přídavným spalováním, umístěné pod společným krytem pod křídlem. Regulovatelné vstupy jsou vybaveny generátory rázové vlny a slouží vždy pro dvojici motorů současně. Výstupní trysky lze nastavit v závislosti na rychlosti a výšce letu. Speciální palivo je odolné vůči vysokým teplotám. Údaje o statickém tahu motoru RD-36-41 se v pramenech liší, nejčastěji uváděná hodnota činí 135 kN ( 61 kN s přídavným spalováním).\n\nPilot ovládá letoun řídící pákou prostřednictvím elektrohydraulického systému EDSU s umělou stabilitou, v nouzi mechanicky. Na T-4 se uplatnil vysoký stupeň automatizace, mimo jiné u nastavování režimu práce motorů. Hydraulická kapalina je schopná odolávat vysokým teplotám. Do potrubí jsou vřazeny dilatační členy, kompenzující teplotní roztažnost materiálů při aerodynamickém ohřevu letounu.\nPrototyp nebyl vybaven radiolokátorem ani jinými detekčními, zaměřovacími nebo průzkumnými systémy.\n\nLetoun měl nést pod trupem dvojici řízených střel Ch-45 s raketovým motorem na TPH (tuhé pohonné hmoty), předpokládaným doletem 600 km a rychlostí 3 000 – 3 600 km/h. Předpokládala se jaderná hlavice nebo konvenční trhavě-kumulativní nálož o hmotnosti 600 kg ( někdy je uváděno 500 kg). Pro T-4 byl připravován i speciální podtrupový kontejner pro pumy nebo palivo, podobný, jaký nesl americký bombardér Convair B-58 „Hustler“.\n\nDojezd letounu zkracovala čtveřice brzdících padáků, vypouštěná z kužele zakončujícího trup. Ve spojení s účinnými brzdami na kolech hlavního podvozku dokázaly zkrátit doběh po přistání na 800 – 900 m.\n\nSuchoj T-4 byl vybaven systémem nouzového vypouštění paliva, hasicími systémy hydrauliky, motorů, rozvodů paliva i samotných nádrží, plněných inertním dusíkem z tlakových lahví.\n\n\n"}
{"id": "226639", "url": "https://cs.wikipedia.org/wiki?curid=226639", "title": "Automobilová orientační soutěž", "text": "Automobilová orientační soutěž\n\nAutomobilová orientační soutěž (AOS) je speciálním druhem automobilového sportu, který se provozuje na veřejných komunikacích za běžného silničního provozu. Principem AOS je přesnost navigace a týmová práce, čas hraje sekundární roli a je vyžadováno dodržování pravidel silničního provozu. Posádka automobilové orientační soutěže se zpravidla skládá z řidiče a navigátora.\n\nSoutěžící AOS projíždějí předem vytyčenou trasu, na jejíž projetí mají definován určitý časový limit. Vozidla startují obvykle v jedno- až dvouminutových intervalech. Nejedná se tedy o simultánní závod (v němž všichni startují najednou). V AOS hrají navigační schopnosti a týmová práce daleko větší roli než rychlost. Klíčová je obratná práce s mapou a rychlá orientace v projížděných úsecích.\n\nSprávný průjezd tratí je kontrolován několika typy kontrol:\n\nV AOS se zpravidla udělují pouze trestné body, přičemž vítězí posádka s nejnižším počtem získaných trestných bodů.\n\nJedním ze základních požadavků AOS je dodržování dopravních předpisů. Organizátoři navrhují trasy a jejich časové limity tak, aby bylo teoreticky možné projet trasu bez jakýchkoliv trestných bodů a zároveň dopravních přestupků (překročení rychlosti, nedovolené zastavení, odbočování, otáčení apod.). V praxi však soutěžní posádky často pravidla silničního provozu porušují, zejména pokud jde o nedovolené otáčení a couvání. Běžným prohřeškem je také překračování povolené rychlosti v obcích, a to zejména v případech, kdy posádce díky předchozímu bloudění hrozí překročení časového limitu. Časté porušování dopravních předpisů soutěžícími je považováno za jedno z hlavních negativ AOS, proto se organizátoři snaží dodržování pravidel silničního provozu sami kontrolovat, ať už ve spolupráci s policií nebo vlastními silami (například umístěním radarů na kritické úseky na trati apod.) nebo i jiných porušení systémem tzv.tajných kontrol (TK) s patřičným přídělem trestných bodů.\n\nHistorie automobilových orientačních soutěží v bývalém Československu sahá do šedesátých let 20. století, kdy Svazarm začal pořádat tzv. branně-orientační automobilové soutěže (BOAS). Tyto soutěže si brzy získaly velkou popularitu, takže na některých závodech startovalo i více než sto soutěžních posádek. Vlastní závod býval obvykle doplněn o branné prvky, které soutěžící plnili na stanovištích rozmístěných po trati (hod granátem, střelba ze vzduchovky, pěší orientační mikrozávod apod.).\n\nVrcholem popularity BOAS byl přelom sedmdesátých a osmdesátých let. Historicky nejmasovější byla soutěž s názvem Cíl neznámý, kterou každoročně pořádala sportovní redakce deníku Mladá fronta a která se dočkala neuvěřitelných 31 ročníků (poslední se konal v roce 2003).\n\nOd roku 1965 se s jedinou přestávkou (1968) pořádají Mistrovství republiky v BOAS (dnes Mistrovství České republiky v AOS). V současné době je pořadatelem mistrovství Svaz AOS Autoklubu České republiky.\n\nVe druhé polovině osmdesátých let zájem o BOAS (po roce 1989 přejmenované na AOS) poněkud opadl zejména v souvislosti se vzrůstajícími cenami pohonných hmot.\n\nObvyklou součástí AOS bývá jízda zručnosti. Koná se vždy na uzavřeném prostranství a spočívá v projetí krátké, předem určené trati, jejíž plánek je zveřejněn dopředu. Základním hodnoticím kritériem je čas, zároveň je však třeba správně projet všechny vytyčené prvky, mezi něž obvykle patří slalom vpřed a vzad, zajetí nebo zacouvání do garáže, zastavení vozidla na přesnost, zúžený prostor, osmička apod. Výsledné pořadí je dáno kombinací dosaženého času a počtem chyb při průjezdu jednotlivých prvků.\n\nObčas se vyskytují i tzv. zvláštní zkoušky (ZZ), kterými mohou být např. rozjezd do kopce bez použití ruční brzdy, dojezd na přesnost jen s použitím ruční brzdy ap.\n\nSoutěžní posádka obvykle sestává z řidiče a navigátora. Role navigátora se často zejména u začínajících posádek poněkud podceňuje, ačkoliv právě navigátor je v AOS tím důležitějším členem posádky a jeho schopnosti daleko více ovlivňují úspěch posádky v soutěži než jízdní zručnost řidiče.\n\nZačínající posádky AOS často luští itineráře tzv. metodou Plot'n'bash (vyměř a udeř). Tato metoda spočívá v tom, že soutěžní posádka, jakmile od pořadatelů obdrží itinerář, po vyjetí do etapy na nejbližším vhodném místě ihned zastaví, nalezne správnou trasu (fáze \"plot\") a pak vyjede tzv. \"na jistotu\" (fáze \"bash\"). Tento způsob průjezdu etapou je však náročnější na čas, proto s přibývajícími zkušenostmi většina posádek přechází na styl, kdy luštění itineráře probíhá za jízdy. Tento styl vyžaduje značnou zručnost a zkušenost navigátora, který musí dešifrovat itinerář a stanovovat další průjezd za jízdy, přičemž vedle itineráře musí současně sledovat okolí a poskytovat řidiči kvalitní informace o dalším postupu. Zároveň musí sledovat čas, aby posádka nepřekročila maximální limit určený pro danou etapu. Řidič při takovém stylu zpravidla \"pouze\" řídí a do samotné navigace nijak víceméně nezasahuje. U špičkových posádek probíhá potom spolupráce tak, že oba členové posádky navigují a řidič k tomu ještě řídí.\n\nRozhodnutí, zda při navigování použít plot'n'bash nebo simultánní navigaci, záleží na řadě okolností, a oba styly posádka často kombinuje. Simultánní přístup bývá obvykle rychlejší, ale je náchylnější na vznik navigačních chyb v případě zbrklého rozhodování navigátora, což může mít v případě chybného rozhodnutí učiněného ve spěchu fatální následky na úspěšnost posádky v soutěži.\n\n"}
{"id": "226643", "url": "https://cs.wikipedia.org/wiki?curid=226643", "title": "Krymská gótština", "text": "Krymská gótština\n\nKrymská gótština představovala dialekt klasické gótštiny, jímž hovořili Krymští Gótové v několika izolovaných enklávách na Krymu, a to až do pozdního 18. století.\n\nI přes značnou izolovanost a fakt, že jde o mrtvý jazyk, se nám dochovalo několik pozůstatků tohoto jazyka. Zásluhu na tom má především vlámský diplomat Ogier Ghiselin de Busbecq, jenž zachytil téměř osmdesát gótských slov a stopově též gramatickou konstrukci.\n\nKrymská gótština byla identifikována jako derivát gótštiny na základě fonologických prvků: slovo \"ada\" (vejce) poukazuje na typické gótské zesilování původních protogermánských slov \"-jj-\" na \"-ddj-\" (stejně jako v klasické Wulfilově gótštině \"iddja\" (šel) z protogermánského \"ejjon\").\n\nExistují také určité regulérní vztahy mezi gótštinou (schedit) a krymskou gótštinou (skeiniþ).\n\nPříspěvkem k potvrzení germánského původu části krymského obyvatelstva může být pasáž z \"Gutasagy\", která zmiňuje třetí gotlandský lid, jenž opustil ostrov a usídlil se v zemi Řeků.\n"}
{"id": "226646", "url": "https://cs.wikipedia.org/wiki?curid=226646", "title": "Gutasaga", "text": "Gutasaga\n\nGutasaga je sága, která opisuje historii Gotlandu před jeho christianizací. Byla zapsána ve 13. století a zachoval se z ní jen jediný rukopis, \"Codex Holm\", jehož stáří se datuje kolem roku 1350. Nyní je uložen ve Švédské královské knihovně ve Stockholmu. Je napsán ve starogotlandštině, dialektu staré severštiny.\n\nSága začíná představením Þieluara a jeho syna Hafþiho, jenž měl tři syny, Graipra, Gutiho a Gunfjauna, kteří byli předky všech Gótů. Popisuje stěhování Gótů, které koresponduje s historickými událostmi spojenými s migrací Gótů na jihovýchod:\n\nPrávě onen obrat „\"v zemi Řeků\"“ odpovídá prvním zmínkám v klasických zdrojích. Eusebius z Ceasereie zaznamenal roku 263 ničení Makedonie, Řecka, Pontu a Asie.\n\nImigrační vlna dorazila do oblasti Krymu v 1. století našeho letopočtu a na dvě století ztratila kontakt se svou domovinou. To stačilo na vytvoření specifického dialektu emigrantů, krymské gótštiny (\"a uchovali si také něco z naší řeči\").\n"}
{"id": "226647", "url": "https://cs.wikipedia.org/wiki?curid=226647", "title": "Karel Husárek", "text": "Karel Husárek\n\nKarel Husárek (31. ledna 1893 Čehovice – 26. července 1972 Praha) byl voják z povolání v československém vojsku. Dosáhl až hodnosti divizní generál.\n\nV letech 1904 až 1912 navštěvoval prostějovské gymnázium a po něm začal studovat stavební inženýrství na Vysoké školy technické v Brně. Po vypuknutí první světové války musel studií zanechat a v srpnu 1914 narukovat jako jednoroční dobrovolník do rakousko-uherské armády. Po absolvování ženijní školy byl nasazen do sapérského praporu v pevnosti Krakov. V létě 1915 byl odeslán na ruskou frontu. Rok na to padl do zajetí a byl odvezen do vězeňského tábora. V srpnu 1917 vstoupil do československých legií v Rusku. Ze začátku krátce působil u 5. střeleckého pluku a v září 1917 přešel v hodnosti poručíka k 2. samostatné inženýrské rotě. Zúčastnil se řady bojů na Sibiři a v srpnu 1918 byl povýšen na majora. V té době působil ve štábu tzv. Východní skupiny, mimo jiné i jako diplomatický zmocněnec. V září 1918 se stal náčelníkem štábu 2. střelecké divize československých legií, v roce 1919 přešel do služeb ruské armády na Sibiři, které velel generál Radola Gajda. V ruských službách působil mimo jiné jako velitel zvláštních úderných oddílů na Uralu. Rusko opustil v listopadu 1919 a v únoru 1920 se vrátil do Československa.\n\nHned v listopadu 1920 byl jmenován velitelem ženijního pluku 4 v Bratislavě, v prosinci 1923 převzal velení ženijního pluku 5 v Praze a v září 1924 odešel na vysokou školu válečnou v Paříži. Souběžně s ní studoval školu politických věd v Paříži a obě úspěšně ukončil v roce 1926. Po návratu z Francie byl v hodnosti podplukovníka generálního štábu ustanoven podnáčelníkem štábu Zemského vojenského velitelství v Bratislavě a v prosinci 1927 náčelníkem štábu tohoto velitelství. V roce 1933 byl jmenován velitelem 16. pěší brigády v Místku, v únoru téhož roku byl povýšen na brigádního generála.\n\nHusárek byl v rámci velkých personálních změn ve velení armády převelen na hlavní štáb, kde převzal 31. prosince 1933 funkci I. zástupce náčelníka hlavního štábu československé branné moci. Zabýval se také výstavbou československého opevnění a v březnu 1935 se proto navíc stal vrchním velitelem ředitelství opevňovacích prací. Díky svým výsledkům byl v říjnu 1935 jmenován podnáčelníkem hlavního štábu a v červenci 1936 povýšen na divizního generála. Koncem roku 1937 se vzdal vzhledem ke svému vytížení místa podnáčelníka hlavního štábu a zůstal jen ředitelem opevňovacích prací. V listopadu 1937 zpracoval podrobný opevňovací plán, který je známý jako tzv. Husárkův program.\n\nV roce 1938 se snažil maximálně urychlit výstavbu opevnění, především na jižní hranici, kde bývala hranice s Rakouskem. Po vyhlášení mobilizace zůstal k dispozici hlavnímu veliteli mobilizované armády generálu Ludvíku Krejčímu a stal se jeho spolupracovníkem. Na poradách ujišťoval politické vedení o rozhodnosti armády bojovat, když dostane rozkaz. Po přijetí mnichovské dohody působil počátkem října 1938 jako vojenský expert v mezinárodní komisi v Berlíně, kde se marně snažil zabránit zničení Československa a zajistit mu alespoň trochu příznivé hranice. Koncem října, po návratu do Československa, se podílel na organizaci odletu Edvarda Beneše do zahraničí. Po ztrátě většiny opevnění a plánované reorganizaci se rozhodl armádu opustit v lednu 1939. Poté nastoupil do Škodových závodů v Plzni jako zbrojní expert a ředitel závodu v Dubnici nad Váhom.\n\nKdyž německé vojsko vtrhlo do Československa, byl poslán do Dubnice nad Váhom na Slovensku, kde se v létě 1939 stal ředitelem zdejší zbrojovky. V této funkci se snažil zajistit dodávky zbraní pro Sovětský svaz a brzdit zbrojní výrobu pro Německo. Po německém útoku na Sovětský svaz se jeho pozice zhoršila a koncem roku 1941 musel Slovensko opustit a vrátit se do Prahy. Až do konce války pak pracoval ve výzkumu Škodových závodů. V roce 1943 zpracoval na příkaz vedení Škodových závodů materiál o československé armádě. V květnu 1945 se organizačně podílel na Pražském povstání.\n\nBrzy po osvobození republiky byl zatčen a obviněn za činnost ve zbrojním průmyslu během okupace. V létě 1946 ho z vězení propustili, vyšetřování probíhalo nadále na svobodě a v prosinci 1948 ho mimořádný lidový soud zcela zprostil viny. Obhájit se musel ještě před vojenským kárným výborem, který ho chtěl také zbavit viny, avšak po zásahu nového ministra obrany Alexeje Čepičky ho v říjnu 1950 uznal vinným, degradoval a snížil mu důchod. V 50. letech pracoval ve Státním nakladatelství technické literatury jako překladatel a v 60. letech těžce onemocněl a musel být hospitalizován. Zemřel 26. července 1972 v Praze. Jeho ostatky byly v roce 1974 převezeny do Paříže. V listopadu 1991 byla Karlu Husárkovi posmrtně vrácena hodnost divizního generála.\n\nU příležitosti 100. výročí vzniku Československé republiky mu byl in memoriam udělen Řád Bílého lva vojenské skupiny I. třídy.\n\n\"Československo:\"\n\n\"Česká republika:\"\n\n\n\"Francie:\"\n\n\n\"Jugoslávie:\"\n\n\"Rumunsko:\"\n\n\"Rusko:\"\n\n"}
{"id": "226648", "url": "https://cs.wikipedia.org/wiki?curid=226648", "title": "Philostorgius", "text": "Philostorgius\n\nPhilostorgius (368 – 433) byl učenec období pozdní antiky, který se hlásil k arianismu, směru, který zpochybňoval trojjedinost Boha otce a Krista a byl uznán ranými křesťany jako hereze (kacířství).\n\nO jeho životě máme velmi málo informací. Narodil se v Borissu v Kappadokii a později žil v Konstantinopoli. Napsal historii ariánského schizmatu pod názvem „Dějiny církve“. Tato práce se však nedochovala, ale její pasáže jsou obsaženy v díle Fótiově.\n"}
{"id": "226650", "url": "https://cs.wikipedia.org/wiki?curid=226650", "title": "Eliška Junková", "text": "Eliška Junková\n\nEliška Junková-Khásová, narozená jako Alžběta Pospíšilová (16. listopadu 1900, Olomouc – 5. ledna 1994, Praha), byla česká automobilová závodnice. Závodila na vozech Bugatti, a to nejprve jako spolujezdkyně svého manžela Čeňka Junka a posléze sama. Ve dvacátých letech byla nejrychlejší ženou světa a jako jediná žena v historii \"Grand Prix\" se dokázala vyrovnat nejlepším jezdcům této soutěže. Jejím největším úspěchem bylo páté místo z její samostatné éry v závodě Targa Florio, kterého dosáhla v roce 1928. Vedle toho vyhrála i několik dalších závodů (Lochotín – Třemošná či závod do vrchu Klausenpassu). Mezinárodní závod Zbraslav – Jíloviště vyhrála v roce 1926 v absolutní klasifikaci a stala se tak první ženou na světě, které se to povedlo. Svou závodnickou kariéru ukončila roku 1928 v reakci na smrt manžela a dále se věnovala organizační práci v motoristickém sportu (podílela se například na přípravách výstavby brněnského Masarykova okruhu). V šedesátých letech 20. století psala motoristické sloupky do časopisu \"Za volantem\" a v roce 1972 vydala v nakladatelství Olympia knihu \"Má vzpomínka je Bugatti\". Za své úspěchy získala ocenění Zasloužilá mistryně sportu. V roce 2019 jí prezident České republiky Miloš Zeman in memoriam udělil medaili za zásluhy.\n\nNarodila se jako Alžběta Pospíšilová do rodiny zámečnického mistra. Měla celkem sedm sourozenců, z nichž se však dospělosti dožili jen čtyři: Alžběta, její sestra a dva jejich bratři. Protože toužila cestovat, učila se jazyky, což jí šlo poměrně snadno.\nPo dokončení studií, v šestnácti letech, začala pracovat v nově zřizované olomoucké pobočce Pražské úvěrové banky jako korespondentka burzovního oddělení. Zřízení pobočky měl na starosti Čeněk Junek a když tuto práci po půl roce dokončil, byl pověřen založením další pobočky v Brně. Tam si s sebou vzal i několik svých osvědčených pracovníků, mezi nimiž byla také Alžběta.\n\nV Brně se Alžběta Pospíšilová věnovala nejen práci v bance, ale dále studovala jazyky a začala navštěvovat Janáčkovu hudební školu, kde byla žákyní Leoše Janáčka.\n\nPo čase byl Junek pracovně povolán do Prahy a Alžběta ho tam následovala. Složila zde zkoušku z angličtiny (výborné znalosti němčiny měla již odmala) a začala se věnovat francouzštině. Aby se v ní zdokonalila, odjela roku 1918 na stáž do Francie, kde byla zaměstnána v zahradnické firmě v Antibes. Jejím snem bylo navštívit Cejlon, kam chtěla cestovat přes Španělsko na Gibraltar a odtud přes severní Afriku, Přední Asii a indický subkontinent. Vydala se na cestu, ale španělští celníci ji nechtěli vpustit do své země, a proto zvolila jinou trasu: chtěla se nechat zaměstnat v kuchyni na britské lodi, která plula na Cejlon. Ovšem ani ve Spojeném království vízum potřebné k plánované cestě nedostala.\n\nMezi tím však do Paříže dorazil Čeněk Junek, který přijel na tamní autosalon. Tou dobou se totiž Junek začal zúčastňovat automobilových soutěží. Tento sport se zalíbil i Alžbětě. Na autosalonu je tehdy zaujal model Bugatti T30. Při další návštěvě Prahy se Alžběta dokonce potají zapsala do autoškoly a posléze úspěšně složila i řidičskou zkoušku.\n\nS Junkem měla (tehdy jedenadvacetiletá) Alžběta svatbu 24. června 1922. Během obřadu se Alžbětě nezměnilo pouze příjmení, ale i křestní jméno. České jméno „Alžběta“ se totiž v jiných jazycích překládá jako „Elisabeth“ a odtud vychází zkratka „Eli“ či „Eliza“ (tak jí také v zahraničí často říkali). Z tohoto označení pak následně vzniklo české „Eliška“, a tak se z Alžběty Pospíšilové stala Eliška Junková.\nSvatební cestu strávili přípravami na závod Karlovy Vary – Mariánské Lázně, ale během příprav Junek havaroval a zničil svůj vůz Mercedes-Benz. Proto se Junkovi vydali na pařížský autosalon, kde si pořídili již dříve vyhlédnutý automobil Bugatti T30. Na jaře 1923 jej pak nechali přestavět na vůz závodní.\n\nDo závodního vozu Junková usedla v dubnu roku 1923, a to jako spolujezdkyně svého manžela. V létě téhož roku si pořídili novější Bugatti T32 a s ním triumfovali v závodech u Plzně a Rumburka. V srpnu roku následujícího si Junkovi pořídili vůz Bugatti T35 a v září 1924 se Junková posadila za volant závodního automobilu Bugatti T30 a svůj první závod (na trati Lochotín – Třemošná) v kategorii cestovních vozů vyhrála. Hned v dalším roce dominovala v květnu ve slavném závodě Zbraslav – Jíloviště (v kategorii cestovních vozů s vozem Bugatti T30), zatímco její manžel s vozem Bugatti T35 zvítězil v tomtéž závodě v kategorii závodních vozů. Tyto úspěchy sklízeli manželé Junkovi téměř ve všech zbývajících závodech v roce 1925.\n\nBěhem roku 1926 převzala po manželovi vůz Bugatti T35 a s ním na desátém ročníku závodu Zbraslav – Jíloviště, který se konal 9. května 1926, zajela dokonce absolutně nejrychlejší čas (porazila i svého manžela, jenž startoval na výkonnějším stroji Bugatti T35B) a jako první žena na světě tak vyhrála mezinárodní závod v absolutní klasifikaci. Ještě v témže roce dojela druhá ve své třídě v tehdy nejtěžším závodu do švýcarského vrchu Klausenpass, což byl její první zahraniční závod.\n\nKdyž o rok později dojela na Grand Prix Německa na Nürburgringu čtvrtá (vyhrála třídu do 2 litrů), v Lidových novinách jí popřál Eduard Bass slovy:\n\nNejvýznamnějších úspěchů však Junková dosáhla na Sicílii v závodě Targa Florio, který se jezdil na pět okruhů, z nichž každý měřil 108 km, převýšení téměř 1000 m, projíždělo se takřka 1500 zatáčkami a trasa většinou vedla po šotolinových tratích. V té době byl považován za nejtěžší na světě. Při svém prvním zdejším vystoupení (v roce 1927) sice musela kvůli poruše řízení svého vozu Bugatti T37 odstoupit z průběžného druhého místa, avšak již v roce následujícím (závod se jel tehdy 6. května 1928) navzdory potížím s vozem Bugatti T35B v posledním kole závodu dojela v čase 7:27:40 hod. na celkové páté pozici. Za svůj úspěch získala:\nPo příjezdu domů byla označována za královnu volantu.\n\nVedle úspěchu v závodu Targa Florio přinesl rok 1928 Junkové i ránu v podobě úmrtí manžela, k němuž došlo 15. července během Velké ceny Německa na okruhu v Nürburgringu (kde o rok dřív triumfovala). Na rozměklém asfaltu dostal jeho vůz smyk, jezdec byl vymrštěn z vozu a hlavou narazil do skály, o niž si prorazil lebku. Po smrti manžela svou závodní kariéru ukončila. Za její největší úspěchy se považují:\n\nOd smrti manžela se přestala aktivně věnovat závodní kariéře a rozhodla se uskutečnit dříve plánovanou cestu na Cejlon. Majitel automobilky Bugatti, pan Ettore Bugatti, jí k tomu poskytl zcela nový vůz a požádal ji, aby při své cestě prozkoumala možnosti exportu vozů do Indie a na Srí Lanku. Po návratu z cest se zapojila do organizace motoristického života v Československu. Spolupracovala s Československým automobilovým klubem pro Moravu a Slezsko, který na počátku 30. let 20. století začal s přípravou brněnského Masarykova okruhu. Svým jménem pomohla pro závod získat tehdy význačné jezdce, jako byl například Louis Chiron a další. Byla též známá jako dobrá organizátorka a díky své znalosti cizích jazyků (němčiny, angličtiny, francouzštiny a italštiny) mohla působit i jako tlumočnice.\n\nRoku 1933 začala firma Baťa s výrobou pneumatik i pro osobní automobily a Junková začala pracovat ve vedení prodejního úseku, který dodával pneumatiky továrnám a centrálním úřadům. V oboru zůstala až do svého odchodu do penze, a to i přes to, že měla výhodné nabídky ke změně místa. Po znárodnění firmy Baťa pracovala dál v gumárenském průmyslu a poté na ministerstvu chemického průmyslu.\n\nAčkoli byla ve světě motorismu ještě řadu let po skončení své závodní kariéry ctěná a uznávaná, byly jí žádosti o vycestování z Československa po Únoru 1948 trvale zamítány. Vycestovat jí bylo umožněno až v roce 1966 na vzpomínkovou jízdu na závod Targa Florio. Krátce po druhé světové válce se také znovu provdala, tentokrát za motoristického novináře Ladislava Kháse.\n\nJunková zemřela krátce po svých 93. narozeninách a pohřeb měla 17. ledna 1994 ve velké obřadní síni strašnického krematoria.\n\nNejprve se svým manželem bydlela v pražském paláci Lucerna na Václavském náměstí. Když však zemřel, zdál se jí byt příliš velký a navíc jí stále připomínal zesnulého manžela. Proto se roku 1928 přestěhovala do bytu v podkroví domu „Na krásné vyhlídce“ (Úvoz 13/156, Praha 1-Hradčany), v němž je dnes sídlo švédského velvyslanectví, kde žila až do své smrti. Roku 2000 odhalili na budově pamětní desku, na níž je ovšem chybně uveden rok, kdy začala v domě bydlet (1930 místo správného 1928).\n\n\n\n\n"}
{"id": "226652", "url": "https://cs.wikipedia.org/wiki?curid=226652", "title": "Pianista (film)", "text": "Pianista (film)\n\nPianista (\" \") je francouzsko-německo-polsko-nizozemský dramatický film, který v roce 2002 natočil režisér Roman Polanski. Film získal Zlatou palmu na Filmovém festivalu v Cannes, dále tři ceny Americké filmové akademie Oscar, jednu z nich pak herec Adrien Brody za herecký výkon v hlavní roli. Film byl natočen na motivy stejnojmenné knihy Wladyslawa Szpilmana z roku 1946, která byla původně vydána pod názvem \"Smrt města\" (v češtině byla tato kniha vydána poprvé v roce 2003 pod názvem \"Pianista\" ve vydavatelství Academia).\n\nWladyslaw Szpilman (Adrien Brody) je v Polsku žijící Žid. Když přichází nacistická a hitlerovská armáda do Varšavy, každý na sobě pociťuje nově nastupující nenávist vůči Židům. Postupně jsou zakazovány návštěvy obchodů, chození po chodnících až po přestěhování do Varšavského ghetta. Když dochází k přesunu Židů z Varšavy do koncentračních táborů, Wladyslaw utíká z Varšavského ghetta pryč a začíná se skrývat po rozbořeném a zpustlém městě, kde v úkrytu pasivně prožije i hrůzy Varšavského povstání. Takto přežívá celou druhou světovou válku a ke konci války jej dokonce náhodně objevuje kapitán Wehrmachtu Wilm Hosenfeld (Thomas Kretschmann), který ho však neprozradí, ale dokonce mu aktivně pomáhá přežít hlad a nouzi. Wladyslaw si celou válku ulehčuje představami o svém hraní na fiktivní piano. Hru na skutečný klavír si rád poslechne i kapitán Hosenfeld.\n\n"}
{"id": "226653", "url": "https://cs.wikipedia.org/wiki?curid=226653", "title": "Silnice II/300", "text": "Silnice II/300\n\nSilnice II/300 je silnice II. třídy spojující města Hořice (silnice I/35), Miletín a Dvůr Králové nad Labem se silnicí I/37 a v druhé větvi silnici I/14 se Žacléřem a hraničním přechodem Královec - Lubawka. Původně vedla silnice z Hořic až do Trutnova bez přerušení, ale v 90. letech její část nahradila prodloužená silnice I/37.\n\n\n\nDalší pokračování je až 19 km peáže po I/37 a I/14\n\n\n\n"}
{"id": "226657", "url": "https://cs.wikipedia.org/wiki?curid=226657", "title": "Silnice II/119", "text": "Silnice II/119\n\nSilnice II/119 je silnice II. třídy spojující města Dobříš a Sedlčany v okrese Příbram. \n\n\n"}
{"id": "226658", "url": "https://cs.wikipedia.org/wiki?curid=226658", "title": "Silnice II/221", "text": "Silnice II/221\n\nSilnice II/221 je silnice II. třídy spojující obce Svojetín, Podbořany a Podbořanský Rohozec a dále Velichov, Ostrov nad Ohří a hraniční přechod Potůčky.\n\n\n\nDále je silnice přerušena vojenským prostorem\n\n"}
{"id": "226662", "url": "https://cs.wikipedia.org/wiki?curid=226662", "title": "Vest pocket revue", "text": "Vest pocket revue\n\nVest pocket revue je první hra Osvobozeného divadla, kterou napsali Jiří Voskovec a Jan Werich. Premiéra se konala 19. 4. 1927 ve dvoraně Umělecké besedy na Malé Straně pod patronátem absolventského klubu dijonského lycea, které navštěvoval Jiří Voskovec v letech 1921–24. Premiéra měla být zároveň i derniérou, jenomže pro úspěch u publika a části kritiky se těch představení uskutečnilo celkem 208 (některé prameny uvádějí až 245 repríz). Pod hlavičkou Osvobozeného divadla se revue hrála poprvé 28. května 1927. Režii i výpravu dělali autoři sami, tance nastudoval Saša Machov.\n\nDevatenáct obrazů revue se střídavě odehrává na scéně a na předscéně, aby se mezitím mohly vyměnit kulisy. Tady je počátek pověstných \"forbín\", které se pak v představeních V+W objevovaly pravidelně. K nim došlo víceméně náhodou, když při plánované přestavbě se převrátily kulisy a bylo potřeba víc času na jejich opravu. Někdo vystrčil V+W před oponu, aby získali potřebný čas. V těchto poloimprovizovaných dialozích na předscéně reagovali na aktuální situace kolem sebe a staly se nedílnou součástí všech následujících her V+W.\nJednotlivé obrazy tvořily uzavřené celky, které mohly obstát i samostatně. Navzájem je spojovala pouze jednoduchá dějová linie.\n\nFotograf Blažej Jossek, který sbírá fotografie rozzuřených lidí, připravuje výstavu svého celoživotního díla. Ve sbírce mu chybí pouze fotografie spisovatele Kvída Marii de la Camera Obscura, pověstného kliďase. Jossek si na pomoc přizve své potrhlé švagry Sempronia Housku (J. Werich) a Publia Ruku (J. Voskovec), aby vyvedli z míry spisovatele Kvída, a on tak získal kýženou fotografii. Od té chvíle se začíná honička, v níž fotograf Jossek, Sempronius a Publius pronásledují spisovatele a jeho sekretářku po celém světě. Cesta začíná v Praze a další obrazy se postupně odehrávají v Paříži, na zaoceánském parníku, ve Spojených státech, v Haparande – což je záhadné místo poblíž severního pólu , pak ve Lhase a v Africe. Cesta se tak jak začala, končí v Praze posledním obrazem nazvaným \"Všude dobře doma nejhůř\". V revue vystupovaly pouze dvě herečky – Světla Svozilová jako spisovatelova sekretářka a Vlasta Petrovičová, která hrála postupně všechny místní krásky. Tance nastudoval začínající Saša Machov.\n\nNedílnou součástí revue byla hudba, kterou vybírali V+W společně s Josefem Kysilkou, přítelem J. Voskovce, který vedl malý jazzový orchestr \"The Foolish Fellows\" (původně studentská kapela). Nebyly použity žádné původní skladby – převažovaly jazzové melodie, které V+W opatřili českými texty. \n\n\n\n"}
{"id": "226664", "url": "https://cs.wikipedia.org/wiki?curid=226664", "title": "Robert Tarjan", "text": "Robert Tarjan\n\nRobert Endre Tarjan (* 30. dubna 1948 Pomona) patří mezi renomované vědce v oblasti informatiky. Vytvořil několik významných grafových algoritmů, mezi něž patří především Tarjanův algoritmus hledání nejmenšího předka, a je spoluautorem splay stromu a Fibonacciho haldy.\n\nTarjan zahájil svá vysokoškolská studia na Kalifornském technologickém institutu, kde získal v roce 1969 bakalářský diplom v oboru matematika. Ve studiích pokračoval na Stanfordově univerzitě, kde nejprve v roce 1971 dokončil magisterské studium v oblasti informatiky a v následujícím roce zde získal titul Ph.D. ve stejné oblasti. Na Stanfordově univerzitě studoval u předních expertů v oblasti informatiky, Roberta Floyda a Donalda Knutha.\n\nTarjan obdržel v roce 1986 Turingovu cenu společně s Johnem Hopcroftem za významný přínos v oblasti návrhu a analýzy algoritmů a datových struktur. V roce 1994 se stal držitelem ocenění ACM Fellow za přínos ve stejné oblasti.\n\nNyní působí jako profesor Princetonské univerzity a také pracuje pro společnost Hewlett-Packard.\n\n"}
{"id": "226666", "url": "https://cs.wikipedia.org/wiki?curid=226666", "title": "Jaroslav Augusta", "text": "Jaroslav Augusta\n\nJaroslav Augusta (4. září 1878, Humpolec – 28. února 1970, Banská Štiavnica) byl český malíř působící na Slovensku.\n\nNarodil se v Humpolci, v rodině místního kupce Petra Augusty. Měl ještě mladšího bratra Karla, který byl rovněž zručným malířem. V letech 1897–1901 studoval u profesora M. Pirnera na AVU v Praze , později (1901–1904) na akademii v Mnichově u J. Hertericha a K. Marra. Malířské vzdělání dovršil soukromým studiem u Joži Uprky, který jej nadchl pro národopisnou tematiku. V roce 1901 se podílel na založení malířské kolonie na Detvě a v roce 1903 patřil k zakladatelům Grupy uhersko-slovenských malířů, která byla ojedinělým vystoupením pronárodě orientovaných umělců.\n\nDo rodného města se vrátil na šest měsíců jako rekonvalescent po první světové válce. Činný byl nejen organizátorsky, ale především výtvarně. Byl silně ovlivněn evropskou plenérovou malbou a slovenskou krajinou. Vynikal také jako autor žánrových a sociálně laděných obrazů, ve kterých dokázal zachytit svérázné lidské typy včetně etnografických prvků. Tvořil v podtatranské obci Važec a jeho obrazy, především akvarely, jsou trvalou připomínkou této dědiny. Procestoval a malířsky zpracoval celý Liptov. V roce 1920 se trvale usadil v Banské Štiavnici, kde se stal profesorem kreslení.\n\nSvými obrazy je Augusta zastoupen v řadě galerií na Slovensku i v cizině, a na uměleckých aukcích patří mezi žádané autory. Jako nestor slovenských výtvarných umělců dostal titul zasloužilého umělce. V roce 1960 vydal autobiografickou knihu \"Spomienky\".\n\nZemřel v Banskej Štiavnici 18. února 1970 ve věku devadesáti dvou let.\n\n\n"}
{"id": "226667", "url": "https://cs.wikipedia.org/wiki?curid=226667", "title": "…si pořádně zařádit", "text": "…si pořádně zařádit\n\n…si pořádně zařádit, Komedie o třech dějstvích je 3. komedie Jana Wericha a Jiřího Voskovce v Osvobozeném divadle. Jde o volné zpracování frašky rakouského dramatika a herce Johanna Nepomuka Nestroye \"Einen Jux will er sich machen\".\n\nPremiéra byla 17. října 1928 v divadle Adria na Václavském náměstí. Následovalo pouhých 48 repríz.\n\n\nV početném repertoáru Osvobozeného divadla z péra Jana Wericha a Jiřího Voskovce zaujímá zvláštní místo trojice her, které jsou adaptací cizích předloh. V+W sahali patrně po cizím vzoru, když bylo potřebí rychle nasadit novinku a když se sami ještě rozmýšleli nad svou další vlastní hrou. Úspěšnou Vest pocket revue s jejími 245 reprízami vystřídala Smoking revue, ta ale zdaleka nedosáhla ani přibližně stejného divadelního života. V+W se proto rozhodli zpracovat frašku Johanna Nestroye \"Einen Jux will er sich machen\" pro své divadlo, jehož charakteristickým znakem byla stejná revuální forma jejich komického dvojnictví. V přepracované podobě Nestroyova příběhu s přitažlivým českým názvem \"...si pořádně zařádit\" opustili na chvíli revuální osnovu a zkusili se o soustředěnější divadelní skladbu. Když si V+W předělávali Nestroyovu frašku na vlastní tělo, připsali a zvětšili roli dvou obchodních příručích, v nichž viděli lákavou možnost se do nich vtělit a vyřádit se v situační komice. Vyškrtali některé vedlejší rolu, pozměnili dějovou sestavu, upravili si dialogy po svém a přimysleli další veselé zápletky.. tak se jejich ústřední dvojice stala ústředním nervem celého příběhu. Poprvé taky využili ženského převleku, který se potom v dalších představeních vyskytoval jako jeden z účinných komických prostředků. V+W si ponechali své typické líčení, filmově podmalované oči a bílou tvář s výrazně červenými rty.\nK této frašce se vrátili znovu po 10 letech, když na podzim hledali hru, kterou by otevřeli novou sezónu. Hru nazvali \"Hlava proti Mihuli\", ale k její premiéře už nedošlo. Ministerstvo vnitra odňalo Jiřímu Voskovci koncesi. Z této hry se dnes nedochovalo vůbec nic, jen text dvou písní na hudbu Jaroslava Ježka.\nHra \"...pořádně si zařádit\" ale neměla ohlas u obecenstva, které stále vidělo V+W přes kaleidoskopickou formu zpopulárněné \"Vest pocket revue. Dosáhla-li Smoking revue jen 88 repríz, pak \"...si pořádně zařádit\" skončila už po 48. repríze.\n\nAmerický dramatik Thorton Wilder zpracoval stejnou Nestroyovu frašku v hudební komedii The Matchmaker (Dohazovač), aniž ale uvedl, že se jedná o adaptaci. Tato hra se později stala podkladem pro známý muzikál Hello, Dolly! na Broadwayi a později i pro známé filmové zpracování režiséra Gene Kellyho s Barbrou Streisandovou v hlavní roli.\n"}
{"id": "226672", "url": "https://cs.wikipedia.org/wiki?curid=226672", "title": "Morfická rezonance", "text": "Morfická rezonance\n\nMorfická rezonance je sporná teorie Ruperta Sheldrakea, která tvrdí, že příroda má paměť a to, o čem obvykle uvažujeme jako o přírodních zákonech, mohou být spíše zvyky. Podle ní je všechno v našem světě, ať už je to věc, rostlina nebo zvíře, obklopené a prostoupené morfickými poli, obsahujícími kompletní informaci o charakteru a aktivitě daného objektu.\n\nMorfogenetické pole dle Sheldrakeovy definice je morfické pole živých organismů, které kromě charakteru a tvaru odráží též jejich chování a vztahy mezi jinými organismy.\n\nTermín \"morfogenetické pole\" bývá všeobecně užíván též v odlišném významu ve vývojové biologii jako oblast těla embrya, která se následně vyvine v jednotlivé struktury nebo orgány.\n\nVousový paradox je dle Sheldraka mezi chemiky známý jev. Krystaly nové chemické látky krystalizují na první pokus pomaleji, než na pokus druhý. Sheldrake tvrdí, že jde o vousový paradox pojmenovaný podle vousů chemiků, kteří minikrystaly údajně roznáší po světě. Tento paradox nemá uspokojivé vysvětlení.\n\nČasopis Nature přišel s článkem \"A book for burning?\", v němž na Sheldrakeovu knihu \"A new science of life\" velmi prudce zaútočil.\n\nMichael Shermer v článku \"Rupert's Resonance\" v pěti bodech vyvrací platnost Sheldrakových experimentů a tak i existenci samotné morfické rezonance.\n\nČeský klub skeptiků Sisyfos uvádí, že představa o „morfickém poli“ a morfické rezonanci je zcela bizarní, odporuje vědeckým poznatkům o přenosu informace i o evoluci, a nebyla na žádném vědeckém pracovišti potvrzena. V opakovaných experimentech byly vyvráceny Sheldrakeovy pokusy s krystalizací látek.\n\n\n"}
{"id": "226674", "url": "https://cs.wikipedia.org/wiki?curid=226674", "title": "Dírenský potok", "text": "Dírenský potok\n\nDírenský potok je potok v jihovýchodních Čechách, pravostranný přítok řeky Lužnice, který odvodňuje jihovýchod okresu Tábor a přilehlé menší části okresů Jindřichův Hradec a Pelhřimov. \n\nDírenský potok pramení 3 km severně od obce Mnich, u vesnice Chválkov, ve výšce okolo 615 m n. m., teče jihozápadním směrem, přibírá \"Hladovský\" potok, pod obcí Deštná napájí \"Voleský rybník\", v Červené Lhotě napájí \"Zámecký rybník\", také v Dírné protéká \"Zámeckým rybníkem\" a před \"Doležalovým mlýnem\" přibírá vodu \"Ryšánského potoka\".\n\nDále Dírenský potok míří na západ, pod obcí Dírná protéká rybníkem \"Starosta\", mine ves Kvasejovice a pak přes obec Přehořov a kolem \"Podchlebovského mlýna\" vtéká u Soběslavi do rybníka \"Nadýmač\". Tok potoka končí (ve výšce okolo 400 m n. m.) zprava pod \"jezem Čejnov\" v řece Lužnici.\n\n"}
{"id": "226676", "url": "https://cs.wikipedia.org/wiki?curid=226676", "title": "Paul Tobias", "text": "Paul Tobias\n\nPaul Tobias (* 6. února 1963) je americký kytarista a bývalý člen americké hard rocké skupiny Guns N' Roses.\n\nJe to kamarád Axla z dětství; s kapelou byl spojen v jejích začátcích a přispěl k jejich debutovému albu \"Appetite for Destruction\". Tobias je spoluautorem skladeb \"Back Off Bitch\", \"Shadow Of Your Love\", \"Oh My God\" a \"IRS\". Také hrál na cover verzi skladby \"Sympathy for the Devil\".\n\nOficiálně se ke G N'R připojil v roce 1994 a vystoupil na koncertech v Las Vegas (House of Blues), Rock in Rio III a ještě v roce 2001 na dvou koncertech v Las Vegas.\n\nŘíká se, že Tobias dál pokračuje na dlouho očekávaném albu \"Chinese Democracy\", i když byl oficiálně nahrazen Richardem Fortusem v roce 2002, kvůli jeho odporu k turné. Zajímavé, že Izzy Stradlin je také Axlův kamarád z dětství, který odešel od skupiny kvůli životu na cestách. Tobias je také známý jako \"Paul Huge\" a byl členem skupiny MANK Rage.\n"}
{"id": "226679", "url": "https://cs.wikipedia.org/wiki?curid=226679", "title": "Demänovka (likér)", "text": "Demänovka (likér)\n\nDemänovka je slovenský bylinný likér se sladkou jemně medovou aromatickou chutí. Tento nápoj se vyrábí ve dvou druzích a to jako Demänovka bylinný likér 33% a Demänovka bylinná hořká 38%. Likér se vyrábí ze 14 druhů bylin, tatranské vody a včelího medu.\n\n"}
{"id": "226681", "url": "https://cs.wikipedia.org/wiki?curid=226681", "title": "Ředitelství opevňovacích prací", "text": "Ředitelství opevňovacích prací\n\nŘeditelství opevňovacích prací (ŘOP) bylo zřízeno jako řídicí výkonný orgán, který měl na starosti vlastní realizaci československého opevnění v terénu. V čele tohoto orgánu stanul jako I. zástupce náčelníka hlavního štábu tehdejší brig. gen. Karel Husárek. Vedle ŘOP se také zřídila rada pro opevňování (RO). Oba orgány byly založeny současně 20. března 1935. \n\n\n\n\n\n\n"}
{"id": "226683", "url": "https://cs.wikipedia.org/wiki?curid=226683", "title": "Till Lindemann", "text": "Till Lindemann\n\nTill Lindemann (* 4. ledna 1963, Lipsko, Německá demokratická republika) je německý muzikant a básník, známý především jako frontman a zpěvák německé industrial metalové skupiny Rammstein a Lindemann.\n\nJako zpěvák disponuje zvučným basem a na jevišti mohutným a energickým vystupováním. Jedním z jeho typických znaků je částečně si podřepnout a bouchat si pěstí do stehna v rytmu riffu. Jedním z jeho nejtypičtějších charakteristik jsou jeho velmi výrazné „R“ a někdy se objevující chrochtavé „CH“.\n\nJe kvalifikovaný pyrotechnik. Po nehodě 27. září 1996 v Treptow aréně v Berlíně, kdy hořící kulisy nad jevištěm spadly do obecenstva, začali Rammstein zaměstnávat profesionální pyrotechnický tým a on sám se od nich přiučoval a trénoval s nimi. Každý člen skupiny je speciálně poučen o použití pyrotechniky na pódiu. Christoph Schneider, Lindemannův skupinový kolega, o něm říká: „ Till vzplane pokaždé, ale má rád tu bolest.“\n\nOn sám o sobě říká, že má rád Chrise Isaaka, Marilyna Mansona, Jean Michel Jarrea, Tangerine Dream, Mika Oldfielda, Ministry, Nine Inch Nails, Type O Negative, Placebo, Black Sabbath, Deep Purple, KMFDM a jazz. Říká: „ Pro mě byl Kraftwerk první opravdu německou skupinou.“\n\nJednu dobu měl své levé ucho dvakrát probodnuté, ale nenosil náušnice dlouho. Dvě dírky v jeho uchu jsou viditelné ve většině videí a na fotkách. Navzdory pověstem nemá žádné tetování.\n\nJe ateista, i když některé jeho písně vypráví o bohu a náboženství.\n\nOd října 2004 má čtyři děti, dvě dívky a chlapce, datum narození a pohlaví jeho čtvrtého dítěte je neznámé. Je také jistým způsobem nevlastní otec Khiry Li Lindemann, dcery jeho ex-manželky a Richarda Kruspeho.\n\nUmí také hrát na bicí, kytaru, baskytaru.\n\nNarodil se v Lipsku, ale vyrůstal ve čtvrti Wendisch-Rambow východoněmeckého města Schwerin. Jeho otec, Werner Lindemann, byl básník a jeho matka, Brigitte „Gitta“ Lindemann, je umělkyně a spisovatelka, která se svým manželem napsala minimálně jednu knihu. Má jednu o šest let mladší sestru. Od 11 let chodil do sportovní školy v Rostock Sport Clubu a v letech 1977 až 1980 navštěvoval školu stravování. Jeho rodiče se rozvedli v roce 1975, když mu bylo 12 let.\n\nV letech 1976 až 1979 byl dobrým plavcem, stal se juniorským vicemistrem Evropy a byl považován za kandidáta na Olympijské hry 1980, ale v roce 1979 sportovní školu opustil. Je také možné, že byl ze sportovní školy vyhozen kvůli tomu, že v Itálii při plavecké tour bez dovolení opustil hotel a šel si koupit pornočasopisy. Ale také utrpěl zranění – přetržený břišní sval. Takže oba důvody jsou přípustné. On sám řekl: „Nikdy jsem neměl sportovní školu rád, bylo to náročné, ale jako dítě nemůžete protestovat.“\n\nJeho první zaměstnání byla firma na zpracování rašeliny, ale byl vyhozen po třech dnech. Poté pracoval jako tesařský učeň, technik v galerii a nakonec jako pletač košíků.\n\nV roce 1981 zřejmě odmítl absolvovat osmnáctiměsíční povinnou vojenskou službu, za což byl málem uvězněn.\n\nV roce 1985, když mu bylo 22 let, se mu narodila první dcera, Nele. Pár dní nato se oženil s její matkou, ale za nějakou dobu se rozvedli a dceru Nele pak vychovával sám. Říká: „Hrál jsem na bicí v punkové skupině a měli jsme studio v domě, kde jsem bydlel. Sedm let jsem byl otec vychovávající svoji dceru, ale dnes sdílím výchovu s její matkou, protože jsem se skupinou pryč šest měsíců v roce.\"\n\nJeho otec zemřel v únoru 1993 na rakovinu žaludku. Byl pohřben v základech kostela poblíž Wendisch-Rambow. Většina lidí věří, že Till nikdy nenavštívil jeho hrob.\n\nDruhou dceru měl se svojí dřívější přítelkyní Anjou Köselingovou.\n\nV jednom rozhovoru Richard Zven Kruspe uvedl, že Rammstein budou hrát, dokud někdo z nich nezemře. V roce 2005 v jednom rozhovoru Paul H. Landers uvedl, že Till má přítelkyni, která mluví španělsky a která mu pomohla napsat píseň Te quiero puta! (Miluju tě, děvko!) A v jiném rozhovoru pro německý Playboy Lindemann uvedl, že konečně našel „ženu, se kterou by mohl prožít zbytek života.“\n\nZačínal jako hráč na bicí ve schwerinské punkové skupině First Arsch. Ta vytvořila jedno album s názvem Saddle Up.\n\nHrál také jednu píseň se skupinou Feeling B. Píseň nazvaná Lied von der unruhevollen Jugend je podle jeho tvrzení na albu s názvem Hea Hoa Hoa Hea Hea Hoa. Feeling B byla bývalá skupina Paula H. Landerse a Christiana „Flake“ Lorenze.\n\nPozději v devadesátých letech začal psát texty založené především na dvojsmyslech a rýmech z básní, které sám psal.\n\nV roce 1994 se zúčastnili a vyhráli soutěž v Berlíně a měli možnost natočit si čtyři profesionální nahrávky ve studiu. Poté se přestěhoval do Berlína. Paul H. Landers se oficiálně stal členem skupiny, následován posledním přistupujícím členem, Christianem „Flake“ Lorenzem.\n\n5. června 1999 ve Worcesteru, Massachusetts (USA) byli Lindemann a Christian „Flake“ Lorenz zatčeni a obviněni ze sprostého a pobuřujícího chování. Ve zprávě seržanta Thomase Raduly z worcesterského policejního oddělení bylo uvedeno že Lindemann na pódiu simuloval sex s Flakem „používaje nemravný nástroj, který stříkal hustou bílou tekutinu do davu.“ Byli zadrženi a propuštěni následující den na kauci 25 dolarů. Po měsících soudního sporu byli nakonec odškodněni 100 dolary. V jednom rozhovoru ve Stockholmu Till řekl, že představení při Bück dich byl jeho nejoblíbenější akt na pódiu. Řekl doslova: „Rád pí***m klávesistu… Ne, já nerad pí*** klávesistu, tahle věc je moc nudná… a neosobní.“\n\nMá též vlastní projekt Lindemann, kde účinkuje společně s Peterem Tägtgrenem.\n\nV listopadu 2002 byl vydán jeho vlastní projekt – kniha poezie \"Messer\". Skládá se z 54 básní složených Gertem Hofem, který je autorem knihy Rammstein a který je posledních sedm let pyrodesignérem skupiny. Kniha byla zásluhou kampaně jedné fanstránky reprodukována.\n\n\nObjevil se v mnoha soundtracích jako například xXx, Resident Evil, Resident Evil: Apocalypse, Mortal Kombat: Annihilation, Lost Highway, Matrix, Nymfomanka\n\n\n\n"}
{"id": "226684", "url": "https://cs.wikipedia.org/wiki?curid=226684", "title": "Chardonnay", "text": "Chardonnay\n\nChardonnay (zkratka Ch, výslovnost [šardoné]) je starobylá moštová odrůda révy vinné (\"Vitis vinifera\"), určená k výrobě bílých vín, spontánní kříženec odrůd \"Pinot Noir\" a \"Gouais blanc\". Pochází z francouzského vinařského regionu Burgundsko.\n\nRéva vinná (\"Vitis vinifera\") odrůda \"Chardonnay\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou krátké, umožňují této rostlině pnout se po pevných předmětech. Většinou znaků připomíná \"Chardonnay\" odrůdu \"Rulandské bílé\". Růst je středně bujný až bujný s polovzpřímenými až vodorovnými letorosty. Vrcholky letorostů jsou světle zelené, středně silně bíle vlnatě ochmýřené, někdy slabě pigmentované antokyaniny, růžově skvrnité, s karmínovými okraji. Internodia a nodia jsou na zadní straně zelená s červenými pruhy, na osluněné straně takřka červená, skoro lysá, pupeny jsou silně pigmentované antokyaniny. Mladé lístky jsou takřka bez pigmentace antokyaniny, žlutozelené, zprvu se šedivým, později se zlatavým nádechem, až nakonec jsou zelené s bronzovým nádechem, zpočátku pavučinovitě ochmýřené, později skoro lysé. Jednoleté réví je eliptického průřezu, rýhované, tmavě hnědé.\n\nList je středně velký, tvar čepele je pětiúhelníkový až okrouhlý, list je celokrajný, tedy nečleněný, bez vyznačených laloků až tří-, vzácněji pětilaločnatý s mělkými až středně hlubokými, otevřenými horními bočními výkroji, které jsou lyrovité s oblým dnem. Vrchní strana čepele listu je tmavozelená, lesklá, středně puchýřnatá, zvlněná, jemně chloupkatá, spodní strana je hustěji chloupkatá. Výkrojek řapíku je u dospělého listu na obou stranách ohraničený žilnatinou, je ve tvaru U až lyrovitý, většinou otevřený s oblým dnem. Žilnatina listu v oblasti napojení řapíku je velmi slabě pigmentovaná antokyaniny. Řapíky listů jsou kratší či stejně dlouhé, jako medián listu. Listy na podzim citronově žloutnou.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je malá až středně velká (12-16 mm, 1,3 g), kulatá bobule nestejnoměrné velikosti, s tenkou, slabě až průměrně ojíněnou slupkou. Barva bobule je žlutozelená, líčko je zlaté, na osluněné straně jsou řídké malé tečky. Dužina je měkká, řídká a šťavnatá, nezbarvená, sladké, neutrální chuti, s 2-3 semeny. Stopečky bobulí jsou středně dlouhé, obtížně oddělitelné. Hrozen je malý až středně velký (11-13 x 8-10 cm, 90-100 g), středně hustý až hustý, válcovitě-kuželovitý, nevětvený, s relativně krátkou, průměrně lignifikovanou stopkou.\n\n\"Chardonnay\" je moštová odrůda vinné révy (\"Vitis vinifera\"), spontánní kříženec odrůd \"Pinot\" a \"Gouais Blanc\". Pochází z francouzského vinařského regionu Burgundsko. Dlouho se předpokládalo, že je odrůda \"Chardonnay\" identická s odrůdou \"Rulandské bílé\" (\"Pinot Blanc\"), později byla považována za mutaci této odrůdy. Proto se ve Francii jmenovala \"Pinot Chardonnay\". Roku 1896, na vinařském kongresu v Chalon, byly odrůdy světoznámá stejnojmenná vína a \"Rulandské bílé\" vyhlášeny za samostatné.\n\nV současné době patří \"Chardonnay\" mezi módní bílé odrůdy a spolu s odrůdami \"Sauvignon\" a \"Ryzlink rýnský\" nepochybně dává jedna z nejkvalitnějších bílých vín světa. Není sice nejrozšířenější odrůdou co do osazených ploch vinic, ale rozhodně vede v počtu vinařských regionů. Je až s podivem, kde všude se Chardonnay pěstuje. Mimo Francii byla odrůda roku 2007 pěstována především v USA, na 44.500 hektarech, hlavně ve státech Kalifornie, Oregon a Washington, pouze Kalifornie produkuje ročně přes 500 milionů lahví vína této odrůdy. Dále ji najdeme v Austrálii na 32.150 ha, v Itálii na 11.800 ha, v Moldavsku na 10.000 ha, v Jihoafrické republice na 8.230 ha, v Chile na 8.548 ha, v Argentině na 5.150 ha, na Novém Zélandu na 3.800 ha, v Německu na 1.120 ha, na celém světě byla roku 2010 pěstována na cca 175.000 ha, v jejím rozšiřování nezaostávají ani v Izraeli, ve státech Jižní Ameriky, ba i v Indii a v Číně.\nVe Francii bylo \"Chardonnay\" roku 2008 pěstováno na 42.017 hektarech vinic, registrováno je zde 31 klonů. Je hlavní bílou odrůdou burgundské oblasti AOC Chablis, kde dává na těžkých vápenitých kimeridžských jílech světoznámá stejnojmenná vína. Výborně se ji daří též v AOC Cote de Beaune, slavné apelace, jako Cotton-Charlemagne, Meursault, Puligny-Montrachet, Chassagne-Montrachet, Pouilly-Fuissé či St-Véran znějí každému milovníku bílého burgundského velmi lákavě. Na křídových půdách oblasti AOC Champagne tvoří odrůda složku šampaňských vín. Dále ji najdeme v oblastech Beaujolais, Alsasko, Savojsko, Touraine, tvoří například součást cuvée vín AOC Bourgogne, Saumur, Orléans, Touraine, Vins du haut Poitou, Vins du Thouarsais atd.\n\nU nás se \"Chardonnay\" od nepaměti pěstovalo ve smíšených výsadbách s odrůdou \"Rulandské bílé\", dnes obě odrůdy najdeme ve vinicích většinou samostatně, nejhojněji v podoblastech Mikulovské a Slovácké. Do Státní odrůdové knihy České republiky byla odrůda zapsána v roce 1987, od té doby je registrovanou odrůdou i v SR. Podíl vinic v ČR roku 1999 činil 1,7 %, roku 2010 již 4,5 %, roku 2007 byla vysazena na 727 ha. Průměrné stáří vinic roku 2010 činilo 12 let. Ve skladbě nově vysazovaných vinic v letech 2001-2004 je Chardonnay osmou odrůdou. Na Slovensku roku 2007 tvořila 1,14 % plochy vinic, byla vysazena na 213,5 ha. Udržovateli odrůdy v ČR je Ampelos, Šlechtitelská stanice vinařská Znojmo, a.s., Ing. Alois Tománek, Ing. Miloš Michlovský, CSc., Šlechtitelská stanice vinařská Polešovice a ŠSV Velké Pavlovice.\n\nMutace této odrůdy jsou dnes již většinou považované za samostatné odrůdy. Řadí se mezi ně \"Chardonnay Blanc Musqué\", moštová odrůda s jemnou muškátovou chutí dužiny bobulí i z nich vyrobeného vína, \"Chardonnay Rosé\" a \"Chardonnay Noir\".\n\nDo skupiny odrůd \"Pinot\" jsou řazeny vedle odrůd \"Pinot Blanc\" (\"Rulandské bílé\"), \"Pinot Gris\" (\"Rulandské šedé\") a \"Pinot Noir\" (\"Rulandské modré\") dále ještě odrůdy \"Pinot Meunier\" (\"Mlynářka\"), \"Pinot Précoce Noir\" (\"Jakubské\"), \"Auxerrois Blanc\" a \"Chardonnay\" se všemi mutacemi těchto odrůd. Na Novém Zélandu je registrována ještě odrůda \"Pinot Blanc Hatif\", která je, dle názvu, ranějšího zrání než odrůda \"Rulandské bílé\".\n\nNázev odrůdy je odvozen od názvu obce Chardonnay, nacházející se v Burgundsku, v departementu Saône-et-Loire na východě Francie. Termín samotný má původ v latinském „Cardonnacum“, v překladu „území ve vlastnictví muže jménem Cardus“ a vznikl někdy koncem Římského období. Zároveň ovšem také znamená „místo, zarostlé bodláky“. Oblast Mâconnais, kde leží obec Chardonnay, tak může být místem, odkud se odrůda rozšířila do celého světa, i když někteří ampelografové označují za místo původu odrůdy (též burgundskou) oblast Chablis.\n\nDalší, lokálně používaná synonyma odrůdy jsou : \"Шардоне, Пино Шардоне, Нуарьен блан, Вейсер Клевнер, Мориллон, Вейс едлер\" (vše Rusko), \"Arboisier, Arnaison, A. Blanc, Aubain, Aubaine\" (Burgundsko), \"Auvergnat Blanc, Auvernas, A. Blanc, Auvernat Blanc, Auxeras, A. Blanc, Auxerras, Auxerrois Blanc, Auvernat, A. Blanc, Auxeras, Auxerras Blanc, Auxois, Auxerrois Blanc\" (mylně), \"Auxois, A. blanc, Bargeois Blanc, Beaunois\" (Burgundsko), \"Biela Klevanjika, Blanc de Champagne, B. de Cramant, Breisgauer Süßling, Burgundi Feher, Chablis, Chardenai, Chardenay, Chardenei, Chardennet, Chardonnay Blanc\" (název dle VIVC), \"Chardonnet, Chatenait, Chatey Petit, Chatte, Chaudenay, Chaudenet, Chaudent, Clävner', Clevner Weiß, Cravner, Epinette, E. Blanc, E. Blanche, E. de Champagne, Ericey Blanc, Fehér Burgundi, F. Chardonnay, Feinburgunder, Gamay Blanc\" (mylně), \"Gelber Burgunder, G. Weißburgunder, Gentil Blanc, Große Bourgogne, Klawner, Klevanjka Biela, Klevner, Lahntraube\" (Německo), \"Lisant, Luisant, Luizannais, Luizant, Luzannois, Mâconnais, Maurillon Blanc, Melon Blanc, M. d´Arbois, Moreau Blanc, Morillon\" (Rakousko-Štýrsko), \"M. Blanc, Moulon, Noirien Blanc, Obaideh\" (arabsky), \"Petit Chatey, Petite Sainte-Marie, Pineau Blanc, P. Blanc Chardonnay, Pino Sardone, Pino Shardone, Pinot Blanc Chardonnay, P. B. a Cramant, P. Chardonnay, P. de Bourgogne, P. Giallo, P. Blanc, Plant de Tonnerre, Romère, Romeret, Roučí Bílé, Rousseau, Roussot, Ruländer Weiß, Sainte Marie Petite, Sardone, Shardone\" (Rusko), \"Shardonne, Später Weißburgunder, Weiß Clevner, W. Edler, W. Klewner, W. Silber, Weißer Clevner\" (Alsasko), \"W. Ruländer\".\n\nLetorosty vyzrávají dobře, z 90 %, plodnost dřeva je nízká, 40 %. Odrůda je náchylná ke sprchávání, zejména v zahuštěných výsadbách. Proti poškození mrazy je středně odolná, jarní mrazíky ji také někdy ohrožují. Pro hlinité půdy jsou vhodné podnože SO-4 a T 5C, pro půdy nižší bonity a velké tvary je vhodnější K 5BB. Odrůdě vyhovuje jak střední tak i vysoké vedení s řezem na delší tažně. Výnos je středně vysoký, 9 až 12 t/ha při cukernatosti 16 až 23 °NM a aciditě 8-12 g/l. Při středním výnosu a dobrém ročníku lze očekávat vysoce jakostní sklizně vhodné k produkci výběrových vín. Důležité je načasování sklizně, jelikož při dozrávání hrozny ztrácí poměrně rychle kyseliny, a naopak se zvyšuje hladina cukrů.\n\nVegetační cyklus odrůdy trvá 138-140 dní při sumě aktivních teplot 27-28 °C. Rašení je spíše rané, doba květu je raná. Sklizňová zralost začíná v druhé polovině září až počátkem října.\n\nProti napadení houbovými chorobami je odrůda méně odolná, ohrožuje ji plíseň révová (\"Plasmopara viticola\") i padlí révové (\"Uncinula necator\"), v deštivém počasí též plíseň šedá (\"Botrytis cinerea\").\n\nOdrůdě se daří v mnohem širší škále klimatických a půdních podmínek než většině ostatních odrůd, její náročnost na stanoviště a půdu je podobná, jako u \" Rulandského bílého\". Ideální jsou svahovité pozemky s velmi dobrou expozicí k slunečnímu záření. Dobře prospívá ve výhřevných, teplých, hlinitých půdách, ale i v půdách lehčích, kamenitých, pokud jsou dostatečně hluboké, s vyšším obsahem vápníku a s dostatečnou vododržností, ne však převlhčené. Chardonnay prosperuje na vhodném křídovém či vápencovém podloží, bujně roste a vysoce plodí.\n\n„Chardonnay revoluce“ proběhla v 70. a 80. letech 20. století a její dozvuky stále pozorujeme. Magické pojmenování odrůdy si patrně nejdříve získalo obchodně lehce zmanipulovatelného amerického konzumenta, který vyvolal celosvětovou „chardonnaymanii“. Většina konzumentů v supermarketech ochotně natáhne ruku po láhvi s nápisem „Chardonnay“, aniž by často vůbec věděli, že se jedná o odrůdu révy. Chardonnay se po celém světě stalo symbolem snadno pitelného bílého vína s jemně ovocitým aroma.\n\nNeznamená to však, že by to nebyla skvělá odrůda. Nejen skvělá, ale i vděčná a univerzální. Neposkytuje pouze prvotřídní suchá tichá vína, vhodná i na barikové zušlechťování, ale je i vhodnou odrůdou na výrobu šumivých vín (jako složka cuvées). Neutrální charakter odrůdových vín je předurčuje nejen k barikování, ale i ke kupážování s jinými odrůdami. \"Chardonnay\" se opravdu náramně daří ve směsích s odrůdami \"Sémillon\", \"Chenin Blanc\", \"Colombard\" či \"Pinot Blanc\". Také jablečno-mléčná fermentace \"Chardonnay\" prospívá.\n\nPro kvalitu vín odrůdy Chardonnay je důležité, aby se vždy zpracovávaly hrozny dobře vyzrálé, převážně na suché víno s vyšším obsahem alkoholu. Vyšší obsah zbytkového cukru chuť vína často nepříjemně rozšiřuje. Barva vín bývá světle žlutá, zelenožlutá až nazlátlá. Vůně intenzivní, plná, harmonická, chuť plná, dlouho doznívající, jemně kořenitá, s elegantní kyselinou, minerální až křemenná. Ve vůni a chuti můžeme hledat zelené jablko, hrušku, citrusové plody, kdoule, broskev, mango, papáju, cassis, banán, třešně, moruše, meloun, ananas, pomerančovou marmeládu, smetanu, máslo, med, akátový a pomerančový květ, plátky růží, fialky, karamel, skořici, lékořici, lískový oříšek, (pražené) mandle, ocelové tóny, minerály, vanilku, toastování. Při vyšších přívlastkových kvalitách se objevuje tropické ovoce, negativní jsou však jakékoli připálené tóny, které jsou způsobené sběrem v nevhodné aromatické zralosti.\n\nOdrůda dává vzniknout špičkovým i podprůměrným vínům, ctí terroir, své specifické prostředí. Výraz vína se mění podle klimatických a půdních podmínek. Chardonnay ze severnějších poloh může být čisté a spíše neutrální, v chuti minerální až ocelové s tóny zelených jablek a citrusů, s výraznou kyselinkou. Pokud hrozny vyzrají opravdu dobře, projevuje se vůní zralých hrušek, květů akátu a grepu. Na těžkých půdách mají vína minerální charakter a někdy zelené tóny ve vůni. K optimální zralosti takových vín dochází až po 8 až 10 letech. Z teplých oblastí získává tropické tóny, především mango, banán, ananas, broskev a meloun, někdy i smetanu, med a karamel. V chuti se pak tyto vjemy potvrzují, navíc dominuje plnost s krémovým a máslovým pocitem na patře. Nejlepší vína mají vyváženou kyselinu a hutnou až olejovitou konzistenci s máslovitým závěrem. Taková vína obecně stárnou rychleji a optimum jejich zralosti bývá dosaženo po 3 až 5 letech zrání v láhvi. Při výrobě vína v malých dubových sudech typu barrique vystupuje též aroma podle stupně vypálení vnitřních stěn sudu (toastování), víno získává vanilkové až hřebíčkové tóny. Nebezpečí číhá v přehnaném barikování, kdy jsou sudy vypáleny do vyššího stupně a aroma se mění v kouřové až spálené a silně pak dominuje vínu. Proto barikování musí být opatrné. Pouze jemný dotek sudu dodá to správné vanilkové aroma, které podpoří ovocné složky vína.\n\nPříkladem excelentního projevu místních podmínek může být Chablis. Jeho mineralita a ocelová příchuť není napodobitelná nikde jinde na světě. Zásluhu na tom má především půda kimmeridžského vápence a chladnější klima. Odrůda také naplno dozrává na jihu Francie, v oblasti Languedoc, kde se často podobá vínům z Nového světa. V Itálii se pěstuje nejčastěji na severu, ve Španělsku se nejlépe projevuje v oblasti Somontano. Samozřejmě se jí daří ve střední a jižní Evropě, například u nás, dále v Rakousku, na Slovensku, v Maďarsku, Slovinsku, Bulharsku a Moldávii. V Rumunsku a na Novém Zélandu se vyrábí verze botrytického, přírodně sladkého vína. V Kalifornii se Chardonnay produkuje ve velkém. Většina vinic je situována v oblastech Napa a Sonoma, vína mají v chuti výraz tropického ovoce s dotekem vanilky z nového dřeva. V 70. letech nastala exploze vín Chardonnay v Austrálii. Pravidlem byla těžká, viskózní vína se silnou dřevitou chutí a vysokým obsahem alkoholu. To se změnilo, australská vína jdou spíše do citrusů a nektarinek, především v chladnějších oblastech, jako Adelaide Hills nebo Geelong. V Chile se začalo Chardonnay více vysazovat až od 90. let a spousta slunce spolu s vyššími polohami mu náramně svědčí. Dokonce i JAR si odrůdu oblíbila; nejvíce osázeny jsou regiony Robertson, Stellenbosch a Worcester. Často tam nechají víno kvasit v dubovém sudu, což vůni vanilky mnohem lépe zapracuje do těla.\n\nChardonnay je také základní surovinou pro výrobu špičkových šumivých vín, nejen v oblasti Champagne, kde tvoří asi jednu třetinu ploch vinic. Odrůdová vína z oblasti Champagne se na etiketě označují slovy „Blanc de Blancs“. Do kupáží s odrůdou Chardonnay jsou v této oblasti povoleny odrůdy Pinot Meunier a Pinot Noir.\n\nVe výčtu mnohostrannosti můžeme pokračovat dále; vždyť také nejlepší ledová, slámová či botrytická vína pocházejí právě z této odrůdy. Víno z Chardonnay není předurčeno pro mnohaleté zrání, ale naproti tomu např. nejlepší burgundská zvládnou bez vady na kráse 10-30 let zrání. Běžně Chardonnay konzumujeme do 5 let po sklizni.\nV gastronomii lze vína kombinovat s rybami, mořskými plody, bílým masem a těstovinami, hodí se k měkkým sýrům s bílou plísní, paštikám a bílým omáčkám. Dobře doplňuje hustší polévky, pokrmy s bílým masem a smetanové omáčky.\n\nZejména pstruh na másle je v kombinaci s Chardonnay jedinečný. Základní Chardonnay \"Petit Chablis\", mnohdy nazývané ústřicové víno, se hodí k stejnojmennému pokrmu, který nechybí na žádné francouzské štědrovečerní tabuli. Plnější vína jsou vhodná v kombinaci s mírně upraveným hovězím a vepřovým masem. Vyzrálé přívlastkové víno k bažantovi a k divočině.\n\n\n"}
{"id": "226700", "url": "https://cs.wikipedia.org/wiki?curid=226700", "title": "The Best Damn Thing", "text": "The Best Damn Thing\n\nThe Best Damn Thing je třetí řadové album kanadské zpěvačky Avril Lavigne, které vydala v dubnu 2007. Album obsahuje i velký hit píseň Girlfriend, která se stala i prvním singlem.\nSama Lavigne desku popisuje jako rychlou, legrační, mladou, agresivní a hravou. Celou desku produkoval Dr. Luke, který spolupracoval dříve například s Kelly Clarkson a také Deryck Whibley, exmanžel Avril Lavigne.\n\nV červnu 2007 řekla skladatelka Chantal Kreviazuk pro jeden časopis, že Avril není schopna si cokoliv napsat sama, a že s ní už nikdy nebude spolupracovat.\nV červenci 2007 byla Avril nařčena z plagiátorství, kdy údajně ukradla píseň Girlfriend skupině The Rubinoos, která se v originále jmenovala I wanna be your boyfriend.\n\nAlbum The Best Damn Thing se umístilo hned v prvním týdnu na prvním místě ve většině hitparádách. V České republice se dostalo album nejvýše na páté místo.\n"}
{"id": "226704", "url": "https://cs.wikipedia.org/wiki?curid=226704", "title": "Robin Hood: Král zbojníků", "text": "Robin Hood: Král zbojníků\n\nRobin Hood: král zbojníků (\" \") je americké historické drama, které v roce 1991 natočil režisér Kevin Reynolds.\n\nRobin z Locksley v roce 1194 uniká ze zajetí maurů v Jeruzalémě, náhodně osvobodí i Azima. Poté se vracejí do Anglie, Azim je Robinovi zavázán za záchranu života a tak s Robinem zůstává. Po návratu na své sídlo se Robin dozvídá, že byl zabit jeho otec, když odmítl tažení proti králi Richardovi. Jeho vrahem je šerif z Nottinghamu. Dvojice přibírá Duncana, slepého sluhu, který přežil, poté co mu šerif nechal vypíchnout oči. Všichni tři se schovávají do Sherwoodského lesa, kde žijí zbojníci pod vedením Malého Johna. Robin se stává velitelem těchto zbojníků a začíná okrádat šerifa. Ani příslib velké odměny k dopadení Robina nestačí. Nakonec je šerifem unesena králova sestřenice Mariana, kterou svěřil do Robinových rukou její zemřelý bratr. A tak na hrad kde se plánuje šerifova a Marianina svatba a zároveň poprava zajatých zbojníků Robin a jeho skupina podniknou útok.\n"}
{"id": "226706", "url": "https://cs.wikipedia.org/wiki?curid=226706", "title": "Merry Christmas", "text": "Merry Christmas\n\nMerry Christmas je páté album a čtvrté studiové americké zpěvačky Mariah Carey, které vyšlo v listopadu 1994. Toto album obsahuje pouze vánoční písně, většinou coververze. Album se stalo nejprodávanějším vánočním albem všech dob.\nMerry Christmas v prvním týdnu debutovalo v americké hitparádě na třicátém místě s celkovým prodejem 45,000 kusů. Postupně album stoupalo výše až dosáhlo nejlépe na třetí místo, kdy se alba v jednom týdnu prodalo přes 500,000 kopií.\n"}
{"id": "226710", "url": "https://cs.wikipedia.org/wiki?curid=226710", "title": "Oltyňský potok", "text": "Oltyňský potok\n\nOltyňský potok je potok v Jihočeském kraji, pravý přítok řeky Lužnice, který odvodňuje menší území na západě okresu Tábor. Délka toku činí 19,3 km. Plocha povodí měří 38,2 km².\nPramení pod vrchem \"Sv. Magdalena\" (636 m n. m.) mezi Drahněticemi a Jistebnicí, teče směrem na jih okolo vsi Drahnětice, protéká rybníkem \"Roháč\" a u Oltyně rybníkem \"Oltyňským\", pokračuje na jih okolo obce Stádlec, napájí rybník \"Mlýnský stádlec\" a přijímá vody z více rybníků v okolí. U vesnice Křída se stáčí k jihovýchodu a vtéká zprava do Lužnice.\n\n\nPrůměrný průtok Oltyňského potoka u ústí činí 0,18 m³/s.\n"}
{"id": "226711", "url": "https://cs.wikipedia.org/wiki?curid=226711", "title": "Rada pro opevňování", "text": "Rada pro opevňování\n\nRada pro opevňování (RO) byla zřízena jako řídicí orgán, který měl na starosti získávat finanční prostředky, personál a materiál nezbytný k zajištění výstavby československého opevnění. V čele tohoto orgánu stanul jako předseda náčelník hlavního štábu armádní generál Ludvík Krejčí, jejími stálými poradci pak divizní generál Ing. František Nosál, přednosta IV. odboru (technického) ministerstva národní obrany, a brigádní generál František Havel, přednosta IV./1. oddělení (ženijního) ministerstva národní obrany. Vedle RO bylo také zřízeno ředitelství opevňovacích prací (ŘOP). Oba orgány byly současně založeny 20. března 1935.\n"}
{"id": "226726", "url": "https://cs.wikipedia.org/wiki?curid=226726", "title": "Všechlapský potok", "text": "Všechlapský potok\n\nVšechlapský potok je potok v Jihočeském kraji, levostranný přítok řeky Lužnice, který odvodňuje malé území v jihozápadní části okresu Tábor. \n\nPramení severně nad vesnicí Všechlapy ve výšce asi 495 m n. m., teče zhruba západním směrem okolo obce Černýšovice a do Lužnice se vlévá 1 km proti proudu ode vsi Hutě, v úrovni 360 m n. m. \n\nNedaleko ústí Všechlapského potoka se do Lužnice ještě vlévá potok Černýšovický a pod Hutěmi pak potok Sudoměřický.\n\n"}
{"id": "226727", "url": "https://cs.wikipedia.org/wiki?curid=226727", "title": "Muž z Kennewicku", "text": "Muž z Kennewicku\n\nMuž z Kennewicku (anglicky \"Kennewick man\") je název kostry muže náhodně nalezené dne 28. července 1996 na břehu řeky Columbie v blízkosti města Kennewick ve státě Washington v USA.\n\nAntropolog James Chatters po přezkoumání nálezu určil, že se jedná o kostru asi padesátiletého či šedesátiletého muže europoidní rasy (tento údaj byl později přehodnocen) vysokého 173 cm. V pánvi měl částečně zarostlý asi 70 mm velký kamenný hrot šípu typický pro tzv. starou koldillerskou kulturu.\n\nNa Kalifornské univerzitě v Riverside bylo radiokarbonovou metodou určeno stáří nálezu na 9300 let (!)\n\nNález byl podivuhodně zachovalý. Lebka byla celá a nepoškozená (až na dva chybějící zuby), z celé kostry chybělo pouze několik drobných kůstek.\n\nPo nálezu se objevil spor mezi domorodými indiány a archeology. Podle amerických zákonů na ochranu indiánských pohřebišť (Native American Graves Protection and Repatriation Act – NAGPRA) mají totiž indiáni právo si vyžádat jakýkoli předkolumbovský nález a uložit je na svá pohřebiště bez podrobnějšího vědeckého zkoumání (tento zákon bývá často kritizován – kvůli němu vědci přicházejí o velké množství cenných nálezů). Mj. na základě faktu, že nález má výrazně neindiánské rysy, soud v únoru 2004 tento spor rozhodl ve prospěch archeologů.\n\nRekonstrukce obličeje potvrdila, že se jedná o kostru muže středního věku s výrazně neindiánskými rysy. Antropologové po důkladnějším přezkoumání kostry určili, že se jedná o muže, který fyzickými rysy značně připomíná Ainy případně Polynésany, rozhodně však nález není nijak příbuzný s dnešními indiány.\n\nNález vyvolal mnoho diskuzí ve vědeckém světě. Většina vědců vysvětluje značné stáří a neobvyklý vzhled muže tím, že se jedná o zástupce kultury lovců a sběračů (podobně jako Ainové), kteří byli vytlačeni pozdějšími zemědělskými kulturami. Díky tomuto a několika dalším nálezům vědci v poslední době usuzují, že lidé patrně osídlili Ameriku přes Beringovu úžinu v několika vlnách, nikoli jen v jedné, jak se myslelo dříve.\n"}
{"id": "226736", "url": "https://cs.wikipedia.org/wiki?curid=226736", "title": "Kostel Proměnění Páně (Varnsdorf)", "text": "Kostel Proměnění Páně (Varnsdorf)\n\nKostel Proměnění Páně ve Varnsdorfu na Děčínsku je kostel užívaný starokatolickou církví. Stavba kostela v novorománském slohu byla zahájena roku 1873 a již v říjnu roku 1874 bylo možné osadit věžní špici. Na věž byly pořízeny čtyři zvony. Dne 27. prosince 1874 byl kostel slavnostně otevřen.\n\nKoncem srpna 1880 začala stavba fary. K 1. lednu 1897 došlo k přeložení biskupského sídla z Vídně do Varnsdorfu a k povýšení kostela na katedrálu. Nejkrásnější ozdobou kostela je alabastrová socha Krista na oltáři, kam byla umístěna v červenci 1882.\n\nKostel a město Varnsdorf sehrály důležitou roli v církevních dějinách. Svolání prvního vatikánského koncilu 8. prosince 1869 bylo podnětem k náboženskému rozkolu. Ten vyvolal v Německu velké hnutí, které se přeneslo i do Rakouska. Duchovním původcem tohoto hnutí se stal Anton Nittel. Vyvrcholením tohoto hnutí byl vznik Starokatolické církve. Stát uznal Starokatolickou církev v roce 1877 a v tehdejším Rakousku-Uhersku vznikly tři náboženské obce – Vídeň, Varnsdorf a Ried.\n\nNacisté jí za druhé světové války příliš nepřáli. Po odsunu sudetských Němců se Starokatolická církev stala snadnou obětí komunistické diktatury a kostel sloužil k mnoha účelům, byl např. i městským kolumbáriem.\n\nV roce 1995 se rozhodlo o přesunu biskupství z Varnsdorfu do Prahy. Kostel se stal chrámem konkatedrálním a po dokončených opravách byl přejmenován na kostel Proměnění Páně. V roce 2000 započala oprava vitrážových oken.\n\n\n"}
{"id": "226737", "url": "https://cs.wikipedia.org/wiki?curid=226737", "title": "Durham", "text": "Durham\n\nDurham je malé město a hlavní centrum City of Durham, metropolitního distriktu v anglickém hrabství Durham. Je známé svou normanskou katedrálou a hradem. Město je sídlem Durhamské univerzity a jejích kolejí. Nedaleko centra města se nachází vězení.\n\nArcheologické nálezy ukazují na osídlení v oblasti Durhamu přibližně od 2. tisíciletí př. n. l. Historii současného města je možno vysledovat od roku 995, kdy si skupina mnichů z Lindisfarne vybrala kopcovitý poloostrov jako místo stavby kostela, kde pohřbili ostatky svatého Cuthberta (podle legendy je zde přivedla dojička, které se zatoulala kráva a našla ji na tomto místě odpočívat).\n\nStavba současné Durhamské katedrály byla zahájena roku 1093 a stále obsahuje ostatky svatého Cuthberta a Bedy Ctihodného.\n\nNázev Durham pochází ze staroanglického \"dun-holm\" znamenající \"pahorkatý ostrov\".\n\nNaproti katedrály napříč \"Palace Green\" stojí Durhamský hrad, původně budovaný Normany od roku 1071 poté co se Vilém I. Dobyvatel vrátil z tažení do Skotska. Některé jeho části pocházejí z pozdějšího období, především pozoruhodná Viktoriánská přístavba Anthonyho Salvina. Obě dvě stavby jsou zařazeny do Světového dědictví UNESCO. Od roku 1837 v hradu sídlila University College, první fakulta Durhamské univerzity. Tři staletí po dostavbě hradu byl Durham pravidelně obléhán Skoty, včetně známé Bitvy u Nevillova kříže roku 1346 odehrávající se asi dva kilometry na západ od města.\n\nVe středověku byl Durham centrem moci světské i církevní, hlavně pro svou strategickou polohu poblíž hranic se Skotskem. Hrabství Durham bylo velmi nezávislé na ústřední moci, razilo své vlastní mince, vykonávalo spravedlnost a mělo právo udržovat svou vlastní armádu. Durhamští biskupové disponovali rozsáhlými pravomocemi, které omezil až Jindřich VIII, který také roku 1538 nechal zničit skříň s ostatky svatého Cuthberta. Speciální pravomoci durhamských biskupů byly zcela zrušeny při správní reformě roku 1832.\n\nRoku 1832 byla založena Durhamská univerzita, jejíž budovy se nacházejí jak na poloostrově tak i na \"Event Hill\" na druhé straně řeky. v 19. století se v okolí Durhamu začalo ve větší míře těžit uhlí. První \"Durham Miners' Gala\" slavnost horníků, jejíž součástí je průvod městem, se uskutečnila roku 1871 a je populární do současné doby.\n\nMetropolitní distrikt, jehož bylo město součástí, byl označován jako \"Durham and Framwelgate\" do té doby než byl spojen s \"Durham Rural District\" a \"Brandon and Byshottles urban district\" a vytvořil tak distrikt City of Durham.\n\nDurham se nachází 21 km na jihozápad od Sunderlandu. Řeka Wear protéká severní částí města a ohraničuje centrum na třech stranách a vytváří tak \"Durhamský poloostrov\". Durham je město postavené na pahorcích. Dominantou města je jeho katedrála, postavená nacházející se v centru na pahorku nad řekou Wear. Prudké svahy na březích řeky jsou zalesněné a dotvářejí tak pitoreskní krásu města. Na západ od centra města protéká další řeka Browney, která na jih od Durhamu vtéká do Wearu.\n\nHlavní město hrabství Durham, Durham se nachází v místním samosprávném distriktu City of Durham, do kterého jsou zahrnuty i oblasti mimo vlastní město. Tento distrikt má 87 656 obyvatel a rozprostírá se na ploše 186,68 čtverečních kilometrů. Vlastní Durham má 42 939 obyvatel.\n\nŽelezniční stanice Durham se nachází na trati \"East Coast Main Line\" mezi Edinburghem a Londýnem. Železniční trať od jihu vede přes okázalý viktoriánský viadukt vypínající se nad městem. Hlavní silniční tepnou je dálnice \"A1\", která prochází podél východní části města. Letiště Newcastle na severu a Letiště Durham Tees Valley na jihu se nachází asi ve vzdálenosti 40 km od Durhamu. Tržiště a centrum města je první (i když malou) oblastí ve Velké Británii, kde je vyžadován poplatek za vjezd z důvodu omezení dopravy a byla takto ustanovena roku 2002.\n\nCentrum města se rozkládá na \"poloostrově\" vytvořeném řekou Wear. V centru této oblasti se nachází tržiště, kde jsou stále pořádány pravidelné trhy. Zastřešená tržnice se také nachází na náměstí. Toto náměstí a okolní ulice jsou hlavním obchodním centrem města. Hradní nádvoří které vede na jih kolem \"Palace Green\" je téměř celé obsazeno univerzitou a katedrálou.\n\nNa poloostrov vedou tři starobylé mosty, které jsou v současnosti vyhrazené pro pěší. \"Prebends Bridge\" vede na jižní část nádvoří. Na východ z náměstí vede cesta přes \"Elvet Bridge\" a dále do městského obvodu \"Elvet\". Na západ odsud je oblast obecně známá jako \"Viaduct\", pojmenovaná po dominantě této části města.\n\n\n\n"}
{"id": "226738", "url": "https://cs.wikipedia.org/wiki?curid=226738", "title": "Brian Johnson", "text": "Brian Johnson\n\nBrian Johnson (* 5. října 1947, Dunston, Anglie) je zpěvák a textař známý především svým působením v australské hard rockové kapele AC/DC. V roce 1972 založil Johnson glam rockovou kapelu Geordie a stal se jejím zpěvákem. Kapela se však po vydání několika úspěšných alb rozpadla. V roce 1980 byla kapela na krátkou dobu obnovena, ale brzy po jejím obnovení byl Johnson osloven s nabídkou vstoupit do AC/DC, kde měl nahradit zesnulého Bona Scotta. Johnson nabídku přijal a s kapelou ještě v roce 1980 vydal album \"Back in Black\", které se stalo jedním z komerčně vůbec nejúspěšnějších alb všech dob.\n\nZačátkem roku 2016 začal mít problémy se sluchem, kvůli čemuž se skupinou přestal vystupovat. Na koncertech ho nahradil zpěvák Axl Rose.Žije v USA na Floridě ve městě Sarasota.\n"}
{"id": "226739", "url": "https://cs.wikipedia.org/wiki?curid=226739", "title": "IceWM", "text": "IceWM\n\nIceWM je správce oken (window manager) pro unixový X Window System. Jeho autorem je Marko Maček.\n\nJedná se o relativně nenáročný, rychlý a jednoduchý správce oken, který může být nastavován jak pomocí textových konfiguračních souborů, tak i grafickými nástroji. Je napsán v C++ a vydán pod licencí GNU LGPL.\n\nDokáže imitovat vzhled operačních systémů jako Motif, OS/2, Windows 3.1, Windows 95 a dalších grafických uživatelských rozhraní. Ovládání IceWM záměrně připomíná ovládání systému MS Windows (stejné klávesové zkratky, vzhled a rozvržení oken velmi podobné).\n\nIceWM je instalován jako hlavní správce oken v Absolute Linuxu, jakož i odlehčené verzi VectorLinuxu.\n\nopenSUSE Linux pro Raspberry Pi 1/2/3 užívá IceWM implicitně jako odlehčené GUI. Vydání SUSE Linux Enterprise Serveru speciálně pro Raspberry Pi 3 též používá IceWM.\n\n"}
{"id": "226740", "url": "https://cs.wikipedia.org/wiki?curid=226740", "title": "Strahwalde", "text": "Strahwalde\n\nStrahwalde ( ) je vesnice v Německu, v Sasku, v Horní Lužici v zemském okrese Zhořelec, asi 8 kilometrů jihovýchodně od Löbau a 18 kilometrů severozápadně od Žitavy. Od roku 2010 je součástí města Herrnhut.\n\nPřes obec vede spolková silnice B178 a železniční trať Žitava-Löbau.\n"}
{"id": "226741", "url": "https://cs.wikipedia.org/wiki?curid=226741", "title": "Angus Young", "text": "Angus Young\n\nAngus McKinnon Young (* 31. března 1955, Glasgow, Skotsko) je kytarista a zakladatel australské rock´n´rollové kapely AC/DC. Young je známý svými energickými vystoupeními a nošením školní uniformy. Jeho bratr Malcolm Young byl do roku 2014 také členem AC/DC. Časopis Rolling Stone jej v roce 2003 označil za 96. nejlepšího kytaristu všech dob, v roce 2011 se ve stejném žebříčku umístil na 24. místě.\n\nNa škole se špatně učil, zajímalo ho maximálně umění. Učil se do svých patnácti let, poté ze školy odešel. Z počátku vystřídal několik zaměstnání, ale pak se dal na řemeslo. Zprvu hrál Angus na kytary jeho bratra Malcolma. Učil se sám. Poslouchal své oblíbence a vzory (mezi které patřil např. Chuck Berry) a podle nich se učil a hrál.\nV jedenácti letech už zvládal skladby Jimmiho Hendrixe a v patnácti si koupil svůj vysněný nástroj Gibson SG. Původně si přál Les Paul, ale někdo si ji koupil dříve a proto vzal model SG. Jeho první vystoupení bylo už v jeho třinácti letech v kavárně, ale za první řádný debut považoval hraní v místním kostele, který bohužel s kamarády vyprázdnili nadměrnou hlasitostí.\n\nZ počátku Angus hrál na plesech a menších akcích. Později hrál v několika kapelách, moc úspěchu ale díky běsnění a hluku neposbírali. O něco lépe na tom byl v kapele Kantuckee, po jejímž rozpadu začal hrát s bratrem Malcolmem. Jednou - se skupinou Tantrum (původně Kantuckee) - při hraní zakopl o kabel, spadl na zem a neuvěřitelně se zamotal, přesto pořád hrál. Lidé, kteří tam byli, ho odměnili velikým potleskem. V roce 1973 - po rozpadu Malcolmovy kapely Velvet Underground - se Malcolm rozhodne založit novou kapelu. Poprosí Anguse a ten přijímá. Začíná Angusova zlatá éra.\n\n"}
{"id": "226745", "url": "https://cs.wikipedia.org/wiki?curid=226745", "title": "Mixážní pult", "text": "Mixážní pult\n\nMixážní pult (častěji hovorově \"mixpult, \"slangově \"mixák\" nebo \"mixér\") je elektronické zařízení sloužící ke směšování, úpravě a distribuci zvukových signálů (audiosignálů). Mixpult obvykle ovládá zvukař.\n\nMixážním pultem nazýváme zařízení, které disponuje minimálně jedním (\"v praxi spíše několika\") vstupem (z mikrofonů, elektronických hudebních nástrojů nebo audiopřehrávačů) a minimálně jedním výstupem, přičemž signál každého vstupu je možné v libovolném poměru přesměrovat do kteréhokoliv výstupu.\n\nMaximální počet vstupů i výstupů je teoreticky neomezený, prakticky je omezen pouze velikostí zařízení a předpokládaným způsobem využití. Obvykle se vyrábí mixpulty, kde je počet vstupů i výstupů mocninou čísla 2 (1, 2, 4, 8, atd.).\n\nMixážní pult s jedním vstupem a několika nastavitelnými výstupy se dá nazvat spíše distributorem signálu nebo distribučním zesilovačem.\n\nV praxi se jen velmi zřídka používají tzv. holé mixážní pulty (jednoduché směšovače) - častěji jsou k vidění velká a zdánlivě složitá zařízení, která však fungují podle uvedeného schématu. Liší se pouze způsobem zpracování signálů, vybavením, počtem a kvalitou vstupních a výstupních sekcí, integrací dalších komponent atp.\n\nJedná se o hlavní část mixážního pultu (modrá oblast na diagramu). Upravený signál přivedený ze vstupní sekce je zde podle nastavených poměrů distribuován mezi jednotlivé výstupy. Nastavení se provádí pomocí otočných nebo tahových potenciometrů (hovorově \"šavle, \"\"kliky, fadery\") pro každý vstup zvlášť.\n\nSignálové vedení, na kterém se sčítají signály ze všech vstupů (v nastaveném poměru), se nazývá sběrnice (angl. bus). Sběrnice vede do výstupní sekce, kde každé sběrnici lze přiřadit výstupní úroveň (za pomoci tahového nebo otočného potenciometru). Každá sběrnice má také svůj vlastní konektorový výstup a lze ji tak každou samostatně napojit na zesilovač a reproduktor.\n\n\"Nejjednodušší analogie k mixážnímu pultu může být síť potrubí či kanálů s vodou. Všechny vstupní kanály budou v jedné rovině a vzájemně rovnoběžné. Výstupní budou o něco níž (voda neteče nahoru), také vzájemně rovnoběžné a vzhledem ke vstupním budou kolmé. Každý vstupní kanál bude s každým výstupním propojen ventilem. Pokud do jednotlivých vstupních kanálů nalijeme různé barevné tekutiny, můžeme vhodnou kombinací ventilů získat na každém výstupu jinou barevnou směs.\"\n\nVstupní sekcí se rozumí vše, co je v mixážním pultu mezi konektorem pro připojení mikrofonu či jiného zdroje signálu a směšovací/distribuční sekcí. Vstupní sekce může obsahovat následující součásti (u levnějších/jednodušších mixážních pultů nemusí být všechno) v sériovém zapojení:\n\nvstupní konektor - většinou XLR, často také v kombinaci s jack 1/4\" (jack 6,3mm), někdy RCA (cinch)\n\nphantom -tlačítko zapínání fantomového napájení pro kondenzátorové mikrofony nebo další zařízení, jako např. D.I.Box. Obvyklé napětí je +48V, ale používají se i jiná\n\npad (útlum) - přepínač zeslabující vstupní signál o 20dB (obvykle). U mixpultů střední třídy bývá útlum určený už volbou vstupního konektoru, přičemž vstup jack 1/4\" je vybaven útlumem. V praxi se používají pojmy \"mikrofonní\" nebo \"linková\" úroveň signálu.\n\notočení fáze - přepínač otáčející fázi signálu o 180°. Používá se pro řešení fázových problémů při použití více mikrofonů nebo někdy pomůže odstranit nežádoucí zpětnou vazbu.\n\ngain (zisk) - potenciometr pro nastavení zesílení vstupního zesilovače na pracovní úroveň. Správné nastavení (dostatečné vybuzení) se zpravidla kontroluje pomocí VU metru.\n\ninsert - konektor pro sériové připojení dalších externích procesorů (např. kompresor/limiter/gate, grafický ekvalizér, efekt).\n\ndirect out - výstup duplikující signál na vstupu pro další zařízení. Nejčastěji se používá pro nahrávání neupraveného signálu nebo pro oddělené mixování pódiového a hlavního (F.O.H.) zvuku.\n\nfiltry - nejčastěji bývá k dispozici jeden filtr typu \"horní propust\" s pevně daným kmitočtem, který potlačí nežádoucí basové a subsonické zvuky (<100-150Hz). U Mixážních pultů pro náročnější použití se může vyskytovat i \"dolní propust\" anebo několik filtrů s různým kmitočtem. Aktivuje se tlačítkem.\n\nekvalizér (EQ) - používají se různé varianty od nejjednodušších dvoupásmových korekcí až po čtyř- či pěti pásmový parametrický ekvalizér.\n\nV závislosti na předpokládaném způsobu využití se na jednom mixážním pultu obvykle vyskytují různě vybavené vstupy. Např. vstupy pro mikrofony/nástroje bývají nejvíce vybavené, vstupy pro přehrávače či návraty z efektových procesorů bývají jednodušší.\n\nU jednodušších/levnějších mixážních pultů je často výstupní sekce omezena na nutné minimum, tedy výstupní potenciometr. Pokud je vůbec výstup něčím víc vybaven, nejčastěji to bývá grafický či parametrický ekvalizér. U profesionálních mixážních pultů bývají i výstupní sekce vybaveny větším množstvím komponent a také \"insertními body\" pro zařazení dalších externích procesorů.\n\nNa rozdíl od vstupů, jež jsou nazvány většinou jen čísly, výstupy bývají zpravidla nazvány podle své funkce v celé sestavě. Tomu odpovídá i vybavenost výstupní sekce a také provedení potenciometru ve směšovací/distribuční sekci.\n\n\nPodle vybavení a provedení je možné mixážní pulty rozdělit na několik druhů. Nejedná se o striktní kategorie, ale o přibližné označení odpovídající předpokládanému způsobu využití.\n\n\n\n\n\nPodle způsobu zpracování audiosignálů můžeme mixážní pulty dělit na:\nV současné době je možné se čím dál častěji setkat s mixážními pulty s vestavěnou\nefektovou jednotkou nebo dokonce jinými audio přístroji.\n\nAlternativou klasického analogového mixážního pultu je digitální mixážní pult, který na vstupu převádí všechny signály na digitální, následné úpravy a směšování provádí zabudovaný počítač a výsledný signál je opět převeden na analogový. Digitální mixážní pult poskytuje řadu vylepšení a zjednodušení, především minimalizuje použití dalších externích audio přístrojů (prakticky je úplně nahrazuje).\n\n"}
{"id": "226749", "url": "https://cs.wikipedia.org/wiki?curid=226749", "title": "Ferdinand von Lindemann", "text": "Ferdinand von Lindemann\n\nCarl Louis Ferdinand von Lindemann (12. dubna 1852 Hannover – 6. března 1939 Mnichov) byl německý matematik, který je znám svým důkazem publikovaným v roce 1882, že číslo π je číslo transcendentní.\n\nLindemann se narodil v Hannoveru v Německu. Jeho otec, Ferdinand Lindemann, učil moderní jazyky na gymnáziu v Hannoveru. Jeho matka, Emilie Crusius, byla dcerou ředitele gymnázia. Rodina se později přestěhovala do Schwerinu, kde mladý Ferdinand navštěvoval školu.\n\nVystudoval matematiku v Göttingenu, Erlangenu, a Mnichově. V Erlangenu, pod vedením Felixe Kleina, obdržel doktorát za neeuklidovskou geometrii.\n\nJako profesor na univerzitě v Königsbergu, Lindemann vedl doktorské práce Davida Hilberta, Hermanna Minkowského a Arnolda Sommerfelda.\n\nV roce 1882 publikoval výsledek, pro který je nejvíce znám, důkaz transcendence čísla π. Jeho postup byl podobný metodě, kterou použil o devět let dříve Charles Hermite, který dokázal, že \"e\", základ přirozených logaritmů, je transcendentní. Již před publikací Lindemannova důkazu bylo známo, že pokud \"π\" je transcendentní, pak starověký problém kvadratury kruhu pomocí pravítka a kružítka je v konečném počtu kroků neřešitelný.\n\n\n"}
{"id": "226750", "url": "https://cs.wikipedia.org/wiki?curid=226750", "title": "Tajemství Velkého Vonta", "text": "Tajemství Velkého Vonta\n\nTajemství Velkého Vonta (1986, resp. 1990) je třetím a posledním dílem stínadelské trilogie Jaroslava Foglara.\n\nDěj počíná několik měsíců po uzavření příběhu Stínadla se bouří, kdy ve Stínadlech po období zmatku a bezvládí zvítězilo (s velkou pomocí Rychlých šípů) hnutí Žlutý květ a Velkým Vontem se stal Vláďa Dratuš. Jednoho podzimního dne navštíví klubovnu Rychlých šípů Ota Losna, jejich věrný přítel ze Žlutého květu, a svěří se jim, že Vláďa se poslední dobou chová podivně a nervózně, ale nikomu nechce o příčině nic říct. Zároveň celý Žlutý květ pozvolna ztrácí autoritu a ve Stínadlech se opět vzmáhá neklid a násilí. To se vzápětí jen potvrdí, když si pro Losnu přímo do klubovny přijde několik nepřátelských Vontů a odvedou ho.\n\nRychlé šípy jsou šokovány a spekulují, že Vláďa možná nějak přišel o ježka v kleci, insignii velkého vontství, a teď má strach to přiznat. Začnou tedy s pátráním ve Stínadlech a brzy se zapletou do bojů o moc mezi různými vontskými skupinami, zejména Uctívačů ginga a partou kolem Víta Dabinela. Vedle nich podniká výpravy do Stínadel i parta Tondy Plíhala a s nimi spřažené Bratrstvo kočičí pracky. Plíhalovci se nechají naverbovat Dabinelovou partou, aby pokáceli „gingo“, posvátný strom Uctívačů. Rychlé šípy se o tom dozví a vymění tuto cennou informaci s Uctívačem jménem Rejholec, který patrně ví mnoho o hledaném tajemství. Rejholec jim vylíčí, jak Vláďu Dratuše jednoho večera navštívil neznámý „Cizinec“ a ukázal mu záhadný list papíru, jehož obsah Vláďu zcela zdrtil. \n\nRŠ pod dojmem této informace jdou za Vláďou, aby mu nabídly pomoc, ale ten je až hystericky odmítne a vyžene pryč. Zanedlouho potkávají Losnu, který je seznámí se svým čerstvým objevem, že Vláďa má ve váčku na ježka v kleci vložen jen kámen podobné velikosti. Také jim řekne, že zmíněného Cizince tehdy k Vláďovi doprovodil samotný Rejholec. Rychlé šípy se brzy na to s Rejholcem znovu setkávají, aby s ním vyměnily nějaké další informace. Rejholec je nakonec ohromí tím, že má ježka v kleci. Když jim ho ukáže, Rychlé šípy mu ho vytrhnou a chtějí s ním utéct, ježka jim ale vzápětí zase sebere divoký dívčí spolek Amazonky, který s Rejholcem spolupracuje. Rychlé šípy jsou ale nejvíce zmateny Rejholcovým tvrzením, že i kdyby Dratušovi ježka přinesly, on by mu ho sám vrátil zpátky. \n\nDalší pátrání zavede Rychlé šípy až do vzdálené a zpustlé části Stínadel, zvané Kocouří hrádek. Proniknou dovnitř a zjistí, že tam přebývá právě onen Cizinec, kterému tam Rejholec a Amazonky nosí potraviny. Cizinec je starší chlapec, který utekl z polepšovny, skryl se v Kocouřím hrádku a náhodou zde objevil dopis, který usvědčuje Vláďova otce Jiřího Dratuše, že kdysi jako chlapec svou liknavostí zavinil smrt svého kamaráda Karla Dymoráka. Rozhodl se tedy Vláďu vydírat, aby od něj získal ježka v kleci, maje v plánu ho začít sériově vyrábět. Jeho prostředníkem se stal právě Rejholec, který se ovšem snaží ježka využít i pro vlastní prospěch a vliv, což vede k jejich narůstajícím sporům. Rychlé šípy a Losna jsou v úkrytu přítomni, když má dojít k výměně ježka za dopis, v pravou chvíli Rejholce s Cizincem přepadnou a obou drahocenností se zmocní.\n\nKdyž jsou ježek i dopis předány Vláďovi, jeho stres a zoufalství z něj jako zázrakem opadne. Žlutý květ opět nabere ztracenou jistotu a rovnováhu – zejména díky ježku v kleci, který je opět pevně v rukou Velkého Vonta. Vláďa však už po prožitých těžkostech nemá zájem pokračovat v této funkci a předá ji Losnovi. Konkurenční vontské skupiny to odmítají uznat a žádají volby. V nich Žlutý květ své prvenství obhájí a Losna se konečně stává právoplatným Velkým Vontem.\n\nKniha byla napsána až několik desítek let po předchozích dvou. Poprvé vyšla roku 1986 v Německu v počtu 500 výtisků pro děti českých emigrantů v nakladatelství Obrys/Kontur. V Česku se poprvé objevila až v rámci knihy \"Dobrodružství v temných uličkách\" vydané v roce 1990. První samostatné vydaní vyšlo v roce 1992.\nV roce 2005 vychází v nakladatelství Olympia další souborné vydání Stínadelské trilogie pod názvem Rychlé šípy ve Stínadlech.\n\nJaroslav Foglar uvažoval ještě o čtvrtém dílu, který měl pracovní název \"Budou se Stínadla bourat?\". Ten však zůstal pouze v podobě konceptu.\n\nPokračování nicméně napsali jiní dva autoři: Josef Červinka (\"Poselství ze Stínadel\") a Jaroslav Velinský (\"Poslední tajemství Jana T.\").\n\nDVORSKÝ, Miloš: \"Mýtus zvaný Stínadla\". Druhé, rozšířené vydání. NZB, Praha, 2011. ISBN 978-80-904272-5-9\n"}
{"id": "226755", "url": "https://cs.wikipedia.org/wiki?curid=226755", "title": "Ivangorod", "text": "Ivangorod\n\nIvangorod nebo Ivanohrad (rusky \"Ивангород\", estonsky \"Jaanilinn\", finsky \"Iivananlinna\") je město v ingerské části Leningradské oblasti Ruska. Leží na řece Narvě naproti estonskému městu Narva, které je také partnerským městem. Přes řeku vede most tvořící hraniční přechod mezi Evropskou unií a Ruskou federací.\n\nPočátky města spadají do roku 1492, kdy nechal moskevský velkokníže Ivan III. postavit na pravém břehu řeky Narvy, přímo proti livonskému levobřežnímu městu Narvě, ruskou pevnost Ivangorod, aby zabezpečil získané území před hrozbou vojenské síly Livonské konfederace a ochránil severní přístup k důležitému správnímu centru Novgorodu.\n\nMalý čtvercový hrad se čtyřmi rohovými věžemi byl postaven za pouhé dva měsíce, ale již v roce 1496 Švédové poslali proti proudu Narvy 70 lodí a po zdrcující dělostřelecké palbě tato pevnost padla. Jelikož si Rusko nemohlo dovolit nechat tento důležitý přístup nekrytý, ještě v tomtéž roce obsadilo ruiny a zahájilo velkorysou přestavbu. Plocha hradu při ní byla rozšířena osmkrát, hradby zesíleny a zvýšeny na 19 metrů. I v dalších letech byla pevnost ještě několikrát přestavována a posílena předsunutým opevněním. \n\nKdyž na začátku roku 1558 zahájil car Ivan IV. Livonskou válku, proti vojenskému paktu Livonské konfederace s Polsko-litevskou unií, byla z této pevnosti po dlouhou dobu ostřelována Narva. Důkladně opevněné město s vlastním hradem však odolávalo až do července, kdy je po sérii ničivých požárů Rusové dokázali obsadit a vybudovali most přes řeku spojující obě opevnění.\n\nV následujících stoletích už byla historie obou sídel těsně provázána, ačkoliv jejich držení přecházelo střídavě do různých rukou.\n\nŠvédské království, které získalo oblasti původního Livonska a vedlo s Carským Ruskem řadu mnohaletých územních válek, drželo Ivangorod mezi lety 1581–1590 a 1612–1704. V listopadu roku 1700 v jeho blízkosti proběhla bitva u Narvy, při níž početně výrazně silnější ruské síly utrpěly v mrazivé vánici drtivou porážku, ale to již byla obě sídla chápána především jako neocenitelné zázemí, ve kterém vítězná švédská armáda také přečkala zimu a Ivangorod považovali pouze za součást města Narvy. Staré hraniční pevnosti s nepočetnou posádkou totiž nedokázaly vzdorovat moderním mnohatisícovým armádám s dělostřeleckou výzbrojí a tak zanikaly nebo nalezly nové uplatnění, v tomto případě jako opevněné předměstí.\n\nOficiálně byl Ivangorod součástí města Narvy od roku 1649 až do 1945, kdy byla řeka Narva určena za vnitřní administrativní hranici mezi Sovětským svazem a jednou z jeho autonomních republik - Estonskou republikou. Hranice se tak vrátila přesně do míst, kudy procházela v roce 1492, z hlediska jeho městského statutu se tím ale nic nezměnilo.\n\nPo rozpadu Sovětského svazu v roce 1991 se Narvské předměstí Ivangorod stalo malým městečkem Ruské federace s počtem pouhých 10.000 obyvatel, zatím co Narva se 65.000 obyvatel je třetím největším městem Estonské republiky.\n\nV současné době je most mezi městy Narva a Ivanogorod významným hraničním přechodem mezi Ruskou federací a Evropskou unií.\n\n"}
{"id": "226759", "url": "https://cs.wikipedia.org/wiki?curid=226759", "title": "Malcolm Young", "text": "Malcolm Young\n\nMalcolm Mitchell Young (6. ledna 1953 Glasgow – 18. listopadu 2017) byl zakládající člen, kytarista, doprovodný zpěvák a spoluautor písní australské rockové skupiny AC/DC. Členem kapely je také jeho bratr Angus. \n\nMalcolm měl od mládí sen stát se profesionálním fotbalistou. Když však fyzicky zaostával za ostatními, jeho sen se rozplynul. Za jeho malou výšku údajně mohlo olovo, které se usadilo ve vodovodních trubkách, když ještě bydleli v Glasgow. V osmnácti letech vypadal na dvanáct – třináct let. Začal se tedy věnovat hudbě. Jeho prvním nástrojem byla jedna ze dvou laciných akustických kytar, které jejich matka koupila pro něj a Anguse, aby tuhle divokou dvojku aspoň trochu zklidnila. Výhodou pro něj bylo to, že jeho starší bratr George Young hrál v tehdy světově proslulé kapele The Easybeats, který mu v začátcích pomáhal, i když se učil převážně sám. Kromě toho byl na škole středem pozornosti a holky se jenom hemžily. Začínal hrát s přáteli. Cvičili, kde se dalo. Občas přišla nějaká událost, kde před několika diváky zahráli. Hrál na kytaru Gretch, kterou mu dal Harry Vanda, kamarád jeho bratra George, se kterým hrál v The Easybeats. Později si koupil zesilovač Marshall, jenž si snadno a rychle oblíbil nejen díky velikosti a síle. Jeho první větší kapelou byla Beelzebub Blues. Následovala větší skupina Velvet Underground (nezaměňovat se stejnojmennou newyorskou skupinou The Velvet Underground), po jejímž rozpadu založil s bratrem AC/DC.\n\nYoung naposledy koncertoval s AC/DC na turné ve Španělsku v červnu 2010. Ze skupiny odešel kvůli zdravotnímu stavu v roce 2014. Podle zpráv deníku \"Sydney Morning Herald\" dožíval v domě s pečovatelskou službou specializující se na demenci.\n"}
{"id": "226760", "url": "https://cs.wikipedia.org/wiki?curid=226760", "title": "Holešovice (rozcestník)", "text": "Holešovice (rozcestník)\n\nNázev Holešovice má více sídel:\n"}
{"id": "226763", "url": "https://cs.wikipedia.org/wiki?curid=226763", "title": "Cliff Williams", "text": "Cliff Williams\n\nCliff Williams (* 14. prosince 1949, Romford, Essex, Anglie) je anglický baskytarista, který téměř čtyřicet let hrál v australské hard rockové kapele AC/DC. Členem kapely byl od roku 1977, kdy nahradil Marka Evanse. V roce 2016 se kapelu rozhodl opustit a odešel do hudebního důchodu.\n"}
{"id": "226766", "url": "https://cs.wikipedia.org/wiki?curid=226766", "title": "Phil Rudd", "text": "Phil Rudd\n\nPhillip Hugh Norman Rudd (rozený Phillip Hugh Norman Witschke Rudzevecuis, 19. května 1954, Melbourne, Austrálie) je australský bubeník, bývalý člen australské hard rockové kapely AC/DC. Členem AC/DC byl v letech 1975 až 1983, kdy byl z kapely vyhozen. Do kapely se pak vrátil v roce 1994 a působil v ní do konce roku 2014. Po odchodu baskytaristy Marka Evanse byl jediným členem AC/DC, který se narodil v Austrálii. V roce 2014 vydal své první sólové album \"Head Job\". V listopadu 2014 byl obviněn z pokusu o zorganizování vraždy, ale byl propuštěn pro nedostatek důkazů. V platnosti však zůstalo jeho obvinění za vyhrožování smrtí a držení drog.\n\n"}
{"id": "226769", "url": "https://cs.wikipedia.org/wiki?curid=226769", "title": "32. divize tankových granátníků SS „30. Januar“", "text": "32. divize tankových granátníků SS „30. Januar“\n\n32. SS-Panzergrenadier Division „30. Januar“ vznikla 30. ledna 1945 v Kurmarku v Braniborsku. Kvůli rychlému postupu Rudé armády byla divize posílána do boje po částech. V únoru a březnu 1945 utrpěla těžké ztráty při bojích na Odře u Frankfurtu. Následně podnikla protiútok severovýchodně od Rießenu a bránila se u Frenkelu. Poté vedla ústupové boje podél kanálu Odra-Spréva až k Beeskowu a dále přes Biegen, Gräbendorf, Selchower See k Riegelu, severně od Halbe. Koncem dubna 1945 se dokázala probojovat z kotle u Halbe, a následně se přes Baruth, Kummersdorf, Sperenberg, Beelitz a Ziesar dostala až k Labi do prostoru jižně od Tangermünde. Zde se zbytek divize, což bylo již jen 150 mužů, vzdal Američanům.\n\n\n\nV únoru 1945 dosáhla divize svého maximálního stavu, a to 12 000 mužů.\n\n"}
{"id": "226774", "url": "https://cs.wikipedia.org/wiki?curid=226774", "title": "Kralupy", "text": "Kralupy\n\nNázev Kralupy nesou nebo nesly:\n\n\n"}
{"id": "226775", "url": "https://cs.wikipedia.org/wiki?curid=226775", "title": "Bon Scott", "text": "Bon Scott\n\nRonald Belford „Bon“ Scott (9. července 1946 – 19. února 1980) byl ve Skotsku narozený australský zpěvák. Narodil se v obci Forfar nedaleko skotského Kirriemuru. Jeho rodina se v roce 1952, když mu bylo 6 let přestěhovala do Melbourne v Austrálii. Scott je znám především jako zpěvák hard rockové kapely AC/DC, ve které působil od roku 1974 až do své tragické smrti v roce 1980. Dříve působil jako druhý zpěvák v kapele The Valentines. Jako oficiální důvod Scottovy smrti bylo uvedeno udušení zvratky, když se opil. V kapele jej nahradil Brian Johnson a ještě téhož roku s kapelou vydal album \"Back in Black\", které bylo poctou Scottovi a stalo se komerčně nejúspěšnějším hard rockovým albem všech dob. Po jeho smrti kapela uvažovala o ukončení činnosti.\n"}
{"id": "226776", "url": "https://cs.wikipedia.org/wiki?curid=226776", "title": "Štěpán III. z Blois", "text": "Štěpán III. z Blois\n\nŠtěpán III. z Blois ( \"Étienne de Blois\" nebo \"Étienne d'Angleterre\",1096 – 25. října 1154 Dover) byl francouzským hrabětem z Mortain a Boulogne a posledním normanským králem Anglie. Vládl v letech 1135 – 1154, jeho vláda však byla provázena vleklou válkou se sestřenicí Matyldou, která se také snažila získat anglický trůn. Spor byl vyřešen až korunovací Matyldina syna Jindřicha II., jímž se dostala na anglický trůn linie Plantagenetů.\n\nŠtěpán se narodil v Blois ve Francii, jako syn Štěpána II. z Blois, a Adély, dcery Viléma Dobyvatele. Měl dva bratry, Theobalda, hraběte ze Champagne, a Jindřicha z Blois, biskupa z Winchesteru. Roku 1106 poslán na vychování ke dvoru svého strýce, krále Jindřicha I. Kolem roku 1115 se stal hrabětem z Mortain. Asi v roce 1125 se oženil s Matyldou, dcerou a dědičkou hraběte z Boulogne-sur-Mer.\n\nPřed smrtí anglického krále Jindřicha I. v roce 1135, přísahala většina baronů podporovat nárok na trůn Jindřichově dceři Matyldě, bývalé německé císařovně. Po králově smrti se však Štěpán dožadoval trůnu a tvrdil, že Jindřich před smrtí změnil své rozhodnutí a jmenoval svým následovníkem právě jeho osobu. Jakmile byl korunován, získal podporu většiny baronů a také papeže Inocenta II. Několik prvních roků jeho vlády bylo klidných.\n\nKolem roku 1139 ztratil Štěpán hodně z dřívější podpory a země se ponořila do občanské války, běžně označované jako \"anarchie\". Štěpán čelil jednotkám císařovny Matyldy na několika místech. V bitvě u Lincolnu, kde se střetl s Robertem z Gloucesteru a Ranulfem z Chesteru, byl poražen, zajat nepřátelskými vojsky a uvězněn v Bristolu. Matylda brzy ztratila podporu země a byla vyhnána z Londýna. Když byl zajat její nejschopnější důstojník, hrabě z Gloucesteru, byla donucena propustit Štěpána výměnou za hraběte a Štěpán byl vrácen na trůn.\n\nV prosinci 1142 byla císařovna oblehnuta v Oxfordu, ale podařilo se jí uprchnout na hrad Wallingford, držený jejím stoupencem, Brienem FitzCountem. Roku 1147 se Matyldin dospívající syn Jindřich II. rozhodl zapojit do konfliktu. S malou armádou žoldnéřů se vylodil v Anglii. Pověsti o velikosti jeho armády, které byly značně přehnané, vyděsily Štěpánovy stoupence. Jindřich byl však dvakrát poražen a skončil bez prostředků na další boje. Požádal o pomoc strýce Roberta, ale byl odmítnut. V zoufalství se nakonec tajně obrátil na Štěpána, který mu údajně poskytl finanční pomoc.\n\nSvůj nejistý nárok na trůn si Štěpán udržel do konce života. Po vojenském patu u Wallingfordu (mezi Štěpánovými a Jindřichovými jednotkami) a smrti jeho syna a dědice Eustacha v roce 1153, byl Štěpán, zarmoucený synovou smrtí, donucen ke kompromisu. Uzavřel s Matyldou dohodu, že Jindřich nastoupí po Štěpánově smrti na trůn. Zemřel o rok později, 25. října 1154 v převorství v Doveru a byl pohřben společně s manželkou v opatství v Favershamu, které založil v roce 1147.\n\n1. manželství ∞ 1125 Matylda z Boulogne († 1152)\n\n"}
{"id": "226778", "url": "https://cs.wikipedia.org/wiki?curid=226778", "title": "Vlčnov (rozcestník)", "text": "Vlčnov (rozcestník)\n\nNázev Vlčnov může označovat:\n\n"}
{"id": "226782", "url": "https://cs.wikipedia.org/wiki?curid=226782", "title": "Štětináč", "text": "Štětináč\n\nŠtětináč může být:\n\n\n"}
{"id": "226784", "url": "https://cs.wikipedia.org/wiki?curid=226784", "title": "Bohouš", "text": "Bohouš\n\nBohouš nebo i Bohuš může být:\n\n"}
{"id": "226785", "url": "https://cs.wikipedia.org/wiki?curid=226785", "title": "Stínadelská trilogie", "text": "Stínadelská trilogie\n\nStínadelská trilogie je název pro románový cyklus Jaroslava Foglara obsahující díla \"Záhada hlavolamu\", \"Stínadla se bouří\" a \"Tajemství Velkého Vonta\". Třídílný příběh se odehrává v tajuplné čtvrti zvané Stínadla.\n\nMnoho čtenářů těchto knih se již dohadovalo, zda se některé události v příbězích (alespoň z části) skutečně nestaly. Sedmdesát let po napsání prvního dílu publikoval ucelený přehled Foglarových inspiračních zdrojů Miloš Dvorský v knize \"Mýtus zvaný Stínadla\". Na základě studia archivních pramenů a srovnávání různých možných inspiračních zdrojů přehledně zdokumentoval a doložil, že Foglar se při psaní stínadelských opravdu inspiroval na několika konkrétních místech Staré Prahy. Pravděpodobným předobrazem Vontů jsou klukovské party z pražského Františku, přičemž se v románu objevuje i překvapivě mnoho atributů judaismu. Klub Rychlé šípy jsou podle Miloše Dvorského kombinací Foglarovy vlastní klukovské party z Vinohrad, zážitků Foglarova skautského oddílu, novinových výstřižků a vysněných ideálů.\n\nVšechny tři příběhy vyšly společně v knize \"Dobrodružství v temných uličkách\" a nejnověji v knize \"Rychlé šípy ve Stínadlech\".\n\nJaroslav Foglar chystal ještě čtvrté pokračování, nestačil ho však napsat, protože zemřel. Dílo mělo pracovní názvy: \"Budou se Stínadla bourat?\" nebo \"Kdo byl Jan Tleskač?\" Z příběhu se zachoval jen velmi hrubý obsah děje ve dvou různých dějových liniích. Jako první je obě srovnal a společně jejich obsah publikoval Miloš Dvorský ve své knize \"Mýtus zvaný Stínadla\".\n\nDobrodružství v temných uličkách (1990) je první souhrnné vydání stínadelské trilogie. Název byl Foglarovi víceméně vnucen. Chtěl, aby se kniha jmenovala \"Třikrát Stínadla\", ale nebylo mu vyhověno. Kniha se projednávala ještě před rokem 1989 a název se vedoucímu odboru příliš nelíbil. Po revoluci již byla kniha téměř vyrobena, takže se název nedal změnit.\n\nKnihu ilustroval Marko Čermák.\n\nKniha \"Dobrodružství v temných uličkách\" vyšla ve dvou vydáních: v roce 1990 (v nákladu 120 000 výtisků) a v roce 1991.\n\nKniha je šestým (resp. sedmým) vydáním románu \"Záhada hlavolamu\", druhým (resp. třetím) vydáním románu \"Stínadla se bouří\" a prvním (resp. druhým) českým vydáním posledního dílu trilogie, románu \"Tajemství Velkého Vonta\".\nRychlé šípy ve Stínadlech (2005) je souborné vydání stínadelské trilogie ve velkém formátu a s novými ilustracemi Milana Tesleviče.\n"}
{"id": "226786", "url": "https://cs.wikipedia.org/wiki?curid=226786", "title": "Seznam postav z Rychlých šípů", "text": "Seznam postav z Rychlých šípů\n\nToto je seznam významnějších postav z těch knih Jaroslava Foglara, v nichž vystupuje čtenářský klub Rychlých šípů z kreslených seriálů o Rychlých šípech a ze stínadelské trilogie.\n\nČlenové čtenářského klubu Rychlé šípy:\n\nMirek Dušín je vedoucí klubu. Je blonďatý a zpravidla chodí oblečen ve žlutém triku a hnědých šortkách. Jeho základním charakterovým rysem je výjimečný smysl pro čest a hrdost. Za každou cenu se snaží hájit pravdu, ctít přátelství, pomáhat a vytvářet výborné přátelské prostředí pro ostatní. Většina nápadů pochází z jeho hlavy, čímž přesvědčuje o svých vůdcovských schopnostech nejen chlapce v klubu. Po celou dobu se snaží působit na své přátele a být jim vzorem. Mirek Dušín se vryl do obecného povědomí jako typ nereálně dokonalého kladného hrdiny. Často bývá parodován nebo používán jako výsměšné přirovnání. V románu \"Stínadla se bouří\" dojde nakrátko k roztržce mezi ním a ostatními Rychlými šípy, když bez vysvětlení polevuje v klubové činnosti (nechce přiznat, že je to z důvodu napravování zhoršeného prospěchu ve škole) a vlivem záměny s jeho stínadelským dvojníkem jménem \"Mirek Daneš\" začnou ostatní pochybovat o jeho pravé tváři. Vše se ale rychle objasní a urovná.\n\nMirkův zástupce, druhý nejstarší člen. Má černé vlasy a bývá oblečen celý v modrém. Je rozvážný, přemýšlivý; ve stínadelské trilogii se projevily jeho detektivní schopnosti. Název klubu \"Rychlé šípy\" byl jeho nápadem.\n\nBlonďatý chlapec, obdivovaný pro svůj úpravný vzhled. Chodí v bílém triku a červených šortkách. Na rozdíl od ostatních není ve městě starousedlíkem, takže mu hoši občas vyprávějí notorické příběhy z historie města (a tím s nimi nenásilně seznámí i čtenáře). V komiksu se několikrát dostane do vážných potíží – jednou si zkazí žaludek ovocem zapitým vodou a je odvezen do nemocnice, jindy mu rodiče nakrátko zakážou členství v klubu, protože se po děsivých snech doma prořekne z nebezpečného zážitku na poslední výpravě.\n\nPředlohou pro postavu byl člen pražské Dvojky Jindřich Hojer.\n\nZnámý pro svou červenou čepičku. Je černovlasý stejně jako Jarka a mívá modré triko a červené šortky. Je z Rychlých šípů nejmladší a umí dobře kreslit. Občas se dostane do problémů pro svou přílišnou ctižádostivost a vznětlivost. V prvním díle stínadelské trilogie (\"Záhada hlavolamu\") se vinou nedorozumění urazil na ostatní Rychlé šípy a znovu se udobřili až koncem knihy.\nPředlohou je pravděpodobně člen pražské Dvojky Václav Černý s přezdívkou Černoch.\n\nDruhý nejmladší, popleta, prostořeký, ale dobrosrdečný. Má tmavě zrzavé vlasy na ježka, červené triko a modré šortky. Autor mnoha průpovídek, které zlidověly. Několik dílů komiksu je věnováno jeho bizarním snům.\n\nBublina je skvrnitý pes, který jednou na ulici začne sledovat Rychlonožku a jde za ním až do klubovny. Hoši se ho ujmou, pojmenují ho Bublina a učiní z něj svého klubovního psa. Pes se s nimi účastní řady výprav, ale na jedné z nich (v knize Stínadla se bouří) zůstane zajat v jednom stínadelském sklepě. Vontové, kteří psa vězní, pak začnou Rychlé šípy vydírat. Klub se pokusí Bublinu ze sklepa vysvobodit, ale zjistí, že už je pozdě a pes vlivem špatného zacházení pošel.\n\nPozději Rychlé šípy dostanou od staré ženy, které pomůžou, jiného psa, kterého pojmenují Kuliferda.\n\nObskurní spolek tří hochů pochybných charakterů, hlavní záporné figury v komiksu i knihách. Jsou ze stejné čtvrti jako Rychlé šípy (Druhá Strana) a neustále se jim snaží škodit, ale jejich zlé úmysly a činy se vždy obrátí proti nim, často komickým způsobem. Svůj název zakládají na uříznuté kočičí tlapě, které přisuzují kouzelnou moc, což demonstruje jejich babskou pověrčivost. Občas ale ukážou i jistou zručnost a nápaditost, například svým signalizačním systémem barevných vlajek na střeše vysokého domu nebo odposlouchávací trubkou v klubovně Rychlých šípů.\n\nZakladatel a vůdce Bratrstva. Je o dvě hlavy vyšší než ostatní. Nosí brýle, hnědé sako a pumpky a je to zbabělec. Se Štětináčem se seznámil tak, že chtěl s jeho pomocí získat kočičí pracku, aby s ní mohl přivolat na Rychlé šípy různá neštěstí.\n\nŠtětináčovou zálibou je chov krys a myší. Stará se o ně ve svém dřevníku, kde se Bratrstvo schází. Je zpustlý a na sto honů cítit myšinou. Bydlí v čísle 13 a na chvilku byl i hlavou Bratrstva (po prohře s Rychlými šípy). V jednom příběhu ho rodiče vyhnali z domu.\n\nBohouš je nejmladší člen Bratrstva. Je po celé Druhé Straně proslulý svou podlostí a zbabělostí, přezdívá se mu \"Ostuda všech Bohoušů\". Neustále nosí kapuci a nesnáší vodu. Přestože je schopen Bratrstvo kočičí pracky kdykoli pro cokoli zradit, je v něm stále přijímán. Když se dostane do zajetí, brečí a vyhrožuje žalováním, na velkorysé zacházení ale reaguje posměchem a bez vděku.\n\nČerní jezdci se objevují v prvních deseti příbězích. Parta Rychlých šípů se postupně vytváří pod tlakem situací, v nichž si pomáhají proti Černým jezdcům (například Jindra Hojer schoval do bedny Mirka a Jarku). Nakonec se s Černými jezdci smiřují, když vypukne na dvoře domu, kde mají Rychlé šípy klubovnu, požár a oba kluby pomáhají hasit. V dalších příbězích se Černí jezdci neobjevují. Z většiny pozdějších vydání Rychlých šípů byly dokonce díly s nimi vynechávány, až na čtyři, které popisují zakládání klubu Rychlých šípů.\n\nVlasta Sýkorová je dívka, která chlapcům vyšije klubovou vlajku. Mirek s chlapci ji také ochrání před Černými jezdci. Mezi Mirkem a Vlastou by něco mohlo být. Miloš Dvorský Vlastě věnoval svou knihu Mýtus zvaný Stínadla.\n\nPodkova je dívka, vůdkyně (převážně chlapeckého) sdružení \"Podkováků\", která má za vzor Jiřinu, jež kdysi vyrobila Rychlým šípům jejich první vlajku, a proto ve svém spolku zavede prakticky totožný prapor. To popudí Rychlé šípy, které Podkovu vyzvou, aby si zvolila jiný. Ona odmítne a po nebezpečné potyčce se obě strany dohodnou, že o vlajku svedou organizovanou bitvu. Ta má přesná pravidla a odehrává se papírovými míčky. Rychlé šípy nakonec vyhrají a výlučnost své vlajky uhájí. Podkova jedná korektně a s porážkou se smíří.\n\nHaha Bimbi, vlastním jménem \"Alžbětina Prknářová\", je pravá ruka Podkovy. Je rázná a nenechá si nic líbit. Rychlonožka ji při boji o vlajku nazval Baba-himhi. Vyskytuje se i v knize, kde svým svědectvím pomůže Rychlým šípům dokázat, že utekly ze stínadelského uvěznění.\n\nBambus je tlustý a hrubý chlapec, který chce využít toho, že je Mirek Dušín v nemocnici se zraněním z výbuchu patrony, a chce se místo něj stát vedoucím klubu Rychlých šípů. Ostatní, aby se ho zbavili, pro něj připraví vstupní zkoušku sportovní zdatnosti, kterou Bambus podle očekávání nezvládne. Později se jim chce pomstít a krátce spolupracuje s Bratrstvem kočičí pracky.\n\nMetráček je jiný tlustý chlapec, ale na rozdíl od Bambuse je to postava dobrosrdečná. V jednom příběhu při sáňkování nechtěně zboří Rychlým šípům iglú, jindy ho postaví v hokejovém zápase jako svého brankáře, ale pro svou nemotornost nedokáže bránit gólům a nakonec se proboří do ledu.\n\nVilda Drabšík je spolužák Rychlých šípů, který se snaží zapůsobit na partu výrostků, aby byl přijat mezi ně. Neváhá proto ani demolovat rozestavěnou klubovnu jednoho dívčího klubu. Za pomoci RŠ je odhalen a napraví se. Aby odčinil, co napáchal, pomáhá klubovnu zase opravit. Později pozve Rychlé šípy k sobě domů. V činžáku ale vypukne požár a všichni se musí zachránit skokem do plachty.\n\nJarda Murkač je potměšilý hoch, který nabídne Rychlým šípům, které právě přišly o klubovnu, že jim zajistí novou, když ho přijmou za člena. Rychlé šípy na to nerady přistoupí. Murkač pak ale do klubu natáhne své kamarády, kteří původní členy klubu přečíslí, a ve volbách nového předsedy Murkač zvítězí. Původní pětice se rozhodne z tohoto spolku vycouvat a tajně odnesou z nové klubovny své věci. Vše se vyřeší, když se ukáže, že chystaná prádelna v jejich staré klubovně nakonec nebude a oni se mohou vrátit.\n\nTonda Pírko je sirotek, se kterým se Rychlé šípy seznámily o Vánocích, kdy jim ukradl dárky, ale nakonec je vrátil dojat jejich zpěvem. Rychlé šípy mu pomohou z jeho aktuálního příbytku v hostinci, kde je týrán a trápí se, do dětského domova, kde najde kamarády a je mnohem šťastnější. V jednom z dalších příběhů Tonda prosí RŠ o pomoc proti záhadným Nočním můrám, které o nocích terorizují jejich pokoj. Rychlé šípy odhalí, že jde o namaskované starší chovance. Později ještě Tondovu pokoji pomohou svrhnout z místa předáka zlého chlapce Macíře.\n\nPátek je Jindrův spolužák jménem Velner, který se trápí špatným prospěchem a chce skočit pod vlak. Rychlé šípy mu v tom zabrání, a aby mu vrátily chuť do života, pozvou ho na svůj letní tábor. Začnou mu říkat \"Pátek\" po vzoru příběhu Robinsona Crusoe. Pátka však tábor nebaví, způsobí svou liknavostí několik nepříjemností a po pár dnech Rychlé šípy opustí.\n\nPískloun a Tlouštík je dvojice chlapců, které je věnováno několik dílů komiksu o Rychlých šípech. Pískloun je vysoký, hubený a nosí fialové oblečení, Tlouštík je malý, tlustý a oblečen v modré. Toulají se bezcílně městem a touží prožít nějaké dobrodružství. Jednou narazí na klubovnu Bratrstva kočičí pracky, kde je Bratrstvo zajme. Pak se rozdělí - Bohouš zůstává hlídat Písklouna a Dlouhé Bidlo se Štětináčem berou Tlouštíka s sebou ven. Pískloun brzy Bohouše přelstí, sváže a uteče mu, ačkoliv ví, že Tlouštík za něj bude pykat. Bohouš se pak osvobodí a vyvěsí signální vlajku Zrada. Když si toho ostatní všimnou, Tlouštík využije zmatku a uteče. Písklounovi později vyčte, že ho zradil, a rozhádají se. Klub Safírová hlava Tlouštíka dovede k Rychlým šípům, kde jim řekne co na ně Bratrstvo chystá. Rychlé šípy ho za odměnu vezmou na výpravu za hledáním trilobitů, přičemž je pronásleduje Bratrstvo i Pískloun. Ten však ve skalním terénu spadne a zlomí si nohu. Zatímco Bratrstvo ho nechá osudu a uteče, Rychlé šípy mu pomohou do nemocnice. Tlouštík se pak s Písklounem usmíří.\n\nTyčka, Bago a Strašoun jsou učedníci v zámečnické dílně, kam Rychlonožka nastupuje do učení. Rychlonožka náhodou zjistí, že trojice v dílně krade součástky, z nichž chce postavit Tleskačovo létající kolo. Když ho skutečně vyrobí a jdou ho za město vyzkoušet, Rychlé šípy je stopují. Los o první pilotáž padne na Strašouna. Když se chystá vzlétnout, Rychlé šípy vyběhnou z úkrytu a chtějí ho zastavit, aby zabránily nehodě. Strašoun přesto vzlétne, ale po chvilce spadne. Kolo se rozbije a Strašoun je zraněn na ruce. Rychlé šípy mu pomohou do nemocnice a trojice se umoudří a přestane Rychlonožku v dílně šikanovat.\n\nKondoři, Ostrované, Potápníci jsou chlapecké spolky a kluby, s nimiž se Rychlé šípy setkávají na svých letních táborech a různě s nimi zápolí.\n\nZelené Vesty jsou parta mladých trampů, kteří kouří, toulají se a jsou špatným vzorem pro spolužáky Rychlých šípů. Objevují se i v románu \"Dobrodružství v Zemi nikoho\".\n\nMaxmilián Dráp byl vášnivý filatelista, který asi 8. září 1901 zemřel poté, co omylem spálil obálku s modrým mauritiem. Soudě podle dvou posledních zachovaných dopisů si buď sám vzal život („odcházím dobrovolně z tohoto světa“) nebo se utrápil žalem („žal zničil můj život, cítím, že umírám“). Rychlé šípy jeho tělo nalezly asi po třiceti letech v komoře na půdě. Podle Drápovy poslední vůle jim po zaplacení pohřbu připadlo za prodané známky sto šedesát korun, za které pak postavily šlapohyb. Maxmilián Dráp se krátce objevuje také v románu \"Sestra\" Jáchyma Topola ve scéně, která paroduje situaci ze zmíněného příběhu Rychlých šípů. Hlavní hrdina Potok se tak na opuštěné půdě starého domu setkává s nebezpečnou partou pěti výrostků, vedenou Miranem, \"blonďákem s teploušskými pohyby\". Je též zmíněn v první sloce písně \"Kalamity Jane\" z alba Dole v dole (2003) rockové skupiny Kabát.\n\nVedoucí party ze Dvorců, která ustavičně soupeří s Rychlými šípy a vydává konkurenční časopis \"Sběrač\". Obvykle je s ním spřaženo Bratrstvo kočičí pracky. Byl to on, kdo na začátku stínadelské trilogie nakreslil na ohradu ježka v kleci a odstartoval tak běh událostí (původně tím chtěl poštvat Vonty proti Rychlým šípům, fingovaný podpis RŠ však nestihl připsat).\n\nZakladatel stínadelské chlapecké organizace, nazvané po něm \"vontskou\". V příbězích se objevuje jen nepřímo, když se na něj vzpomíná (nejpodrobněji v knize \"Stínadla se bouří\").\n\nJan Tleskač byl stínadelský sirotek, který se učil zámečníkem. Zemřel pádem ze zvonice sv. Jakuba ve Stínadlech a zůstal po něm plán létajícího kola, ukrytý uvnitř ježka v kleci. V knize se naznačuje, že Tleskačův smrtelný pád možná zavinil jeho mistr, tajemný Em.\n\nDatace v Tleskačově deníku umožňuje situovat jeho smrt do roku 1905 nebo 1911 (dřívější nebo pozdější léta by obtížně korespondovala s běžně přijímaným zasazením děje stínadelské trilogie do druhé poloviny 30. let). (Jaroslav Velinský ve svém foglarovském \"apokryfu\" \"Poslední tajemství Jana T.\" nicméně operuje s rokem 1913.)\n\nOznačení \"Em\" používá Jan Tleskač ve svém deníku pro svého zámečnického mistra. Ten je, jak se v závěru \"Záhady hlavolamu\" ukáže, otcem Mažňáka, jednoho ze dvou kandidátů na funkci Velkého Vonta. Em chtěl zjistit, na čem Tleskač pracuje ve své dílně, Tleskač však měl plánek létajícího kola schovaný v hlavolamu zvaném ježek v kleci. Em pravděpodobně zavinil Tleskačovu smrt, když jej při potyčce na zvonici v afektu shodil přes zábradlí. Později se snažil získat ježka v kleci prostřednictvím svého syna Štěpána Mažňáka, který se ucházel o funkci Velkého Vonta. Klání o titul Velkého Vonta však vyhrál Losna, Em mu hlavolam vytrhl z ruky a poté na útěku spadl do hluboké stoky, kde ježek v kleci mizí. Samotný Em-Mažňák byl zachráněn, ale nalokal se jedovaté vody, onemocněl a brzy zemřel.\n\nEmův syn a soupeř Otakara Losny v boji o titul Velkého Vonta v \"Záhadě hlavolamu\". Je hrubý a agresivní. Kupuje si v kampani přízeň Vontů, dotován svým otcem, který se snaží, aby se ježek v kleci, insignie Velkého Vonta, dostal do jeho rukou. V románu \"Stínadla se bouří\" je Mažňák tajnou hlavou skupiny Uctívačů Ginga a prahne po pomstě Mirkovi, kterého viní ze smrti svého otce.\n\nČestný, slušný a mírumilovný Vont; vystupuje ve všech dílech trilogie. V \"Záhadě hlavolamu\" je soupeřem Mažňáka v boji o Velké Vontství. Rychlé šípy ho jednou osvobodí ze spárů mažňákovců a naučí ho vyndavat ježka z klece za podmínky, že jim hlavolam (až se stane Velkým Vontem) půjčí. Hlavolam je však bezprostředně po Losnově zvolení ztracen v bahnu stoky. V knize \"Stínadla se bouří\" je členem sdružení \"Žlutý květ\" a zprvu jediným přítelem Rychlých šípů ve Stínadlech. Snaží se, aby se Velkým Vontem stal Vláďa Dratuš, což se nakonec podaří, a ve Stínadlech opět zavládne jednota. V knize \"Tajemství Velkého Vonta\" pomáhá Losna Rychlým šípům zjistit, co bylo ve vzkazu, který dal číst Vláďovi tajemný cizinec. Na konci knihy se sám stává Velkým Vontem.\n\nTéž Širokko, tajemná postava, která se zjevuje ve Stínadlech s ježkem v kleci. Spolu s Emilem Hačiříkem a dalšími dvěma chlapci se mu podařilo vylovit hlavolam z bezedného bahna a kalu podzemní stoky. Hledá vhodného nástupce, kterému by svěřil ježka v kleci, aby se stal \"Velkým Vontem\". Zároveň nechce, aby někdo věděl, že Široko je předminulý \"Velký Vont\", z toho důvodu nosí černou pelerínu a bílou masku na obličeji. To samozřejmě dráždí Vonty (Uctívači ginga), kteří chtějí hlavolam získat pro vůdce své skupiny. Široka však nikdo nedokáže polapit. Nakonec dá ježka v kleci Rychlým šípům, které mu pomohou, když je zraněn po pádu ze střechy.\n\nVláďa Dratuš se poprvé objevuje v románu \"Stínadla se bouří\". Je několik let slepý a chystá se podstoupit operaci. Ta se podaří a Vláďa znovu vidí. Už předtím byl ale vedoucím skupiny Žlutý květ, ve které je i Otakar Losna. S pomocí Rychlých šípů se stane Velkým Vontem a zavede ve Stínadlech pořádek. O půl roku později (kniha \"Tajemství Velkého Vonta\") Vláďu začne vydírat tajemný cizinec. Chce ježka v kleci výměnou za podivný papír, jehož obsah nikdo nezná. Rychlé šípy Vláďovi pomohou z těžké situace. Nechtěně zjistí, co bylo napsáno na tom podivném vzkazu. Vláďa se poté vzdává titulu Velkého Vonta a své místo přepouští Losnovi.\n\nVít Dabinel je vůdce jedné z větších vontských skupin, který ve druhém i třetím díle stínadelské trilogie usiluje o Velké Vontství. V \"Tajemství Velkého Vonta\" se pokusí za pomoci party Tondy Plíhala a Bratrstva kočičí pracky zničit konkurenční Uctívače Ginga tím, že dá skácet jejich posvátný strom \"gingo\" (ginkgo). Rychlé šípy tento plán překazí.\n\nMirek Daneš je téměř dokonalý fyzický dvojník Mirka Dušína, který vede jednu z vontských part ve druhém díle trilogie. Jejich podoba způsobí řadu nedorozumění a přispěje i ke krátkému rozkolu mezi samotnými Rychlými šípy. Daneš drží ve sklepě jejich psa Bublinu a zaviní tak jeho smrt.\n\nRobert Komour je vůdce jedné stínadelské party z předvontské doby. Při jedné z bitek je zasažen kamenem do hlavy a umírá. Nad jeho hrobem se ostatní stínadelští hoši usmíří a založí vontskou organizaci.\n\nVenda Rejholec je člen Uctívačů Ginga, jedné z hlavních vontských part. V \"Tajemství Velkého Vonta\" dělá prostředníka Cizinci při jeho vydírání Vládi Dratuše.\n\nCizinec je starší chlapec neznámého jména, který utekl z polepšovny a skrývá se ve Stínadlech na Kočičím hrádku. Tam náhodou nalezne dopis, který usvědčuje otce Vládi Dratuše, že jako kluk způsobil smrt svého kamaráda Karla Dymoráka, a Vláďu pak prostřednictvím Vendy Rejholce vydírá. Jeho cílem je dostat ježka v kleci, kterého chce začít sériově vyrábět. Rychlé šípy ho ale nakonec vidí v lepším světle než intrikána Rejholce a poradí mu, aby se vrátil do ústavu a zkusil začít lepší život.\n\nJirka Rymáň je Druhostraník, jehož únos Vonty do Stínadel odstartuje události druhého dílu trilogie. Rychlé šípy ho osvobodí a on se jim z vděčnosti začne starat o distribuci jejich časopisu TAM-TAM. Objevuje se i ve třetím díle.\n\nAmazonky jsou stínadelský dívčí spolek, který ve třetím díle spolupracuje s Rejholcem a nosí Cizinci jídlo. Jsou divoké, neuznávají vontské zřízení a jejich motivy jsou nejasné. Rychlé šípy v jedné potyčce s nimi utrpí pokořující porážku.\n\nTonča Sedlářová je děvče ze sousedství Jindry Hojera, podobného věku. Epizodně se objevuje v \"Tajemství Velkého Vonta\", kdy svým svědectvím Rychlým šípům pomůže.\n\n\n"}
{"id": "226788", "url": "https://cs.wikipedia.org/wiki?curid=226788", "title": "Velká Roudka", "text": "Velká Roudka\n\nVelká Roudka je vesnice nacházející se asi 2 km od Velkých Opatovic, jejíž je součástí, v oblasti Malé Hané.\n\nPrvní písemná zmínka o obci Velká Roudka pochází z roku 1355. Velká Roudka i sousední Malá Roudka byly zřejmě původně jedinou obcí, která se později rozdělila. Tato původní, velmi stará ves, vznikla s největší pravděpodobností současně s nedalekými Opatovicemi (dnes Velké Opatovice). Velká Roudka byla původně hornickou obcí, v jejímž okolí se těžila železná ruda, o čemž svědčí i název obce. Obyvatelé se většinou živili zemědělstvím, od 19. století se začíná znovu rozvíjet hornictví – v tomto období se těží v okolí především žáruvzdorné jíly. Obživu přinášelo také kamenictví. V nedalekých lomech na Kadleci a v Opatovicích se těžila opuka.\n\nV roce 1839 založil majitel borotínského statku ve Velké Roudce klimatické lázně s pitnou a balneo léčbou. Klimatologicky bylo území těchto lázní srovnatelné třeba s lázněmi Jeseník. Léčily se tu nervové choroby, kožní choroby, revma, dna a plicní choroby. Po vybudování železniční tratě z Velkých Opatovi do Skalice nad Svitavou v roce 1908 se prudce zvýšil počet lázeňských hostů – těch bylo ročně až 500. Někteří z nich dojížděli až z Vídně. Hosté byli ubytováni v lázeňských vilách, ale také privátně po různých soukromých staveních ve vesnici. Zájem o lázně poklesl během první světové války, ale v průběhu třicátých let 20. století, za nových majitelů, manželů Fišnarových z Brna, návštěvnost opět vzrostla.\n\nPo druhé světové válce byly lázně majitelům odňaty a zestátněny. Budovy až do 60. let 20. století využíval k rekreaci podnik Zetor Brno. Areál lázní však postupně chátral. Do dnešních časů se dochovalo několik opuštěných a zdevastovaných budov, zanesený a zničený rybníček a dva prameny, které si uchovaly svou kvalitní vodu – Antoníčkův pramen a Františkův pramen. V současné době (rok 2007) se hledá řešení jak areál opravit a využít.\n\nV roce 2017 byl zveřejněn plán, ve kterém by mělo dojít k obnovení lázeňské tradice rekonstrukcí areálu. V současné době probíhá architektonický návrh pro společnost Velká Roudka, která objekt vlastní.\n\n"}
{"id": "226789", "url": "https://cs.wikipedia.org/wiki?curid=226789", "title": "Ženijní skupinové velitelství XI Hrušovany nad Jevišovkou", "text": "Ženijní skupinové velitelství XI Hrušovany nad Jevišovkou\n\nŽenijní skupinové velitelství XI Hrušovany nad Jevišovkou byl výkonný orgán Ředitelství opevňovacích prací, který ve druhé polovině 30. let 20. století organizoval výstavbu těžkého opevnění na jižní Moravě a západním Slovensku. Souvislá linie měla být postavena mezi Znojmem a Břeclaví, jednotlivé uzávěry přeshraničních cest na západní hranici Slovenska s Rakouskem, plánována byla i výstavba objektů u Vranova nad Dyjí a mezi Starým Městem pod Landštejnem a Podhradím nad Dyjí. Ze zamýšlených 85 objektů bylo realizováno pouze šest pěchotních srubů.\n\nOd roku 1918, kdy se rozpadlo Rakousko-Uhersko, byla oblast pozdějšího ŽSV XI hranicí mezi Československem a Rakouskem. Z počátku byla snaha československých Němců o odtržení území a začlenění k Rakousku. Časem se ale vztahy mezi oběma státy zlepšovaly. Z vojenského hlediska Rakousko, jehož armáda byla omezena mezinárodními smlouvami, neznamenalo vážné ohrožení. Zapojení Rakouska do válečných operací se předpokládalo jen v dobu, kdy by vedlo Československo válku s Německem a Maďarskem. Obranu hranic měla zajistit pěší divize posilněná polním opevněním.\n\nPo hospodářské krizi, kdy se přepracovávaly válečné plány, bylo za hlavního protivníka označeno Německo s tím, že se může připojit Rakousko. Proto vojenské plány začaly počítat s posilněním obrany jižní hranice. V případě války měla zajistit ochranu tohoto prostoru samostatná armáda s jednou pěší divizí na hranici a dalšími divizemi ve vnitrozemí.\n\nPodle plánu z roku 1935 měla být státní hranice v prostoru jižní Moravy chráněna linií objektů těžkého opevnění. Podle plánu z června 1936 mělo být toto opevnění vybudováno až v rámci nejpozdější, IV. etapy, tedy na přelomu 40. a 50. let 20. století. Mělo se jednat o prostor mezi Znojmem a Břeclaví opevněný středními pěchotními sruby, které měly být doplněny několika dělostřeleckými tvrzemi.\n\nPrvní stálé opevnění se na jihu Moravy objevilo již v průběhu roku 1936, kdy Zemské vojenské velitelství Brno nechalo vybetonovat podél hranic 178 kulometných pevnůstek vz. 36. V roce 1937 byla celá jižní hranice zajištěna modernějšími lehkými objekty vz. 37, tzv. řopíky, které vytvořily souvislou linii mezi zemskou hranicí Čech a Moravy u Starým Městem pod Landštejnem a soutokem Dyje a Moravy. Roku 1937 bylo zadáno celkem 658 řopíků, většina byla tentýž rok skutečně postavena. Pro rok 1938 bylo plánováno pouze dokončení rozestavěných úseků lehkého opevnění (LO), výstavba těžkého opevnění (TO) měla podle plánů proběhnout až ve druhé polovině 40. let. Jiná situace byla na západním Slovensku, kdy hranice s Rakouskem vedoucí uprostřed řeky Moravy stálým opevněním nebyla chráněna.\n\nV březnu 1938 provedlo Německo anšlus Rakouska, velení československé armády proto rozhodlo o posílení jihomoravského lehkého opevnění, urychleném začátku výstavby lehkého opevnění na západním Slovensku a těžkého opevnění na jižní Moravě a posílení zdejších jednotek (prostor měla chránit čtvrtá armáda). Hlavní obranné postavení u hranic jižní Moravy s Rakouskem bylo doplněno dalšími 117 řopíky, byla zahájena i výstavba druhého obranného postavení LO v linii Pohořelice–Telč–Jindřichův Hradec, při západních hranicích Slovenska bylo ke stavbě zadáno 315 řopíků, z nichž bylo do října 1938 postaveno 150. Těžké opevnění, celkem 41 pěchotních srubů, na jižní Moravě bylo rozděleno do tří podúseků, do mnichovské dohody a následnému odstoupení pohraničí bylo v hrubé stavbě vybetonováno šest srubů.\n\nSamotné ŽSV XI bylo zřízeno 11. dubna 1938 se sídlem v Hrušovanech nad Jevišovkou. ŽSV řídilo pouze výstavbu těžkého opevnění, lehké opevnění zajišťovala zemská vojenská velitelství (LO vz. 36), později armádní sborová velitelství (LO vz. 37). Hlavním cílem ŽSV XI byla výstavba souvislé linie TO v prostoru přibližně mezi Znojmem a Břeclaví. Nové plány již nepočítaly s dělostřeleckými tvrzemi, ty byly nahrazeny izolovanými dělostřeleckými sruby a minometnými kopulemi. Do působnosti ŽSV XI také patřila výstavba TO na západní hranici Slovenska podél řeky Moravy a zajištění hranice v úseku mezi Starým Městem pod Landštejnem a Vranovem nad Dyjí. Velitelem ženijního skupinového velitelství se stal pplk. žen. Bohumil Bláha.\n\nV prostoru jižní Moravy bylo poprvé použito tzv. opakovaných projektů pěchotních srubů. Objekty stavěné na severní hranici státu od roku 1935 byly projektovány samostatně podle místních terénních podmínek a taktických záměrů. V době navrhování jihomoravských objektů již bylo k dispozici velké množství vypracovaných projektů, z nichž některé byly úspěšně použity i v úseku projektovaném ŽSV XI.\n\nPo válce bylo všech šest vybetonovaných pěchotních srubů na jižní Moravě dokončeno a československá armáda je využívala až do roku 1999, za socialismu jakožto obrannou hráz (společně s lehkými objekty) proti nepřátelskému Rakousku.\n\n\n\n\n\n\nKromě výše uvedených pěchotních srubů byla v rámci ŽSV plánována výstavba i dalších objektů těžkého opevnění. Jednak se jednalo o dodatečné zadání několika pěchotních srubů, které měly zahustit již budovanou linii mezi Znojmem a Břeclaví. Do podúseku 1./XI. měly být dodatečně zadány objekty MJ-S 1a a MJ-S 3a, prostor podúseku 3./XI. měl být doplněn o sruby MJ-S 37a a MJ-S 37b. Výstavba těchto čtyř objektů, ač již byly vyprojektovány, nebyla stavebním firmám do října 1938 zadána.\n\nDruhou skupinu nerealizovaných těžkých objektů tvoří sruby s výzbrojí těžkého dělostřelectva, které měly být umístěny za linií hlavního obranného postavení a které nahradily původně plánované dělostřelecké tvrze. Bylo plánováno 13 samostatných objektů:\n\n\n"}
{"id": "226793", "url": "https://cs.wikipedia.org/wiki?curid=226793", "title": "Sienna Guillory", "text": "Sienna Guillory\n\nSienna Tiggy Guillory (*16. března 1975, Londýn, Anglie) je anglická divadelní a filmová herečka a bývalá modelka.\n\nSienna Guillory se narodila v Anglii ve městě Kettering v Northamptonshireu. Jejími rodiči je slavný folkový kytarista Isaac Guillory a anglická modelka Tina Thompsonová, s kterou se Isaac oženil v r. 1973. Vyrůstala v Londýně, v 11 letech se ale odstěhovali do Norfolku.\nTaké strávila nějaký čas v Mexiku s příbuznými, aby se naučila španělsky. Má nevlastního bratra Jace, s kterým sdílí stejnou matku, její rodiče se ale v r. 1990 rozvedli a její otec si vzal Vickie McMillanovou, díky čemuž získala další dva nevlastní sourozence – Ellie a Jacoba. V r. 2000 chodila s anglickým hercem Enzem Cilentim, který je stejně starý jako ona, a o dva roky později se spolu vzali. V r. 2004 se zúčastnili Tour de France z charitativních účelů.\nV únoru 2011 porodila Sienna dcery-dvojčata – Valentinu a Luciu Cilenti – pojmenované po její pratetě a babičce, které shodou okolností byly také sestry-dvojčata.\n\n"}
{"id": "226794", "url": "https://cs.wikipedia.org/wiki?curid=226794", "title": "Dave Evans", "text": "Dave Evans\n\nDave Evans (20. července 1953, Carmarthen, Wales) je australský zpěvák narozený ve Walesu, odkud však jeho rodina emigrovala do Austrálie, když byl ještě mladý. Evans byl prvním zpěvákem australské hard rockové kapely AC/DC, s níž ovšem nahrál jen jeden singl. Později působil v kapelách Rabbit, Hot Cockerel a Thunder Down Under. V roce 2001 vydal své první sólové album nazvané \"Hell of a Night\". Následovala alba \"Sinner\" (2006) a \"Judgement Day\" (2008).\n"}
{"id": "226795", "url": "https://cs.wikipedia.org/wiki?curid=226795", "title": "Simon Wright", "text": "Simon Wright\n\nSimon Wright (* 19. června 1963, Manchester, Anglie) je anglický bubeník, který vešel ve známost svou spoluprací se slavnými hard rockovými umělci, jako byli AC/DC, nebo Ronnie James Dio. Členem AC/DC byl od roku 1983, kdy byl z kapely vyhozen Phil Rudd, do roku 1989, kdy jej v AC/DC nahradil Chris Slade. S kapelou natočil celkem tři alba, \"Fly on the Wall\", \"Who Made Who\" a \"Blow Up Your Video\". Wright tvrdí, že jeho hudebními idoly byli Cozy Powell, Tommy Aldridge a John Bonham.\n"}
{"id": "226796", "url": "https://cs.wikipedia.org/wiki?curid=226796", "title": "Korunáč vějířový", "text": "Korunáč vějířový\n\nKorunáč vějířový (\"Goura victoria\"), nesprávně nazýván holub vějířový je pták z čeledi holubovitých. Dorůstá velikosti 58–73 cm. Svým zbarvením patří k nejkrásnějším ptákům ve své čeledi; má dva příbuzné: korunáče modrého a korunáče červenoprsého.\n\nKorunáč vějířový se vyskytuje na severu Nové Guineje, od řeky Siriwo až po zátoku Astrolabe a také na ostrovech Yapen a Biak, kam byl pravděpodobně vysazen. Jeho přirozeným biotopem jsou deštné lesy a bahnitá údolí nížin.\n\nVětšina korunáčů se vyznačuje především robustní postavou a jsou podobně velcí jako krocan. Dalším jejich charakteristickým znakem je chocholka z peří, ze stran zploštěná. Její pera jsou dlouhá, na konci mají chomáček a opravdu připomínají vějíř. Obě pohlaví se od sebe neliší, jen mláďata jsou méně vybarvená než dospělí. O chování korunáčů v jejich přirozeném prostředí toho není příliš známo, ale lze se domnívat, že se chovají jako jiné příbuzné druhy v podobném areálu rozšíření.\n\nJako ostatní holubovití je to společenský druh, obvykle cestují v párech nebo malých hejnech, ve kterých hledají potravu. Živí se spadlým ovocem a bobulemi a možná i občas drobnými bezobratlými živočichy, které hledá na zemi. V zajetí je možno korunáče úspěšně chovat, jestli dostávají jako krmení hlávkový salát, rýži, mrkev a burské oříšky, ale má velmi rád hlavně divoké fíky. Korunáči žijí na stromech, kam se také schovávají, když hrozí nebezpečí.\n\nSamci se pravidelně účastní agresivních bojů. V těchto bojích holubi nafouknou hrudník a opakovaně zvedají svá křídla jako by se chystali udeřit protivníka. Občas se opravdu udeří, ale většinou se sebe ani nedotknou a jen se snaží navzájem zastrašit. Většinou jsou vůči ostatním mírumilovní, boje se stupňují k začátku namlouvání. V toku samec předvádí před samicí tance a uklánění. Samice vyjadřuje svou ochotu k partnerství tak, že roztáhne křídla do šířky a zdvihne je, běhá také s mírně pokrčenýma nohama kolem samce a vydává krátké sykavé zvuky. Hnízdo je ve srovnání s jinými hnízdy holubů poměrně silné a korunáč ho staví z větví na stromě. Z chovu v zajetí je známo, že samice snáší jediné vejce, na němž sedí oba rodiče a pravidelně se střídají. Hnízdění trvá 30 dní, asi po měsíci mládě opustí hnízdo, ale rodiče je krmí až do stáří 13 měsíců.\n\nKorunáč vějířový se může dožít i 50 let.\n\n\n"}
{"id": "226797", "url": "https://cs.wikipedia.org/wiki?curid=226797", "title": "Pivovar Přerov", "text": "Pivovar Přerov\n\nPivovar Přerov je přerovský pivovar, jejímž vlastníkem je společnost Pivovar Zubr a.s. Výstav přerovského pivovaru je 280 000 hl ročně. V přerovském pivovaru se vaří pivo od roku 1872.\n\n\nVeškeré pivní tácky pivovaru Přerov.\n\n"}
{"id": "226798", "url": "https://cs.wikipedia.org/wiki?curid=226798", "title": "Chris Slade", "text": "Chris Slade\n\nChris Slade, rodným jménem Christopher Rees (* 30. října 1946) je britský rockový bubeník, člen skupin AC/DC, Manfred Mann's Earth Band, Uriah Heep a dalších.\n\nNarodil se v obci Pontypridd ve velšském hrabství Glamorgan. Svou kariéru zahájil v polovině šedesátých let, kdy vystupoval a nahrával se zpěvákem Tomem Jonesem. V roce 1971 spoluzaložil skupinu Manfred Mann's Earth Band, ze které odešel roku 1978. Zanedlouho se stal členem kapely Uriah Heep, z níž odešel roku 1981. V roce 1984 doprovázel Davida Gilmoura při jeho turné About Face. V letech 1984 až 1986 byl jedním z členů superskupiny nazvané The Firm, ve které s ním hráli například zpěvák Paul Rodgers a kytarista Jimmy Page.\n\nV roce 1989 nahradil Simona Wrighta v australské hardrockové skupině AC/DC, se kterou nahrál album \"The Razors Edge\" (rovněž hrál na koncertním albu \"Live\"). Ve skupině jej roku 1994 nahradil Phil Rudd, který zde již v minulosti působil. Roku 1999 se stal členem kapely Asia, kterou opustil v září roku 2005. Později vystupoval s několika dalšími skupinami. Roku 2014 vystupoval s projektem Chris Slade Timeline, kterým oslavoval padesát let na hudební scéně. V roce 2014 přestal se skupinou AC/DC kvůli problémům se zákonem vystupovat Phil Rudd. V únoru 2015 se skupinou při předávání cen Grammy po více než dvaceti letech opět vystoupil Slade, který oznámil, že s ní odehraje celé nadcházející turné.\n\nBěhem své kariéry spolupracoval s mnoha dalšími umělci, mezi které patří například Gary Numan, Kai Olsson, Mick Ralphs, Denny Laine, Frankie Miller, Gary Moore a Olivia Newton-John. Angus Young, kytarista skupiny AC/DC, o něm řekl, že byl nejlepším hudebníkem, který kdy hrál v AC/DC.\n\n\n\n\n\n\n\n\n\n\n"}
{"id": "226801", "url": "https://cs.wikipedia.org/wiki?curid=226801", "title": "Mark Evans", "text": "Mark Evans\n\nMark Whitmore Evans (2. března 1956, Melbourne, Austrálie) je australský baskytarista. V letech 1975-1977 byl členem hardrockové kapely AC/DC, s níž nahrál alba \"T.N.T\", \"High Voltage\", \"Dirty Deeds Done Dirt Cheap\" a \"Let There Be Rock\". V letech 1977 až 1979 byl členem kapely (později přejmenované na ). Později hrál v kapele , která však příliš dlouho neexistovala. V roce 2011 vydal autobiografickou knihu nazvanou \"\".\n\n"}
{"id": "226803", "url": "https://cs.wikipedia.org/wiki?curid=226803", "title": "Damašek (rozcestník)", "text": "Damašek (rozcestník)\n\nVýraz Damašek má následující významy:\n"}
{"id": "226807", "url": "https://cs.wikipedia.org/wiki?curid=226807", "title": "Západoněmecká hokejová reprezentace", "text": "Západoněmecká hokejová reprezentace\n\nZápadoněmecká hokejová reprezentace zastupovala v ledním hokeji na mezinárodní scéně v letech 1951 až 1990 tehdejší NSR. Dosáhla dvou medailových úspěchů, ale zároveň se v některých letech pohybovala při mistrovství světa v ledním hokeji mimo elitní skupinu A. Nástupnickou reprezentací se po sloučení NSR a NDR stala německá hokejová reprezentace.\n\n\n\n\n"}
{"id": "226809", "url": "https://cs.wikipedia.org/wiki?curid=226809", "title": "Nebory", "text": "Nebory\n\nNebory ( ', ') jsou katastrálním územím a městskou částí města Třinec, k němuž byly Nebory přičleněny roku 1980. Záležitosti městské části Nebory zajišťuje osadní výbor, který je nejstarším osadním výborem na území města Třince.\n\nNebory (\"Neborowicz\") jsou poprvé v listinných pramenech doloženy roku 1425 v listině knížete Boleslava I. Těšínského. Nebory drželi Neborovští z Neborů, následně Tamfaldové z Tamfaldu, Skrbenští z Hříště a Beesové z Chrostiny. Stával zde mlýn. V roce 1645 se v Neborech připomíná farní kostel. Roku 1832 zde byla vystavěna luterská škola; v roce 1845 ji navštěvovalo 204 žáků. V roce 1939 měla obec Nebory 1454 obyvatel, k slezské národnosti se tehdy přihlásilo 1152, k polské národnosti 217, k české 28 a k německé 50 obyvatel.\n\n\n\n\n\nPočet obyvatel\n\nV Neborech je činné místní sdružení Polského kulturně-osvětového svazu (PZKO), které bylo založeno 7. prosince 1947. Od roku 1954 pořádá festival „Oszeldówka“, připomínající postavu Pawła Oszeldy. Roku 1985 byl otevřen nově postavený Dům PZKO.\n\nV Neborech stojí modlitebna Slezské církve evangelické a. v. (posvěcena r. 2001), při níž existuje farní sbor, a evangelický hřbitov (založený r. 1859) se zvonicí, který provozuje město Třinec. Slezská diakonie provozuje na hospodářské usedlosti (ranči) resocializační zařízení vyššího typu. \n\nV letech 1919–1952 se v obci scházel sbor Církve adventistů s. d.; ve 20. století zde existoval rovněž letniční sbor (v letech 1951–1963 byl přechodně součástí Církve bratrské).\nV Neborech vyvíjí svou činnost TJ Drutex Nebory (zal. 1963). Nejúspěšnějším sportovním oddílem jsou Hockey Club Nebory. Oficiálně byl klub založen roku 2003.\n\nRoku 1906 byl v Neborech založen Sbor dobrovolných hasičů, který dosud vyvíjí svou činnost.\n\nV Neborech se vyskytuje vzácný nerost stroncianit.\n\n"}
{"id": "226811", "url": "https://cs.wikipedia.org/wiki?curid=226811", "title": "Damašek (tkanina)", "text": "Damašek (tkanina)\n\nDamašek je obchodní označení pro jednobarevnou tkaninu se vzorováním různých tvarů a velikostí. Plochy vzorů jsou na okrajích hrubě odstupňovány a kontrastují světle nebo tmavě s hladkým podkladem. Kontrast vzniká tak, že se střídá osnovní a útková vazba, na povrchu jsou vidět vždy jen podélné osnovní nebo příčné útkové nitě.\n\nTento druh tkaniny pochází pravděpodobně z Číny. Do Evropy se dostal přes Sýrii, kde došlo ve 12. století ke značnému rozkvětu jeho výroby, takže se začal nazývat podle syrského hlavního města.\n\nPůvodně se damašek vyráběl z hedvábných nebo lněných přízí, později se začaly používat také syntetické filamenty a především mercerovaná bavlna. Tkaniny jsou většinou jednobarevné, známá jsou však i vzorování s útkem odlišné barvy od osnovy.\n\nVětší a složitější vzory se dají tkát jen s žakárovým ústrojím, damašek s kostkovaným nebo proužkovým vzorováním pochází většinou od (levnějších) listových strojů. Tká se v husté dostavě v pěti- až osmivazném atlasu nebo křížovém kepru.\n\nLožní prádlo, ubrusy a v menším rozsahu k oděvním a dekoračním účelům.\n\n\nPro damaškové tkaniny podélně vzorované se v češtině používá označení grádl. Podle některých odborníků (např. \"Talavášek\") jsou grádl a damašek pojmy s totožným obsahem.\n\n"}
{"id": "226812", "url": "https://cs.wikipedia.org/wiki?curid=226812", "title": "Gilda", "text": "Gilda\n\nVýraz gilda označuje volné sdružení či společenskou skupinu založenou pro zajištění vzájemné výpomoci v případě nouze. Společenství fungovala na základě domluvy, smlouvy či dohody, přičemž dohoda a smlouva se zakládala na oboustranné příslibné přísaze. Etymologicky slovo gilda označuje ve starohornoněmčině \"gelt\" - placení, plat, dar - germánsky \"geldan\" - proplatit, zaplatit. Bylo to tedy společenství založené nejen na přísaze, ale také na daru či platbě. Výraz gilda se v současnosti přeneseně používá i v obecnějším smyslu pro jakékoliv obchodní či jiné sdružení a společenství.\n\nPrvní doložené gildy vznikaly na venkově za vlády Karlovců v 6. a 7. století. K rozšíření gild velkou měrou přispěly normanské nájezdy v 9. století, kdy tyto spolky - conjurationes - vznikaly, a to především za účelem obrany a zachování míru. Byly zakládány podle vzoru galo-franckých kněžských gild. Členy byly nejen duchovní, ale i prostí věřící, muži i ženy. Nejstarší profesní gildy zakládali cestující obchodníci, neboť při tomto způsobu podnikání byli nejvíce vystavováni stálému nebezpečí. Na počátku 11. století (kolem roku 1020) vznikaly tyto spolky na dolním toku Rýna v Tielu. Jejich stanovy jsou nejstarší, které se v kontinentální Evropě dochovaly. Stanovy popisují nejen pravidla ochrany, určují formu vzájemné pomoci a dokonce i podpory u cizích soudů, ale také práva členů na místním trhu. Mnoho pravidel se týkalo také vnitřního uspořádání gildy. Pravidelná shromáždění, přijímání nových členů, společné bohoslužby, společné hostiny a stolování. V neposlední řadě stanovy upravovaly vztahy mezi gildou a obcí či městem. Do obecních či městských struktur se gildy začleňovaly už od 11. století. Členové gildy měli za povinnost podílet se na činnostech pro obecné blaho: dobročinnost, úklid ulic, údržba hradeb. Z tohoto pohledu byla důležitost příslušnosti velké části obyvatel obcí či měst nezanedbatelná. Gildy tak stmelovaly nově vznikající městskou společnost, v neposlední řadě přispívaly k vědomí sounáležitosti a solidaritě mezi obyvateli.\nV průběhu doby se část umělců rozhodla oddělit od gild a založit vlastní společenství. Tato společenství byla označovaná jako umělecké spolky či cechy. Pojmenování uměleckých cechů po Sv. Lukášovi bylo zvoleno na paměť evangelisty Sv. Lukáše, neboť podle Sv. Jana z Damašku (675 či 676 – 749) Lukáš jako první namaloval obraz Panny Marie. Většina měst dávala gildám právo dohledu nad obchodem uvnitř města. Členové gildy měli povinnost přijímat žáky jako učedníky, na druhou stranu jen členové cechu měli právo prodávat svá díla na na tržištích nebo si otevřít vlastní obchod. Podobná pravidla platila nejen v Antverpách, kde byl založen jeden z nejslavnějších cechů, Cech svatého Lukáše (Accademia di San Luca), jehož činnost byla ukončema až roku 1795, ale například také v Delftu, kde pouze členové cechu mohli prodávat své obrazy ve městě nebo mít vlastní obchod. Rané cechy v Antverpách a Bruggách nastavily pravidla, která byla uplatňována i v dalších městech. Gildy mívaly dokonce své vlastní obchody nebo tržiště, z něhož mohli členové prodávat svá díla přímo veřejnosti. Cechy sdružovaly nejen malíře, sochaře a další umělce, ale také - obzvláště v devatenáctém století - obchodníky s uměním, amatéry a dokonce i pouhé milovníky umění (tzv. Liefhebbers). Ve středověku byla většina členů pravděpodobně uměleckými řemeslníky, kteří byli ve stejném cechu jako malíři obrazů. Mezi členy cechu byli ilustrátoři manuscriptů, malíři na dřevo nebo na tkaninu či na kůži. V mnoha městech byli spojováni s písaři nebo \"scriveners\" - úředníci. Cechy také rozhodovaly o sporech mezi umělci a jejich klienty. Tímto způsobem gilda nejen řídila, ale také ochraňovala ekonomickou kariéru umělce působícího v určitém městě. Tam, kde cechy založeny nebyly, byli umělci sice zcela nezávislí, na druhou stranu si často navzájem konkurovali.\n\nNejstarší \"doložený výskyt\" termínu \"gilda\" se nachází v kapituláriu vydaném Karlem Velikým v Herstalu v roce 779ː\n\nSpolky založené na vzájemných přísahách byly vždy tak trochu podezřelé a byly často zakazovány, neboť se dostávaly do sporů s církevní i státní mocí. Středověké texty dokonce někdy popisují gildy jako spolky vzniklé za účelem udržování pohanských pověr, páchání zločinů, oddávání se tajným neřestem. Gildy byly obviňovány z chlípnosti, smilstev a dokonce vražd. Některé texty připomínají boj prvotní církve proti společnému stolování, opilství, hře a tanci. S tím souvisí i regule některých gild, zakazující Židům být členem gildy nebo alespoň stát se mistrem. Společenská forma gildy, jejímiž členy se mohly stát i ženy dráždila ty, kdo nebyly jejími členy. Gildy se staly terčem pomluv, osočování, podezírání z udržování pohanských zvyků a zavrženíhodného chování. Hinkmar z Remeše podporoval snahy o začlenění gild do církevních spolků, čímž by měla církev nad nimi kontrolu. Naproti tomu existují texty o kněžských gildách, vzniklých na základě příslibné přísahy v 5. a 6. století v Itálii a Galii. Počet těchto uskupení na venkově rostl zřejmě hlavně proto, že duchovní na venkově žili odříznuti od světa v neutěšených podmínkách nebo uzavřeni na šlechtických panstvích. Kněží byli nuceni vzájemně si pomáhat. Jejich situace byla odlišná od situace kněží ve městech. Městští kněží žili uprostřed společenského života spolu s biskupem, byly hmotně zajištěni a měli zajištěnou společenskou ochranu. Orleánský koncil tyto kněžské gildy neprodleně zakázal. V raných středověkých textech se pro tato sdružení používají i jiné výrazy: kromě výrazu gilda, také gelda, geldonia, také confratria, fraternitas, consortium, societas, amicitia atd. Každé svého druhu heteronymum ukazuje na vlastnosti dané skupiny.\n\nNejstarší gildy, gildy obchodní, byly nahrazovány gildami řemeslnickými, zvanými cechy. V Paříži a v Bologni se přísežná sdružení studentů a profesorů časem měnila na univerzity. Tak i zde bylo prvotním účelem přísežného sdružení lépe čelit společenskému tlaku a nepřízni, neboť profesoři i studenti byli často cizinci. Společenství mělo větší sílu při řešení problémů vzniklých z národnostních třenic, neboť studenti přicházeli z různých míst s mnohdy s odlišnými kulturními zvyky. Vznikala tak následná potřeba hájit členy v nejrůznějších sporech, ale také řešit praktické potíže, jako třeba ubytování studentů. Jako spolek – \"conjuratio\" - členů, kteří se vzájemně podporovali a poskytovali si záruky, bylo řešení potíží snadnější pro společenství než pro jednotlivce. Kolem roku 1200 se studentům a profesorům podařilo získat jisté výsady: právní ochranu a zajištění životních podmínek, svobodu rozhodování o studijních záležitostech, vliv na udílení povolení k výuce.\n\nTímto termínem jsou označována dlouhodobá a dobrovolná uskupení osob s cíli hlavně náboženskými či dobročinnými. Tato uskupení se významně podílela na chodu obcí a měst ve Francii, Itálii a Německu, vytvářela pouta, která upevňovala v obci klid a mír, neboť bratrstva nabádala své členy k míru (\"pax\") a svornosti (\"concordia\"). Pozdně středověká bratrstva vedla své členy k občanské sounáležitosti a znalosti občanských záležitostí. Členství v bratrstvu umožňovalo jednotlivci také vymanit se ze závazků vůči stavu k němuž náležel. Usnadňovalo to jedinci rozvázání rodinných a rodových vztahů, vztahů k farnosti a svému nejbližšímu okolí. Zároveň se člen bratrstva stal součástí nábožensky a rituálně založených společností. Podle humanistů měla místní bratrstva velký význam pro vznik křesťanského humanismu a to zejména jejich \"caritas\".\n\nPřísežná společenství jako gildy či bratrstva se opíraly o vlastní soubor norem a hodnot, stvrzených vzájemnou přísahou. Pocit sounáležitosti s komunitou pomáhal vytvářet městská společenství, v důsledku vedl ke vzniku takových institucí jako jsou university. Cechovní systém doznívá ještě v počátku dělnického hnutí. Historická zkušenost gild a bratrstev se uplatnila v dějinách politického a společenského myšlení.\n\n"}
{"id": "226814", "url": "https://cs.wikipedia.org/wiki?curid=226814", "title": "Divinities: Twelve Dances with God", "text": "Divinities: Twelve Dances with God\n\nDivinities: Twelve Dances with God (1995) je druhé sólové album Iana Andersona vedoucího skupiny\nJethro Tull. Všech 12 skladeb jsou skladby instrumentální.\n\n\n\n"}
{"id": "226816", "url": "https://cs.wikipedia.org/wiki?curid=226816", "title": "Jägala (řeka)", "text": "Jägala (řeka)\n\nJägala (estonsky plným názvem , tedy \"řeka Jägala\" nebo \"Jägalská řeka\") je řeka na severu Estonska. Řeka pramení u vesnice Ahula v kraji Järvamaa na západní straně Pandiverské vysočiny a vlévá se do Ihasalského zálivu, jedné z postranních zátok Finského zálivu, u vesnice Manniva v kraji Harjumaa, přibližně 60 km vzdušnou čarou na severozápad od pramene. Celková délka toku je 97 až 98,9 km, plocha povodí se udává 1481,3 až 1570 km².\n\nŘeka je pojmenována podle historicky významné vesnice Jägaly, kolem které protéká na dolním toku. Ve starších pramenech je možno se setkat též s pojmenováním Kehra jõgi podle města Kehry. Horní tok řeky (do soutoku s Amblou) býval označován též Kiigumõisa jõgi či Kigumõisa jõgi) podle někdejšího panského sídla Kiigumõisa poblíž Järva-Jaani.\n\nOd pramene vytéká Jägala přibližně jihozápadním směrem. Zhruba prvních deset kilometrů prochází kulturní zemědělskou krajinou, pak však vstupuje do lesnaté a bažinaté řídce osídlené krajiny Kõrvemaa. Krátce před ústím Pernavsko-Jägalského kanálu se stáčí kolem Tõugussaarského rašeliniště k severozápadu. Nedaleko Võõbu se pak stáčí dále až téměř k severovýchodu, aby se krátce před soutokem s Amblou vrátila do severozápadního směru, který si poté s malými odchylkami udržuje po celý zbytek toku.\n\nPřibližně v polovině svého toku, poblíž vesnice Voose na hranici krajů Järvamaa a Harjumaa vstupuje řeka opět do hustěji osídlené a zemědělsky využívané krajiny, kterou následně protéká až ke svému ústí. Zprava, kde je častěji obklopena lesy, postupně přibírá své velké přítoky (Jänijõgi, Mustjõgi, Soodla). Na 26. kilometru míjí zprava město Kehra, největší sídlo ležící na jejích březích.\n\nNa dolním toku má Jägala největší spád, téměř polovinu výškového rozdílu mezi pramenem a ústím překonává ve své poslední čtvrtině, kde stéká ze Severoestonské plošiny do Severoestonské pobřežní nížiny. Nejvýraznějším výškovým zlomem je osmimetrový Jägalský vodopád 4,3 km od ústí. Z důvodu největšího spádu se na dolním toku řeky také nachází nejvíce vodních děl, z nichž nejvyšší — přehrada vodní elektrárny Linnamäe — leží jen 1,3 km od ústí.\n\nJägala je po Narvě druhou nejvodnatější estonskou řekou vlévající se do Finského zálivu. Jako vodní cesta pro velké výkyvy průtoku a pro velkou variabilitu koryta použitelná není, ale odpradávna měla význam jako zdroj vodní energie i užitkové a pitné vody. Již v nejstarších historických pramenech jsou doloženy vodní mlýny, později též pily, z nichž některé se staly základem dnešních malých vodních elektráren. Od roku 1924 na Jägale pracuje největší estonská vodní elektrárna Linnamäe (výkon 1,1 MW). Jako vodní zdroj sloužila řeka vždy blízkému okolí, od roku 1975 je však napojena též na vodárenskou soustavu zásobící pitnou vodou hlavní město Tallinn.\n\nNa ryby je řeka poměrně chudá. Typickým lovným druhem je na horním toku štika obecná, na středním a dolním toku plotice obecná. Řeka však nikdy nebyla významným rybolovným zdrojem.\n\n\n"}
{"id": "226817", "url": "https://cs.wikipedia.org/wiki?curid=226817", "title": "Jägala", "text": "Jägala\n\nJägala je vesnice v estonském kraji Harjumaa, samosprávně patřící do obce Jõelähtme.\n\n"}
{"id": "226818", "url": "https://cs.wikipedia.org/wiki?curid=226818", "title": "Kurt Konrad", "text": "Kurt Konrad\n\nKurt Konrad, \"vlastním jménem\" Kurt Beer (15. října 1908 Třebíč – 25. září 1941 Drážďany) byl český marxistický novinář, literární a divadelní kritik.\n\nKurt Konrad se narodil v německé židovské rodině, otec byl majitelem pily a byl obchodníkem se dřevem. V roce 1913 se jeho rodina přesunula do Brna a tam absolvoval gymnázium (maturoval v roce 1927). Na Německá univerzita v Praze studoval medicínu, avšak studium v roce 1931 nedokončil. Začal se politicky angažovat, v roce 1928 vstoupil do Komunistické strany Československa.\n\nV letech 1930 až 1938 působil v časopise \"Tvorba\", také v \"Rudém právu\" (od 1930) a Haló novinách (1935–1938) jako komentátor. Poté nastoupil na sovětský zastupitelský úřad na pozici tiskového přidělence (uměl mj. čtyři světové jazyky). Byl též spolupracovníkem Julia Fučíka.\n\nPro svou spolupráci s prvním ilegálním ústředním vedením Komunistické strany Československa byl v březnu 1941 zatčen a vězněn. Jeho život se končí v září 1941 v Drážďanech, kde spáchal sebevraždu. Uvádí se, že svá poslední slova napsal na bílé záložce kalhot; zněla: „\"Umírám čestně.\"“\n\n"}
{"id": "226820", "url": "https://cs.wikipedia.org/wiki?curid=226820", "title": "The Secret Language of Birds", "text": "The Secret Language of Birds\n\nThe Secret Language of Birds (2000) je třetí sólové album Iana Andersona vedoucího skupiny Jethro Tull. Bylo pojmenováno podle výrazného zpěvu ptactva za svítání, slyšitelného hlavně na jaře.\n\n\n\n\n"}
{"id": "226821", "url": "https://cs.wikipedia.org/wiki?curid=226821", "title": "High Voltage (australské album)", "text": "High Voltage (australské album)\n\nHigh Voltage je první studiové album australské hard rockové kapely AC/DC vydané 17. února 1975. Autory šesti písní jsou Angus Young, Malcolm Young a Bon Scott. Píseň \"Soul Stripper\" napsali jen bratři Youngovi, píseň \"Baby, Please Don't Go\" je cover verzí písně Joe Williamse.\n\nV roce 1976 vyšla \"mezinárodní verze alba High Voltage\", avšak obsahovala především písně z alba \"T.N.T.\" a měla jiný obal. Z australské verze \"High Voltage\" byly na mezinárodní zařazeny pouze dvě písně, \"Little Lover\" a \"She's Got Balls\".\n\n\n\n\nNěkteré zdroje uvádějí, že následující osoby se také na albu podílely:\n\n"}
{"id": "226824", "url": "https://cs.wikipedia.org/wiki?curid=226824", "title": "Alxasaurus", "text": "Alxasaurus\n\nAlxasaurus (\"ještěr z pouště Alxa\") byl rod teropodního dinosaura, vzdáleně příbuzného pozdně křídovému rodu \"Therizinosaurus\". \n\nŽil v oblasti současného Vnitřního Mongolska (Čína) v období geologického věku spodní křídy alb (asi před 112 až 100 miliony let). Měl dlouhé a štíhlé přední končetiny a prsty opatřené velkými drápy. Tělo bylo statné se silnými kyčlemi a krátkým ocasem, který mohl pomáhat při stoji, když se dinosaurus krmil. Malá hlava končila bezzubým zobákem, ale vzadu v čelistech měl malé zuby. Dospělý exemplář byl dlouhý asi 4 metry a vážil pravděpodobně kolem 400 kilogramů.\n\n\n"}
{"id": "226826", "url": "https://cs.wikipedia.org/wiki?curid=226826", "title": "T.N.T. (album)", "text": "T.N.T. (album)\n\nT.N.T. je druhé studiové album australské hard rockové kapely AC/DC, které vyšlo v prosinci 1975. Sedm písní napsali Angus Young, Malcolm Young a Bon Scott. \"Can I Sit Next to You Girl\" napsali Young & Young, a \"School Days\" je cover verze písně od Chucka Berryho.\n\nVětština alba se stala součástí mezinárodní verze alba \"High Voltage\", kterou v roce 1976 vydala společnost Atlantic Records.\n\nAutory jsou Angus Young, Malcolm Young a Bon Scott, pokud není uvedeno jinak.\n\n\nVerze vydaná na vinylu obsahuje delší verze písní \"High Voltage\" and \"Rocker\" - na CD jsou v editované verzi.\n\n"}
{"id": "226832", "url": "https://cs.wikipedia.org/wiki?curid=226832", "title": "Leopold Pokorný", "text": "Leopold Pokorný\n\nLeopold Pokorný (8. května 1904 Znojmo – 4. dubna 1937 při obraně Madridu), byl český interbrigadista a funkcionář třebíčského dělnického tělovýchovného hnutí.\n\nLeopold Pokorný byl jedním ze tří synů obuvnického dělníka Josefa Pokorného. Ten se svou rodinou přišel do Třebíče v roce 1916. Zabydleli se v třebíčských Židech. Leopold měl zájem o skauting a tělovýchovu, práci s mladými. Nastoupil na základní vojenskou službu, kde dosáhl hodnosti poddůstojníka, za držení marxistické literatury však byl odsouzen ke 14 dní vězení. \n\nV roce 1923 vstoupil do Komunistické strany Československa. Příští rok byl jedním z hlavních organizátorů celostátního srazu Spartakových skautů práce v Třebíči. Pro své politické přesvědčení a formy jeho projevu míval konflikty s četnictvem. Během své krátké profesní kariéry několikrát změnil zaměstnání (obuvnická dílna v Chotěboři, třebíčská obuvnická společnost \"Busi\", stavební firma \"Kosík-Herzán\", společnost \"Baťa\" v Třebíči-Borovině, firma \"All Right\" na Stařečce); v roce 1936 přišel o práci. Ještě téhož roku si požádal o vystavení pasu do ciziny. Dne 4. ledna 1937 na druhý pokus opustil území republiky a odjel do Španělska. Zúčastnil se bojů na řece Jaramě a Tajuně; na frontě při posléze uvedené řece padl při provádění odvážného výpadu. Pohřben byl ve městě Morata de Tajuña.\n\nDochované svědectví spolubojovníků:\n\nHrdinná smrt celé skupiny si získala obdiv jak mezi ostatními jednotkami interbrigád, tak doma v Československu. Dne 14. září 1946 se Leopold Pokorný dočkal pamětní desky na třebíčském Dělnickém domě. Jeho jméno po válce získala jedna ze dvou hlavních ulic v třebíčské židovské čtvrti, bývalá ulice \"Dolní\", a nese je dodnes.\n\nV roce 2017 vyšla kniha Stanislava Motla s názvem \"Peklo pod španělským nebem\", ta se věnuje osudům španělských interbrigadistů z českých zemí. Mimo jiné i Leopolda Pokorného.\n"}
{"id": "226835", "url": "https://cs.wikipedia.org/wiki?curid=226835", "title": "Nick Herbert", "text": "Nick Herbert\n\nNick Herbert je americký fyzik, který se proslavil především svou knihou \"Quantum Reality\".\n\nPo obdržení titulu Ph.D. v oboru fyzika na Stanfordově univerzitě působil v řadě akademických, vědeckých i průmyslových institucí, mimo jiné jako docent fyziky na Monmouth College.\n\n\n"}
{"id": "226836", "url": "https://cs.wikipedia.org/wiki?curid=226836", "title": "Mac a já", "text": "Mac a já\n\nMac a já (\" \") je americký sci-fi film, který v roce 1988 natočil režisér Stewart Raffill.\n\nSběrná automatická sonda nakládá, na cizí planetě, nevědomky 4 mimozemské tvory. Když se opět dostává na Zemi, dochází ve výzkumném centru zvláštních leteckých sil v Nevadě k rozruch a mimozemšťané utíkají. Jenže cestou se jim ztrácí nejmladší syn, který se dostává do styku s rodinou \"Cruisových\" a spřátelí se s malým \"Erikem\". Ten se snaží, aby na nic jeho matka nepřišla, a tak se dostává do často střeštěných situací. Když se znenadání objevuje u Cruisových i zbytek rodiny, nic už nejde utajit a tak se musí celá rodina pokusit utéct před nenechavými policisty, vědci a novináři.\n"}
{"id": "226837", "url": "https://cs.wikipedia.org/wiki?curid=226837", "title": "Syntaktická analýza", "text": "Syntaktická analýza\n\nSyntaktická analýza (slangově podle angličtiny též \"parsování\" nebo \"parsing\") se v informatice a v lingvistice nazývá proces analýzy posloupnosti formálních prvků s cílem určit jejich gramatickou strukturu vůči předem dané (byť ne nutně explicitně vyjádřené) formální gramatice.\n\nProgram, který vykonává tuto úlohu, se nazývá syntaktický analyzátor (slangově \"parser\").\n\nPři syntaktické analýze se vstupní text zpravidla transformuje na určité datové struktury, většinou syntaktický strom nebo méně abstraktní derivační strom, které zachovávají hierarchické uspořádání vstupních symbolů a jsou vhodné pro další zpracování.\n\nSyntaktické analýze zpravidla předchází lexikální analýza, při níž se vstupní text rozděluje na posloupnost lexikálních symbolů neboli \"tokenů\" – elementárních nositelů významu v rámci daného formálního jazyka. Při analýze textu v přirozeném jazyce jsou symboly obvykle slovní tvary a interpunkce, v programovacím jazyce identifikátory, literály (čísla, řetězce), klíčová slova, operátory, oddělovače apod. Pro parser to jsou dále nedělitelné stavební jednotky, které používá při interpretaci vstupních dat.\n\nExistují programy, schopné ze specifikace programovacího jazyka (zapsané např. v Backus-Naurově notaci) vytvořit parser. Mezi nejznámější takovéto generátory parserů patří program Yacc (\"yet another compiler compiler\").\n\nPři některých metodách počítačového zpracování lidského jazyka se používá počítačových programů, které dokáží lidský jazyk syntakticky analyzovat. Tento úkol je dosti ztížen skutečností, že stavba lidského jazyka je zpravidla velmi nejednoznačná.\n\nPro syntaktickou analýzu lidského jazyka musí být nejprve stanovena příslušná formální gramatika. Volba její syntaxe závisí na záměrech jednak lingvistických, jednak implementačních. Některé analytické systémy například používají lexikálně-funkčních gramatik, ovšem v takovém případě je syntaktická analýza z hlediska složitosti NP-úplným problémem. Další pro syntaktickou analýzu často užívanou lingvistickou formalizací je HPSG gramatika, avšak některé projekty využívají i mnohem jednodušších formalizací (viz např. korpus syntaktických stromů Penn Treebank). Povrchová syntaktická analýza se zaměřuje jen na rozčlenění vstupního textu na hlavní součásti jako jmenné fráze. Jinou často využívanou možností, jak se vyhnout jazykové víceznačnosti, je syntaktická analýza podle dependenční gramatiky.\n\nModerní syntaktické analyzátory bývají alespoň částečně statistické, tedy opírají se o korpus dat, která byla analyzována ručně. Pomocí takového korpusu může program získat informace o frekvenci výskytu různých gramatických konstrukcí ve specifických kontextech (viz též strojové učení). Používané metody zahrnují pravděpodobnostní bezkontextové gramatiky, metodu maximální entropie a neuronové sítě. Většina úspěšnějších systémů užívá metody lexikální statistiky, tj. posuzuje slova v mj. závislosti na jejich slovním druhu. Takové systémy však mohou podléhat tzv. přeučení () a pro dosažení efektivity vyžadují pečlivé doladění.\n\nAlgoritmy pro syntaktickou analýzu přirozených jazyků musí zacházet s gramatikami mnohem složitějšími a nepřehlednějšími, než jsou „hezké“ gramatiky umělých programovacích jazyků. Jak již bylo řečeno, některé gramatické struktury jsou pro analýzu výpočetně velmi složité. Obecně se i v případě gramatických struktur, které se nedají vyjádřit bezkontextově, užívá zjednodušených bezkontextových gramatik, pomocí nichž se provádí první krok analýzy. Algoritmy, které využívají bezkontextových gramatik, často spočívají na některé variantě algoritmu CYK, zpravidla doplněného heuristikou, která umožňuje vyřadit nepravděpodobné možnosti a tak ušetřit čas (viz též tabulková analýza). Některé systémy se snaží snížit výpočtovou složitost na úkor přesnosti užitím algoritmů LR analýzy pracujících v lineárním čase. Relativně novou metodou pak je , při kterém syntaktický analyzátor navrhne vícero možných analýz, a složitější systém pak vybere, která z nich je nejvhodnější.\n\nSyntaktická analýza je důležitou částí zpracování programů při jejich překladu (kompilaci) nebo interpretaci. Zatímco interpret provádí výpočet (interpretaci) nad datovými strukturami vytvořenými analýzou programu napsaném v určitém programovacím jazyce, kompilátor z těchto datových struktur generuje program v cílovém jazyce, který lze (po dalších úpravách) interpretovat hardwarovým nebo virtuálním procesorem.\n\nProgramovací jazyky bývají specifikovány deterministickými bezkontextovými gramatikami, pro které lze vytvořit rychlý a efektivní syntaktický analyzátor. Ten však obvykle nebývá programován ručně, nýbrž generován zvláštním programem, tzv. parser generátorem, na základě předepsané gramatiky.\n\nBezkontextové gramatiky zpravidla nejsou schopny vyjádřit vše, co jazyk vyžaduje. Zjednodušeně se dá říci, že bezkontextově vyjádřený jazyk má omezenou paměť. Bezkontextová gramatika nemá prostředky k zapamatování předchozího výskytu konstruktu, pokud může být oddělen libovolně dlouhým jiným textem – nedokáže tedy třeba rozpoznat, zda byl identifikátor před použitím deklarován. Mocnější gramatiky, které toto dokáží, zase nemohou být efektivně syntakticky analyzovány. Proto se obvykle používá bezkontextový parser, který rozpoznává nadmnožinu požadovaných jazykových konstruktů (tj. přijal by i některé neplatné), v kombinaci s dalšími nástroji, obvykle tabulkou symbolů.\n\nNásledující příklad demonstruje obvyklý postup analýzy programovacího jazyka se dvěma úrovněmi gramatiky: lexikální a syntaktickou.\n\nPrvní fází je lexikální analýza, při níž se vstupní text, na který lze pohlížet jako na proud znaků, členěn na symboly (tokeny), zpravidla definované gramatikou regulárních výrazů. Například kalkulátor, který má zpracovávat vstup tvaru codice_1, jej rozloží na symboly codice_2, codice_3, codice_4, codice_5, codice_6, codice_7, codice_8, codice_9 a codice_10, z nichž každý je smysluplným symbolem v aritmetickém výrazu. Scanner obsahuje pravidla, která určují, že znaky codice_3, codice_6, codice_9, codice_4 a codice_8 označují začátek nového symbolu, takže nebudou uvažované nesmyslné symboly jako codice_16 nebo codice_17.\n\nDalší fází je syntaktická analýza (parsing), při které se kontroluje, zda posloupnost symbolů tvoří povolený výraz. Na této úrovni je jazyk obvykle popsán bezkontextovou gramatikou, která rekurzivně definuje komponenty, z nichž lze složit výraz, a pořadí, ve kterém se musí objevit. Některá pravidla definující programovací jazyky nemohou být vyjádřena bezkontextovou gramatikou – problémy činí například typová kontrola a deklarace identifikátorů. Tato pravidla mohou být formálně vyjádřena pomocí atributové gramatiky a jejich dodržování se prakticky kontroluje pomocí tabulky symbolů.\n\nPoslední fází je sémantická analýza, která zjišťuje význam jednotlivých částí datové struktury a přiřazuje jim příslušné akce. V případě kalkulátoru mohou být těmito akcemi např. ukládání konstant na zásobník nebo provedení určité aritmetické operace; v případě překladače je akcí generování fragmentů kódu. Pro definování těchto činností lze použít překladovou gramatiku.\n\nPrakticky rozlišujeme syntaktickou analýzu přirozeného jazyka a počítačových jazyků. Dost podstatné rozlišení je, že přirozené jazyky se popisují obecnými, tj. nedeterministickými bezkontextovými gramatikami, kdežto počítačové jazyky jsou úmyslně navrženy a popsány jednoduššími deterministickými bezkontextovými gramatikami. Z toho plyne, že pro přirozené jazyky se používají nedeterministické analyzátory, které můžou vydat víc různých analýz jednoho slova/věty/vstupu. Samozřejmě jsou implementovány deterministicky, příklad je výše zmíněný CYK. Další část popisuje přístupy používané pro analýzu deterministických bezkontextových jazyků.\n\nÚkolem syntaktického analyzátoru je zjistit, zda a jak je možno vstupní text vygenerovat z počátečního symbolu gramatiky. Tohoto úkolu se analyzátor může zhostit jednou ze dvou základních metod:\n\n\nDalší význačné rozlišení je mezi \"analýzou zleva doprava\" a \"analýzou zprava doleva\", tedy mezi tím, zda analyzátor – jako například při LL analýze – generuje \"levou derivaci\" vstupního textu, nebo – jako například při LR analýze – \"pravou derivaci\" (viz článek \"bezkontextová gramatika\").\n\nDalší ještě význačnější rozlišení je mezi \"deterministickou analýzou\" a \"nedeterministickou analýzou\".\n\n\n\n\n"}
{"id": "226840", "url": "https://cs.wikipedia.org/wiki?curid=226840", "title": "Antislovakismus", "text": "Antislovakismus\n\nAntislovakismus je negativní postoj vůči Slovákům jako národu nebo vůči Slovensku jako zemi a státu.\n\nSlovo \"antislovakismus\" je neologismus, vyskytuje se hlavně v národně orientovaných slovenských periodikách. Slovo je též často používáno v internetových diskusích a vyskytuje se v knize \"Rozhovory\" básníka Pavla Janíka v rozhovoru s Ladislavem Ťažkým. JUDr. Ján Mikula používá termínu v rámci své kritiky politiky Edvarda Beneše.\n\nProjevy antislovakismu bylo možné pozorovat zejména v druhé polovině 19. století a začátkem 20. století v souvislosti s maďarizací. Jedním z jeho projevů je například pejorativní výraz Buta tót. Za projevy antislovakismu se pokládají též vykonstruované procesy s tzv. buržoazními nacionalisty v komunistickém Československu a pronásledovaní národně orientované slovenské inteligence po druhé světové válce.\n\n"}
{"id": "226843", "url": "https://cs.wikipedia.org/wiki?curid=226843", "title": "Most u Remagenu", "text": "Most u Remagenu\n\nMost u Remagenu () je americký válečný film, který v roce 1969 natočil režisér John Guillermin.\n\nFilm byl natáčen (1968) převážně v Československu, protože tehdejší západoněmecké úřady nepovolily kvůli lodní dopravě po Rýnu natáčení v Německu. K napodobení bombardování byly použity záběry z řízené demolice Starého Mostu, který byl v té době demolován pro budoucí těžbu hnědého uhlí. Skutečný most hrající ve filmu stojí v Davli na Vltavě blízko soutoku se Sázavou. Pro účely filmu byl most nadzdvižen o cca 3 m, byly nakašírovány věže a vyhlouben tunel na pravém břehu Vltavy. Tunel byl v letech 1972–1974 zazděn. Při obsazení Československa vojsky Varšavské smlouvy (mimo Rumunska) v roce 1968, byly záběry tanků, Wehrmachtu i Američanů z natáčení tohoto filmu a pořízené kameramany takzvaných „spřátelených armád“, použity jako propagandistický důkaz nutnosti vojenského zákroku proti Československu.\n\nInvaze byla také důvodem, proč štáb opustil natáčení a také Československo narychlo v taxících. Film, jehož byly v té době hotovy dvě třetiny, tak musel být dokončen v Itálii, v okolí Castel Gandolfo a také na dalších místech. V Hamburku vznikla replika vnitřku tunelu a několika interiérů, natáčelo se i na „starém Harbuském mostě“ přes Labe v Hamburku nebo na malém statku u Woltersdorfu im Wendland.\n\nV roce 2007 Robert Vaughn ztvárnil sama sebe v dramatizaci událostí následujících po invazi v pořadu stanice BBC Radio 4.\n\nV březnu 1945 se už válka v Evropě chýlí ke svému konci. Most u Remagenu je poslední velký most přes Rýn. Americká zvláštní jednotka, pod velením kapitána Hartmana (George Segal), dostává rozkaz dobýt tento most a to neporušen. Vojáci Wehrmachtu na druhou stranu mají rozkazy udržet tento most co nejdéle a poté ho vyhodit do vzduchu.\n\n"}
{"id": "226846", "url": "https://cs.wikipedia.org/wiki?curid=226846", "title": "Velká červená jednička", "text": "Velká červená jednička\n\nVelká červená jednička (\" \") je americký válečný film, který v roce 1980 natočil režisér Samuel Fuller.\n\nBývalý četař, nasazený v první světové válce, vede během druhé světové války jednotku ostřelovačů, ve které také před léty sloužil. Tato jednotka se účastní mnoha bojů v severní části Afriky, vylodění na Sicílii, vylodění v Normandii. Tak postupuje stále blíž a blíž k centru fašistického Německa. Při plnění svých úkolů se jednotka dostává do různých konfliktů s civilním obyvatelstvem.Film končí v západočeském městečku Falknov nad Ohří (dnešní Sokolov), nalezením zdejšího zajateckého tábora.\n"}
{"id": "226848", "url": "https://cs.wikipedia.org/wiki?curid=226848", "title": "High Voltage (mezinárodní album)", "text": "High Voltage (mezinárodní album)\n\nHigh Voltage je první mezinárodně vydané album australské hard rockové kapely AC/DC. Album vyšlo v květnu 1976 a obsahovalo devět písní, z nichž osm napsali Angus Young, Malcolm Young a Bon Scott. Píseň „Can I Sit Next to You Girl“ napsali pouze bratři Youngovi.\n\nAlbum nemá prakticky žádný vztah (kromě jména) s albem \"High Voltage\", které AC/DC vydali o rok dříve jen v Austrálii. Alba se liší jak obalem, tak ve velké míře i co se týče obsahu. Do mezinárodní verze byly zařazeny jen dvě písně z australské verze a zbývající písně pocházejí z alba \"T.N.T.\" Mezinárodní verze alba \"High Voltage\" tak neobsahuje žádný nový materiál.\n\nAutory jsou Angus Young, Malcolm Young a Bon Scott, pokud není uvedeno jinak.\n\n\n\n\n"}
{"id": "226849", "url": "https://cs.wikipedia.org/wiki?curid=226849", "title": "Želivský klášter", "text": "Želivský klášter\n\nŽelivský klášter se nachází v obci Želiv, asi 11 km západně od Humpolce a asi 14 km severně od Pelhřimova. Byl založen v roce 1139 Soběslavem I., po požárech několikrát obnoven, nejvýznamněji v letech 1713–1720 J. B. Santinim. V letech 1950 - 1956 sloužil jako tzv. internační sběrný tábor, kde komunistický režim po tzv. Akci K zadržoval celkem 464 kněží a řeholníků.\n\nV současnosti se v areálu kláštera také nachází hotel, restaurace a klášterní pivovar.\n\nKlášter s biblickým názvem \"Siloe\" (podle pramenů Siloe (Silvan) nedaleko hory Sion, německy \"Seelau\") založil Soběslav I. na soutoku Želivky a Trnavy jako odnož benediktinského kláštera na Sázavě, ale už v roce 1149 byl z podnětu olomouckého biskupa Jindřicha Zdíka nově osídlen premonstráty z porýnského kláštera Steinfeld (v oblasti Eifel), odkud byl roku 1142 osazen i Strahovský klášter (\"Sion\") v Praze. Klášter dobře prosperoval, takže mohl zakládat další pobočky v rakouském Geras a Pernegg a 1187 v Milevsku i ženské kláštery v Louňovicích pod Blaníkem (1149) a Dolních Kounicích (1181 založen, 1183 osazen).\n\nRoku 1375 klášter vyhořel, po obnově byl dvakrát vypálen husity (1420 a 1424). Mezi radikálními husitskými kazateli vynikl bývalý zdejší mnich Jan, zvaný Želivský. Po husitských válkách klášterní majetky obsadili místní šlechtici a roku 1467 je dostal čáslavský hejtman Burian Trčka z Lípy. Trčkové pak západní část kláštera přestavěli na tzv. Trčkův hrad. Klášterní obec obnovil strahovský opat Jan Lohel roku 1590 patrně v Jihlavě, až roku 1622 Želiv koupil od Marie Trčkové z Lípy. Od roku 1643 byl klášter opět samostatný, v letech 1645–6 byl poškozen Švédy a od roku 1680 začala velká rekonstrukce. Roku 1712 opět vyhořel a v letech 1713–1720 byl přestavěn podle plánů Jana Blažeje Santiniho-Aichela ve stylu barokní gotiky. Další požár jej stihl roku 1907, poté byl opět opraven.\n\nRoku 1950 byl klášter zrušen a v následujících šesti letech sloužil jako internační tábor pro politicky nepohodlné kněží a řeholníky, kterých tu žilo celkem 464 . Byli mezi nimi např. pozdější kardinál František Tomášek, královéhradecký biskup (arcibiskup-osobní titul) Karel Otčenášek, spirituál olomouckého semináře Antonín Šuránek (kandidát na blahoslavení - beatifikaci), někdejší provinciál jezuitů Leopold Škarek nebo viceprovinciál téhož řádu Antonín Zgarbík. V roce 2011 zde byl obětem komunistického režimu odhalen památník. Vězněné duchovní připomíná jedna stěna v ambitech kláštera, na které jsou ručně napsaná jména všech kněží a řeholníků, kteří zde nuceně pobývali. Na začátku srpna 2019 se zde konal další ročník Smírné pouti (v roce 880.výročí založení kláštera - 1139 a 870.výročí příchodu premonstrátů do Želiva - 1149), při níž byl odhalen památník – bronzová socha Ježíše Krista na kříži. Její předlohou byla socha Ježíše Krista, která v roce 2003 stála v Bratislavě na pódiu při beatifikaci mučednice, řeholní sestry Zdenky Schelingové tehdejším římským papežem Janem Pavlem II. Autorem památníku je slovenský architekt Svetozár Ilavský. Jeho obětní stůl byl v roce 2018 instalován v želivském klášterním kostele Narození Panny Marie. Součástí místní expozice je i tzv. Okurková monstrance, kterou věznění kněží potají vyrobili ze skleněného dna lahve a z plechovek od okurek. \n\nPo roce 1954 zde byla pobočka psychiatrické léčebny v Havlíčkově Brodě a budovy silně zchátraly. Roku 1990 byl klášter obnoven a v následujících letech důkladně opraven. 8. února 2010 byl zapsán na seznam národních kulturních památek.\n\n\nOpatem kláštera je PhDr. ThLic. Jaroslav Jáchym Šimek, O.Praem. (zvolen roku 2013). Ke kanonii patří 33 řeholníků, kteří žijí v klášteře samotném nebo na farách nacházejících se nejčastěji v královéhradecké diecézi.\n\nV objektu kláštera sídlí hostel a klášterní pivovar.\n\n\n\n\n\n\n\n\n\n"}
{"id": "226850", "url": "https://cs.wikipedia.org/wiki?curid=226850", "title": "High Voltage", "text": "High Voltage\n\nHigh Voltage může být:\n"}
{"id": "226851", "url": "https://cs.wikipedia.org/wiki?curid=226851", "title": "Dirty Deeds Done Dirt Cheap (australské album)", "text": "Dirty Deeds Done Dirt Cheap (australské album)\n\nDirty Deeds Done Dirt Cheap je třetí studiové album australské hard rockové kapely AC/DC vydané v říjnu 1976. Autory všech písní jsou Angus Young, Malcolm Young a Bon Scott.\n\nAlbum vyšlo pod labelem Albert Production. Modifikovaná mezinárodní verze vyšla v roce 1976 také pod Atlantic Records.\n\n\n\n\n"}
{"id": "226852", "url": "https://cs.wikipedia.org/wiki?curid=226852", "title": "Vasil Biľak", "text": "Vasil Biľak\n\nVasil Biľak (11. srpna 1917 Krajná Bystrá – 6. února 2014 Bratislava) byl slovenský komunistický politik rusínského původu, známý jako přední neostalinista, podporovatel sovětské invaze a normalizace a ideolog KSČ.\n\nByl rusínského původu (v komunistické éře tak uváděl národnost ukrajinskou, jelikož samostatná rusínská identita byla potlačována). Narodil se v malé obci Krajná Bystrá na severovýchodní hranici Slovenska jako Vasil Gyula. Otec zemřel, když Biľakovi byly tři roky, matka v jedenácti; z jeho sedmi sourozenců přežil jen starší bratr Dimitrij. Po základní škole se vyučil krejčím v Hradci Králové u Františka Rouska; za normalizace o něm kolovala anekdota, že ve výučním listu měl napsáno „na saka nepouštět“ (nebo dokonce slovensky „nepúšťať na saká“), to je ovšem nedoloženo. Od roku 1936 byl krejčovským dělníkem v Bratislavě.\n\nUváděl, že se účastnil SNP, i to však bylo někdy popíráno:\n\nV roce 1936 Biľak vstoupil do komunistických Rudých odborů, v roce 1945 do KSČ. Od roku 1950 v rámci náboru dělnických kádrů začal dělat rychlou kariéru. Pracoval na krajském výboru KSS v Bratislavě a roku 1953 absolvoval Vysokou školu politickou ÚV KSČ; později tak používal akademický titul RSDr.. Působil pak jako vedoucí oddělení ÚV KSS, tajemník a vedoucí tajemník KV KSS v Prešově (1953–58). Ve volbách 28. listopadu 1954 (prvních po roce 1948) byl zvolen do Slovenské národní rady a znovu ve volbách roku 1960. V roce 1960 byl zároveň zvolen do Národního shromáždění; po volbách 1964 už působil jen v něm, respektive od r. 1969 ve Federálním shromáždění. Po většinu doby byl i členem předsednictva všech těchto orgánů, pokud právě neměl významnější exekutivní funkce.\n\nX. sjezd KSČ v červnu 1954 zvolil Biľaka členem Ústředního výboru Komunistické strany Československa (ÚV KSČ), jímž zůstal až do roku 1989; po následujícím sjezdu Komunistické strany Slovenska byl v letech 1955–1968 a 1969–1971 členem ÚV KSS.\n\n8. prosince 1958 Biľak ve 12. Sboru pověřenců nahradil předchozího pověřence pro školství a kulturu. Pověřencem zůstal i poté, co ústava ČSSR z července 1960 Sbor pověřenců coby kolektivní orgán zrušila a plně začlenila pověřence do Slovenské národní rady; do července 1963 zastával post pověřence a předsedy komise SNR pro školství a kulturu. Zároveň s tím se stal ministrem (bez portfeje) v československé vládě, a to do přelomu let 1962/3.\n\nV letech 1963–1968 byl tajemníkem ÚV KSS a od ledna do srpna 1968 prvým tajemníkem; od dubna 1968 do prosince 1988 členem předsednictva ÚV KSČ. Od listopadu 1968 do prosince 1988 byl tajemníkem ÚV KSČ pro otázky zahraniční politiky a ideologie.\n\nJako vrcholný a dlouholetý exponent komunistického režimu byl mnohokrát vyznamenán u nás i v zahraničí.\n\nV událostech pražského jara, jež vrcholily 21. srpna 1968 invazí do Československa, hrál Vasil Biľak významnou roli. Patřil k vedoucím představitelům konzervativních sil v KSČ. Byl jedním ze signatářů tzv. zvacího dopisu vojskům Varšavské smlouvy. Od začátku vystupoval proti reformnímu proudu v KSČ a podněcoval sovětskou intervenci. Později se významně podílel na likvidaci výsledků „pražského jara“. Podle jeho vlastních slov bylo velkou chybou, že lidé kolem Alexandra Dubčeka nebyli včas izolováni, a že internacionální pomoc byla pro uhájení socialismu nezbytná.\n\nV 70. a 80. letech byl Vasil Biľak hlavním exponentem brežněvovského vedení v Československu. Měl rozhodující vliv na aparát KSČ v zahraničněpolitické a ideologické sféře. Byl reprezentantem neostalinského dogmatismu a posléze odpůrce gorbačovovské přestavby.\n\nKe jmenování Čalfovy vlády národního usmíření 12. prosince 1989 Biľak rezignoval z předsednictva FS; o týden později, 19., i na mandát. Mimořádný sjezd XVIII. sjezd KSČ 21. prosince 1989 pozastavil členství 23 normalizátorům a jediného Biľaka vyloučil ze strany „jako představitele sil, které podnítily intervenci cizích armád 21. 8. 1968“ (už předtím byli vyloučeni Milouš Jakeš a Miroslav Štěpán).\n\nPoté žil Biľak v Bratislavě v pálffyovské vile, levně koupené od státu, v Timravině ulici spolu se svou dcerou a zetěm Jozefem Ševcem (* 1948), předsedou ultrakonzervativní Komunistickej strany Slovenska v letech 1998–2006. Byl spolu s dalšími autory zvacího dopisu a aktivními kolaboranty se sovětskými vojsky trestně stíhán za vlastizradu, ale svůj podpis na dopisu popřel, k dispozici byla pouze kopie poskytnutá Borisem Jelcinem 1992 a slovenská justice stíhání zahájené r. 2000 zastavila v lednu 2011 s tím, že nelze získat potřebné svědky z ČR. Zemřel 6. února 2014 v Bratislavě doma ve věku 96 let.\n\n21. února 2015 Komunistická strana Slovenska odhalila Vasilu Biľakovi pomník s bustou a s nápisem pod ním „Pravda zostane pravdou“ v jeho rodné obci Krajná Bystrá při příležitosti prvního výročí jeho úmrtí. Ve stejný den v nočních hodinách bustu dva občanští aktivisti z Košic, výtvarník Peter Kalmus a Ľuboš Lorenz, na protest polili červenou barvou a na pomník napsali červenou barvou nápis „SVIŇA“, k čemuž se i veřejně přiznali.\n\nKoncem 80. let Biľak napsal vzpomínky, v nichž se podrobně zabýval zejména lety 1967–1970. Přestože tak činil z „pravověrného“ stanoviska a zásadně se neodchýlil od oficiální historie, vyšlo jen několik ukázek časopisecky a vydání celé knihy stranické orgány nepovolily ať proto, že by příliš jitřilo společenskou situaci, nebo kvůli osobním resentimentům ostatních činitelů, že by na sebe Biľak strhl příliš velkou pozornost. Rukopis unikl a začal kolovat mezi lidmi, roku 1988 vydávaly ukázky samizdatové \"Lidové noviny\". Po revoluci jej roku 1991 proti Biľakově vůli, respektive za jeho popření autorství, vydal senzacechtivý bývalý redaktor \"Rudého práva\" RSDr. Vlastimil Svoboda (Agentura Cesty; později Ottovo nakladatelství) pod názvem „\"Miľníky môjho života\"“, v českém překladu „\"Paměti Vasila Biľaka\" (ve dvou brožovaných dílech).\n\n\n\n"}
{"id": "226854", "url": "https://cs.wikipedia.org/wiki?curid=226854", "title": "Dirty Deeds Done Dirt Cheap (mezinárodní album)", "text": "Dirty Deeds Done Dirt Cheap (mezinárodní album)\n\nDirty Deeds Done Dirt Cheap je druhé mezinárodní album vydané australskou hard rockovou kapelou AC/DC v prosinci 1976 v Evropě, ale až v dubnu 1981 ve Spojených státech. Autory všech písní jsou Angus Young, Malcolm Young a Bon Scott.\n\nMezinárodní verze alba \"Dirty Deeds Done Dirt Cheap\" je značně odlišná od původní australské verze, neboť má jiný obal a jiné řazení skladeb. Navíc byly v porovnání s australskou verzí vyřazeny písně \"R.I.P. (Rock in Peace)\" a \"Jailbreak\", které byly nahrazeny písněmi \"Rocker\" (z alba \"T.N.T.\") a \"Love at First Feel\"\n\nAutory jsou Angus Young, Malcolm Young a Bon Scott.\n\n\n\n\nAlbum – Billboard (Severní Amerika)\nSingly – Billboard (Severní Amerika)\n"}
{"id": "226855", "url": "https://cs.wikipedia.org/wiki?curid=226855", "title": "Dirty Deeds Done Dirt Cheap", "text": "Dirty Deeds Done Dirt Cheap\n\nDirty Deeds Done Dirt Cheap může být:\n"}
{"id": "226857", "url": "https://cs.wikipedia.org/wiki?curid=226857", "title": "Gary Burghoff", "text": "Gary Burghoff\n\nGary Burghoff (* 24. května 1943) je americký herec, režisér, hudebník a malíř, jenž se celosvětově proslavil rolí desátníka \"Waltera Eugena „Radara“ O'Reillyho\" v úspěšném televizním seriálu společnosti CBS M*A*S*H.\n\nGary Burghoff se narodil 24. května 1943 v Bristolu, ve státě Connecticut, USA. Jeho otec \"Rodney Burghoff\" pracoval v továrně vyrábějící hodiny a jeho matka \"Ann Burghoff\" byla profesionální tanečnicí a režisérkou místních divadelních produkcí. Gary má také staršího bratra Davida, který je systémovým inženýrem. Během studií na vysoké škole se jeho rodina přestěhovala do Delavanu ve Wisconsinu, kde jeho otec získal novou práci.\n\nHereckou dráhu započal Gary Burghoff při svých studiích na vysoké škole, kde si zahrál roli Bobbyho ve hře \"The Boy Friend\". Zahrál si také v Belfry Theatre, kde jeho matka pracovala jako choreografka. Po absolutoriu na vysoké škole odjel Gary studovat herectví a hudbu do New Yorku. Ve stejnou dobu hrál na bicí se svou jazzovou skupinou „The We Three“ (My tři) v místních jazzových klubech. Kromě si zahrál roli Oga ve hře \"Finian's Rainbow\" a roli Eugena ve hře \"Look Homeward, Angel\". Dále se objevil ve hrách jako \"Babes in Arms\", \"Bells are Ringing\", \"The Sound of Music\" nebo \"Tea and Sympathy\". Televizní debut si odbyl v pořadu společnosti CBS \"Repertoire Workshop\" (asi 1967) a 3. listopadu 1967 se objevil v televizním zpracování hry básníka Archibalda MacLeishe \"An Evening Journey to Conway, Massachusetts\". V roce 1967 přišel v jeho kariéře první zlom, když byl obsazen do role Charlieho Browna v divadelní produkci hry \"You're a Good Man, Charlie Brown\". Během tří let, kdy ve hře vystupoval (jeden rok v New Yorku a dva v Los Angeles), odehrál přes 1000 představení. Zde jej viděl také Robert Altman a udělal s ním kamerové zkoušky. A tak se Gary Burghoff ocitl před filmovou kamerou.\n\nSvůj filmový debut si tedy odbyl pod režijní taktovou Roberta Altmana ve filmu MASH z roku 1970. Role desátníka Waltera Eugena „Radara“ O'Reillyho se mu stala osudnou. Tuto postavu si zahrál v celkem čtyřech různých produkcích: v již zmíněném celovečerním filmu, sedm sezón (1972 - 1979) v televizním seriálu M*A*S*H, jako host ve dvou epizodách volného pokračování tohoto seriálu nazvaném AfterMASH (1983 - 1984) a v pilotním díle (zůstalo pouze u něj) seriálu W*A*L*T*E*R (1984), ve kterém se z Radara stal policejní důstojník poté, co přišel o svou farmu a jeho manželka jej opustila. K dalším jeho filmům patří např. \"B.S. I Love You\" z roku 1971 nebo film \"Small Kill\" z roku 1992, pod kterým je podepsán rovněž jako režisér a ve kterém si zahrál hlavní dvojroli. Z televizních filmů stojí za zmínku film \"The Man in the Santa Claus Suit\" z roku 1979 ve kterém si zahrál po boku Freda Astairea.\n\nKdyž se v roce 1972 připravoval televizní seriál M*A*S*H, byl Gary Burghoff prvním hercem, který byl obsazen a jako jejiný z hlavních představitelů si zopakoval svou roli z filmu (kromě něj vystupují ve filmu i v seriálu ještě G. Wood a Timothy Brown). Za tuto roli byl sedmkrát nominován na cenu Emmy a v roce 1977 ji získal. Burghoff opustil M*A*S*H krátce po začátku osmé sezóny, aby mohl více času trávit se svou rodinou. Odmítl řadu nabídek na nejrůznější sitcomy, včetně role v seriálu Newhart.\n\nNa počátku osmdesátých let sjezdil s vlastním hudením souborem \"All-Stal Dixieland Jazz Band\" řadu amerických jazzových klubů a pod názvem \"Gary Burghoff and his Mardi Gras Celebration Jazz Band\" nahrál i vlastní album \"Just For Fun\". Jako hudebník složil také více než 100 písní a v letech 1965 - 1967 byl třikrát oceněn cenou ASCAP (American Society of Composer, Authors and Publishers Award). Vrátil se také na divadelní prkna v divadelních hrách \"The Owl and the Pussycat\" (1979 - 1980), \"Boney Kern\" (1983), \"Play It Again, Sam\" (1985). Po skončení účinkování ve hře \"The Nerd\" v roce 1987, zanechal na čas herectví a cestoval s rodinou. Na počátku devadesátých let začal profesionálně malovat. Maluje především divokou přírodu a se svými obrazy procestoval galerie napříč spojenými státy. Napsal předmluvu ke sbírce her Roberta Maura s názvem \"Two-Character Plays for Student Actors\".\n\nV květnu 1999 začal Gary uvádět svůj vlastní pořad na veřejnoprávní televizi o vztazích mezi lidmi a jejich zvířecími kamarády nazvaný \"Pets: Part of the Family\". V současnosti je stále aktivní jako herec a režisér v regionálních divadlech. Objevil se jako Barney Cashman ve hře Neila Simona \"Last of the Red Hot Lovers\" (1999 - 2001 a 2004). S dcerou Genou si zahrál ve hře \"Tribute\" (2001). Dále se objevil ve hrách \"Marvin and Mel\" (2003) nebo \"Sylvia\" (2003).\n\nGary Burghoff byl dvakrát ženatý. Jeho první manželkou se stala Janet Gayle, lékařská laborantka, se kterou se oženil v roce 1971 a s níž má dceru Genu. Gena je herečka v Los Angeles. Společně s otcem hrála v roce 1995 ve filmu \"Behind the Waterfall\" a také několika divadelních představeních. Rozvedli se v roce 1979. V roce 1991 se Gary oženil podruhé. Jeho manželkou se stala zubní laborantka Elisabeth Bostrom, s níž má dva syny, Jordana a Milese. V současnosti žije s rodinou a několika zvířecími mazlíčky ve městě Magalia v Kalifornii.\n\n\n\n\n\n"}
{"id": "226858", "url": "https://cs.wikipedia.org/wiki?curid=226858", "title": "Most přes řeku Kwai (film)", "text": "Most přes řeku Kwai (film)\n\nMost přes řeku Kwai (\" \") je britský válečný film, který podle stejnojmenného románu Pierra Boullea v roce 1957 natočil režisér David Lean. Film získal osm nominací na Oscara, z nichž hlavní cenu získal sedmkrát, a to za nejlepší film, herecký výkon, režii, scénář, kameru, střih a hudbu.\n\nI když je samotný příběh smyšlený, jeho děj se odehrává u mostu v thajském městě Kančanaburi, které se díky filmu stalo oblíbeným cílem turistům. Paradoxem je, že se film ve skutečnosti natáčel na Srí Lance. V Thajsku dokonce ani neexistuje řeka se jménem Kwai. Správně se totiž tok jmenuje \"Menám Kvé Noj\".\n\nV roce 1943 přibývá do japonského zajateckého tábora další várka anglických zajatců, pod vedením plukovníka Nicholse (Alec Guinness). Plukovník Saito (Sessue Hayakawa), velitel tábora, tyto a další zajatce využívá na stavbu železnice, která vede z Bangkoku do Rangúnu. Jsou v úseku, kde se má vybudovat most přes řeku Kwai. Plukovník Nichols propadá posedlosti o vybudování dokonalého mostu. Zajatci postupem času pod jeho vedením most dostaví, ale v průběhu děje uteče z tábora starší americký zajatec Shears (William Holden), který se do tábora vrací se spojeneckým komandem, které má za úkol vyhodit most do povětří i s prvním projíždějícím vlakem.\n\nV den, kdy je most dokončen, jsou zároveň i výbušniny na svých místech. Plukovník Nicholson na své poslední obchůzce obzvlášť pečlivě kontroluje most, díky opadlé vodě si náloží všimne a upozorní hlídkující Japonce. Jeden z členů diverzní skupiny, který měl za úkol vyhodit most do povětří, je zabit japonskou palbou. Další z diverzantů plave přes řeku, ale je zabit právě před Nicholsonem. Když si plukovník uvědomí, co učinil, je již pozdě. Nicholson je smrtelně zraněn posledním ze tří členů diverzní skupiny, ale dopotácí se k detonátoru, upadne na něj a vyhodí most do povětří i s právě projíždějícím vlakem.\n\n"}
{"id": "226859", "url": "https://cs.wikipedia.org/wiki?curid=226859", "title": "HTPC", "text": "HTPC\n\nHome Theater Personal Computer (HTPC, někdy označováno jako \"Media Center PC\") jsou počítače speciálně určeny pro multimediální aplikace (video, hudba atd.), které jsou schopny s přehledem nahradit jakékoli zařízení v obývacím pokoji (od rádia přes satelitní a TV přijímač až po DVD rekordér) a k tomu všemu přidat výhody PC (internet, hry, velký úložný prostor pro data). V případě že si HTPC pořídíte, dostanete náhradu za 90 % elektroniky v obývacím pokoji, které můžete ovládat pomocí jednoho přehledného ovladače (dálkový ovladač, bezdrátová klávesnice).\n\nDo HTPC je nutné nainstalovat operační systém jako do klasického počítače, ale přizpůsobený ovládání dálkovým ovladačem. Je možné si vybrat mezi systémem od Microsoftu nebo zdarma dostupnou linuxovou distribucí.\n\nPrvním systémem od společnosti Microsoft určený pro HTPC byly Windows XP Media Center Edition 2005, které vycházejí z Windows XP, ale přidávají navíc především aplikaci Media Center, jež se stará o komunikaci mezi vlastním operačním systémem a uživatelem. Tuto nástavbu však není nutné používat, vnitřně jsou Windows XP MCE normálním systémem a po ukončení aplikace Media Center nepoznáte žádný rozdíl. S příchodem Windows Vista se Microsoft rozhodl nevydávat systém určený výhradně pro HTPC, ale implementoval aplikaci Media Center do Windows Vista Home Premium a Windows Vista Ultimate.\n\nDalší možností je použít například linuxovou nástavbu MythTV nebo distribuci, která obsahuje již vše potřebné, v poslední době hlavně LinuxMCE. Další kvalitní volbou jsou multimediální centra postavená na Linuxu jako XBMC nebo Boxee.\n\nHTPC využívá standardní počítačový hardware, ale s důrazem na nízkou hlučnost, malé rozměry a umístění naležato mezi ostatní elektronikou v obývacím pokoji.\n\nHTPC nemusí nutně obsahovat vysoce výkonný procesor, většinou se důraz klade na spotřebu (a tím pádem i snazší chlazení).\n\nHTPC je z podstaty multimediální, proto se v něm často prosazují APU procesory, které obsahují grafickou kartu. Mnoho lidí však používá HTPC jako \"console killer\", tj. herní počítač pod televizí.\n\nNe všichni uživatelé HTPC se spokojí s grafickou kartou integrovanou na základní desce. Častým řešením je použití dedikované grafické karty od nVidia nebo AMD. Modely s pasivním chlazením jsou vhodnější, protože nehlučí. Také je možné použít APU, tom případě je nižší výkon ale i spotřeba, a chlazení je potom společné s procesorem.\n\nPro zpracování analogového nebo digitálního televizního vysílání je nutné vybavit HTPC televizním tunerem. V současné době převládají hybridní televizní karty (tj. zvládají jak digitální, tak analogové televizní vysílání).\n\nPro pohodlné ovládání z křesla je HTPC vybaveno dálkovým ovladačem a bezdrátovou klávesnicí. Popřípadě jen speciální klávesnicí s multimediálními klávesami usnadňujícími ovládání media center a integrovaným zařízením pro ovládání kurzoru myši jak známe z notebooků.\n\nJako zobrazovací zařízení se nejčastěji používá velkoplošné LCD nebo plazmová obrazovka. Připojení je realizováno pomocí D-SUB, DVI nebo nověji HDMI, které implementuje obraz i zvuk v jednom kabelu.\n\n"}
{"id": "226866", "url": "https://cs.wikipedia.org/wiki?curid=226866", "title": "Jan Autengruber", "text": "Jan Autengruber\n\nJan Autengruber (25. dubna 1887, Pacov – 15. července 1920, Praha) byl český malíř.\n\nPo brzké otcově smrti odešel Jan Autengruber s matkou a bratrem do Českých Budějovic, kde dva roky (1902-1904) chodil do Veřejné otevřené kreslírny a modelovny při městském muzeu. Po maturitě byl v roce 1904 přijat na Vysokou školu uměleckoprůmyslovou, kde se setkal u profesora E. Dítěte s kolegy, mezi kterými nechyběli Oldřich Blažíček, Josef Lada, Josef Čapek, Jan Kojan a řada dalších později slavných umělců.\n\nPo dvou letech odešel na Akademii výtvarných umění v Mnichově, kde studoval v konkurenci největších talentů celé Evropy. Dvakrát získal výroční cenu Akademie. Tím vstoupil do povědomí německé veřejnosti, což se projevuje i na poměru výstav v Čechách a Německu. Svá díla vystavoval např. v Praze, Mnichově, Berlíně, Drážďanech, Mannheimu, Hannoveru, Kolíně nad Rýnem, Hamburku nebo Frankfurtu. Úspěch slavil i u německé kritiky. V českém nacionálním prostředí se však kritika i obecenstvo chovalo až na malé výjimky velmi zdrženlivě. V roce 1913 získal Klaarovo stipendium a odjel do Itálie.\n\nZa války se snažil vyhnout narukování na frontu, proto začal na Akademii v Mnichově studovat restaurování. To však znamenalo jen odklad, a vojenskou službu začal v Jindřichově Hradci. Po skončení války se usadil v Praze a přihlásil ke studiu dějin umění a francouzštiny na filozofické fakultě. V červnu 1919 se oženil s malířkou Hanou Jedličkovou a v březnu 1920 se jim narodila dcera Jana. Brzy na to dostal po španělské chřipce těžký zápal plic, jemuž 15. července 1920 podlehl.\n\nO odkaz jeho díla se starala především jeho manželka Hana Autengruberová (1888–1970), dcera Jana a pacovští muzejníci. Výstavu jeho děl s reprezentativním katalogem uspořádala v roce 2002 Národní galerie v Praze, tím jej zařadila mezi přední české tvůrce. V roce 2009 uspořádala retrospektivu jeho díla Západočeská galerie v Plzni.\n\n\n"}
{"id": "226867", "url": "https://cs.wikipedia.org/wiki?curid=226867", "title": "Tadarida guánová", "text": "Tadarida guánová\n\nTadarida guánová (\"Tadarida brasiliensis\") je drobný netopýr hojný na americkém kontinentu. Je rozšířen ve velké části Jižní, Střední i Severní Ameriky včetně Karibských ostrovů a v jižních státech USA. Nejhojnější výskyt je v oblasti Mexika a Texasu, kde v jeskyni Bracken žije v kolonii 20 - 40 milionů exmplářů.\n\nTadaridy jsou vynikající letci, s čímž souvisí i tvar jejich těla, které váží 11 - 14 g. Měří asi 9,5 cm, mají rovná úzká křídla o rozpětí cca 28 cm, která jsou mnohostranně pohyblivá díky dvojímu zakloubení paží a necelé 4 cm dlouhý ocas. Žijí v obrovských koloniích někdy až o desítkách miliónů jedinců. V jeskyních které obývají se tak hromadí velké množství trusu - guána. V noci se vydávají na lov, a to do vzdálenosti až stovek kilometrů. Létají rychlostí až 75 km/h (doložený rekord je však 160 km/h) a s použitím echolokace loví do otevřené tlamy drobný hmyz: dvoukřídlé druhy, mšice apod., tzv. vzdušný plankton. Díky velkým silným zubům však mohou pozřít i tvrdší brouky.\n\n\n"}
{"id": "226870", "url": "https://cs.wikipedia.org/wiki?curid=226870", "title": "Jan Rychlík (historik)", "text": "Jan Rychlík (historik)\n\nJan Rychlík (* 26. listopadu 1954 Praha) je český historik, odborník na moderní dějiny slovanských národů.\n\nNa Filozofické fakultě Univerzity Karlovy v Praze vystudoval dějepis – národopis, další vzdělání absolvoval na Univerzitě sv. Klimenta Ochridského v Sofii. V roce 2014 mu tato univerzita udělila čestný doktorát historických věd. Mezi léty 1979 a 1991 postupně pracoval v Ústavu pro folklór Bulharské akademie věd, v Záhorském muzeu ve slovenské Skalici a v Zemědělském muzeu ÚVTIZ v Praze. Poté se stal vědeckým pracovníkem Ústavu T. G. Masaryka a později Masarykova ústavu a archívu Akademie věd České republiky, kde působí dodnes. Mezi léty 2006 a 2012 působil na Filozofické fakultě Univerzity Sv. Cyrila a Metoda ve slovenské Trnavě. Od roku 1992 přednáší také na Filozofické fakultě Univerzity Karlovy (Ústav českých dějin) a na Fakultě přírodovědně-humanitní a pedagogické Technické univerzity v Liberci. Je spolupředsedou Česko-slovenské komise historiků a členem několika redakčních či vědeckých rad.\n\nBadatelsky se specializuje na moderní české a slovenské dějiny a na problematiku vývoje balkánských národů. Mezi akcentovaná témata jeho prací náleží formování národů, česko-slovenské potýkání ve společném státě, otázka pozemkových reforem a některé problémy etnografie.\n\nJe synem hudebního skladatele Jana Rychlíka.\n\n\n\n"}
{"id": "226874", "url": "https://cs.wikipedia.org/wiki?curid=226874", "title": "Suchdol (okres Prostějov)", "text": "Suchdol (okres Prostějov)\n\nObec Suchdol se nachází v okrese Prostějov v Olomouckém kraji, zhruba 18 km severozápadně od Prostějova a 5 km jižně od Konice. Žije zde obyvatel. Součástí obce jsou i vesnice Jednov a Labutice, přičemž obecní úřad obce Suchdol, pošta, kostel i fara se nachází právě v Jednově.\n\nPrvní písemná zmínka o obci pochází z roku 1379.\n\nDne 20. června 1878 se zde narodil spisovatel a publicista Čeněk Slepánek.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "226877", "url": "https://cs.wikipedia.org/wiki?curid=226877", "title": "Vykřičník", "text": "Vykřičník\n\nVykřičník (!) je interpunkční znaménko, které se zpravidla používá pro ukončení věty rozkazovací nebo zvolací, po citoslovci nebo ke zdůraznění věty oznamovací. V češtině se od předcházejícího slova odděluje zúženou mezerou; ve francouzštině se od něj odděluje mezerou (resp. správně typograficky slabou spacií/osminou čtverčíku).\n\nVykřičník se jako interpunkční znaménko začal používat v 16. století. Dnešní podoba se však ustálila až s rozvojem typografie, v 17. století. Historici typografie se většinou kloní k názoru, že vykřičník vznikl z latinského slova „io“, citoslovce nadšení. To se na konci otázek zkracovalo na “Io.”, přičemž sázením I a o z jednoho tiskařského typu se postupně vyvinul dnešní znak. Původní význam „nadšení“ se rozšířil ke dnešním významům příkazu, důrazu a výstrahy. Jako logotypy se vykřičník i otazník osamostatnily a používají se i mimo psaný text.\n\nV češtině je začátek používání vykřičníku a dalších interpunkčních znamének spojen zhruba s nástupem bratrského pravopisu. Obrozenci a jazykoví brusiči ještě v 1. polovině 19. století interpunkci nevěnovali pozornost. Martin Hattala v roce 1857 napsal pravděpodobně první komplexnější pojednání o dělidlech, v němž „znak podivení“ (!) spolu se „znakem otázkovým“ (?) zařadil mezi „znamení hlasoměnná“. Ostatní autoři tento výklad příliš nereflektovali, například druhé vydání matičního Brusu zmiňuje jen čárku a středník a třetí vydání navíc jen tečku. František Bartoš v 1. vydání své Skladby roku 1878 podobně rozlišuje dělidla, podobně jako Hattala, na ta, která označují části vět, a ta, která označují přízvuk vět (otazník a vykřičník). Teoretici používali pro označování dělicích znamének nejednotnou terminologii, pro vykřičník se krom zmíněného Hattalova „znaku podivení“ používaly například názvy „vzvolavník“ (Karel Koblížek, 1876), „zvolavník“ (František Bačkovský) či „rozkazník“ (Pravopis ve škole obecné, K. Taubenek a T. Duchacká, zmiňuje též František Bačkovský v Brusu jazyka českého – např. ve 4. vydání z roku 1894). Dnešní názvy pocházejí víceméně od Františka Bartoše. Slovo „vykřičník“ bylo ostatně původně obsazeno jiným významem, Václav Hanka jím označoval citoslovce.\n\nZnaménko ! je zakódované jako codice_1 (HTML: codice_2 ).\n\nPříbuzné formy:\nVykřičníkem (v textu zpravidla samostatně uzavřeným do závorky), je možné naznačit údiv, varování, upozornění čtenáře apod. V neformální komunikaci se někdy pro zdůraznění vykřičník zdvojuje či zvíceronásobuje či používá v kombinaci s otazníkem.\n\nVe španělštině věty zvolací vykřičníkem nejenom končí, ale i začínají – za tímto účelem se na jejich počátku používá obrácený vykřičník: ¡ Toto typografické pravidlo platí od 18. století a je dále uplatňováno, stejně jako v případě obráceného otazníku, v galicijštině (s různou mírou důslednosti), leónštině a v některých domorodých jazycích zemí, kde je španělština úředním jazykem (např. v indiánském jazyce nahuatl).\n\nVe společném mezinárodním pravopisu romštiny (Maśkarutno lekhipe) se kuriózním způsobem používá ve vokativu, kde se píše před poslední slabikou jeho koncovek, např. Roma!le, phral!a apod.\n\nPři zápisu některých kojsanských jazyků a v jejich přepisu IPA se pro postalveolární mlaskavku používá symbol (entitou ǃ), při běžném zápisu nahrazovaný vykřičníkem – viz např. jméno známého herce N!xau.\n\nV matematickém zápisu vykřičník označuje operaci faktoriál.\n\nV ASCII tabulce zaujímá pozici 33 (hexadecimálně 21) Většinou jako operátor pro logickou negaci v programovacích jazycích C, C++, C#, Java a některých dalších. Logická negace codice_29 slovně znamená A se nerovná B nebo může být použita i tato verze: codice_30 což slovně znamená že A+B neplatí.\n\nV šachové notaci se vykřičníkem označuje silný (dobrý) tah, dvojicí vykřičníků velmi silný tah. ?! je označení pochybného tahu a !? překvapivého a riskantního tahu.\n\nV sérii stealth her Metal Gear červený vykřičník, který se objeví nad protivníkovou hlavou společně s krátkým hlasitým zvukem značí, že hráče vidí nepřítel. Pokud se toto stane, nepřítel se snaží zaútočit na hráče.\n\nV sérii Pokémon se objeví vykřičníky nad hlavami ostatních trenérů, když zahlédnou hlavního trenéra postavy. V určitých verzích hry se vykřičník také objevoval u hlavy hlavní postavy, pokud chytila rybu na jednom z tří herních prutů (Old Rod, Good Rod and Super Rod).\n\nV sérii Paper Mario vykřičník upozorňoval, že si protivník všiml Maria, Luigiho, Peache nebo Bowsera.\n\nV sérii Warcraft NPC postavy mají dostupné questy pro hráče, které jsou reprezentované žlutým vykřičníkem plujícím nad jejich hlavami. Pokud je quest opakovatelný, je vykřičník modrý. Zelený vykřičník indikuje Flight Master, jejž hráč musí nejdříve objevit (kliknout na \"discover\") pro nákup letu z nebo do lokace.\n\nV hrách Counter-Strike se objevuje zelený vykřičník nad hlavou hráče, pokud hráč používá rádiové povely.\n\nVe hře Undertale se vykřičník v bublině objeví nad hlavou hráče, když se hráč střetne s monstrem.\n\n"}
{"id": "226878", "url": "https://cs.wikipedia.org/wiki?curid=226878", "title": "Inchgower", "text": "Inchgower\n\nInchgower je skotská palírna společnosti United Distillers nacházející se ve městě Buckie v kraji Banffshire, jež vyrábí skotskou sladovou malt whisky. \n\nPalírna byla založena v roce 1871 a produkuje čistou sladovou malt whisky. Původní palírna patřila společnosti Bell´s a díky tomu zůstala po dobu své existence ve své původní podobě (bez přestavby). Největší rozmach palírna zažila v rozmezí 60 až 70 let 20. století, kdy tato značka zaútočila na celý britský trh. Produkuje whisky značky Inchgower, což je 14letá whisky s obsahem alkoholu 43 %. Tato whisky má slanou dubovou chuť s náznakem rašelinovosti.\n\n"}
{"id": "226885", "url": "https://cs.wikipedia.org/wiki?curid=226885", "title": "Lovec démonů", "text": "Lovec démonů\n\nLovec démonů (anglicky: \"Frailty\" - slabost) je psychologický thriller z roku 2001, který režíroval Bill Paxton. Hrají Bill Paxton (otec Meiks) a Matthew McConaughey (syn Fenton).\n\nAgenta FBI Wesleyho Doylea (Powers Boothe) během vyšetřování série vražd v Texasu vyhledá mladík (Matthew McConaughey), který se představí jako Fenton Meiks, jenž tvrdí, že zná identitu hledaného sériového vraha nazývaného „Ruka boží“. Byl jím jeho bratr Adam, který zavraždil řadu lidí a potom sám sebe. Film je z části retrospektivním pohledem na 20 let staré události, kdy Fentnova otce v noci osloví anděl s tím, že si jej Bůh vyvolil, aby na Zemi skoncovali s démony. Postupně jim bude dávat seznam na Zemi žijících démonů, které mají „neutralizovat“. Vše se nezamlouvá 12letému Fentonovi, který si myslí, že je jeho otec obyčejný vrah a pokusí se ho udat policejnímu šerifovi. Šerif chlapci nevěří, ale na naléhání Fentona si jde prohlédnout protibouřkový úkryt - kde se mají hrozné vraždy odehrávat. Šerif nic nenalézá, a tak odchází, ale při odchodu je Fentnovým otcem usmrcen. Vraždy po čase pokračují, stejně tak sílí odpor malého Fentona k hrůzným činům. Otec dostává poselství od anděla, že je Fenton také démon, on mu však nevěří a stále se snaží, aby Fenton spatřil pravdu. Zamyká jej tedy do protibouřkového krytu na více než týden ve snaze nalézt Boha. Fentona vysvobodí jeho otec, poté co je na pokraji smrti, Fenton poté tvrdí, že spatřil Boha, který mu vyjevil tento plán. Podílí si tedy na únosu dalšího démona, ale když dojde na usmrcení démona, zabijí svého vlastního otce.\n\nPo 20 letech tedy přichází Fenton s agentem FBI na hrůzné pohřebiště, ale místo vyšetření vražd je agent usmrcen, protože byl na seznam dalších démonů – zabil totiž chladnokrevně svoji matku. Před svojí smrtí se agent dozvídá, že před ním nestojí Fenton, ale jeho mladší bratr Adam, který pokračoval v otcově úkolu, a poté co mu Bůh dal na seznam démonů i jeho bratra Fentona, „neutralizoval“ i jeho. I když si Adam de facto přišel pro agenta na stanici FBI, kde jsou kamery, nebyl odhalen, protože Bůh rozmazal záznam z videokamer.\n\n"}
{"id": "226889", "url": "https://cs.wikipedia.org/wiki?curid=226889", "title": "Traudl Junge", "text": "Traudl Junge\n\nTraudl Junge, (16. března 1920, Mnichov, Bavorsko, Německo – 10. února 2002, Mnichov) vlastním jménem Gertraud Junge, (rozená Humps) byla nejmladší a nejbližší osobní sekretářkou Adolfa Hitlera.\n\nNarodila se sládkovi a poručíkovi záložního vojska Maxu Humpsovi a jeho ženě Hildegard (rozená Zottman). Měla jednu sestru, Inge, narozenou v roce 1923.\n\nV červnu 1943 se vdala za důstojníka SS Hanse Hermanna Junge (1914–1944), který zemřel v boji. V té době pracovala v nacistické straně v Berlíně, poté v Berghofu v Berchtesgadenu, odkud odjela do východního Pruska a ke konci války zpět do Berlína. Po válce byla převezena do ruského zajateckého tábora. Poté byla vydána Německu, kde pracovala jako sekretářka a později redaktorka.\n\nAni v pozdějším období nebyla příliš známa v široké veřejnosti. Jinde než v dokumentárním televizním pořadu \"The World at War\" z roku 1974 nebyla totiž vůbec zmiňována. V tomto období žila u své sestry v Austrálii.\n\nV roce 2002 vydala svoje paměti z období 2. světové války, kdy pracovala u Hitlera, ve vlastním životopisu \"Bis zur letzten Stunde. Hitlers Sekretärin erzählt ihr Leben\", který psala s spisovatelkou Melissou Müllerovou. Po vydání této knihy jí bylo nabídnuto interview pro dokumentární film \"Blind Spot: Hitler's Secretary\", tento dokument jí opět přinesl mnoho pozornosti.\n\nKrátce poté, co natočila rozhovor s tvůrci dokumentu, zemřela v mnichovské nemocnici v nedožitých 82 let na rakovinu. Pohřbena byla na mnichovském Nordfriedhofu.\n\n\n\n"}
{"id": "226896", "url": "https://cs.wikipedia.org/wiki?curid=226896", "title": "Blechy", "text": "Blechy\n\nBlechy (Siphonaptera) jsou řádem druhotně bezkřídlého, krevsajícího hmyzu, jenž parazituje u řady suchozemských savců, méně u ptáků. Tělo dospělých blech je zploštělé ze stran o velikosti mezi 1 až 8 milimetrů s charakteristicky dlouhým druhým a třetím párem končetin. Bylo popsáno okolo 2500 druhů blech, v Česku se vyskytuje zhruba devadesát druhů. Doba života je od několika měsíců až po tři roky. Blechy mají vývoj s proměnou dokonalou, přičemž dospělci žijí výhradně parazitickým způsobem na kůži (v srsti) hostitele. Vyskytují se především u savců a ptáků tvořících hnízda (nory, trvalé pelechy) - např. masožravci, hlodavci, netopýři, hrabaví ptáci. Larvy blech se vyvíjejí v prostředí (na půdě) v blízkosti svých hostitelů a živí organickými zbytky. Vývojově se blechy patrně vyvinuly ze srpic. Nejstarší známí zástupci pocházejí z období střední jury a jsou staré asi 165 milionů let (rod \"Pseudopulex\").\n\nBlechy jsou žluté, hnědé až černé barvy těla. Tělo je zpevněno překrývajícími se články a porostlé brvami.\n\nDospělí jedinci mají klínovité ze stran zploštělé tělo s nápadně velkým zadečkem, který přechází v malou bezkřídlou hruď opatřenou kroužky atypického tvaru. Na hrudi jsou tři páry nohou Zadní a střední pár končetin je skákavý s velmi dobře vyvinutými kyčlemi a stehny. Na chodidlech všech nohou se nacházejí silné drápy, které slouží k udržení na hostiteli. Blechy jsou schopny velmi dlouhých skoků, což umožňuje blanitá podložka umístěná v kloubní membráně, ta je schopna uvolnit velké množství energie, kterou jsou blechy schopny dát do odrazu. K tomu jim zřejmě pomáhá i zvláštní hmota bílkovinné povahy, tzv. resilin. Uvádí se, že jsou blechy schopné vyskočit do výšky téměř 20 cm a doskočit do vzdálenosti asi 35 cm. V okamžiku výskoku bylo naměřeno zrychlení 1 500 m/s, což představuje přetížení 150 G (tedy 25krát více, než zažívají astronauti při startu rakety).\n\nHlava je malá a kulatá s jedním párem malých nevyvinutých očí, které zpravidla reagují pouze na intenzitu světla. Ústní ústrojí je bodavě sací a je složeno ze tří bodavých stiletů, které vznikly přeměnou horního patra a části čelistí. Ústní ústrojí blech se nachází v podélné rýze spodního pysku. Tykadla jsou krátká, šestičlánková a jsou umístěna po stranách hlavy.\n\nVývoj blech se děje proměnou dokonalou. Samička se po páření musí živit krví, protože jinak není schopna získat bílkoviny pro vytvoření vajíček. Krátce po páření klade bílá vajíčka o velikosti 0,6-0,7 milimetru. Klade je v několika po sobě jdoucích snůškách. Důvodem několika snůšek je jejich uložení na bezpečné místo, celkový počet nakladených vajíček může být až pět set. Doba vývoje vajíček je druhově a teplotně závislá a pohybuje se mezi pěti až šestnácti dny, pak se líhnou chlupaté, červovité, beznohé larvy se zřetelnou hlavou, krátkými tykadly a silnými kusadly a kousacím ústním ústrojím. Larvy se neživí krví, ale organickými zbytky (např. zaschlá krev, výkaly dospělců). Larvální vývoj prochází třemi stadii a trvá od šesti do dvanácti dní, tato doba je druhově a teplotně závislá. Poslední stadium si vytvoří kokon a zakuklí se v něm. Kukla blechy je nekousavá a během několika málo dní (zpravidla kolem deseti) se z ní vyklube dospělý jedinec. Doba stadia kukly je druhově závislá.\n\nVšichni dospělí jedinci tohoto řádu se živí krví svých hostitelů, kterými jsou buď savci (95% druhů blech), anebo ptáci (tzn. teplokrevní obratlovci). Druhově odlišné je, zda žijí na svém hostiteli, anebo v místě, kde se obvykle zdržuje (hnízdo, nora atp.). Larva blechy se líhne až v přítomnosti hostitele, kterou pozná podle otřesů okolí (např. v hnízdě ptáků, které není celoročně obsazeno). Většina druhů blech tráví celý život na svém hostiteli. Druhy žijící mimo chodí na hostitele jen pro potravu. Vzhledem k potravní nenáročnosti je řada druhů schopna živit se krví více (až třiceti) živočichů. Krev samička potřebuje kvůli bílkovinám, aby mohla po oplodnění snést vajíčka. Blecha vydrží v ideálních podmínkách až rok bez hostitele potravy, avšak musí mít dobré podmínky (vlhko, teplo). Suché podmínky a nepřítomnost hostitele blechy rychle zabíjí.\n\nBlechy se živí krví hostitele, přičemž většina druhů je schopna změnit druh hostitele. Pokud blechy žijí mimo hostitele, nerozlišují jednotlivce zdržující se v daném místě. Jejich nároky na kvalitu krve jsou minimální. Nemocné jedince blechy neopouštějí. Blechy sají výrazně větší množství, než jsou schopny zpracovat (až o 60 %), nezpracované zbytky vylučují, tyto jsou pak potravou larev.\n\nKrom samotného poukousání hostitele mohou některé druhy blech přenášet i další původce onemocnění zvířat a lidí. Některé blechy přenášejí bakterie, jako jsou \"Yersinia pestis\" (mor), \"Ricktetssia\" (skvrnitý tyfus) či \"Bartonella\". Blechy mouhou sloužit také jako mezihostitelé některých tasemnic. K přenosu dochází pouze při pozření blechy s larvou tasemnic. Typickým příkladem je blecha psí (\"Ctenocephalides canis\") a blecha kočičí (\"Ctenocephalides felis\"), kdy se pes a kočka nakazí tasemnicí psí (\"Dipylidium caninum\") pozřením infikované blechy. Z jiných druhů tasemnic přenášené blechami jmenujme tasemnice rodu \"Hymenolepis\", které se takto přenášejí u myší a potkanů.\n\nNejstarším známým zástupcem je v současnosti druh \"Pseudopulex jurassica\", objevený ve vrstvách Daohugou, datovaných do období střední jury (stáří asi 165 milionů let). Tito velcí zástupci blech dosahovali délky asi 15 mm a pravděpodobně sáli krev opeřeným dinosaurům, ptakoještěrům a dalším teplokrevným obratlovcům ve svém okolí (dnes čínská autonomní oblast Vnitřní Mongolsko). O 40 milionů let později žil na území provincie Liaoning ještě větší druh \"Pseudopulex magnus\" (délka až 23 mm), v Austrálii pak podobný rod \"Tarwinia\" a na ruské Sibiři rod \"Saurophthirus\", specializovaný zřejmě na ptakoještěry coby primární hostitele. Moderní typy blech se potom objevují až v průběhu kenozoika, asi v posledních 50 milionech letech.\n\nV pojmenování rodů se zpravidla dodržuje pojmenování blecha a druhové jméno zpravidla souvisí s živočichem, na němž nejčastěji cizopasí, respektive s živočichem, se kterým se nejčastěji setkával člověk. Příkladem je blecha psí, slepičí, kočičí; z tohoto systému vybočuje blecha obecná, která primárně parazituje na člověku.\n\n\n\n"}
{"id": "226904", "url": "https://cs.wikipedia.org/wiki?curid=226904", "title": "Blecha", "text": "Blecha\n\nBlecha může být:\n\n"}
{"id": "226911", "url": "https://cs.wikipedia.org/wiki?curid=226911", "title": "Zadek", "text": "Zadek\n\nSlovo zadek se používá ve více významech:\n\n\n"}
{"id": "226914", "url": "https://cs.wikipedia.org/wiki?curid=226914", "title": "Baba (Lišovský práh)", "text": "Baba (Lišovský práh)\n\nBaba (583 m n. m.) je nejvyšší vrch Lišovského prahu a celých Jihočeských pánví. Nachází se 7 km severovýchodně od centra Českých Budějovic, nejbližší obcí je 1 km vzdálené Jivno. Nadmořská výška vrcholu bývá uváděna i 579 m.\n\nBaba má podobu výrazného plochého hřbetu, který je budován moldanubickými granulity. Je součástí lišovského granulitového masivu, protáhlého tělesa jjz.-ssv. směru o ploše kolem 40 km² mezi Rudolfovem, Velechvínem, Lišovem a Zvíkovem. V okolí vrcholu jsou patrné četné stopy po dřívější těžbě kamene a hlíny pro potřeby jivenských cihelen. Geomorfologicky Baba náleží do subprovincie Českomoravské, oblasti Jihočeské pánve, celku Třeboňská pánev, podcelku Lišovský práh.\n\nBaba náleží do povodí Vltavy. Na východním svahu 0,5 km od vrcholu pramení v nadmořské výšce 545 m Rudolfovský potok.\nV blízkém okolí se nacházejí tři rybníky: Hůrský, Malý jivenský a Velký panský.\n\nV minulosti po jihozápadním úbočí vrchu Baba vedla stoka, která byla součástí systému tzv. společné stoky sloužící ke sběru pramenů, povrchové vody, dešťových splachů a tajícího sněhu a k jejich odvádění do Mrhalu. Systém byl vybudován v letech 1770-1774 na státní náklady kvůli navýšení kapacity vodní energie potřebné při těžbě v šachtě Třešeň u Adamova. Po roce 1783 byl systém přesměrován k novému ložisku zlatorudných křemenů na dole Barbora v dnešní Dobré Vodě. Vodu z Baby tak bylo možno vést až pod Starou Pohůrku.\n\nVrcholové partie Baby o rozloze cca 1 km² zabírá jehličnatý les (smrk, borovice, jedle) s příměsí dubu. Les na Babě historicky patřil k lesům hlubockého panství Schwarzenbergů. Od 2. poloviny 17. století byl hospodářsky kultivován. Nyní náleží do správy Lesů ČR.\n\nNa Babu nevede žádná turistická stezka, je však snadno dostupná z blízkých obcí Jivno, Hůry či města Rudolfov, neboť les ve vrcholových partiích je protkán pěšinami. Kolem vrcholu vede silnice II/634 z Českých Budějovic směrem na Lišov a cesta z Jivna.\n\nSeverně od vrcholu (cca 200 m) je umístěna 59 m vysoká kovová příhradová telekomunikační věž se základnovou převodní stanicí (BTS) O2 a vysílačem Radia Blaník. Poblíž se nachází restaurace Florida a kemp. Na východním svahu je areál bývalé JČC Jivno.\n\nVlastní vrchol je zalesněný a tudíž bez výhledu, ale ze západního svahu je výhled na západ jižních Čech: Šumavu s Boubínem, Libín, Kleť, a Budějovickou pánev. Z východního svahu u Jivna jsou vidět Novohradské hory s Vysokou. Baba patří k místům Lišovského prahu (dále také Jelmo), z nichž jsou při mimořádně výborné dohlednosti prokazatelně vidět Alpy. Historik a publicista Ing. Jan Schinko zmiňuje událost z podzimu roku 1972, kdy jel linkový autobus z Lišova do Českých Budějovic a na Babě řidič zastavil, aby si cestující mohli prohlédnout zasněžené panorama Alp.\n"}
{"id": "226915", "url": "https://cs.wikipedia.org/wiki?curid=226915", "title": "Větrník (Lišovský práh)", "text": "Větrník (Lišovský práh)\n\nVětrník je vrch Lišovského prahu s nadmořskou výškou 568 metrů nacházející se 1,9 km severozápadně od kostela v Lišově. Je pokryt lesem a na jeho jihovýchodnim úpatí se nalézá malá stejnojmenná osada.\n\nNa Větrníku je postaven 7,5 metrů vysoký (nad terénem; dalších 3,5 m je založen pod zemským povrchem) železobetonový jehlanovitý pilíř, který označuje trigonometrický bod Větrník, zřízený roku 1865. Vrchol nivelační značky u paty pilíře má výšku 567,74 m nad úrovní Baltského moře. Podobně jako nedaleký základní nivelační bod Locus perennis (Věčné místo) býval pilíř na Větrníku nesprávně považován za střed Evropy.\n\nNa Větrník navazuje mnoho kopců Lišovského prahu, například Čánkov s velmi krásnou přírodou. Z obou kopců je vidět velmi daleko, prakticky celý východ jižních Čech, od České Sibiře přes Choustník, Tábor, Stráž nad Nežárkou, až po Novohradské hory.\nVětrník je sukem z moldanubických granulitů. Na jižním svahu se vyskytuje tmavý pyroxen-amfibolový granulit.\n\nGeomorfologicky Větrník náleží do subprovincie Česko-moravské, oblasti Jihočeské pánve, celku Třeboňská pánev, podcelku Lišovský práh.\n"}
{"id": "226916", "url": "https://cs.wikipedia.org/wiki?curid=226916", "title": "Velechvín", "text": "Velechvín\n\nVelechvín je vesnice, místní část města Lišov v okrese České Budějovice. Nachází se na Lišovském prahu, v nadmořské výšce 495 m. V roce 2011 zde trvale žilo 97 obyvatel.\n\nPrvní písemná zmínka o vesnici pochází z roku 1360.\n\nOd roku 1850 byl Velechvín samostatnou obcí s osadou Červený Újezdec. Ten se osamostatnil v roce 1919.\nV letech 1943-5 byly k obci připojeny Levín a Hrutov.\n\n"}
{"id": "226918", "url": "https://cs.wikipedia.org/wiki?curid=226918", "title": "Seznam eurodancových hudebních interpretů", "text": "Seznam eurodancových hudebních interpretů\n\nNíže je uveden seznam populárních eurodancových hudebních interpretů seřazený podle státní příslušnosti. Pozor, mnoho z těchto skupin nehraje pouze eurodance, ale je spjato s jejími subžánry jako Dance, happy hardcore, pop, techno, house, rap a trance. Tyto skupiny jsou tu uvedeny pro své společné rysy s eurodancem.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "226920", "url": "https://cs.wikipedia.org/wiki?curid=226920", "title": "Četa (film)", "text": "Četa (film)\n\nČeta ( \"\") je americký válečný film, který v roce 1986 natočil režisér Oliver Stone. Film získal v roce 1986 Oscara v kategorii Nejlepší film.\n\nFilm je součástí Stoneovy \"vietnamské trilogie\" spolu s filmy \"Narozen 4. července\" (1989) a \"Nebe a země\" (1993). Ve filmu je použit hudební motiv z díla amerického skladatele Samuela Barbera Adagio pro smyčce Op. 11.\n\nChris Taylor (Charlie Sheen) je mladý student, který opouští vysokou školu a dobrovolně se přihlásí do armády, aby sloužil své vlasti ve Vietnamu. Ihned po příletu do Vietnamu je konfrontován s drsnou realitou války: Na letišti jsou nakládány černé igelitové pytle s těly padlých Američanů.\n\nTaylor je spolu s dalšími nováčky přidělen k třicetičlenné pěchotní jednotce Bravo Company, součásti 25. pěchotní divize, v blízkosti kambodžské hranice. Posláním jednotky je vyhledávat v džungli nepřítele a eliminovat je (Seek and Destroy). Psychické a fyzické vyčerpání z těžké služby zmírňuje počáteční Taylorův entuziasmus a nadšení. Obdivuje své zkušenější spolubojovníky a i přes jejich nechuť se s nimi snaží spřátelit.\n\nBěhem jedné noční akce, kdy četa přespává v džungli, je jednotka napadena severovietnamskou armádou. Při útoku je jeden z nováčků zabit a další člen jednotky zraněn. Hněv ostatních se nespravedlivě obrací vůči Taylorovi, na něhož zkušenější člen shodí svou vinu. Dva nejzkušenější členové jednotky, soucítějící seržant Elias (Willem Dafoe) a tvrdý seržant Barnes (Tom Berenger) se přou o jeho vině. Taylor je lehce zraněn do krku a převezen do polní nemocnice.\n\nPři útoku na jednu vesnici jsou nalezeny zbraně v rýži. Barnes vyslýchá rolníka, kterému poté zastřelí ženu a vyhrožuje zabitím i jeho dítěte. Americká jednotka ve vesnici zmasakruje několik dalších lidí. Barnesův postup viděl Elias, který mu přísahá, že ho za to dostane před vojenský soud. Na to je Elias během jedné z následujících akcí smrtelně postřelen Barnesem. Jen Chris ví, že to nebyli Vietnamci, ale Barnes.\n\nČeta je vyslána do bojové oblasti a dostane rozkaz držet pozice. Boj je neúprosný, pozice jsou prolomeny. Je povolána letecká podpora. Válečné běsnění přežije jen několik málo vojáků, mezi nimi i Chris a Barnes. Chris bere do ruky pušku a pomstí smrt Eliase, Barnese zastřelí. Na místo dorazí posily a ranění a mrtví jsou odváženi na základnu. Chris se posléze dozvídá, že jeho roční turnus skončil a může se tak vrátit domů. Ve vrtulníku probíhá Chrisův vnitřní monolog, ve kterém oznamuje, že pro něj sice válka skončila, ale je svojí účastí v ní psychicky poznamenán a tak v něm bude do konce života.\n\n\n"}
{"id": "226926", "url": "https://cs.wikipedia.org/wiki?curid=226926", "title": "Rudolf Schenker", "text": "Rudolf Schenker\n\nRudolf Schenker (* 31. srpna 1948 Hildesheim, Německo) je kytarista a také zakladatel německé hard rockové skupiny Scorpions.\n\nJako malý byl velmi ovlivněn hudbou a kytarami, jako tehdy skoro každé dítě narozené po válce. V 17 letech založil Scorpions. Krom toho, že hrál na kytaru, tak i zpíval. Od roku 1970 je ale jen kytaristou, protože Scorpions našli profesionálního zpěváka. Právě se zpěvákem Klausem je Rudy považován za „tvořitelské“ jádro skupiny, protože většinu skladeb složili právě oni dva.\n\nI když je sólovým kytaristou skupiny Matthias Jabs, tak některá sóla hraje i Rudolf. Jeho sóla můžete slyšet například ve skladbách \"Wind Of Change\", \"Still Loving You\", \"Big City Nights\", \"Through My Eyes\" či \"As Soon As The Good Times Roll\".\n\nRudolf Schenker je tak známý používáním kytar ve tvaru véčka (Flying V), hlavně značek Gibson, Dommenget a Dean. Na DVD Acoustica můžeme dokonce vidět Rudyho hrát na akustickou kytaru ve tvarů „véčka“. Tuto kytaru mu speciálně vyrobila firma Dommenget, jejíž kytary používá i sólový kytarista Matthias Jabs. Jeho bratr Michael Schenker je také kytarista a byl i členem Scorpions.\n\nRudolf používá hlavně kytary :\n\nelektrické : Gibson Flying V, Dean Vs, Dommenget Flying V…\n\nakustické : Dommenget, Dean…\n\n"}
{"id": "226927", "url": "https://cs.wikipedia.org/wiki?curid=226927", "title": "Milan Ohnisko", "text": "Milan Ohnisko\n\nMilan Ohnisko (16. července 1965 Brno) je český básník, nakladatelský a časopisecký redaktor, editor a kulturní publicista, za normalizace disident a signatář Charty 77.\n\nV roce 1981 opustil předčasně gymnázium, o rok později též střední knihovnickou školu. Živil se jako stavební dělník, kulisák, odečítač vody, skladník, hlídač staveniště apod. V lednu 1987 podepsal Chartu 77. Kapitola o jeho disidentské činnosti je v knize novinářky a básnířky Jany Soukupové \"Nepoddajní aneb Nešlo to jinak\" (Host, 2011). V roce 2014 vydalo Ministerstvo obrany ČR Osvědčení podle § 6 odst. 3 zákona č. 262/2011 Sb., o účastnících odboje a odporu proti komunismu, zvaného též 3. odboj či Československý protikomunistický odboj. V něm se uvádí: \"„Jmenovaný splnil všechny podmínky pro přiznání statusu účastníka odboje a odporu proti komunismu, a to z titulu následující činnosti, které je odbojem a odporem proti komunismu ve smyslu § 3 odst. 2 písm. a) a b) zákona č. 262/2011 Sb.: v období od října roku 1983 do listopadu roku 1989 soustavná protikomunistická činnost vykonávaná v rámci nezávislých politických iniciativ, která spočívala zejména v podílu na šíření materiálů zaměřených na obnovu svobody a demokracie v Československu a v organizování různých protestních a petičních akcí.“\"\n\nPo listopadu 1989 pracoval pod vedením Petra Uhla jako zpravodaj české pobočky Východoevropské informační agentury (VIA). V letech 1991–92 provozoval vlastní nakladatelství \"G\", které později přejmenoval na \"Ohnisko\" (1993–97); v téže době byl v Brně majitelem knihkupectví. Počátkem nového tisíciletí začal soustavněji pracovat v nakladatelství Petrov (později Druhé město).\n\nOd zániku Petrova v roce 2005 působí jako nakladatelský redaktor na volné noze, spolupracoval s různými nakladatelstvími (např. Doplněk, Host, Jota, Maťa, Meander, Větrné mlýny), v současné době jsou to nejvíc Argo, Druhé město a Odeon.\n\nEditorsky připravil k vydání např. výbor z tvorby předčasně zemřelé brněnské básnířky Marcely Mikuláškové \"Korále okolo hrdla\" (Petrov, 2005), spolu s Michalem Šandou sborník \"Co to je toto? Ivanu Wernischovi k sedmdesátinám\" (Druhé město, 2012) či výbor z povídek Petra Měrky \"Hitler se na vás usmívá\" (Druhé město, 2012).\n\nVětšinu života prožil v Brně, od roku 2012 žije v Praze, kde v současné době pracuje jako zástupce šéfredaktora literárního obtýdeníku Tvar.\n\nRané básně publikoval v 80. letech 20. století v samizdatu (Vokno, Edice Petlice, Fragment K, Magazín SPUSA) a v exilovém časopisu Listy. Je zastoupen v almanachu \"Lepě svihlí tlové\" (editor Ivan Wernisch; Petrov, 2002), v antologii Sto nejlepších českých básní 2012 (Host, 2012), Nejlepší české básně 2013 (Host, 2013) a v mnoha dalších různých sbornících.\n\nPřeklady jeho básní vyšly knižně ve francouzštině (\"La poésie tchèque moderne\"; editor Petr Král; Belin, Paříž 1990) a v polštině (\"Jaszmije smukwijne\"; Stowarzyszenie Inicjatyw Wydawniczych, Katovice 2004), časopisecky také v němčině.\n\nNěkteré jeho texty zhudebnily kapely Já jsem poznal… a Nahoru po schodišti dolů band.\n\nJe autorem básnicko-reflexivního textu v katalogu \"Ženský dvůr / The Women's Yard\", vydaného r. 2013 v rámci stejnojmenného projektu výtvarné umělkyně a skupinové psychoanalytičky Kamily Ženaté, v roce 2017 byl kurátorem a také jedním z hostujících umělců její multimediální výstavy Horizont událostí (finále) v Centru současného umění DOX.\n\nSbírka \"Světlo v ráně\" získala cenu Magnesia Litera.\n\nBibliografie\n\n"}
{"id": "226929", "url": "https://cs.wikipedia.org/wiki?curid=226929", "title": "Vontové", "text": "Vontové\n\nVontové jsou původně smyšlené chlapecké hnutí z knih Jaroslava Foglara. Jejich členem mohou být pouze chlapci ze Stínadel.\n\nMají složitou organizaci, rozmanité zvyky a tradice. Nejvýše stojí Velký Vont, každý večer se s ním schází Vontská rada, aby projednali různé věci mezi Vonty (například problémy mezi ulicemi, sportovní utkání apod.). Výsledky rady předávají Vontští kurýři (zvaní též poštovní jezdci) náčelníkům ulic. Náčelník je zástupcem celé ulice (nebo jen části, pokud je ulice příliš dlouhá). Dále jsou řadoví Vontové.\nVontové dostali svůj název podle Vojtěcha Vonta, který sdružil chlapce ze Stínadel proti všem, kteří hanili jejich čtvrť.\n\nVontové mají za svůj odznak žlutý špendlík. Velký Vont je volen ostatními ve Vontské radě a má u sebe ježka v kleci.\n\nPo rozpadu vontské organizace v knize \"Záhada hlavolamu\" se mezi Vonty tvoří různé skupinky, například Uctívači ginga, které se chtějí stát vedoucí silou ve Stínadlech.\n\nPředobrazem Vontů byly Jaroslavu Foglarovi pravděpodobně klukovské party z pražské oblasti Na Františku, známé od druhé poloviny 19. století až do třicátých let 20. století svou výbojností a uzavřeností. Vedle toho je popis některých vontských reálií překvapivě podobný některým tradičním židovským zvyklostem.\n\nMezi příznivci Foglarovy literatury se dlouho spekulovalo o tom, zda Stínadla skutečně existují a kde se nacházejí. Tento zájem také vedl k tomu, že se jinak obyčejné party chlapců během 50. až 90. let 20. století snažily v různých městech románovou činnost Vontů oživit. Ve starých městských čtvrtích hledali možná Stínadla, zakládali chlapecké organizace a snažili se románová dobrodružství prožívat v reálném světě. Většinu spekulací ukončil sedmdesát let po vydání první stínadelské knihy až Miloš Dvorský. Ten ve své knize Mýtus zvaný Stínadla přehledně popsal Foglarovy inspirační stínadelské zdroje i moderní postvontská hnutí. Pro svou čtivost je některými považována za nezbytný bedekr pro hlubší porozumění událostem ve Stínadlech.\n\nVe Stínadlech. Kde ovšem jsou Stínadla se budou dohadovat jistě i další generace.\n\nBuďme svorní\n\nŽlutá je barva naše\n\nNevyzraďme nic co víme\n\nMlčenlivost chrání nás\n"}
{"id": "226930", "url": "https://cs.wikipedia.org/wiki?curid=226930", "title": "Zkažená mládež", "text": "Zkažená mládež\n\nZkažená mládež (estonsky \"Klass\", festivalový český název \"Třída\") je film estonského režiséra Ilmara Raaga, natočený v roce 2007. Na 42. Mezinárodním filmovém festivalu Karlovy Vary v létě 2007 byl oceněn zvláštní cenou poroty v soutěžní kategorii Na východ od západu a cenou Europa Cinemas Label.\n\nFilm se odehrává na blíže neurčené střední škole v Estonsku a pojednává o problematice hierarchických vztahů v rámci třídy, neschopnosti se postavit proti většině a neschopnosti učitelů potlačit šikanu.\n\nDrama se odehrává na jedné blíže neurčené estonské střední škole. Introvertní Joosep nezapadl do třídního kolektivu a je vnímán ostatními jako outsider. Svojí uzavřeností „dráždí“ ostatní spolužáky (hlavně „vůdce“ třídy Anderse), kteří si z něho utahují – kradou mu sešity, zamykají ho v dívčích šatnách apod. Postupem času se žerty zvrhnou v šikanu. Jediný, kdo se postaví na stranu Joosepa, je spolužák Kaspar. Kaspar se sice také podílel na šikaně Joosepa, ale rozhodl se přestat kvůli nesouhlasu jeho přítelkyně They. Tento obrat ale rozzuří Anderse, který předtím s Kasparem udržoval přátelský vztah, a rozhodne se, že Kaspara odstaví a poštve proti němu všechny zbývající spolužáky. Právě to přinutí Kaspara uzavřít s Joosepem „přátelství“. Šikana vůči Joosepovi se stupňuje a Kaspar se ho snaží chránit, ale marně. Nakonec se stane terčem šikany i Kaspar. Všechno vrcholí „vtípkem“, kdy na Andersův pokyn pošlou falešný email Kasparovi a Joosepovi, ve kterém stojí, že chtějí jeden druhého vidět večer na pláži. Když Joosep a Kaspar dorazí, zjistí, že jeden druhému nepsali, ale vtom už se ukáže celá parta v čele s Andersem. S nožem na krku nutí oba k felaci a při tom pořizují fotografie, které chtějí dát na web. Tímto činem nastává zvrat v myšlení obou postav. Joosep v noci vezme zbraně a munici svého otce, který je vojenským fanatikem. Oba dva se pak následující den sejdou před školou, vezmou zbraně a jdou do jídelny. Během přestřelky v jídelně zabijí Anderse i ostatní spolužáky, kteří mu pomáhali. Bohužel zmatek v jídelně stojí život i jednu nevinnou studentku. Poté chtějí oba spáchat sebevraždu, ale pouze Joosep dokáže vystřelit. Film končí pohledem na Kaspara.\n\n"}
{"id": "226932", "url": "https://cs.wikipedia.org/wiki?curid=226932", "title": "Kam orli nelétají", "text": "Kam orli nelétají\n\nKam orli nelétají (\" \") je americký válečný film, který v roce 1968 natočil režisér Brian G. Hutton. Hlavní role v něm ztvárnili britští herci Richard Burton a Mary Ure, kterým sekundovala tehdy teprve vycházející hollywoodská hvězda Clint Eastwood.\n\nNad nacistickým Německem prolétá britské letadlo, o jehož pasažérovi nemá nikdo z Němců ani ponětí až do chvíle, kdy je nuceno nouzově přistat. Na jeho palubě se nachází generál Carnaby, který je však pro Spojence životně důležitý. Jedná se totiž o jednoho z mála lidí, kteří mají v rukou plány na otevření tzv. druhé fronty, ohledně které měl jednat s Rusy na Krétě, kam už bohužel nedoletěl.\n\nNa jeho záchranu je vyslán speciálně složený tým elitních britských výsadkářů, který velí britský major Smith (Richard burton) narychlo odvolaný z tajné mise v Římě, zastupován americkým důstojníkem a příslušníkem americké výzvědné služby poručíkem Schafferem (Clint Eastwood). Jejich cílem je Schloss-Adler v Bavorsku, kde je generál vězněn v nejstřeženější pevnosti nacistické třetí říše v Orlím zámku, ve kterém jej má každou chvíli začít vyslýchat německá SS. Od počátku se však mise potýká s nezdarem. Za záhadných okolností nepřežije už úvodní seskok radista výpravy, sám major navíc od počátku před skupinou tají celou řadu věcí včetně toho, že oproti ostatním důkladně zná terén i vojenské zabezpečení Schloss-Adler a navíc před celým týmem tají skutečnost, že spolu s nimi podstoupila výsadek i jeho kolegyně a milenka Mary, která se dostává do zámku prostřednictvím britské agentky Heidi.\n\nObezřetnost majora byla na místě - hned při první infiltraci v týlu nepřítele je skupina za nevysvětlitelných okolností vyzrazena a všichni členové zatčeni, včetně poddůstojníků Berkeleye, Rollanda a Christiansena. Schaffer, který byl spolu se Smithem oddělen od zbytku skupiny a odvezen zástupcem velitele SS, si sám neuvědomuje okolnosti tohoto počínání, přesto je rozhodnut držet věrně se Smithem, který mu opakovaně od seskoku dává najevo, že není náhodou, že on jako Američan je účastníkem jinak ryze \"britské\" mise. Hned při první příležitosti se jim podaří uniknout, zabít své věznitele a vše zamaskovat jako nehodu.\n\nPo návratu zpět do vesnice Werfen se jim podaří zmocnit se zbytku výstroje v opuštěném skladu, připravit si únikovou cestu a následně se přesouvají do zámku pomocí lanovky, kterou Němci zároveň převážejí jejich tři povedené kolegy, ze kterých se náhle vyklubou němečtí agenti, kterým se povedlo infiltrovat MI6. Spolu s Mary využijí oba důstojníci slabého místa celého německého velení a jednak prohloubí vzájemné rozepře mezi veliteli SS a Gestapa. Major Smith zároveň předvede před celou komisí vyslíchající Carnabyho dramatické divadlo, ve kterém všechny přítomné přesvědčí o tom, že vlastně on sám je německý agent v MI6 a že sami Christiansen, Berkeley a Carpenter jsou jen nastrčení britští podvodníci stejně jako Carnaby, který je ve skutečnosti jen americkým poručíkem C. R. Jonesem, kterého Britové nastrčili, protože je na generála k nerozeznání podobný. Pravdou je však jen ta druhá polovina, zatímco ostatní je jen Smithova důkladná mystifikace. Díky tomu se mu podaří ze všech tří agentů před zraky jejich nadřízených vymámit veškeré kontakty německých agentů operujících v Británii. Jednoho však nevyzradí ani jemu. Potvrdí mu ho až plukovník Kramer, který ho zná osobně - jedná se o šéfa britské rozvědky plukovníka Turnera, který je v rámci německé výzvědné služby skutečným prostředníkem kontrarozvědek na Britských ostrovech. V rozhodujícím momentě však jsou překvapeni majorem Gestapa, který dovnitř vtrhne s míněním, že se v hale domlouvá spiknutí proti führerovi. Schafferovi se mu s Maryinou pomocí podaří ho zastřelit a stejně tak i důstojníky Rosemeyera, Kramera a další. Jediní, kdo přežijí tuto přestřelku jsou nešťastníci Christiansen, Carpenter a Berkeley, kteří se v tu chvíli stávají zajatci a Smith je má v úmyslu i přes obtížnost situace dostat zpět do Británie, kde budou předvedeni před soud.\n\nCesta přes zámek však není jednoduchá. Pro úspěšný únik je totiž nutné vyřadit celé sídlo z provozu včetně vysílačky. Tam však jsou překvapeni tuhým odporem hlídky Wehrmachtu. Musí z toho důvodu vytvořit důkladný zmatek, aby se jim podařilo utéct. Použijí z toho důvodu jako obětního beránka Carpentera, kterého Němci zastřelí při pokusu sešplhat z hradu po skále.\n\nDíky tomu a zároveň výbuchu několika bomb na strategických místech zámku se podaří Smithově partě zmocnit lanovky, po které se mohou neomezeně dostat zpět dolů do vesnice. Při vstupu do stanice však nepočítají odporem Christiansena a Berkeleyho, kteří se dostanou ke zbrani a vezmou si Schaffera jako rukojmí. Za jeho propuštění si žádají, aby je Smith pustil a nechal sjet lanovkou dolů. Ten si to však nenechá líbit a i když je nechá odjet, skočí na střechu vyjíždějící kabiny lanovky, kam přivazuje bombu s detonátorem. Neunikne však jejich pozornosti a dojde tak ke rvačce přímo na kabině při které se Smithovi podaří Christiansena zabít a Berkeleyho těžce zranit. V poslední chvíli přeskočí na protijedoucí lanovku mířící vzhůru a přihlíží už jen tomu, jak druhá kabina s bezmocným Berkeleyem vyletí do povětří. Nahoře už na něj čekají Jones, Mary a Schaffer, který se probírá z mrákot, do kterých ho tito dva nepřátelé uvedli. Společně se tak přesouvají lanovkou dolů, ale obezřetně ji opouštějí skokem do ledové řeky, protože si byli vědomu, že neušli pozornosti vojáků dole, kteří hned po příjezdu lanovky do kabiny začali s plnou vervou střílet netuše, že po dojezdu kabina plná bomb vybouchne. Z mrazivé řeky se hned poté všichni přesouvají do opuštěné stodoly, kde už na ně čeká autobus s pluhem, ve kterém unikají z města. Je jim však v patách celý pluk Wehrmachtu. Ten však zastaví přetržením drátů od bomb na sloupech telefonního vedení, které se po výbuchu přetnou a zlikvidují tak jediné spojení mezi Schloss-Adler a letištěm, kam již celá skupina míří.\n\nPo příjezdu na letiště se autobus řítí obrovskou rychlostí přes plot letiště přímo směrem k přiletivšímu letadlu Junkers, které přistálo z důvodu poruchy motoru. Jednalo se však o kamufláž (obdobně jako při nouzovém přistání Carnebyho - resp. Jonesova letadla), což dokazuje i poručíkovi, že celá akce byla dopředu pečlivě připravena. V letadle je tak Schaffer i Mary svědkem nuceného přiznání plukovníka Turnera majoru Smithovi, kterého usvědčuje i to, že při předložení všech skálopevných důkazů začal na Smitha mířit svým kulometem, který však nechal britský velitel admirál Rolland znehodnotit dřív než ji on sám dostal. Plukovníkovi tak nezbývá nic než se vzdát a jediná možnost jak se vyhnout soudu je pro něj ta, že volí jistou smrt skokem z letadla.\n\nPoručík Schaffer po ujištění, že došlo k ukončení akce následně s úsměvem v hlase prosí majora, aby příště, až do něčeho podobného zase půjde se „jedná výlučně jen o britskou operaci“, na což mu už zcela unavený major odpovídá, že „se pokusí“.\n\n"}
{"id": "226937", "url": "https://cs.wikipedia.org/wiki?curid=226937", "title": "Mláka", "text": "Mláka\n\nMláka () je vesnice ležící v třeboňské kotlině 9 km od Třeboně, v obci Novosedly nad Nežárkou v okrese Jindřichův Hradec. V roce 2011 zde trvale žilo 88 obyvatel.\n\nVesnice původně patřila ke hradu Fuglhausu, poté ke Stráži. Její název je nejspíše odvozen od bahna, rašelinišť.\n\nPrvní písemná zmínka o vesnici pochází z roku 1518, kdy byla majetkem Vencelíků z Vrchovišť. Poté byli jejími majiteli následující rody: Lobkovicové (1544–1577), Rožmberkové (1577–1611), Švamberkové (1611–1620), Habsburkové (1620–1660, často poskytována jako zástava), Schwarzenberkové (1660–1923). Toho roku byla provedena pozemková reforma, do roku 1962 byla obec samostatná, nyní je částí obce Novosedly nad Nežárkou.\n\nK Mláce historicky náleží usedlosti Krávovna a Hodějov.\n\n\n\n"}
{"id": "226940", "url": "https://cs.wikipedia.org/wiki?curid=226940", "title": "Sokolovo (film)", "text": "Sokolovo (film)\n\nSokolovo je dvoudílný československý válečný film, který v roce 1974 natočil režisér Otakar Vávra.\n\nDěj začíná v Sovětském svazu, kde v roce 1942 vznikly první snahy o první československou legii, zobrazuje také atentát na Heydricha a následné vyhlazení Lidic. Popisuje zde také tvrdé boje německých jednotek o Sokolovo. Tento film je druhým dílem trilogie, spolu s filmy \"Dny zrady\" a \"Osvobození Prahy\", a tvoří rekonstrukci událostí, které provázely Československo od přijetí Mnichovského diktátu až po osvobození v roce 1945 Rudou armádou. Je ovšem silně poplatný době svého vzniku, což se projevuje např. pojetím postav všech politiků a vojáků: zejména tehdejšího poslance Klementa Gottwalda, prezidenta republiky Edvarda Beneše, ministra Sergeje Ingra a plukovníka Ludvíka Svobody. Prezident Beneš je zde vyobrazen společně s ministrem zahraničí Janem Masarykem a ministrem obrany Sergejem Ingrem jako člověk plánující po osvobození republiky vytvoření vojenské diktatury apod.\n\nNa filmu je pozoruhodné směšování pravd, polopravd a vytváření nových mýtů. V epizodické scéně předává na autentickém místě sloužící na Pražském hradě informaci (vytaženou z odpadkového koše) o pověření Heydricha brzkými úkoly ve Francii. To přiměje parašutisty k neuvážené akci s osudovými následky. Převelení Heydricha historické dokumenty nepotvrzují (s výjimkou historika Čestmíra Amorta).\n"}
{"id": "226952", "url": "https://cs.wikipedia.org/wiki?curid=226952", "title": "All Eyez on Me", "text": "All Eyez on Me\n\nAll Eyez on Me je čtvrté album amerického rapera 2Paca, které vyšlo v roce 1996 pod labelem Death Row. 9x platiové album se umístilo na 1.místě The Billboard 200. Na desce hostovali např. Snoop Dogg, Dr. Dre, Nate Dogg, Kurupt, Daz Dillinger, Method Man, Redman, Outlawz, E-40 a další.\n\n"}
{"id": "226956", "url": "https://cs.wikipedia.org/wiki?curid=226956", "title": "Hebron", "text": "Hebron\n\nHebron (: , \"Chevron\", arabsky: \"al-Chalíl\") je město v oblasti Západního břehu Jordánu pod palestinskou správou. Nachází se ve starověké oblasti Judsko, v hornaté krajině 30 km na jih od Jeruzaléma (930 m n. m.). V současnosti zde žije asi 215 000 Palestinců a 600–800 židovských osadníků. V předměstí Kirjat Arba žije dalších 7000 Izraelců. Pro Židy je toto město druhým nejsvětějším na světě (po Jeruzalémě). Má velký význam i pro muslimy a také pro křesťany (jako město Abrahama, otce všech věřících).\nMěsto je sídlem Hebronské univerzity a Palestinské technické univerzity.\n\nHebrejský název \"Chevron\" pochází ze slova \"chaver\" znamenající \"druh, přítel\". V arabštině \"chalíl\" znamená rovněž \"přítel\", což se vztahuje se k biblickému praotci Abrahamovi – Abraham jako \"přítel Boží\".\n\nMěsto je jedním z nejstarších na Blízkém východě. V biblických dobách zde sídlili Chetejci, mezi nimiž žil praotec Abraham. Zde v místě zvaném Kirjat Arba („Město Čtyř“) pochoval svou manželku Sáru v hrobě, který koupil od Chetejců (Genesis 23,2). Za času krále Davida byl Hebron hlavním městem izraelského království po dobu 7 let (až do Davidova dobytí Jeruzaléma). Po zániku Judského království a babylónském zajetí byl Hebron pod vládou Idumejců. Idumejský vládce Herodes nechal nad Jeskyní patriarchů postavit mauzoleum, které existuje dodnes. Poté přešlo město pod panství římské a později byzantské říše. Roku 638 byl Hebron dobyt Araby. Jeskyně patriarchů v byzantských časech kostel, bylo změněno na mešitu. Roku 1099 Hebron dobyli křižáci a svatyně se stala opět kostelem a na krátký čas od roku 1168 i katedrálou \"biskupství hebronského\". Od roku 1187 patřilo město opět muslimům. V roce 1267 byl vstup do svatyně zakázán židům i křesťanům pod trestem smrti. Tento zákaz zde platil 700 let. Od roku 1517 bylo město součástí Osmanské říše, od roku 1917 pod britskou okupací a mandátní správou.\n\nRoku 1929 zavraždili hebronští Arabové během Hebronského masakru, který byl součástí arabských nepokojů v Palestině 67 Židů a dalších 60 zranili. Zbylí židovští obyvatelé poté město opustili. V roce 1931 se Židé na krátkou dobu vrátili, ale britská správa se rozhodla vystěhovat je, „aby předešla dalším masakrům“. Během první arabsko-izraelské války byl Hebron obsazen Arabskou legií a v letech 1948–1967 se stal součástí Jordánska. Od šestidenní války v červnu 1967 je město pod izraelskou kontrolou a byla opět obnovena židovská komunita ve městě (nové židovské město Kirjat Arba kromě toho vyrostlo na svazích východně od města). Teprve v roce 1967 byl také zrušen zákaz vstupu do svatyně pro židy a křesťany. V současnosti město patří do oblasti palestinské autonomní správy. V únoru 1994 radikální izraelský rabín Baruch Goldstein střelbou usmrtil ve svatyni 29 přítomných muslimů a 125 jich zranil.\n\nStaré město Hebronu je od července 2017 zapsáno na seznamu světového kulturního dědictví UNESCO, zároveň je zařazeno mezi památky světového dědictví v ohrožení.\n\n\n"}
{"id": "226960", "url": "https://cs.wikipedia.org/wiki?curid=226960", "title": "Let There Be Rock (australské album)", "text": "Let There Be Rock (australské album)\n\nLet There Be Rock je čtvrté studiové album australské hard rockové kapely AC/DC vydané v březnu 1977. Autory všech písní jsou Angus Young, Malcolm Young a Bon Scott.\n\nAlbum vyšlo v Austrálii u Albert Production. Upravená mezinárodní verze vyšla u Atlantic Records v červnu 1977.\n\n\n\n\n"}
{"id": "226962", "url": "https://cs.wikipedia.org/wiki?curid=226962", "title": "Glenrothes (rozcestník)", "text": "Glenrothes (rozcestník)\n\nNázev Glenrothes může znamenat:\n\n"}
{"id": "226963", "url": "https://cs.wikipedia.org/wiki?curid=226963", "title": "Abakus (stolek)", "text": "Abakus (stolek)\n\nAbakus, nebo Abak je součást liturgického vybavení kostela. Jedná se o stolek, určený pro přípravu věcí ke mši svaté, bývá umístěn v presbytáři v blízkosti oltáře. Nejčastěji se nachází u zdi na epištolní straně chrámu. Může na něm být lněná látka a bývá obsluhován akolyty nebo ministranty. Může se na něm nacházet chléb a víno před proměněním, miska, pateny, konvičky a ručník na lavabo atd. Hostie pro věřící zde mohou být během bohoslužby uloženy v ciboriu nebo pyxidě. \n"}
{"id": "226965", "url": "https://cs.wikipedia.org/wiki?curid=226965", "title": "Abluce", "text": "Abluce\n\nAbluce (\"ablutio\") je omývání prstů a vymývání mešních nádob. Užívá se buď vína (s trochou octa) nebo vody. Abluce se provádí při mši svaté po přijímání kněze. Kněz při Mši abluci obvykle na závěr vymytí nádob vypije.\n\nMožností je také (pouze u posvátných olejů, používá se u biskupů) užití kousku citronu a skrojku chleba. Biskup prsty promačká citron, jehož kyselina mu \"vytáhne\" olej z prstů a následně si prsty otře do skrojků chleba, k tomu nachystaných.\n\n"}
{"id": "226966", "url": "https://cs.wikipedia.org/wiki?curid=226966", "title": "Akolyta", "text": "Akolyta\n\nV některých křesťanských denominacích označuje pojem akolyta osobu, která vykonává obřadní povinnosti, např. rozsvěcení oltářních svící. V jiných křesťanských církvích je tento termín používán speciálně pro kandidáty kněžství. Před reformou provedenou Pavlem VI. byl akolytát v římskokatolické církvi nejvyšším z nižších svěcení.\n\nZ řec. akolouthos, »druh na cestě« nebo »ten, který následuje«, v širším smyslu pak ten, »kdo slouží«, lat. acoluthus. Služba akolyty má kořeny ve Starém zákoně, kde proroci Samuel a Elíša pomáhají Elímu, levitskému knězi.\n\nV pravoslavné církvi a východních katolických církvích je akolyta přibližně totéž co ministrant. Dříve zde byla služba osob nižšího svěcení nazývaná nosič svící (během procesí a liturgických nástupů). Tato služba byla později začleněna do služby lektora.\nFunkce akolyty nebo nosiče svící jsou tedy vykonávány lektory, podjáhny či nevysvěcenými muži nebo chlapci, kteří se občas nazývají „akolyté“. Podjáhni nosí své obvyklé roucho, což je sticharion a orarion se sedmi kříži. Lektoři a ministranti tradičně oblékají pouze sticharion.\nV současnosti v mnoha severoamerických řeckokatolických církvích je z důvodu sjednocení povoleno lektorům užívat orarion. Lektoři při oblékání orarion nežehnají křížem, orarion bez sedmi křížů odlišuje lektora od podjáhna.\nV ruské tradici lektoři nosí jen sticharion, orarion pouze tehdy, pokud dostali od biskupa zvláštní požehnání (zvláště když lektor musí příležitostně vykonávat funkci podjáhna, nebo z jiných důvodů uznaných biskupem). Pokud není vysvěcen, musí před svatým přijímáním odložit sticharion.\nV rané církvi nesměl nosič svící vstupovat do sanktuária, to bylo vyhrazeno až podjáhnovi a osobám s vyšším svěcením. Nyní už mohou ministranti do sanktuária vstupovat, ale nesmějí se dotýkat obětního stolu.\n\nV církvích vycházejících z anglikánských tradic (např. Episkopální církev Spojených států, Anglikánká církev apod.) jsou ministranti nazýváni akolyté a mohou být obojího pohlaví a libovolného věku (obvykle od 10 let).\n\nAkolyta pomáhá při bohoslužbě nošením kříže, rozsvěcením svící, držením evangeliáře, držením svící nebo luceren. Pomáhá také jáhnovi či knězi prostírat a sklízet oltář, nosí kadidelnici nebo loďku s kadidlem, podává obětní nádoby a vykonává další pomocné úkony.\n\nAkolyté nosí úbor, který je odlišný od kněžského roucha, i když někdy může být podobný. Může to být alba, klerika, rochetka nebo jejich kombinace. Někdy je oděv přepásán cingulem v barvě podle liturgického období. Cingulum je šňůra se střapci na koncích, uvázaná kolem pasu.\nAkolyté se hierarchicky řadí podle doby služby – praktikant, mladší akolyta, starší akolyta a zasloužilý akolyta.\n\nV metodistické a luteránské tradici se akolyté účastní při bohoslužbě nošením kříže v procesí, rozsvěcením a zhášením svící, zvoněním. V těchto tradicích je rozsvěcení svící při bohoslužbě symbolem Ježíšova příchodu do bohoslužebného shromáždění. Před zhasnutím poslední svíce na oltáři akolyta od ní zapálí rozžínadlo a odnese ho do chrámové předsíně. To symbolizuje, že Ježíš Kristus je pro všechny lidi, ať jsou kdekoli, a že Kristovo světlo jde do celého světa, kde jsou věřící povoláváni ke službě. Jako v anglikánské církvi, akolyté nosí alby přepásané cingulem.\n\nAkolyta byl do liturgické reformy po druhém vatikánském koncilu čtvrtý stupeň nižšího svěcení. Mezi jeho povinnosti patřilo rozsvěcení oltářních svící, nošení svící v procesí, pomáhání podjáhnovi či jáhnovi, a služba u vody a vína při mši svaté. Akolyté nosili albu nebo superpelici. Dokud akolyta neobdržel kněžské svěcení, byl považován za součást duchovenstva a akolytát byl vyžadovaným předstupněm svěcení.\n\nPo reformách nižšího svěcení, které provedl papež Pavel VI. v roce 1972 byla \"služba\" akolyty zachována, ale stala se (spolu se službou lektora) jednou ze služeb udělovaných před jáhenským svěcením. Služba akolyty byla dříve omezena na svobodné muže, ale nyní je otevřena všem mužům. Akolyta může pomáhat jako mimořádný přisluhovatel s podáváním Nejsvětejší svátosti oltářní (svatého přijímání). Podává-li se pod obojí způsobou, není-li přítomen jáhen, podává přijímajícím kalich nebo ho drží, podává-li se pod obojí způsobou. Může být též pověřen vystavováním svátosti oltářní při adoraci. Na rozdíl od ministrantů může čistit bohoslužebné nádoby při mši svaté.\n\nNení-li přítomen kněz ani jáhen, může pověřený akolyta vést bohoslužbu slova.\n\n"}
{"id": "226968", "url": "https://cs.wikipedia.org/wiki?curid=226968", "title": "Saduceové", "text": "Saduceové\n\nSaduceové (hebr. צדוקים \"cadokim\", dosl. „Sádokovci“) byli jedním z teologických, sociálních a politických názorových proudů antického judaismu, který vznikl v 2. stol. př. n. l. a jejich existence trvala do první židovské války (66-74 n. l.).\n\nO saducejích je toho v porovnání s dalšími židovskými proudy té doby známo poměrně málo. Zprávy o této skupině se dochovaly jen z prostředí odpůrců saduceů (evangelia, Talmud, esejci) nebo přinejmenším lidí zvnějšku (Josephus Flavius). Tyto prameny poskytují pouze zjednodušený obraz saduceů, jako vyšší třídu kněžské aristokracie, která z hospodářských důvodů spolupracovala s Římany.\n\nSaduceové odvozovali svůj původ od Sádoka, který byl knězem v Chrámu za vlády Davida a Šalomouna (10. stol. př. n. l.). Sádokovský původ se následně stal nezbytným předpokladem legitimního kněžství. Po návratu z babylonského zajetí, kdy Židé spadali pod správu Peršanů, se velekněz stal představitelem Židů, což však nutně znamenalo spolupráci s Peršany a jejími následníky. Kněžská třída proto velmi podléhala vlivu helénismu a dosti se zapojovala do boje o moc s laickou aristokracií. Během makabejského povstání (167-161 př. n. l.) uprchl velekněz Onias IV. do Egypta a vůdčí kněžskou rodinou se stala vedlejší kněžská linie, rodina Hasmonejců. Kněžské rodiny se s novou situací poměrně rychle smířily a vznikla tak skupina saduceů.\n\nI po makabejském povstání saduceové silně podléhali helénismu, čímž se čím dál více vzdalovali farizeům, kteří kritizovali tento odklon od původních myšlenek protihelénistického makabejského povstání a získávali podporu obyčejného obyvatelstva. Toto rozštěpení židovské společnosti vedlo roku 88 př. n. l. dokonce k občanské válce.\n\nSkupina saduceů, jakožto kněžská třída, stála a padala s chrámovou bohoslužbou. Zničení Chrámu roku 70 n. l. během první židovské války proto znamenal zánik saduceů.\n\nSaduceové kladli především důraz na doslovný výklad Tóry, což sice aristokratickým vrstvám nevadilo, ztěžovalo to však život chudšímu obyvatelstvu, které se proto přiklánělo k farizeům.\n\nSaduceové také odmítali veškeré učení, které by mohlo ohrozit jejich pozice. Odmítali proto zejména apokalyptická hnutí (včetně farizeů a esejců) a jejich víru ve vzkříšení, anděly a démony.\n\nOpozici vůči saduceům tvořily nejen lidé ze skupiny blízké farizeům, ale také i někteří kněží. Kněžská opozice se profilovala do dvou proudů – méně radikální zelóti, kteří vystupovali proti spolupráci s římskými okupanty, a radikální skupiny, které považovaly Chrám kvůli saduceům za zcela znesvěcený a očekávaly zásadní zvrat, zničení Chrámu a nový Jeruzalém i s Chrámem, který sestoupí z nebe.\n\nSaduceje kritizoval i Ježíš. Někteří biblisté se domnívají, že proti saduceům bylo původně směřováno mnohem více výtek (např. Mt 23,16); v době sepisování evangelií (2. pol. 1. stol.) však již saduceové de facto neexistovali a vznikající křesťanství se muselo vypořádávat mnohem více s farizeismem, evangelisté proti fariseismu proto postavili i výtky původně určené i jiným židovským skupinám.\n\n"}
{"id": "226974", "url": "https://cs.wikipedia.org/wiki?curid=226974", "title": "Antiturkismus", "text": "Antiturkismus\n\nAntiturkismus ( ), nebo také turkofobie ( ) vyjadřuje negativní vztah určitých jednotlivců, či skupin obyvatel k Turkům, Turecku, či dříve a velmi rozšířeně – k Osmanské říši. V některých krajích může antiturkismus být zaměřen nejen vůči Turkům, ale i k národům střední Asie, které jsou s tím tureckým z velké části příbuzní.\n\nOd 15. století začala Osmanská říše obsazovat své sousední země, což vedlo k přirozenému odporu mnohých obyvatel. Vzhledem k rychlosti, jakou se tehdy impérium rozšiřovalo začaly obavy z Turků růst přirozeně i ve vzdálenějších krajích, například i v Rakousku, či Rusku. Obě země (spolu s mnohými dalšími) s Turky vedli dlouhodobé války. Tehdejší propaganda vykreslovala Turky jako největšího antikrista a nepřítele křesťanství; vzhledem k rozdílností náboženství v Osmanské říši a u jejích severních sousedů šel antiturkismus totiž ruku v ruce s islámofobií.\n\nV Bosně a Hercegovině byli Bosňáci, tedy převážně muslimové, etnicky ovšem Slované, často napadáni ze strany radikálních srbských kruhů jako Turci (kteří před několika sty lety Srbsko okupovali).\n\nVelmi silný byl a dosud do velké míry zůstává antiturkismus u Řeků, kteří ve válce na počátku 20. let 20. století bojovali; navíc Řecko bylo stejně jako další ostatní země (Bulharsko, Srbsko) pod Osmanskou nadvládou celá staletí. Jednou z ukázek velmi emotivního vztahu mezi oběma národy může posloužit například aféra z roku 2007, kdy na server YouTube zablokoval přístup turecký soud, protože tam řecký uživatel nahrál video, parodizující zakladatele státu Mustafy Kemala Atatürka a po krátké době těchto videí začalo rychle přibývat. Dalším místem ostrých sporů a rostoucí nenávisti je přirozeně i rozdělený ostrov Kypr.\n\nKromě situace v Řecku a na Kypru bývá často kritizováno potenciální členství Turecka v EU.\n\nV Německu je pak velkým těžištěm antiturkismu velká turecká menšina, žijící hlavně v západních částech země.\n\n"}
{"id": "226976", "url": "https://cs.wikipedia.org/wiki?curid=226976", "title": "Ilmar Raag", "text": "Ilmar Raag\n\nIlmar Raag (* 21. května 1968) je současný estonský režisér.\n\nIlmar Raag se narodil se 21. května 1968 v Kuressaare. Na Tarbatské univerzitě studoval dějiny umění, ve studiu pokračoval na pařížských vysokých školách Saint Denis a La Sorbonne Nouvelle, magisterského titulu dosáhl na universitě v Ohiu.\n\nPo skončení studií pracoval jako žurnalista, mimo jiné jako pařížský dopisovatel estonských deníků Rahva Hääl a Eesti Päevaleht a jako redaktor vysílání filmových novinek \"Ffriik\" Estonské televize a \"Raadio Ffriik\" Kuku rádia. V letech 2002–2005 byl ředitelem Estonské televize, od roku 2005 se plně věnuje filmu.\n\nJako režisér Ilmar Raag debutoval v roce 1998 akční parodií \"Tappev Tartu\" (\"Vražedné Tartu\"), kterou sám už v době natáčení označil za \"nejhorší estonský film\". Přes tento přídomek a přes extrémně nízký rozpočet (asi 1000 estonských korun) se film dočkal velké divácké přízně a několika pozitivních kritik.\n\nV roce 2005 režíroval Ilmar Raag televizní drama \"August 1991\" („Srpen 1991“) o událostech spojených s pokusem o pučem v Sovětském svazu v srpnu 1991 a s úsilím Estonců o obnovení suverenity Estonska.\n\nRoku 2007 natočil film \"Třída (Klass)\" o problematice hierarchických sociálních vztahů mezi žáky jedné třídy. Film získal dvě ocenění na 42. ročníku Mezinárodního filmového festivalu Karlovy Vary a byl nominován na Oscara jako Nejlepší zahraniční film roku.\n\nPro své filmy \"August 1991\" a \"Klass\" si Ilmar Raag sám napsal i scénář. Kromě toho je autorem scénáře televizního filmu \"Libahundi needus\" („Prokletí vlkodlaka“) a scénáře televizní dramatizace divadelní hry Friedricha Dürrenmatta \"Vana daami visiit\" („Návštěva staré dámy“).\n\nVýroby svého filmu \"Klass\" a filmu Arva Iha Medvědí srdce (\"Karu süda\") se Ilmar Raag účastnil jako producent. Jako konzultant působil při přípravě satiricko-historického filmu \"Malev\" (\"Domobrana\").\n\nVe snímcích \"Visions of Europe\" (\"Vize Evropy\", 2004) a \"Viimane öö\" (\"Poslední noc\", 2003) vystupoval Ilmar Raag jako herec.\n\n"}
{"id": "226978", "url": "https://cs.wikipedia.org/wiki?curid=226978", "title": "Brežany", "text": "Brežany\n\nBrežany jsou obec na Slovensku v okresu Prešov. Leží v Šarišské vrchovině v nadmořské výšce 367 metrů a čítá přibližně 150 obyvatel.\n\nDo roku 1956 se obec jmenovala Bujakov a dříve Buják. Nejstarší písemná zmínka o Brežanech je z roku 1329. Ves vznikla pravděpodobně již v druhé polovině 13. století.\n\nV obci se nachází dřevěný řeckokatolický kostelík zasvěcený evangelistovi Lukášovi z roku 1727. Ve druhé polovině 18. století byl obnoven. Je zařazen na seznam slovenských národních kulturních památek.\n\n\n"}
{"id": "226979", "url": "https://cs.wikipedia.org/wiki?curid=226979", "title": "Seznam dílů seriálu Odložené případy", "text": "Seznam dílů seriálu Odložené případy\n\nToto je seznam dílů seriálu \"Odložené případy\". Americký detektivní seriál \"Odložené případy\" vysílala od září 2003 televizní stanice CBS. Do léta 2010 vzniklo a bylo odvysíláno celkem 156 dílů v 7 řadách.\n\nTučně vyznačené skladby jsou součástí vydaného soundtracku.\n\n"}
{"id": "226980", "url": "https://cs.wikipedia.org/wiki?curid=226980", "title": "Phoenix street circuit", "text": "Phoenix street circuit\n\nVelká cena Spojených států vypsaná pro vozy formule 1 se v letech , a uskutečnila v ulicích arizonského města Phoenix. Během tří let, kdy byla součástí kalendáře, vedla trasa závodu okolo Phoenix Civic Plaza a v té době rozestavěného baseballového stadionu America West Arena. Vedeni FIA se ale rozhodlo po třech letech opustit Arizonu pro nezájem veřejnosti, což se výrazně promítlo do celkového rozpočtu Grand Prix USA.\n\nMěstský okruh ve Phoenixu si svou premiéru ve formuli 1 prožil 4. června 1989. Pole position si vybojoval Ayrton Senna s vozem McLaren Honda, ale díky tropickému počasí, které na okruhu panovalo, elektronika Senova vozu nefungovala zcela bez chyb. Vítězem se stal nakonec Sennuv týmový kolega Alain Prost před Riccardo Patresem a domácím Eddie Cheeverem. O náročnosti klimatických podmínek hovoří i skutečnost, že závod dokončilo pouhých šest vozů z 26 startujících.\n\nAby se zabránilo nepříznivým klimatickým podmínkám během závodu, byla Velká cena formule 1 ve Phoenixu přesunuta z původního červnového data na začátek sezony 11. března. Souboj Ayrtona Senny a Jeana Alesiho jedoucího na voze Tyrrell byl ozdobou zahajovacího závodu nové sezony. Již samotná kvalifikace byla oživena druhým místem Pierluigi Martiniho na Minardi, který ztratil pouhou desetinu na vítěze kvalifikace Bergera na McLarenu. V samotném závodě zvítězil Ayrton Senna před Jeanem Alesim a Thierry Boutsenem.\n\nV roce 1991 zvítězil Ayrton Senna, tentokrát bez vážnějších problémů systémem start cíl. Znovu se potvrdil fakt, že trať ve Phoenixu svědčí vozům Tyrrell, které dokázaly dojet na bodech.\n\n\n"}
{"id": "226984", "url": "https://cs.wikipedia.org/wiki?curid=226984", "title": "Antonín Láník", "text": "Antonín Láník\n\nAntonín Láník (7. května 1921, Brno – 10. června 2014, Žernůvka) byl český kněz, organolog, houslista, violista, dirigent, skladatel, lektor Instruktáží pro varhaníky, organizátor hudebního života.\n\nHousle a violu studoval u Oldřicha Hladíka, žáka Janáčkova přítele prof. Kudláčka. Varhany a dirigování studoval u Huberta Padrty. Na klasickém gymnáziu (1932-1940) byl žákem prof. Bohumíra Štědroně, Adély Tomečkové a Jaroslava Urbánka. Zde byl zakládajícím členem sboru „Brněnská šestnáctka“. V letech 1940-1947 studoval teologii v brněnské, alumnátu. Tam byl jako violista členem školního kvarteta: I. housle – Vladimír Petrů, II. housle – Jan Klimovič, viola – Antonín Láník, violoncello – Jaroslav Kampf. Studia přerušily nucené práce v St. Lorenze im Mürztal ve Štýrsku v letech 1942-1945, kde zastával i funkci místního varhaníka. Po návratu do vlasti byl v letech 1945-1947 v brněnském alumnátu regenschorim. Vlivem Venhodovým a Vachulkovým se začal zabývat hymnologií. Působil jako znalec v oboru organologie od r. 1965 byl pověřen kapitulním ordinariátem jako expert při stavbě a opravě mnoha varhan. Kompoziční zásadou Antonína Láníka je tvořit melodii, melodie si vážit a melodii zachovat. V celostátní soutěži ordinarií dostalo Lidové ordinarium poutníků moravských čestné uznání. Podílel se na harmonizaci poutních písní, jež osobně doprovodil na varhany při natáčení hudebního nosiče \"Pouť & Vánoce v Žarošicích\" v r. 1996 v Žarošicích.\n\nNa kněze byl vysvěcen 5. července 1947 v Brně na Petrově. Po svěcení nastoupil jako kaplan do Jaroměřic nad Rokytnou a od roku 1949 sloužil jako kaplan a později farář v Šaraticích a administrátor ve Vážanech nad Litavou. V letech 2005-2014 žil v Domově svaté Alžběty na Žernůvce u Tišnova. Byl též terciářem Kanonie premonstrátů v Nové Říši,\n\n\n\n\n"}
{"id": "226986", "url": "https://cs.wikipedia.org/wiki?curid=226986", "title": "Lávka v Řeži", "text": "Lávka v Řeži\n\nLávka v Řeži je pěší lávka přes Vltavu 32,1 km před soutokem s Labem. Spojuje v blízkosti ÚJV Řež a.s. severní část vesnice Řež v obci Husinec, ležící uvnitř meandru na pravém břehu Vltavy, s železniční zastávkou Řež. Ta je umístěna na železniční trati Praha–Děčín na levém břehu Vltavy, v jižní části katastrálního území obce Libčice nad Vltavou. \n\nLávka je významná hlavně proto, že je jediným přemostěním Vltavy v úseku mezi Prahou a Kralupy nad Vltavou, kde dopravní spojení zajišťují čtyři přívozy (libčický, klecánský, sedlecký a podbabský). \n\nLávku pro pěší tvoří jednopodlažní trvalá masivní ocelová nepohyblivá příhradová konstrukce s dolní mostovkou o pěti polích. Lávka je kolmá k ose řeky. Mostovka lávky je umístěná ve stejné výšce jako nástupiště železniční zastávky Řež, umístěné na galerii. \n\nDélka přemostění je 150,9 metru, délka mostu 152,0 metru. Volná šířka mostu tvořená chodníkem je 2,5 metru, plocha mostu 377,3 m². Výška mostu je 12,89 metru, stavební výška 0,49 metru.\n\nOpěru 1 na pravém břehu tvoří monolitický železobetonový úložný práh nasazený na piloty. Pilíře 2–5 jsou monolitické železobetonové plošně založené jednodříkové sloupy s kamenným obkladem ve spodní části a na návodní a povodní straně. Opěru 6, integrovanou do galerie nástupiště železniční zastávky, tvoří monolitický úložný nos vyložený z konstrukce nástupiště. Pod polem 1 a 2 je svažitý travnatý břeh, pole 3 a 4 jsou nad řekou, v poli 5 je obtížně přístupný skalnatý kamenitý břeh.\n\nKrajní vložené pole tvoří dvojice válcovaných nosníků v osové vzdálenosti 3 m, ostatní pole jsou tvořena dvěma hlavními příhradovými nosníky s dolní mostovkou trojúhelníkové soustavy trojúhelníkové o délce příhrady 4,16 m. Mostovka je ve všech polích prvková z příčníků v osové vzdálenosti 2,08 m a pěti podélníků v osové vzdálenosti 0,55 m; původně byly na mostovce 3 podélníky. Pochozí vrstva je z drážkových fošen z tropického dřeva tloušťky 42 mm. Nosníky jsou uloženy na ocelolitinových typových ložiskách, na pilíři č. 4 jsou ložiska pevná, na ostatních pohyblivá válcová, na galerii v poli 5 je tangenciální ložisko. Na konci mostu jsou dilatační spáry, překryté ocelovými plechy. Po obou stranách lávky je osazeno ocelové trubkové zábradlí se svislou výplní. Osvětlovací tělesa jsou umístěna v horizontálním ztužení v úrovni horních pasů hlavních příhradových nosníků. Po lávce je veden plynovod, jsou na ní umístěny plavební znaky, limnigrafická lať atd. \n"}
{"id": "226987", "url": "https://cs.wikipedia.org/wiki?curid=226987", "title": "Přírodní hedvábí", "text": "Přírodní hedvábí\n\nPřevážná část přírodního hedvábí se získává z výměšků housenky bource morušového. Je to jediné „nekonečné“ přírodní textilní vlákno (filament).\n\nMimo výměšku bource morušového se k textilnímu zpracování hodí (asi 5–10 % celkového množství) tzv. planá hedvábí od několika jiných druhů housenek, z nich nejznámější jsou: tussah, \"muga\" a \"eri\". Vlákno těchto druhů je hrubší a z kokonu se u nich dá odmotávat jen kratší nepřetržitá délka. (Z kokonu bource morušového se získá bez přetrhu až 800 m, z tussahu maximálně 400 m, z mugy 250 m a eri se dá s délkami maximálně 2 metry použít jen na staplové příze). \n\nÚdajně nejjemnější přírodní vlákno s průměrem 4 µm předou pavouci druhu Nephila a Agriope. O použití tohoto vlákna pro textilní účely pojednává článek Pavoučí hedvábí.\n\nHedvábí původně pochází z Číny. První zmínky o chovu bource morušového spadají už do 3. tisíciletí př. n. l. Vynalezení jeho výroby opřádá legenda: Podle ní se objev hedvábného vlákna datuje do roku 2640 př. n. l. Vypráví se, že jistý Chuang-Ti požádal svou ženu, aby zjistila, kdo škodí jeho morušovníkům. Manželka objevila bílé housenky, které vytvářely lesklé zámotky. Později jeden zámotek náhodou upustila do horké vody a zjistila, že z něj může vytáhnout jemné vlákno a navinout ho na cívku. Podle všeho tak objevila technologii výroby hedvábí, která zůstala po více než 2000 následujících let čínským tajemstvím.\nHedvábí bylo velmi cenným obchodním artiklem. Bylo z Číny dováženo až do Persie či Říma, kde bylo s oblibou používáno. Výrobní monopol na hedvábí si Čína udržela až do 6. století (n. l.), pokus o vývoz technologie se trestal smrtí.\n\nTechnologie se podle pověsti rozšířila díky dvěma mnichům, kterým se podařilo dopravit pár bource morušového do Evropy. Od 7. století se hedvábnictví rozvíjelo hlavně v Byzanci. Díky obchodu s Araby se hedvábí rozšířilo i na jih. Definitivně se rozvinula jeho výroba během křížových výprav, kdy křižáci (za pomoci Benátčanů) po vyplenění Konstantinopole přivezli s sebou i chov bource. Díky Benátčanům se hedvábí rozšířilo po celé jižní Evropě. Na severu (např. Polsko) se potýkalo s problémy kvůli nedostatku přirozené potravy motýla – moruše bílé (\"Morus alba\"). \n\nHedvábí vytváří pátý instar housenky bource morušového v době, kdy se tato housenka kuklí. Kukla se skládá z vrstev fibroinu a sericinu, fibroin je vylučován zadními částmi hedvábné žlázy, tyto buňky mají několikanásobně zmnoženou DNA, aby byly schopné produkovat takové množství fibroinového materiálu. V genu pro fibroin se opakují báze kódující tuto sekvenci aminokyselin: Gly-Ala-Gly-Ala-Gly-Ser. Sericin je zase produkován střední částí hedvábné žlázy a z chemického hlediska je bohatý na serin.\n\nJeden kokon bource morušového obsahuje až 4000 m vlákna obaleného a navzájem slepeného \"sericinem\" (druh klihu). Sericin změkne v horké vodě, vlákna z 5–6 zámotků se spojí dohromady a při smotávání na viják se chladnoucím sericinem znovu slepují.\n\nNejdříve se odmotá z každého kokonu 500 až 1000 m vnější vrstvy obsahující méněcenné vlákno, které se později zpracovává podobným způsobem jako mykaná vlna na tzv. \"buretovou\" přízi. Hranice výpředu je asi 167 tex, výrobky jsou málo stejnoměrné a nopkovité.\n\nProstřední část kokonu, asi 1000 m v jednom kuse, je nejkvalitnější vlákno zvané \"gréž\". Gréž obsahuje ještě až 30 % sericinu. Teprve po jeho odklížení v louhu dostane vlákno správný lesk a ohebnost. Aby se nahradil úbytek váhy po odstranění sericinu a aby se vlákno dalo lépe zpracovávat, napouští se pak různými solemi.\n\nGréž se zpracovává ve tkalcovně jako jednoduchá příze z 8–10 vláken s velmi nízkým zákrutem v jemnosti až 10 tex nebo se z ní vyrábí skané příze. Podle stupně zakroucení se rozeznává:\nZ vnitřku kokonu zůstane asi 2000 m útržků 20–40 cm dlouhých. Z těch se vyrábí šapové příze až do jemnosti 2,5 tex výrobním postupem podobným spřádáni česané vlny.\nHedvábí se často míchá s vlnou nebo se lnem, příze se používá na modní tkaniny.\nTímto způsobem se také zpravidla zpracovává hedvábí tussah. \n\nOdklížené přírodní hedvábí má bílou barvu, zvláštní lesk, měkký omak a dá se snadno barvit. Tussah je hrubší, hnědé nebo žlutozelené vlákno, má tvrdší omak a je téměř bez lesku.\n\n× V roce 2014 se celosvětově sklidilo 589 162 tun kokonů, ze kterých bylo odmotáno 168 333 tun surového hedvábí (82 % Čína, 16 % Indie) a v roce 2015 byla zaznamenána celková výroba 202 000 tun surového hedvábí. \nJak ukazuje tabulka, přírodní hedvábí se v hlavních fyzikálních parametrech sotva liší od filamentů (umělých vláken s neomezenou délkou). Značné rozdíly jsou však v cenové hladině. Zatímco všechny běžné druhy umělých vláken se prodávají za poměrně stabilní cenu, kvalitní přírodní hedvábí kolísá (pod vlivem ekonomických i politických faktorů) mezi pěti- a desítinásobkem ceny běžného syntetického vlákna. V první polovině roku 2017 se pohybovala mezi 45 a 50 €/kg. \n\nPřírodní hedvábí může při použití na textilní výrobky konkurovat umělým vláknům jen tam, kde se vyžaduje zvláštní vzhled (lesk), efekt nebo určitá exkluzivita (móda) spolu se solidními užitnými vlastnostmi (tažnost, ohebnost, lehkost, izolační schopnosti).\n\nJsou to zejména\n\nČeské tkalcovny vyrobily v roce 1989 asi 130 000 m hedvábných tkanin (spotřebovaly cca 0,002 % světové produkce přírodního hedvábí). (Novější údaje nejsou zveřejňovány).\n\n"}
{"id": "226990", "url": "https://cs.wikipedia.org/wiki?curid=226990", "title": "Výměnný ústav pro výměnu herbářových položek", "text": "Výměnný ústav pro výměnu herbářových položek\n\nVýměnný ústav pro výměnu herbářových položek založený roku 1819 přírodovědcem Filipem Maxmiliánem Opizem se nacházel v Praze. Po jeho zániku byly sbírky rozpuštěny mezi herbáře Národního Muzea a Univerzity Karlovy. Jednalo se o první výměnný ústav tohoto typu na světě. Teprve později vzniká Dörflerův výměnný ústav rostlin ve Vídni a dále obdobné ústavy ve Francii, Anglii, Německu a dalších evropských zemích.\n\nJednalo se o srovnávací herbář s řadou typů (Opizův herbář).\n"}
{"id": "226992", "url": "https://cs.wikipedia.org/wiki?curid=226992", "title": "Srovnávací herbář", "text": "Srovnávací herbář\n\nSrovnávací herbář je druh herbáře, podle kterého lze ověřit novou herbářovou položku. To znamená, že obsahuje herbářové položky, které jsou nomenklatorickým typem nebo jsou jeho položky velmi důkladně určeny specialisty. V minulosti byl na dnešním území ČR srovnávacím herbářem Výměnný ústav pro výměnu herbářových položek, dnes jsou to herbář Národního muzea a Univerzity Karlovy.\n"}
{"id": "226993", "url": "https://cs.wikipedia.org/wiki?curid=226993", "title": "Seznam skotských palíren whisky", "text": "Seznam skotských palíren whisky\n\nSeznam skotských palíren whisky je seznamem skotských palíren a značek whisky:\n\n\n"}
{"id": "226994", "url": "https://cs.wikipedia.org/wiki?curid=226994", "title": "Česká gramatika", "text": "Česká gramatika\n\nČeská gramatika je mluvnický popis češtiny. Česká mluvnice vychází z podobných principů jako mluvnice ostatních slovanských jazyků. Čeština je typický flektivní jazyk, vyznačující se bohatostí slovních tvarů při skloňování a časování.\n\nČeština rozlišuje 10 slovních druhů, které se rozdělují na ohebné a neohebné:\n\nČeština rozlišuje 3 jmenné rody: mužský (maskulinum), ženský (femininum) a střední (neutrum). Mužský rod se dále člení na životný a neživotný.\n\nRozlišuje se dvojí mluvnické číslo: jednotné (singulár) a množné (plurál). Kromě toho se při skloňování vyskytují pozůstatky dvojného čísla (duálu).\n\nČeština má 7 pádů (nominativ, genitiv, dativ, akuzativ, vokativ, lokál, instrumentál – tradičně se označují jako 1.–7. pád), které se uplatňují při skloňování podstatných a přídavných jmen, zájmen a číslovek. V závislosti na typu skloňování se v paradigmatu některé tvary slova opakují ve více pádech, žádné slovo nemá 14 teoreticky možných tvarů.\n\nZákladním tvarem (lemmatem) jmen je zpravidla nominativ singuláru (1. pád jednotného čísla).\n\nPodstatná jména se skloňují podle 14 vzorů, přičemž v každém rodě lze rozlišit vzory měkké a tvrdé, v mužském rodě pak ještě vzory životné a neživotné.\n\nPřídavná jména se skloňují buď podle tvrdých (mladý), nebo podle měkkých (jarní) vzorů. Zvláštní typ sklonění mají přídavná jména přivlastňovací (otcův, matčin).\n\nZájmena a číslovky se buď skloňují jako podstatná a přídavná jména, nebo mají vlastní (nepravidelné) sklonění.\n\nČeská slovesa vyjadřují 3 časy: minulý (préteritum), přítomný (prézentum) a budoucí (futurum). Zachovala se také forma plusquamperfekta (předminulého času), vnímaná jako archaická.\n\nMají též sémantickou schopnost rozlišit vztah k plynutí času a ukončenosti děje pomocí vidu (aspektu). Z tohoto hlediska se dělí na dokonavá (perfektiva) a nedokonavá (imperfektiva). Dokonavá slovesa nemají schopnost vyjádřit přítomnost, jejich přítomné tvary vyjadřují budoucnost.\n\nRozlišují se tři slovesné způsoby: oznamovací (indikativ), podmiňovací (kondicionál) a rozkazovací (imperativ). Vztah podmětu k ději se vyjadřuje činným (aktivum) nebo trpným (pasivum) rodem.\n\nLemmatem u sloves je infinitiv.\n\nSlovosled je velmi flexibilní (volný), řídí se především tzv. aktuálním větným členěním. Základní slovosled je typu SVO (podmět–přísudek–předmět).\n\nMluvnický systém současné češtiny zachovává většinu prvků mluvnice praslovanštiny, z níž se čeština na konci 1. tisíciletí vyvinula.\n\nV pračeském období (konec 10. století – asi polovina 12. století) existovalo trojí mluvnické číslo: kromě singuláru a plurálu ještě duál (dvojné číslo). Při skloňování docházelo ke střetávání tradičního rozdělení podle zakončení kmene a principu rodového (rozdělení na maskulina, feminina a neutra), který získával na významu.\nV časování sloves se rovněž uplatňoval duál. Minulé děje se vyjadřovaly 4 časy – aoristem, imperfektem a perfektem, předminulé plusquamperfektem (antepréteritem). Futurum (budoucí čas) ještě nebylo ustáleno, používal se často přítomný čas. Vidový protiklad dokonavosti a nedokonavosti nebyl ještě plně vytvořen, přežívala slovesa obouvidová a bezvidová. Tento stav trval i v následujícím období rané staré češtiny.\n\nDo konce 14. století se stabilizovaly tvary budoucího času nedokonavých sloves, z různých forem typu \"chc’u volati, jmám volati, budu volati\" a \"budu volal\" se nakonec prosadil typ \"budu volati\". Ustálil se vidový protiklad dokonavosti a nedokonavosti. Uplatnila též se perfektivizační funkce předpon a imperfektivizační funkce přípon. V důsledku toho se koncem století v mluvené řeči přestávají používat aorist a imperfektum a jsou postupně nahrazovány perfektem (dnes označováno jako préteritum), úplně se přestaly používat do konce 15. století. Ve 14. století se také začíná konstituovat opisné pasívum (trpný rod).\n\nBěhem 16. století bylo dovršeno rozlišení životných a neživotných maskulin. Protiklad životnosti u maskulin nebyl do té doby při skloňování zcela vyhraněn, neužíval se u zvířat (\"vidím pána × vidím pes\").\n\nMluvnický systém se v té době již zásadně nelišil od současného. Pokračoval vývoj systému hlásek, který se projevil změnami koncovek (především v obecné češtině) a zvětšením rozdílů mezi měkkými a tvrdými vzory skloňování. Tento vývoj rovněž výrazněji odlišil češtinu od příbuzné slovenštiny, v níž mnohé změny neproběhly.\n\n\n"}
{"id": "226995", "url": "https://cs.wikipedia.org/wiki?curid=226995", "title": "Pilát", "text": "Pilát\n\nSlovo Pilát má několik významů:\n\n\n\n\n"}
{"id": "227001", "url": "https://cs.wikipedia.org/wiki?curid=227001", "title": "Pohlavní dimorfismus", "text": "Pohlavní dimorfismus\n\nPohlavní dimorfismus, pohlavní dvojtvárnost či sexuální dimorfismus je výraz, který se používá u živočichů a označuje, že samice vypadá jinak než samec. Rozdíl je tedy nejen v pohlaví jedince a jeho pohlavních orgánech, ale též v sekundárních pohlavních znacích, jako je velikost těla, zbarvení, tvar aj.\n\nPohlavní dimorfismus se v různé míře vyskytuje u zástupců mnoha skupin živočichů.\n\nU savců bývají samci zpravidla větší než samice, někdy až téměř o 50 % (např. rypouš sloní, mrož, vorvaň). Jednou z nepočetných výjimek je např. hyena skvrnitá. Samice savců poznáme podle uspořádání kopulačního ústrojí a více vyvinutých mléčných žláz (u některých kaloňů je však mají dobře vyvinuté a plně funkční i samci). Samci savců mívají zpravidla dobře viditelný penis a až na několik výijmek (kytovci, sirény, chobotnatci, hrabáč) také šourek. Zvláštností je již zmíněná hyena skvrnitá, u níž vypadá zevní pohlavní ústrojí samců i samic stejně, neboť klitoris samice je mimořádně velký, připomínající penis a u jeho báze se nachází jakýsi nepravý šourek. Samice ptakořitných a většiny druhů vačnatců mají na břiše vyvinutý vak.\n\nHlavní druhotné pohlavní znaky vyvinuté vždy výrazněji u savčích samců než samic:\n\n\nHlavní druhotné pohlavní znaky vyvinuté vždy výrazněji u savčích samic než samců:\n\nVelmi výrazně se pohlavní dimorfismus projevuje u mnoha druhů ptáků, zejména polygamních druhů. U většiny druhů ptáků je samec větší než samice, u dravců a většiny druhů sov však bývá větší samice. U monogamních druhů ptáků, jako jsou např. husy, jeřábi, tučňáci, sovy, většina pěvců, z hrabavých např. koroptev polní či jeřábek lesní, bývají rozdíly mezi zbarvením pohlaví méně výrazné než u příbuzných druhů polygamních.\n\nNejčastější jsou rozdíly ve zbarvení, přičemž tvar těla zůstává u obou pohlaví stejný. Typickými představiteli jsou někteří pěvci, např. slavík modráček, žluva hajní, křivka obecná, hýl obecný, kos černý, dále většina druhů kachen, mnozí papoušci či někteří dravci, např. (moták pochop či poštolka rudonohá.\n\nObecně platí, že ptačí samci mají pestřejší zbarvení než samice, z tohoto pravidla však existuje řada výjimek. Mezi nejznámější patří papoušek eklektus různobarvý, jehož samci jsou zelení s červenými křídly, zatímco samice višňově červené s modrými pruhy. Není proto divu že původně byla obě pohlaví popsána jako dva samostatné druhy papoušků. U některých druhů ptáků, žijících v polyandrii jsou samice větší, pestřeji zbarvené a dokonce se ozývají výraznějším hlasem než samci. Patří k nim zvláště lyskonozi, perepelové, kulík hnědý či slučice zlatá.\nVedle rozdíů ve zbarvení a velikosti se u některých druhů ptáků objevují mezi pohlavími i rozdíly ve tvaru těla.\n\nSamci mívají prodloužená ocaní či křídelní pera, chocholky, krční límce, ale také kožní výrůstky, zvláště na hlavě a krku (např. tetřívek obecný, krocan divoký a domácí, pižmovka velká, kondor andský a královský) Patří k nim pštros dvouprstý, většina druhů hrabavých, některé kachny (např. kachnice laločnatá, kajka královská, ostralka štíhlá, kachnička mandarinská a karolínská), některé druhy lelků či pěvci, např. rajky, vdovky či někteří snovači.\n\nNaprostou výjimkou je rozdílný tvar zobáku u obou pohlaví, ten byl popsán pouze u novozélandského laločníka ostrozobého, který však již pravděpodobně vyhynul.\n\nU plazů bývají rozdíly mezi pohlavími méně výrazné; zejména u hadů, hatérií a krokodýlů lze pohlaví rozlišit často jen podle stavby rozmnožovacích orgánů. Naproti tomu u mnoha druhů ještěrů mají samci výraznější zbarvení než samice (např. ještěrka zelená, leguánec obojkový, mnozí chameleoni). U některých leguánů, chameleonů a agam mají samci rovněž výrazněji vyvinuté kožní lemy, hřebeny, vaky, přílby či rohy na hlavě, hrdle či hřbetě. Mezi nejznámější zástupce patří chameleon Jacksonův, bazilišci, někteří anolisové či agamy rodu \"Ceratophora\" ze Srí Lanky. U želv se pohlavní dimorfismus projevuje především prodlouženými drápy na předních končetinách samců želvy nádherné a jejích příbuzných z rodů \"Trachemys\", \"Pseudemys\", \"Chrysemys\" a \"Graptemys\". Zatímco u ještěrů a krokodýlů bývají většinou samci větší než samice, u hadů a želv je tomu často naopak.\n\nZ obojživelníků mají výrazný dimorfismus zejména čolci, jejichž samečci jsou v období páření pestře zbarvení a mají výrazné kožní lemy na hřbetě a ocasu. U žab a červorů je rozlišení pohlaví obvykle obtížné, samci však bývají většinou podstatně menší než samice. Výjimkou je např. hrabatka drsná, u níž je mnohem větší samec.\n\nPohlavní dimorfismus je vyvinut rovněž u mnoha druhů ryb, kde se projevuje zbarvením, tvarem hlavy, ploutví, zubů, různými výrůstky, ale i velikostí. Dobře známým příkladem je lipan podhorní, jehož samci mají zvětšenou a pestře zbarvenou hřbetní ploutev, nebo živorodka duhová, kde tutéž funkci plní ploutev ocasní. Příkladem kožních výrůstků jsou mečovky, jejichž samci mají na spodní straně ocasní ploutve mečovitý výběžek, nebo někteří krunýřovci, kde se u samců objevují trny na hlavě. Rozdílné zbarvení mají v době tření např. střevle potoční, hranáč šedý nebo z akvarijních ryb mnozí čichavci a rájovci. Samci živorodek i některých dalších druhů ryb s vnitřním oplozením mají dobře viditelný pářící orgán gonopodium, naproti tomu samice např. hořavky duhové, mají vyvinuto dlouhé kladélko. Zvláštností je jihoamerická tetra Weitzmannova, u níž mají samci a samičky zcela rozdílný počet, tvar a typ zubů. U čtyř čeledí hlubinných ryb: \"Ceratiidae\", \"Neoceratiidae\", \"Linophrynidae\" a \"Caulophrynidae\" se drobní samci přisávají na tělo mnohem větší samice, srůstají s ní a postupně degenerují jen na jakýsi přívěsek, jehož úkolem je pouze produkce spermií.\n\nMnoho různých typů dimorfismu najdeme u bezobratlých, zejména členovců. Škála je zde nesmírně široká, od pouhých rozdílů ve zbarvení u mnoha druhů vážek či motýlů až po zcela odlišný tvar, velikost i vnitřní stavbu těla, např. u řásnokřídlých, některých červců či motýli vakonošů. Samice členovců bývají často větší než samci, u masožravých druhů, jako jsou kudlanky, sklípkani a další pavouci, je častým jevem kanibalismus, kdy samec při pokusu o kopulaci může padnout za oběť mnohem větší samici. Naproti tomu u mnoha druhů brouků, k např. roháčů, nosorožíků či některých krabů (např. krabovec kamčatský) jsou výrazně větší samci.\n\nSamice mnoha druhů bezobratlých poznáme podle vyvinutého kladélka, platí to např. o lumcích, ale také mnoha druzích rovnokřídlých, včetně kobylek a cvrčků. U mnoha druhů dvoukřídlých, včetně komárů a ovádů se pohlaví odlišují stavbou ústního ústrojí a tím i způsobem přijímání potravy. Extrémními příklady pohlavního dimorfismu jsou např. termiti, řásnokřídlí, motýli vakonoši nebo někteří červci, jejichž samičky se zbytnělým zadečkem a zakrnělými smyslovými orgány, křídly a někdy i končetinami, na první pohled příliš hmyz nepřipomínají. Jsou přizpůsobeny ke kladení co největšího počtu vajec.\n\nExtrémní případy pohlavního dimorfismu jsou ty, kdy partneři srůstají a jeden z nich degeneruje pouze v přívěsek toho druhého, příkladem může být hlubinná ryba \"Cryptopsaras couesii\" z řádu ďasů či měchovec srostlice trvalá (\"Syngamus trachea\") z kmene hlístic.\n\nNejvětším extrémem jsou kostižerky (rod \"Osedax\") nebo mořský bezobratlý živočich rypohlavec. U obou měří samci jen několik mm a žijí uvnitř těla samice větší o několik řádů.\n\nRozdíl mezi oběma pohlavími živočichů jen v barevnosti těla, nikoli jeho tvaru, se nazývá pohlavní dichroismus. Často se vyskytuje u ptáků, zvláště pěvců či papoušků (eklektus různobarvý), a u hmyzu, např. vážek, motýlů nebo brouků.\n\n\n"}
{"id": "227009", "url": "https://cs.wikipedia.org/wiki?curid=227009", "title": "Glenrothes (město)", "text": "Glenrothes (město)\n\nGlenrothes je město ve Skotsku, ležící na východním pobřeží v oblasti Fife. Bylo vybudováno po druhé světové válce jako jedno z „nových měst Skotska“. V minulosti bylo známé těžbou uhlí, kdežto v od konce 20. století zde roste průmysl a obchod.\n"}
{"id": "227011", "url": "https://cs.wikipedia.org/wiki?curid=227011", "title": "Bundesliga", "text": "Bundesliga\n\nTermín Bundesliga může označovat\n\n"}
{"id": "227017", "url": "https://cs.wikipedia.org/wiki?curid=227017", "title": "Petrovice (Mladošovice)", "text": "Petrovice (Mladošovice)\n\nPetrovice jsou vesnice v mělkém údolí Petrovického potoka v okrese České Budějovice. Zástavba starých Petrovic je ukázkou podlouhlé jihočeské vesnice, jejíž statky jsou postavené po stranách široké návsi s potokem, rybníkem a kaplí. V roce 2011 zde trvale žilo 48 obyvatel.\n\nPrvní písemná zmínka o vesnici pochází z roku 1361, kdy zde měli sídlo pánové z Petrovic, pocházející z jihočeské větve rodu Harrachů, kteří vlastnili řadu vesnic v okolí. Za husitských válek petrovické panství zaniklo. Jeho největší část získal linecký měšan Petr z Lindy, který se usadil na tvrzi v Hluboké u Borovan. V roce 1455 se Petrovice dostaly do vlastnictví borovanského augustiniánského kláštera. Krutě byla vesnice postižena za třicetileté války, protože v berní rule z roku 1651 ještě nebyl v Petrovicích uveden ani jeden usedlík.\n\nPo novém osídlení byli zdejší usedlíci poddanými borovanského kláštera do jeho definitivního zrušení Josefem II. v roce 1786. Majetek kláštera včetně Petrovic potom koupil kníže Schwarzenberg a připojil ho k třeboňskému panství, od něhož státní správu v roce 1850 převzal okres Třeboň. V roce 1948 se Petrovice staly součástí okresu Trhové Sviny a v roce 1960 okresu České Budějovice.\n\nMimo kaple z roku 1824 jsou zde zbytky bývalého mlýna. V katastrálním území vesnice byla těžena méně kvalitní železná ruda. Pozůstatky lomů byly v osmdesátých letech dvacátého století zavezeny průmyslovými odpadky.\n\n"}
{"id": "227018", "url": "https://cs.wikipedia.org/wiki?curid=227018", "title": "Albánské vzdušné síly", "text": "Albánské vzdušné síly\n\nAlbánské vzdušné síly (: \"Forcat Ajrore Shqiptare\") je součást albánských ozbrojených sil.\n\nPrvní proudové stíhací letouny získala Albánie ze SSSR v roce 1955, byl to typ MiG-15. Se Sovětským svazem Albánie přerušila diplomatické vazby v roce 1962, což vedlo k tomu, že náhradní díly a ostatní servis pro albánské MiGy začala dodávat Čína.\n\nV roce 1990, kdy v Albánii padl komunistický režim mělo letectvo 200 proudových letounů, 40 vrtulníků a čtyři letouny Il-14.\n\nBěhem nepokojů v zemi roku 1997 bylo sedm MiGů zničeno a jejich součásti rozkradeny.\n\nVe snaze udržet MiGy v letuschopném stavu obdrželo albánské letectvo na začátku 90. let náhradní díly z Bulharska a motory z bývalé NDR. Okolo roku 2004 měla Albánie stále 117 ks letounů J-6C, i když většinou nebyly v provozu a 12 strojů Chengdu J-7A.\n\nV roce 2006 byla odsouzena k sešrotování více než polovina strojů Z-5 a byl podepsán kontrakt na šest strojů Bolkow 105 během tří let. Letectvo si poté vystačilo se 4 stroji Y-5, 7 B206, 3 B205 a 6 MBB Bo 105.\n\nV roce 2009 změ vstoupila do NATO a v současné době neprovozuje žádný ze starých sovětských letounů.\n\nV roce 2016 bylo 40 vyřazených letounů připraveno na budoucí aukce. Mezi stroje určené k prodeji patří vojenské cvičné letouny Jak-18 a čtyři typy vojenských proudových letadel - MiG-15, MiG-17, MiG-19 a MiG-21 - k tomu čtyři transportní vrtulníky Mi-4. Vláda prohlásila, že byl zájem ze strany sběratelů a muzeí, a že prodá dalších 100 tryskáčů v případě, když bude aukce úspěšná. Prostředky získané z prodeje chce použít k další modernizaci letectva.\n\n\n"}
{"id": "227020", "url": "https://cs.wikipedia.org/wiki?curid=227020", "title": "Polabští Slované", "text": "Polabští Slované\n\nPolabští Slované bylo etnikum západních Slovanů, které obývalo území dnešní Spolkové republiky Německa v oblasti mezi řekami Labem, Sálou a Odrou v době raného a vrcholného středověku.\nEtnikum zaniklo postupnou germanizací probíhající především během desátého až třináctého století.\n\nÚzemí mezi řekami Labem, Sálou a Odrou začalo být osídlováno západoslovanskými kmeny od počátku 6. století. První historická zpráva o Polabských Slovanech se týká roku 512, kdy se s nimi setkali germánští Herulové při návratu ze svého tažení. Nejstarší archeologické nálezy slovanského osídlení jsou z roku 550. V okolí Havellandu byla nalezena keramika podobná keramice pražského typu. To také podporuje teorii o příchodu Polabských Slovanů cestou přes Čechy. Kolem roku 600 osídlili Slované baltské pobřeží a území budoucího Meklenburska. Kolem roku 630 žili již slovanští Ránové na Rujaně. V 7. století končí osídlení Polabí poslední vlnou slovanských přistěhovalců.\n\nPolabští Slované tvořili veliké množství malých kmenů, které se sdružovaly do kmenových svazů. Začlenění do kmenového svazu bylo poměrně volné. Často docházelo ke kmenovým neshodám a nepřátelstvím v rámci svazu.\nPolabské Slovany tvořily dva kmenové svazy:\nV čele kmene byl kníže, volený sněmem. Luticové měli pravděpodobně kmenové zřízení teokratické (světští panovníci byli podřízeni kněžím).\n\nSpolečenskými a obrannými centry kmenů Polabských Slovanů byla hradiště či opevněná města.\nZ hlediska typu terénu a též hlavního účelu, rozeznáváme tři typy hradišť Polabských Slovanů.\nV severní části Polabí, v nížinných a bažinatých oblastech se nacházela \"blatná\" hradiště.\nTato hradiště byla často budována na ostrovech, kde okolní voda poskytovala dostatek ochrany a s okolní pevninou byla spojena dřevěnými, často velice dlouhými mosty.\nV jižnější, kopcovité části Polabí se nacházela hradiště \"výšinná\". Třetím zvláštním typem hradišť byla hradiště pohraniční, jejichž úkolem byla ostraha přístupových cest do země. Mezi tato hradiště patří Lenčín, který chránil důležitý labský brod a Dymín, pevnost která sehrála důležitou roli během křížové výpravy proti Slovanům.\n\n\nNejvýznamnější stavební surovinou Polabských Slovanů bylo dřevo. Pro jeho nadbytek a naopak nedostatek kamene, byly veškeré stavby Polabských Slovanů, včetně pomocných staveb (mostů a chodníků) dřevěné.\nDřevo se používalo nejen na ohrazení hradišť, ale i na stavbu obytných budov a náboženských chrámů a svatyní, které byly často zdobené dřevořezbou. Řezbářství bylo u Polabských Slovanů - na rozdíl od malby - na vysoké úrovni.\n\nO sortimentu rukodělné výroby u Polabských Slovanů se dozvídáme především díky archeologickým nálezům.\nOd 9. století je doložena kožedělná výroba, například sedel, štítů či kabátců.\nK hlavním řemeslným výrobkům patřila keramika. Použití hrnčířského kruhu je doloženo od 10. století.\nNa hradišti Dessau-Mosigkau byly objeveny zbytky keramických pecí. Keramika zdobená vlnovkami je podobná keramice pražského typu.\nOd 11. století je doložena výroba skla, především skleněných ozdob, avšak nikoliv skleněných nádob.\nU Polabských Slovanů je prokázáno zpracování kovů (železa, bronzu, zlata i stříbra) a těžba surovin.\nVýznamnou hospodářskou komoditou byla sůl, která se těžila v okolí Halle.\n\nV prvopočátcích osídlení Polabí Slovany byl obchod realizován prostou výměnnou výrobků. Brzy se však rozšířilo používání platidel. Prvním nejběžnějším prostředkem směny byly plátěné ústřižky,\njejichž používání je doloženo na Rujáně. Toto platidlo však bylo brzy nahrazeno kovovými platidly.\nZpočátku to bylo především neražené - kusové stříbro nebo zlomky šperků, jejichž hodnota se stanovovala vahou. Z doby 8. až 10. století jsou nálezy cizích, především arabských mincí na území Polabských Slovanů. Vlastní ražbu mincí zahájili až v první polovině 11. století.\n\nPolabští Slované si po celou dobu své existence - až na výjimky, způsobené mocným tlakem na přijetí křesťanství - udržovali pohanské zvyklosti. Vzhledem k tomu, že neexistují žádné jejich písemné doklady, dozvídáme se o náboženství Polabských Slovanů výhradně z dokumentů západní křesťanské společnosti a z archeologických nálezů. Hlavním zdrojem informací jsou kroniky saských kronikářů Widukinda, Dětmara, Helmolda z Bosau a Adama Brémského.\nPolabští Slované uctívali svá pohanská božstva v dřevěných, důkladně postavených chrámech a svatyních. Mezi hlavní bohy patřili Svarožic (později zvaný Radegast), Triglav, Rugievit a po pádu kultu boha Svarožice - Svantovít.\nHlavním náboženským centrem Luticů byla Retra se Svarožicovým chrámem.\nKde se Retra nalézala, není známo. Předpokládá se, že to bylo někde na horním toku řeky Dolenice. Roku 1068 byla Retra zničena německým biskupem Burchardem a poté již nebyla nikdy obnovena.\nVýznamná svatyně se nacházela také v hradišti Groß Raden u Sternbergu.\nPo zničení Retry se náboženským centrem stala Arkona (uctívání boha Svantovíta) na Rujaně, obývaná slovanským kmenem Ránů. Avšak i ta byla o sto let později zničena. Roku 1168 byla Rujána dobyta dánským králem Valdemarem I. Velikým a ránský kníže přijal křesťanství. To byl definitivní zánik pohanského náboženství v Pobaltí.\n\nObdobně jako u Keltů i Germánů, také Polabští Slované uctívali stromy. Uctívání stromů bylo nejspíše podmíněno rozsáhlým zalesněním oblastí obývaných Polabskými Slovany. Les pro ně znamenal nejen možné útočiště, ale i nebezpečí. Posvátným stromem byl dub. Byly uctívány samotné stromy a taktéž jsou doloženy existence posvátných dubových hájů.\n\nSymbol hlavy měl v kultuře Pobaltských Slovanů několikerý význam. Kult hlavy se projevoval vyvěšováním lidských a zvířecích lebek na obranných valech, kde měly zastrašovat nepřítele a nad vchody domů, kde bránily vstupu zla. Dalším vyjádřením kultu bylo, zejména u Luticů, zpodobňování vícehlavých božstev, kde více hlav bohů, hledících do různých směrů, představovalo božskou vševědoucnost. Dřevěné sochy uctívané v náboženských centrech měly tři, čtyři, v rujánské Korenici pak dokonce sedm hlav.\n\nS náboženskými centry je spojen kult koně. Kůň byl uctíván a používán k provádění věšteb. Podle způsobu, jakým kůň překročil do země zabodnutá a překřížená kopí se usuzovalo o výsledku plánované vojenské akce. Uctívaný kůň byl majetkem boha a jezdit na něm mohl, ve spojitosti s náboženskými obřady, pouze velekněz.\nVedle věšteb, majících význam pro celý kmen a prováděných pomocí uctívaného koně, praktikovaly se ještě věštby nižšího, převážně osobního významu, které se prováděly náhodným výběrem obarvených hůlek z osudí nebo věštěním z popela.\n\nAčkoliv středověké kroniky informují o obětních obřadech Polabských Slovanů, nezmiňují již jejich průběh. Někteří kronikáři, jako Helmold a Adam Brémský, píší o lidských obětech, převážně z řad křesťanských kněží. V roce 1066 Slované zabili veligradského biskupa Jana Skotského a jeho hlavu obětovali v Retře Radegastovi.\n\nZpůsob pohřbívání u Polabských Slovanů odrážel střet jejich pohanského náboženství s pronikajícím křesťanstvím. Prvními pohřebními obřady, po příchodu do Polabí, byly žárové pohřby a uchovávání popela v popelnicích. Některé z prvních žárových pohřbů se vyznačovaly vybudováním mohyly nad žárovištěm. Součástí žárových pohřbů byly dary, ukládané do hrobů. Byly to zbraně, nástroje i potraviny. V některých oblastech se do hrobu ukládal také drobné mince - Charónův peníz. Od 10. století se pohřební ritus změnil a popelnice\nbyly ukládány do země. S pronikáním křesťanského náboženství postupně zanikaly žárové pohřby a začalo pohřbívání těl do země.\nU Obodritů, kteří podléhali vlivu křesťanství snadněji než Lutici, byly žárové pohřby definitivně ukončeny v 10. století. U Luticů se pohřbívání těl do země objevilo až v 11. století. Současně se také redukovalo množství darů, ukládaných do hrobu, jako pozůstatek pohanského náboženství\na postupně začalo být zvykem pohřbívat mrtvého do země pouze v jeho šatech.\n\n\nPříchod Cyrila a Metoděje do Velké Moravy a následná latinská christianizace Čech v 10. století způsobily, že přijetí křesťanství na Moravě a pak v Čechách proběhlo mnohem méně násilně, než právě u Polabských Slovanů. Dá se zjednodušeně říci, že nejprve Moravané a pak i Češi dobrovolnou christianizací nejvyšších představitelů byli ušetřeni christianizace zvenčí, nadto byla vnější prezentací Velké Moravy a pak Českého knížectví za křesťanský stát sebrána německým křesťanským sousedům jedna ze záminek útoků na tyto státní útvary.\nVyhnáním Metodějových následovníků Gorazda, Klimenta, Angelára, Nauma a Sávy a likvidací cyrilometodějské slovanské církve bylo znemožněno další nenásilné pronikání křesťanství do zemí severně od Čech. Pohanští Polabští Slované se proto setkali s křesťanstvím ve zcela jiné podobě. Narazili na nepřítele, který křesťanství šířil násilným způsobem. Násilí na pohanském obyvatelstvu spojené s prosazování křesťanství latinskými biskupy jenom více utvrzovalo Polabské Slovany v pohanské víře. Celé dějiny Slovanů v Polabí jsou tak dějinami střetu křesťanství a pohanství.\nNedílnou součástí prosazování křesťanství v Polabí byly mocenské tužby německých panovníků.Získání nových území buďto pod přímou nadvládu nebo jako závislá území, ze kterých plynuly panovníkovi platby formou daní byly podstatným aspektem německého výboje na východ.\nK asimilaci Slovanů přispěla také jejich nejednotnost. Vedle bojů s německými kolonizátory docházelo k častým nepřátelstvím mezi Obodrity a Lutici i mezi jednotlivými kmeny obou slovanských svazů.\n\nLužičtí Srbové, kteří žijí v německých spolkových zemích Sasko a Braniborsko, jsou dnes posledními Polabskými Slovany, kteří nepodlehli úplné germanizaci.\n\n\n\n"}
{"id": "227021", "url": "https://cs.wikipedia.org/wiki?curid=227021", "title": "Alexandr malý", "text": "Alexandr malý\n\nAlexandr malý (\"Psittacula krameri\"), známý též pod názvem alexander malý, je vybarvený pták z čeledi papouškovití (Psittacidae). Měří 40–41 cm a váží zhruba 140 g. Samicím chybí růžový límec, černá kresba v obličeji a mají kratší ocasní pera.\n\nHnízdí v savanách Afriky a jižní Asie. Dále se vyskytuje v Indii, Srí Lance, je vysazen na Mauriciu, na Středním východě a v Singapuru.\n\nJeho přirozeným biotopem jsou listnaté oblasti a kulturní krajina. V Indii sídlí i na úpatí Himalájí, nevadí mu proto ani mrazivé teploty. \n\nV Evropě je tento papoušek považován za nežádoucí invazivní druh.\n\nV několika zemích Evropy žije volně v počtech přesahujícím desítky tisíc kusů, především v městských parcích Belgie, Francie, Holandska a Británie. Na některých místech zde dokonce hnízdí. V tomto případě se jedná o potomky dovezených jedinců, kteří byli vypuštĕni z lidské péče.\n\nV umělém chovu v ČR jej můžete vidět v některých zoologických zahradách, například v Zoo Tábor.\n\nHlučný pták, často se ozývá vřískavým „krí-krí-krí“.\n\nAlexandři malí žijí v hejnech, v místech, kde je dostatek potravy, a bezpečné místo k odpočinku. Na stanovištích, kde nocují, jich můžeme potkat i stovky. Alexandři velice dobře létají, ale jen málokdy létají do větších vzdáleností. Živí se semeny, bobulemi, plody, květy a nektarem.\n\nPři období rozmnožování, které trvá 22–24 dnů a je 2× do roka, otáčí samice očima i hlavou tak dlouho, než si jí samec všimne, začne pochodovat a krmit ji ze zobáku. Pár hnízdí v dutině stromů, kterou si sám vydlabe, nebo použije opuštěnou dutinu datlů či vousáků, a mnohdy zahnízdí i s nimi. Samice snáší 3–5 vajec a sedí na nich 22 dní. 7 týdnů po vylíhnutí opouštějí mláďata hnízdo.\n\nAlexandr malý se dožívá cca 25 let. Je to hlučný pták, často se ozývá vřískavým „krí-krí-krí“.\n\nPři chovu alexandrů malých vzniklo především několik barevných mutací, které jsou u chovatelů velice časté. Z původní zelené vzniklo několik jiných zbarvení jako např. žlutá, čistě bílá (bez obojku), pastelově modrá, isabela s modrou, šedá, isabela s šedou, šedozelená, olivově zlatá a krémová mutace s červenýma očima. Nejžádanější a nejpopulárnější je však žlutá a modrá mutace.\n\n"}
{"id": "227024", "url": "https://cs.wikipedia.org/wiki?curid=227024", "title": "Rudolf Bayer", "text": "Rudolf Bayer\n\nRudolf Bayer (* 7. květen 1939) je emeritní profesor (od roku 1972) informatiky na Technické univerzitě v Mnichově.\n\nJe známý pro autorství několika datových struktur:\n\n\nObdržel cenu ACM SIGMOD Edgar F. Codd za inovaci pro rok 2001.\n\n\n"}
{"id": "227027", "url": "https://cs.wikipedia.org/wiki?curid=227027", "title": "Glenglassaugh", "text": "Glenglassaugh\n\nGlenglassaugh (\"čti: glenglesof\") je skotská palírna společnosti Highland Distilleries plc nacházející se ve městě Portsoy v kraji Banffshire, jež vyráběla skotskou sladovou whisky.\n\nPalírna byla založena v roce 1875 a produkovala čistou sladovou whisky. Tato palírna leží na okraji útesu poblíž města Portsoy. Tato palírna byla roku 1986 uzavřena. Produkovala whisky značky Glenglassaugh, což byla dvanáctiletá whisky s obsahem alkoholu 40%. I přesto, že je palírna uzavřena, stáčí se každým rokem kolem 1 000 lahví. Tato whisky má nasládlou a těžkou kouřovitou chuť.\n\n\n"}
{"id": "227028", "url": "https://cs.wikipedia.org/wiki?curid=227028", "title": "Grand Prix USA 1989", "text": "Grand Prix USA 1989\n\nGrand Prix USA 1989 (XXVI Iceberg United States Grand Prix), pátý závod 40. ročníku mistrovství světa vozů Formule 1 se poprvé uskutečnil na městském okruhu v Phoenixu (Arizona).\n\nGrand Prix USA XXVI Iceberg United States Grand Prix\n\n\nV týdnu mezi Grand Prix Mexika a Grand Prix USA došlo ke změně v týmu March jehož novým majitelem se stala jeho hlavní sponzor Leyton House. Slunečné počasí v Arizoně bylo přímo nesnesitelné a to se projevilo na náštěvnosti, na okruhu se objevilo jen minimum diváků. Také kvalifikace nenábídla žádný mimořádný zážitek a tak postavení na startu nebylo žádným překvapením. V čele byl Ayrton Senna následoval ho Alain Prost, v první řádě teda stály oba McLareny, následoval Alessandro Nannini (Benetton), Nigel Mansel (Ferrari), Martin Brundle (Brabham), Alex Caffi (Dallara), Stefano Modena (Brabham), Gerhard Berger (Ferrari), Michele Alboreto (Tyrrell) a desítku uzvíral Derek Warwick (Arrows). S problémy se potýkaly oba vozy Williams, Riccardo Patrese byl až 14. a Thierry Boutsen 16. Ayrton Senna stál po 34 na pole positions a překonal tak rekord 33 startu z prvního místa Jima Clarka.\n\nStart se nejlépe podařil Sennovi a v první zatáčce se za ním seřadili Prost, Nannini a Mansell. Nanniniho Benetton začal ztrácet na rychlosti a tak se přes něj postupně dostal Mansell, Caffi, Modena, i Brundle. Nannini nakonec v 10. kole pomalu jedoucí Benetton odstavil v boxech. Po 16 kolech byl Sennuv náskok před Prostem 4.25s. Po průjezdu dalšího kola se tento náskok ještě zdvojnásobil to když se motor ve voze Alaina Prosta začal přehřívat. Ve 28. vypověděla službu převodovka a i když se ji snažil další tři kola domluvit závod pro něj skončil. Hned po něm musel do boxu i Senna se závadou elektroniky a do závodu se již nevrátil. Alain Prost vyhrál již 36 Grand Prix a upevnil si postavení v žebříčku v počtu vítězství. Vynikající stíhací jízdou ze 14. místa na startu se Riccardo Patrese pobojoval až na druhou příčku v cíli. Třetí nakonec dojel Eddie Cheever s vozem Arrows.\n\nZávod byl původně vypsán na 81 kol, ale vítěz byl odmávnut po průjezdu 75 kola protože uplynul časový limit dvou hodin.\n\n\n\n\n\nSestřih nejzajimavějších okamžíků GP USA 1989\n"}
{"id": "227030", "url": "https://cs.wikipedia.org/wiki?curid=227030", "title": "Lyskamm", "text": "Lyskamm\n\nLyskamm je výrazný ledovcový dvojvrchol na pomezí Itálie a Švýcarska. Je součástí hlavního hřebene Walliských Alp (\"Penninských Alp\"). Na sever k ledovci Gornergletscher se prezentuje svou 1 100 metrů vysokou, visutými ledovci pokrytou severovýchodní stěnou. Hřeben Lyskammu mezi východním (4 527 m) a západním (4 480 m) vrcholem je dlouhý asi 2 km. Místy je velmi ostrý a tvoří se na něm obrovské převěje. Mezi horolezci je nazýván „Lidožrout“. Masiv je pověstný rychlými a nebezpečnými zvraty počasí. Výchozími body pro výstup z jihu je dolina Gressoney (\"obec Tschaval\") a údolí Valsesia (obec \"Alagna\") a na severu Zermatt. Výhledy z vrcholu jsou velkolepé a zahrnují taková jména jako jsou Matterhorn, celý masiv Monte Rosa, Mont Blanc, Weisshorn, Dent Blanche či Gran Paradiso.\n\nOsídlení\n\nSvérázná dřevěná architektura této části hor je vzpomínkou na dlouhou a svébytnou historii národa, který osídlil údolí na jih od hlavního alpského hřebene. Byli to Walsové (zkomolený název pro lid ze švýcarského kraje Valais) - horalové považováni za potomky starověkých kočovníků z údolí Goms v Bernských Alpách. Ve 13. století se usídlili v kraji Valais (\"Wallis, Valese\"), odkud začali rozšiřovat svá teritoria dále na jižní svahy Alp - v dolinách Gressoney, Valsesia, Ayas atd.\n\nVýstupy\n\n19. srpna 1861 horolezci William Edward Hall, Jean-Pierre Cachat, Peter Perren, Josef-Marie Perren, J.F. Hardy, J.A. Hudson, C.H. Pilkington, A.C. Ramsay, T. Rennison, F. Sibson, R.M. Stephenson, Franz Lochmatter, Karl Herr a Stefan Zumtaugwald vystoupili v expedičním stylu poprvé na východní vrchol Lyskammu, dnes již klasickou cestou ze sedla Lysjoch.Západní vrchol byl poprvé zdolán 16. srpna 1864 Sirem L. Stephenem a Edwardem N. Buxtonem s vůdci J. Andereggem a F. Binerem.\n\n\n\"Neruda-Klucker-route\" : Výstup na východní vrchol (nejbezpečnější cesta ve stěně). Obtížnost IV+. UIAA, délka 4 hod. ve stěně, 1 - 3 hod. nástup pod stěnu, převýšení 727 metrů\n\"Nessi-Andreani-route\" : Výstup na západní vrchol (velké objektivní nebezpečí). Délka 8-10 hod. Obtížnost D.\n\n\n"}
{"id": "227031", "url": "https://cs.wikipedia.org/wiki?curid=227031", "title": "Macduff (palírna)", "text": "Macduff (palírna)\n\nMacduff (\"známá i jako: Glen Deveron\") je skotská palírna společnosti William Lawson Distillers Ltd nacházející se ve městě Banff v hrabství Banffshire, jež vyrábí skotskou sladovou malt whisky.\n\nPalírna byla založena v roce 1962 a produkuje čistou sladovou malt whisky. Tato palírna svou architekturou a zevnějškem nezapadá do tradice okolních palíren. Produkuje whisky značky Glen Deveron, což je desetiletá whisky s obsahem alkoholu 40 %. Tato whisky má lehkou a bohatou chuť bez rašelinového charakteru.\n\n\n"}
{"id": "227033", "url": "https://cs.wikipedia.org/wiki?curid=227033", "title": "Muffler", "text": "Muffler\n\nMuffler, vlastním jménem Konsta Mikkonen, je finský drum and bassový DJ a producent, který v současné době žije střídavě v Londýně a Tallinnu. Navzdory svému nízkému věku bývá považován za jednoho z nejznámějších a nejproduktivnějších DJs a producentů na drum and bassové scéně. Vydal přibližně 50 vinylových nahrávek, dvě CD alba a je také autorem mixů pro různá CD vydávaná s časopisy, jako například pro Knowledge Magazine, které obsahovalo pouze jeho nahrávky.\n\nMuffler je jedním z mála, kteří nahrávají pro téměř všechny známé drum and bassové labely jako Moving Shadow, Hospital Records, DSCI4, Formation, Commercial Suicide, Frequency, Outbreak, Takeover, Trouble On Vinyl a pro jeho vlastní label SighCo Recordings.\n\nJeho rozvrh je tak přeplněn, že jej můžete vidět hrát po celém světe v různých zemích každý víkend.\n\nJeho další aliasy jsou Konsta, Constant, Unkown Soldier, Axis of Evil a Alloy.\n\n"}
{"id": "227035", "url": "https://cs.wikipedia.org/wiki?curid=227035", "title": "Constant", "text": "Constant\n\nConstant (franc. \"konsta\") může znamenat:\n\n\n"}
{"id": "227040", "url": "https://cs.wikipedia.org/wiki?curid=227040", "title": "Seznam ministrů zahraničí Československa", "text": "Seznam ministrů zahraničí Československa\n\nOd vzniku Československa v roce 1918 do jeho rozpadu v roce 1992 měl stát tyto ministry zahraničí:\n\n\n"}
{"id": "227045", "url": "https://cs.wikipedia.org/wiki?curid=227045", "title": "Stavebnice", "text": "Stavebnice\n\nStavebnice je obvykle hračka složená ze skupiny dílů, které se mohou sestavovat do třírozměrných sestav a vytvářet modely. Díly mohou být dřevěné, plastové, kovové, elektrotechnické, kamenné, ale například i ze škrobu, papíru nebo jiných materiálů.\nSystémy sestavování jsou pak skládání na sebe, pomocné zámkové úchyty, šroubování, zacvakávání, lepení, přichytávání magnety nebo třeba suchým zipem, pájení a další. Stavebnice umožňují sestavování mnoha variabilních celků a rozvíjí motorické schopnosti, prostorovou představivost i fantazii. Řecký filozof Platón napsal, že pro budoucího architekta je nejlépe, když si v dětství hraje tak, že si staví.\n\nPrvní stavebnice byly dřevěné a vznikly z podnětu německého pedagoga Friedricha Froebela (1782 – 1852), který přišel s myšlenkou trojrozměrných dílů ze dřeva ve tvarech krychle, kvádru a kužele. Od roku 1880 se podle patentované receptury vyrábí kamenné stavebnice Anchor. V roce 1880 nechal patentovat jeden z prvních letců - Otto Lilienthal stavebnici Lilienthal-Baukasten svého bratra Gustava.\n\nNa přelomu devatenáctého a dvacátého století se začaly vyrábět stavebnice kovové. V roce 1892 přihlásil Julius Weiss z Hamburku patent na kovovou Brückenbaukasten (Stavebnici mostů). Vyráběla ji od roku 1896 firma Richter, Rudolstadt, pro malý zájem však pouze jeden rok. V roce 1901 Frank Hornby z Liverpoolu patentoval pod názvem stavebnici Mecanics made easy, ta se později přejmenovala na Meccano Ltd. Z období výroby v Anglii a USA (1908-1980) pochází palcový modul této, dnes ve Francii vyráběné, stavebnice. Další známé kovové stavebnice z té doby jsou Erector Set - USA a německý Märklin v licenci Meccano. V Čechách se od roku 1925 vyrábí Merkur, v Itálii od padesátých let AMI/LAC, ve Švédsku FAC, ve Švýcarsku Stokys a v Německu od roku 1977 Eitech Construction.\n\nV druhé polovině dvacátého století získaly oblibu stavebnice plastové (v Dánsku Lego, v Německu FischerTechnik a Playmobil). V Čechách vyrábělo plastové stavebnice hlavně družstvo IGRA s populárním Igráčkem - sourozencem panáčků firmy Playmobil.\n\nDnes jsou rozšířené i elektro stavebnice, které se v poslední době hodně objevují ve virtuální podobě na monitorech počítačů. Populární jsou i magnetické stavebnice (např. Geomag), přetrvává obliba stavebnic dřevěných a zajímavé jsou také \"stavebnice\" z extrudovaného škrobu (např. FisherTip).\n\nZejména s rozvojem plastů a moderních pohonů se rozšířili populární modelářské stavebnice letadel, vozidel, lodí i robotů, které tvoří vlastní ucelenou zájmovou oblast.\n\nStavebnice pro dospělé, ať třeba nábytku, které zpopularizovala IKEA nebo kity automobilů (v Čechách např. Kaipan) a ultralehkých letadel dokazují, že radost z tvůrčí činnosti a ze stavby \"vlastníma rukama\" provází řadu lidí celý život.\n\nV rozšířeném významu se tohoto slova používá nejen pro dětské hračky, ale i pro všechna běžná technická díla a průmyslové výrobky, která lze sestavit resp. smontovat za pomocí běžného nářadí (obvykle podle přiloženého návodu, plánu či výkresu).\n\n\n\n\n\n\n\n\n"}
{"id": "227046", "url": "https://cs.wikipedia.org/wiki?curid=227046", "title": "Jantarová stezka", "text": "Jantarová stezka\n\nJantarová stezka nebo též jantarová cesta je označení prastaré obchodní trasy spojující sever Evropy (pobřeží Baltu) s civilizačním centrem kolem Středozemního moře. Jantar, jakožto důležitá komodita a vysoce ceněná surovina s magickou mocí, která dala komunikaci jméno, byl po této trase dopravován od Baltu na jih, do Itálie, Řecka a dále Egypta dlouho před naším letopočtem a po něm. Třebaže ze severu byl dovážen především jantar, předmětem obchodu byly i jiné suroviny jako med, kožešiny, snad i otroci; z jihu pak to byly luxusní výrobky středomořských dílen.\n\nPojmenování Jantarové stezky v dalších jazycích: (litevsky \"Gintaro kelias\", polsky \"Szlak Bursztynowy\", německy \"Bernsteinstraße\", maďarsky \"Borostyánút\", rusky \"Янтарный путь\", slovensky \"Jantárová cesta\", italsky \"Via dell'Ambra\".\n\nOznačení \"Jantarová stezka\" se objevuje poprvé v písemných zprávách římských autorů Tacita a Plinia Staršího. Plinius přináší zprávu o urozeném Římanovi, který se za Neronovy vlády vypravil po Jantarové cestě k pobřeží Baltského moře s cílem získat zde jantar a dopravit ho do Říma. V době římské, tj. v době prvních čtyř století našeho letopočtu, byla stezka patrně využívána nejintenzivněji.\n\nJantar byl pravěkými i starověkými civilizacemi používán především k výrobě šperků a ozdobných předmětů, a to nejen pro jeho efektní vzhled, ale i pro magickou moc, jež mu byla připisována; někdy se užíval i jako kadidlo, neboť po zahřátí vydává příjemnou vůni a má i dezinfekční účinky.\n\nNalezen byl až v Egyptě, v pohřební výbavě Egyptského faraona Tutanchamona, a mohl být dopravován až do svatyně boha Apollóna v starořeckých Delfách. Od Černého moře cesta pokračovala do Asie. Tato část cesty byla zároveň součástí Hedvábné stezky, další významné starověké obchodní cesty.\n\nVe středoevropském prostoru nejstarší ojedinělé doklady jantaru jsou z období mladšího paleolitu (jeskyně Pekárna na okraji Moravského krasu), ve větší míře se vyskytují v pozdním eneolitu (lid kultury zvoncovitých pohárů – především tzv. knoflíky s V-vrtáním), nacházejí se v době bronzové (např. náhrdelníky z Blučiny). Velké obliby doznává jantar v době halštatské, kdy kromě hotových výrobků (náhrdelníky z jantarových perel různých velikostí, závěsky, hlavice bronzových jehlic aj.) jsou známy ze sídlišť i dílny za zpracování jantaru (např. Brno-Královo Pole, Kuřim, Prostějov) s nálezy suroviny, polotovarů, odpadu i nepodařených výrobků. V místech výskytu na baltském pobřeží byl ovšem jantar těžen již od neolitu, místa těžby byla i východisky velmi intenzivního obchodu s touto surovinou, a to zhruba od 2. poloviny 2. tisíciletí př. n. l.; cílovou stanicí tohoto obchodu byly Řecko a Itálie, kde byl jantar vysoce ceněn jako surovina s magickou mocí.\n\nV době laténské byl nepochybně intenzivní obchod s jantarem jedním z důvodů vzniku a rozkvětu především moravských oppid, která tvořila nejdůležitější střediska obchodu na trase Jantarové stezky v této oblasti. Např. na keltském oppidu Staré Hradisko byl výskyt jantaru tak masivní, že zde byl ve středověku dokonce těžen a prodáván jako kadidlo; to se promítlo v označení lokality jako \"”hora Kadidlná”\" v zemských deskách olomouckého kraje z roku 1519, či jako \"”Hradisco, ubi myrrha effoditur”\" (latinsky – Hradisko, kde je nacházena myrha) na slavné mapě Moravy J. A. Komenského z roku 1627. V polovině posledního století před začátkem letopočtu se však v jižním sousedství Moravy, kterou můžeme do té doby považovat za nejvýhodnější tranzitní území, mění politická situace. Dochází ke konfliktu Keltů s norickým královstvím, dácké Burebistovo království expandovalo snad až po řeku Moravu, do té doby byl intenzívní obchod s římským územím podvázán a posléze se dostal pod kontrolu Římanů; naddunajská keltská oppida tak pozbývala jednu ze svých nejdůležitějších funkcí. Je možné, že vedle dalších vlivů (tlak Germánů a Dáků na sousední území) to byl jeden z důvodů, proč Keltové Moravu opustili.\n\nJantar byl z místa těžby na polském baltském pobřeží přepravován po obchodní trase, která po překonání polského území prošla nynější Moravou, sledovala východní obvod alpského masivu a končila na severním pobřeží Adriatického moře. V západnějších oblastech pozdější keltské oikumeny je hojnost výskyt jantaru zpočátku spíše malá, zvětšuje se teprve později, počínaje 6. stoletím př. n. l., kdy patrně zásah východních stepních nomádů do Karpatské kotliny způsobil alespoň částečný přesun obchodní trasy směrem k západu.\n\nV době Římské říše vycházela hlavní větev Jantarové stezky ze severoitalské Aquileie, která byla střediskem obchodu s jantarem, podél východní strany Alp vedla k Dunaji, pokračovala patrně po levém břehu Moravy a dále Moravskou bránou (z Pustějova v tomto prostoru pochází zajímavý nález velkého kusu surového jantaru společně s řeckou mincí) do Slezska a na sever přes Kalisz a Toruň k Baltskému moři.\n\nJiná větev zřejmě od Dunaje směřovala přes Devín u Bratislavy Povážím, přes Vlárský průsmyk se napojila na výše uvedenou trasu a pokračovala po ní dál přes Polsko až k dolní Visle a na baltské pobřeží.\n\nO intenzitě tohoto dálkového obchodu vypovídá nález u Vratislavi, kde byla objevena tři velká skladiště z pozdně laténské fáze przeworské kultury, obsahující přes 2900 kg jantarové suroviny.\n\n\n\n"}
{"id": "227048", "url": "https://cs.wikipedia.org/wiki?curid=227048", "title": "Kamenná stavebnice", "text": "Kamenná stavebnice\n\nAnchor je kamenná stavebnice. Kamenné kostky mají barvu pískovce, cihly a břidlice. Základní rozměr kostky je 25 mm, existují stovky tvarů. Vyrábí se z písku, lněného oleje a křídy.\n\nKamenné stavby vznikají skládáním kostek na sebe, při stavění platí zásady statiky. Je určena k postavení opravdového kamenného prostředí, ve kterém si dítě hraje obvykle s figurkami.\nSystém stavebnic je tvořen základní stavebnicí číslo 6, k níž existují rozšiřující stavebnice označené písmenem A (6A, 8A, 10A atd. až 28A).\n\nKe každé stavebnici jsou přiloženy historické předlohy, které jsou reprinty původních předloh vydávaných kolem roku 1900. Nové předlohy ke stavbám pro děti s jim blízkými tématy jako jsou hrady, zámky, paláce, pevnosti, věže vznikají v Čechách, jsou však přiloženy pouze k prvním několika stavebnicím.\n\nV roce 1840 vymyslel německý pedagog Friedrich Wilhelm August Fröbel dřevěné kostky ke stavění pro rozvoj trojrozměrné představivosti dětí a dal podnět ke vzniku dřevěných stavebnic. V roce 1875 vymysleli bratři Gustav a Otto Lilienthalové recepturu na výrobu kamenných kostek, které řešily problém s nestabilitou kostek dřevěných. Patent koupil Friderich Ad. Richter, v roce 1880 zahájil v Rudolstadtu (Německo) výrobu Richterových kamenných stavebnic Anker. Ustavil uměleckou radu výtvarníků tvořících předlohy ke stavbám.\n\nKamenná stavebnice se prodávala a měla pobočky po celém světě. Postupně byla vytlačována nástupem plastů. Přestala se vyrábět v roce 1963 z rozhodnutí vlády bývalé NDR. V roce 1995 díky skupině nadšenců v čele s profesorem akustiky z vídeňské univerzity Dr. Plenge, za podpory EU, byla znovu zahájena výroba v Rudolstadtu. Od roku 2005 jsou kamenné stavebnice dostupné českým dětem pod názvem Anchor, stavebnice z kamene.\n\n"}
{"id": "227052", "url": "https://cs.wikipedia.org/wiki?curid=227052", "title": "Starogotlandština", "text": "Starogotlandština\n\nStarogotlandština (švédsky \"forngutniska\") byla jedním z dialektů staré severštiny, jímž se mluvilo na ostrově Gotland. Vykazuje jisté odlišnosti od starovýchodoseverských dialektů staré švédštiny a staré dánštiny, a proto byla řazena do samostatné jazykové větve. Místní gotlandský dialekt je v současné době odvozován od starogotlandštiny, nemalou měrou však do vývoje zasáhla také švédština. Moderní gotlandština zahrnuje mnoho variant.\n\nZáklad \"Gut\" je identický s \"Goth\" (Gót), a proto je obvyklé naznačovat podobnosti mezi gotlandštinou a gótštinou. Asi nejznámějším příkladem podobnosti obou jazyků slouží označení pro dospělou i mladou ovci jako \"jehně\". Podobné jazykové úkazy vedly vědce jako jsou Elias Wessén nebo Dietrich Hofmann k domněnkám o výrazné blízkosti obou zmíněných jazyků.\n\nStaronorská dvojhláska \"au\" (např. ve slově \"auga\" – oko) zůstává ve starogotlandštině i starozápadoseverštině, zatímco ve staré švédštině, s výjimkou okrajových dialektů, se mění na \"ố\" (např. dlouhé ô = ǫ, \"ốga\"). Stejně tak dvojhláska \"ai\" (např. ve slově \"bain\" – kost) ve starogotlandštině, mění svůj tvar ve starozápadoseverštině na \"ei\" (\"bein\") a ve staré švédštině se z dvojhlásky stává \"é\" (\"bén\"). Podobně starozápadoseverština disponovala dvojhláskou \"ey\", která měla svůj odraz ve starovýchodoseverštině jako \"ǿ\" a ve starogotlandštině jako \"oy\".\n\nNejvíce informací o starogotlandštině máme ze spisu Gutasaga.\n\nCitace:\n\nNormalizovaný, staroseverský pravopis:\n\nPřeklad:\n"}
{"id": "227059", "url": "https://cs.wikipedia.org/wiki?curid=227059", "title": "Stupice", "text": "Stupice\n\nStupice jsou vesnice v okrese Praha-východ ve Středočeském kraji. Od roku 1964 patří k obci Sibřina.\n\nPodle posledního sčítání obyvatel zde žije v 31 domech celkem 90 obyvatel.\n\nStupice leží na východ od Prahy těsně od jejích hranic. Na západě sousedí s městskou částí Praha-Královice a Praha-Hájek, na severozápadě s částí Praha-Koloděje. Na východě sousedí s obcí Sibřina. V vsi pramení Sibřinský potok.\n\nVesnice je integrována do systému pražské integrované dopravy. Nachází se zde zastávka \"Sibřina,Stupice\", která je obsluhovaná linkou 303 (Praha, Černý Most -Sibřina - Říčany, Wolkerova). Stupicemi neprochází žádná železniční trať, nejbližší železniční zastávkou je Praha-Klánovice na trati 011.\n\nPrvní zmínka o Stupicích pochází z konce 13. století, doložená písemná zmínka se pak datuje k roku 1346, kdy se ves nazývala Stopicz.\n\nStupice do 1. světové války patřily k obci Královice, poté byly samostatné až do roku 1964, kdy byly připojeny k obci Sibřina.\n"}
{"id": "227060", "url": "https://cs.wikipedia.org/wiki?curid=227060", "title": "Bavor I. ze Strakonic", "text": "Bavor I. ze Strakonic\n\nBavor I. ze Strakonic († 1260) byl příslušník jihočeského šlechtického rodu erbu střely. Poprvé písemně doložen v roce 1235, kdy se společně s Vyšemírem z Blatné objevil ve svědečně řadě na darovací listině pro chotěšovský klášter. \n\nBavor I. ze Strakonic během svého života zřejmě patřil k velmožům, kteří se objevovali v těsné blízkosti panovníka, jak tomu nasvědčují mnohé svědečné řady u mnohých listin a také dvorské úřady, které pan ze Strakonic zastával.\n\nSvou dvorskou kariéru začínal roku 1238 za vlády krále Václava I. jako královský číšník. V roce 1253 za prvního roku vlády Přemysla Otakara II. je Bavor doložen ve funkci zvíkovského kastelána a cca od roku 1254 zastával funkci komorníka Českého království a to patrně až do konce svého života. Svou věrnost českému králi stárnoucí pán dokázal i svou účastí v bitvě u Kressenbrunnu. Byl poté svědkem darování hrabství Raabs Vokovi z Rožmberka. Naposledy se v listinách Bavor objevuje v říjnu 1260 a zřejmě někdy poté umírá. \n\nZanechal po sobě dvě děti - Domaslavu provdanou v roce 1256 za Jindřicha z Lichtemburka a Bavora II., jehož manželkou se stala levobočná dcera krále železného a zlatého Anežka, což svědčí pro nadstandardní vztahy panovníka k rodu Bavorů.\n\n\n"}
{"id": "227061", "url": "https://cs.wikipedia.org/wiki?curid=227061", "title": "Vyšný Čaj", "text": "Vyšný Čaj\n\nVyšný Čaj (maďarsky \"\") je obec na východním Slovensku v okrese Košice-okolí.\n\nNález z doby bronzové svědčí o tom, že území současné obce Vyšný Čaj bylo osídleno již v pravěku. V regionu Vyšný čaj – Nižný Čaj byly objeveny nádoby z písčité hlíny i z období raného středověku. To jasně svědčí o slovanském sídlišti datovaném do 9. století.\n\nNa počátku 14. století obec spolu s Nižným Čajem patřila jedné větvi z rodu Aba. Jejím posledním žijícím členem byl Dominik, syn Lacka, s predikátem z Trsteného pri Hornáde (de Nassad). Ten zemřel ještě před rokem 1333 bez mužského potomka. Král Karel Robert daroval roku 1335 jeho majetky palatinovi Vilému Drugethovi. Ten v té době držel hrad Slanec a okolní panství. Patřily mu vsi Trstené pri Hornáde, Ždana, Skároš, Nižný a Vyšný Čaj, Olšovany , Bohdanovce , Košická Polianka, Trstany a čiastka v Krásné nad Hornádom. Také vlastnil území v sousedství vsí Vyšný a Nižný Čaj v Abovské stolici a Šarišské Lužniaky v Šarišskej stolici.\n\nNení známo odkdy a za jakých okolností získali předkové Dominika, syna Lacka, do vlastnictví Nižný Čaj. Jedině víme, že v roce 1270 v popisu panství hradu Füzér (ten je už na maďarské straně v blízkosti jezera Izra), patřilo území Skároš, sousedící s panstvím Füzér, Mikulášovi, synovi Aby, který byl dědem Dominika, syna Lacka. Je známo i to, že Mikuláš, syn Aby se roku 1290 uvádí s predikátem z Olšovian (de Elswa), kde musel mít sídlo. Je tedy více než pravděpodobné, že už v tom čase vlastnil i obce Nižný a Vyšný Čaj, které s Olšovany přímo sousedí. Historik Branislav Varsik nepochybuje, že obě obce existovaly již ve 13. století. Dominik, syn Lacka, měl však dcery a žijící manželku a těm náleželo dědictví, tzv. \"dievčenská štvrtina\". Vilém Drugeth byl proto roku 1337 po delším sporu nucen vrátit tři obce. A tak Klára, dcera Dominika, získala Olšovany a Klára, vdova po Dominikovi, získala Nižný Čaj. Pani Magic, dcera Lacka a sestra Dominika, získala Vyšný Čaj.\n\nO osudu Vyšného Čaje po roce 1337 není nic známo. Až k roku 1427 byly obě vsi (Vyšný i Nižný Čaj) v rukou vdovy po Šimonovi. Soupis z roku 1553 udává, že ve Vyšném Čaji bylo 5 port, čili usedlostí. Obvykle je zvykem počítat s minimálně 5 lidmi na jednu usedlost, což by značilo přibližně 25 obyvatel. K roku 1564 tu bylo 5 a 1/2 porty. Desátkový soupis z roku 1565 vykazuje, že ve Vyšném Čaji žilo 10 sedláků a 3 želiari (chalupníci). Z těchto obyvatel měli jen tři jména slovanského původu, dva maďarského a ostatní nejistého původu. Desátkový registr z roku 1577 udává, že tu žilo 13 sedláků. Mísilo se tu tedy obyvatelstvo slovenské, maďarské a možná i německé. Soupis z roku 1598 uvádí, že ve Vyšném Čaji bylo 12 domů.\n\nV 16. století zde sloužili maďarští kalvinističtí kazatelé, což mělo značný vliv na vývoj národnostního cítění vesničanů. Roku 1577 zde sloužil kalvinistický kazatel Šimon Enizkei. V důsledku povstání, moru a jiných epidemií v 17. a 18. století tu došlo ke značnému vylidnění. V roce 1715 byli ve Vyšném Čaji jen čtyři poddaní sedláci. Po roce 1720 sem začalo přicházet nové obyvatelstvo. Soupis církví a farářů z roku 1746 udává, že se tu mluvilo zhruba půl na půl slovensky a maďarsky. Podle vyznání tu žilo 14 římských a 3 řečtí katolíci, 5 luteránů, 15 kalvinistů a 13 dětí (celkově 50 obyvatel). V roce 1851 žilo v obci 162 římských katolíků, 100 kalvinistů a 15 židů. Tehdy to byla převážně slovenská obec a měla již 277 obyvatel. Roku 1930 tu žilo 315 Slováků, 31 Maďarů a 9 cizinců, celkově 354 vesničanů. V roce 1961 byla ves spojena s okolím asfaltovou silnicí.\n\n"}
{"id": "227063", "url": "https://cs.wikipedia.org/wiki?curid=227063", "title": "Lombardština", "text": "Lombardština\n\nLombardština je románský jazyk, respektive skupina gallo-italských dialektů, používaný v Itálii a ve Švýcarsku.\n\nEncyklopedie jazyků Evropy uvádí, že dnes se dialekty lombardštiny mluví ve střední části údolí Pádu a přilehlé části Alp už velmi zřídka. Nicméně v roce 1987 z celkového počtu 8 mil. obyvatel Lombardie mluvilo dialektem v rodině 43,7% obyvatel.\n\n"}
{"id": "227066", "url": "https://cs.wikipedia.org/wiki?curid=227066", "title": "Nižný Čaj", "text": "Nižný Čaj\n\nNižný Čaj (maďarsky \"Alsócsáj\") je obec na východním Slovensku v okrese Košice-okolí.\n\nPravá strana řeky Olšavy, kam patří i obec Nižný Čaj, byla osídlená už v 9. a 10. století. První písemná zpráva o Nižném Čaji pochází z roku 1335. V té době obec spolu s Vyšným Čajem patřila jedné větvi rodu Aba, jejímž posledním žijícím dědicem byl Dominik, syn Lacka, jenž se označoval predikátem z Trsteného pri Hornáde (de Nassad), jelikož tam měl své sídlo. Podle zmínky z roku 1335 teda víme, že tehdy již existovaly obce Vyšný Čaj a i Nižný Čaj jako plně vyvinuté vsi.\n\nPodle soupisu dle vyznání je známo, že v roce 1746 obývali Nižný Čaj Maďaři i Slováci, avšak maďarština zde dominovala. V letech 1880 – 1900 se mnozí obyvatelé obce vystěhovali. V letech 1938 – 1945 byla obec připojená k Maďarsku.\n\nPopis znaku obce Nižný Čaj: v modrém poli v stříbrně vzájemně přivráceny krojidlo s radlicí, zprava doprovázeny klínem (otkou) zaraženým do zaobleného zlatého pažitu.\n\nPečeť obce pochází z roku 1784. Měla kruhopis \"SIGIL POS A CSAJ 1784\". Současná pečeť znázorňuje obecní znak s názvem obce.\n\nVlajka obce Nižný Čaj se skládá z devíti podélných pruhů v barvách modré, žluté, modré, bílé, modré, žluté, modré, bílé a modré. Má poměr stran 2:3 a ukončená je třemi cípy, to jest dvěma sestřihy, sahajícími do třetiny listu.\n\nFarní úřad měla obec v Nižné Myšli, kde býval i jezuitský klášter. Do roku 1926 měli věřící k dispozici jen dřevěnou zvonici. V tom roce byl postaven kostel Ježíše Krista Krále, který byl částečně opraven roku 1947. Poslední oprava se konala v roce 1995. V roce 2001 se při sčítaní lidu hlásilo k římskokatolické církvi 187 obyvatel.\n\nZdejší kalvinisté patří pod mateřský sbor (matkocirkev) Bohdanovce. V obci se nachází pouze zvonice postavená v 80. letech 20. století. Do té doby tu stála jen dřevěná zvonice. K reformované církvi se v Nižném Čaji hlásí 47 osob.\n\nEvangelíci se do obce přistěhovali na přelomu 19. a 20. století, pravděpodobně ze Svinice či z oblasti v okolí řeky Topľa (obce Soľ a Komárany). Patří pod mateřský sbor (matkocirkev) Košice staré mesto. V současnosti se k ní v obci hlásí 13 obyvatel.\n\nŘečtí katolíci z Nižného Čaje patří pod farnost Sady nad Torysou část Zdoba. Jejich počet je nepatrný, dříve byli početnější. K tomu došlo kvůli násilné likvidaci této církve totalitním režimem ČSSR v roce 1950, kdy se věřící museli stát pravoslavnými.\n\nV roce 1929 zde byl z podnětu 16 občanů založen dobrovolný hasičský sbor. Předsedou byl zvolen Ján Pereš. Ke dni 5. června 1955 získali motorovou stříkačku. V 60. – 80. letech se hasičský sbor zúčastňoval různých hasičských soutěží pod vedením Vincenta Kľučára.\n\nObec Nižný Čaj\n"}
{"id": "227067", "url": "https://cs.wikipedia.org/wiki?curid=227067", "title": "Kuchař (Vysoký Újezd)", "text": "Kuchař (Vysoký Újezd)\n\nVesnice Kuchař je součástí obce Vysoký Újezd v okrese Beroun, kraj Středočeský. Obec leží na křižovatce silnic z Vysokého Újezdu do Třebotova a z Rudné do Mořiny. Vesnice leží v nadmořské výšce 380 m. Na sever od ní se nachází les Březná (83,44 ha, státní).\nVětšina místních domků je vystavěna kolem trojúhelníkovité návsi (17 arů), na západ od ní je část zvaná V Chaloupkách, na jihozápadě část nazývaná V Ouvozích. Rozloha vesnice je 311,6 ha a žije v ní cca 110 obyvatel.\n\nPrvní písemná zmínka o vesnici pochází z roku 1417.\n\nV roce 1985 při zasedání národního výboru bylo dohodnuto sloučit obce Kozolupy, Kuchař, Lužce a Vysoký Újezd. Lužce se pak v roce 1990 odloučily.\n\nNázev obce pochází z toho, že jde o ves darovaná královskému kuchaři z Karlštejna. Údajně ji daroval přímo Karel IV.\n"}
{"id": "227068", "url": "https://cs.wikipedia.org/wiki?curid=227068", "title": "Reventador", "text": "Reventador\n\nStratovulkán Reventador je nejaktivnejší z řetězu vulkánů ležících v Ekvádoru. 3562 m vysoká, převážně andezitová sopka se tyčí nad Amazonskou pánví. Vrchol sopky tvoří menší kaldera tvaru písmene „U“.\n\nOd první doložené erupce v roce 1541 sopka eruptovala více než 25 krát. Většinou se jedná o explozivní erupce s produkcí početných lávových proudů, pyroklastických proudů, laharů a mračen popela, které jsou pozorovatelné až z Quita. Protože se sopka nachází v řídce obydlené oblasti, erupce většinou způsobují jen materiální škody. Poslední velká erupce se odehrála v letech 2002-2003, kdy sopka od 3. listopadu 2002 do 10. ledna 2003 vyprodukovala 36 mil. m lávy, 8 km dlouhé pyroklastické proudy a mrak popela, který vystoupal do výšky až 17 km.\n"}
{"id": "227070", "url": "https://cs.wikipedia.org/wiki?curid=227070", "title": "Vysoký Újezd (okres Hradec Králové)", "text": "Vysoký Újezd (okres Hradec Králové)\n\nVysoký Újezd (známý též jako \"Vysoký Újezd nad Dědinou\", ) je obec v okrese Hradec Králové, kraj Královéhradecký. Žije zde obyvatel.\n\nPrvní písemná zmínka o obci pochází z roku 1369.\n\nNejcennější památkou obce je kostel svatého Jakuba Většího. Jedná se o románský kostel z druhé poloviny 12. století, který patří k nejstarším stavbám svého druhu ve východních Čechách.\n\nV době pobělohorské během slezských válek emigrovaly z náboženských důvodů celé rodiny, a to pod ochranou vojska pruského krále Fridricha II. Velikého do Pruského Slezska. Hromadnou emigraci nekatolíků zpočátku organizoval Jan Liberda a zprostředkoval ji generál Christoph Wilhelm von Kalckstein. V Čechách zahrnovaly jezuitské metody rekatolizace povinnou docházku na katolické bohoslužby, podrobování se kontrolám z řad duchovních i světských úředníků, odpírání souhlasu vrchnosti k uzavírání sňatků atd. Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Rodičům protestantů mohly být odebrány děti a předány do péče katolickým opatrovníkům.\n\nJan Hovorka z Jeníkovic patřil v roce 1732 k vůdčím osobnostem opočenského hnutí. Dne 16. září 1732 žádal na zámku v Opočně jménem nekatolíků o povolení užívat kostel sv. Jakuba v Újezdě nad Dědinou pro evangelické bohoslužby. Jan Hovorka vykládal při shromážděních biblické texty a zapisoval si jména těch, kteří se chtějí hlásit k evangelickému vyznání. Proto byl v roce 1732 uvězněn v Hradci Králové a v září odsouzen k pěti letům nucených prací. 20. ledna 1736 podepsal (pod tlakem) odvolání. V únoru 1742 emigroval Jan Hovorka s celou svou rodinou do válkou zničeného městečka Münsterberg v Pruském Slezsku - prvního útočiště českých exulantů. Významným zdrojem informací jsou biografie exulantů uložené v archivu Jednoty bratrské v Herrnhutu (Ochranov), Německo. Nejdostupnější informace jsou v knihách Edity Štěříkové (včetně zdrojů a údajů z matrik). Potomci českých exulantů žijí v Německu, Polsku, USA, Kanadě, Austrálii i jinde ve světě. Jsou spojeni prostřednictvím Exulant (spolek). \n\n\n"}
{"id": "227075", "url": "https://cs.wikipedia.org/wiki?curid=227075", "title": "Teaser", "text": "Teaser\n\nTeaser [týzr] (z angl. \"to tease\", otravovat) je krátká (např. třicetisekundová, minutová) upoutávka na film, televizní seriál, popř. jiné audiovizuální dílo (často sestavená ze záběrů hrubého sestřihu – je tedy pravděpodobné, že některé nebo i všechny scény v konečném filmu nebudou), která má za cíl (krom samotného avíza, že daný film/seriál vůbec existuje) nalákat diváka k tomu, aby na daný film přišel do kina nebo se na něj díval v televizi, popř. si koupil jeho DVD či jiné reklamní předměty.\n\nOd trailerů se teasery liší mj. tím, že z chystaného díla prozrazují méně, nejsou tak dokonalé, nemívají příběhovou linii a jejich primárním úkolem je vytvořit pocit očekávání, aniž by divák přesněji zjistil, na co se může těšit.\n\nTrailery se promítají v kinosálech před hlavní projekcí, v televizi, v outdoorových reklamních médiích, v posledních několika letech pronikají i na jiná média jako je Internet či barterové produkty.\n\n"}
{"id": "227078", "url": "https://cs.wikipedia.org/wiki?curid=227078", "title": "Případ Babice", "text": "Případ Babice\n\nPřípad Babice je označení pro události, které souvisely s vraždou tří funkcionářů MNV v Babicích na Třebíčsku v červenci 1951. Podle Státní bezpečnosti (StB) ji provedla protistátní skupina řízená ze zahraničí. Tato vražda pak byla záminkou pro likvidaci a diskreditaci především rolníků a kněží. Byly zatčeny desítky lidí, kteří byli ve vykonstruovaných procesech odsouzeni k vysokým trestům včetně trestů smrti. Na seznamu obětí justičních vražd spojených s babickým případem jsou i tři katoličtí kněží.\n\nDo té doby byly monstrprocesy vedeny proti již dříve organizovaným skupinám (politickým, církevním nebo vojenským). Babické procesy byly pak vedeny proti uměle vytvořeným skupinám a jejich smyslem bylo zastrašení církve a rozvrat selských rodů na západní Moravě.\n\nPo roce 1989 se v médiích objevily spekulace, že celou akci, počínaje založením a organizováním tzv. odbojové skupiny a konče trojnásobnou vraždou, zorganizovala sama StB a samotné vraždění provedl jediný člověk, agent provokatér StB Ladislav Malý. Není ale doloženo, že Ladislav Malý skutečně byl agentem StB.\n\n25. února 1951 navštívil Ladislav Malý svého spolužáka z gymnaziálních studií, P. Jana Bulu, administrátora farnosti Rokytnice nad Rokytnou. Malý byl oblečený v uniformě SNB a tvrdil, že slouží v Břeclavi. Den nato (26. února) svou výpověď změnil a tvrdil, že se vrací ilegálně ze zahraničí, že prodělal výcvik ve Vídni, že má šest společníků a že mají osvobodit z internace a převést do zahraničí pražského arcibiskupa Josefa kardinála Berana.\n\nPozději Malý Bulovi tvrdil, že Berana již unesli a chystají se jej odvézt za hranice, a že se arcibiskup chce před přechodem hranic vyzpovídat. A provést by to měl Bula. Bula Malému nejprve věřil, posléze byl však varován farářem z Jaroměřic nad Rokytnou, P. Janem Podveským, kterého varoval již dříve jeho známý Josef Ošmera, člen KSČ. 28. dubna se Bula setkal s Malým naposledy, žádost Malého odmítl a 30. dubna 1951 byl zatčen. Zatčení P. Buly mělo souvislost se zatýkáním po akci Ladislava Malého v Heralticích. Nešlo tedy o reakci na Bulovo odmítnutí, ale Bulovo jméno se objevilo po prvních zatčeních mezi výslechy. \n\nS podobnou žádostí o spolupráci (ve věci zpovědi Berana) se Malý obrátil i na faráře v Babicích, P. Václava Drbolu. Také Drbola na doporučení Podveského přerušil s Malým veškeré styky a 17. června 1951 byl zatčen. Drbolovo zatčení bylo odůvodněno výpovědí dalšího z kněží, P. Opletala z Moravských Budějovic. \n\nV prvním období pomáhal Malému Drahoslav Němec, od 15. dubna 1951 až do svého zatčení 1. 5. 1951. Od 15. 5. 1951 spolupracoval s Malým Antonín Plichta starší, který byl na útěku před bezpečností. Od 30. května 1951 pomáhal Malému také uprchlý rolník Antonín Mityska. Na konci června 1951 donutil Antonín Plichta k odchodu do ilegality celou svoji rodinu, včetně Antonína Plichty ml., Stanislava Plichty, dcery a ženy. Do té doby s Malým ve skupině nebo samostatně podnikali různé menší akce (sabotáže, zastrašování).\n\nVečer 2. července 1951 se v babické škole sešli funkcionáři místního MNV k poradě. Kolem 22. hodiny a 30. minuty vtrhli do budovy útočníci. Tři ze čtyř funkcionářů (Tomáš Kuchtík, předseda MNV a MO KSČ, Josef Roupec, místopředseda MNV, člen KSČ a Bohumír Netolička, pokladník MNV, člen KSČ – ale měl církevní katolický pohřeb v chrámu sv. Martina v Třebíči v pátek 6. července 1951) byli zastřeleni, jeden (František Bláha, předseda místního akčního výboru Národní fronty, KSČ) byl postřelen. Kuchtík a Roupec byli do roku 1948 členy sociální demokracie.\n\nNa církevním pohřbu Josefa Roupce svévolně promluvil i přítomný komunistický ministr Václav Kopecký, čímž přerušil církevní obřad, načež celebrující páter Jan Podveský odešel od hrobu. Krátce poté byl zatčen za údajnou urážku ministra. Jiné svědectví Josefa Hrůzy hovoří o tom, že promluvil Gríša Spurný, nikoliv Kopecký. Zádušní mše za Bohumíra Netoličku v chrámu páně sv. Martina v Třebíči v sobotu 7. července 1951 se nemohl zúčastnit.\n\nPodle protokolů StB stříleli Ladislav Malý (z pistole) a Antonín Mityska (ze samopalu), zatímco Antonín a Stanislav Plichtovi drželi hlídku před budovou. Balistická expertiza byla provedena – často se traduje opak – a doložila střelbu z pistole i samopalu, nelze již však doložit, kdo z jaké zbraně střílel. \n\nMalý s kolegy odešli do Cidliny u Třebíče (kde se tou dobou skrýval Antonín Plichta st.) a později se ukryli v poli u nedalekých Bolíkovic. Příslušníci SNB výslechem Plichty st. brzy zjistili, kde se Malý s druhy skrývá. Podle úřední zprávy je pak 3. července v poli objevilo letadlo SNB. Při pokusu o zatčení skupiny propukla přestřelka. Nedoložitelně se traduje, že Malý střílel po svých druzích. Při přestřelce zahynuli Ladislav Malý a Antonín Plichta mladší. Stanislav Plichta byl těžce zraněn (zranění blízko páteře, ochrnul). Antonín Mityska byl zraněn lehce.\n\nPřetrvávají legendy o tom, že Malý zásah SNB přežil a že jeho úmrtní list byl zfalšován. Lékař, který v televizním dokumentu \"Moc má jméno šibenice\" zkoumal údajnou posmrtnou fotografii Ladislava Malého, připustil, že osoba na fotografii podle určitých znaků nemusí být vůbec mrtvá. Ludmila Vondráčková, dcera popraveného statkáře Plichty v 90. letech pro televizní reportáž uvedla, že se náhodou setkala s Ladislavem Malým ještě v roce 1954 (kdy teoreticky měl být již tři roky mrtvý), a že on když jí poznal před ní utekl. Taktéž uvedla, že když v roce 1968 náhodou viděla údajnou fotografii mrtvého Malého, vůbec jej nepoznala.\n\nV souvislosti s událostmi v Babicích byli zatčeni mnozí další, například cidlinský občan Ludvík Stehlík, farář z Horního Újezda František Pařil, moravskobudějovický děkan Josef Opletal, Jan Podveský a jeho kaplan Josef Valerián. Kněží Podveský a Valerián byli souzeni na základě výpovědi děkana Opletala. Josef Valerián později vzpomínal, jak se s Opletalem setkal záhy po skončení procesu, Opletal si před ním klekl na zem a omlouval se mu s tím, že jej vyšetřovatelé mučením donutili podepsat prázdné protokoly a poté si do nich napsali zcela co chtěli, a co on vůbec nevypovídal.\nMnoho zatčených bylo zajištěno dávno před babickou vraždou – hajný František Kopuletý, jeho manželka Božena, hajný Antonín Škrdla, Karel Němec a další. Tito lidé s případem v Babicích měli společné jen to, že je Ladislav Malý kontaktoval a oni ho pomáhali ukrýt. \n\nFaráři Pařil a Bula, spolu s Drbolou (který se po mučení doznal i ke spoluúčasti na případu Babice, i když v době střelby byl již tři týdny vězněn) dostali trest smrti a byli oběšeni, trest smrti potkal i mnohé jiné. Popraven byl v roce 1953 i ochrnutý Stanislav Plichta. Mnozí rodinní příslušníci byli nuceně vysídleni na Litoměřicko (státní statky Trnovany a Ploskovice). Tehdejší brněnský biskup Karel Skoupý byl státní mocí donucen Drbolu a Pařila posmrtně degradovat. \n\nV 15 procesech (většina jich probíhala od července 1951 do května 1952) bylo odsouzeno celkem 107 osob. Bylo uděleno 11 trestů smrti a více než 1375 let odnětí svobody. \n\nPopraveni byli:\n\nDegradaci Drboly a Pařila v roce 1999 odvolal nový brněnský biskup Vojtěch Cikrle. V roce 1968 byli otcové Podveský a Valerián rehabilitováni. P. Jan Bula je kandidátem na blahořečení.\n\nV roce 1956 vydala Mladá fronta propagandistickou verzi události pod názvem \"Stopy vedou k Mrákotínu\"; autorem byl Bohumír Polách. V sedmdesátých letech byl podle babického případu natočen 10. díl seriálu Třicet případů majora Zemana s názvem \"Vrah se skrývá v poli\". Stejně jako celý seriál je i tento díl poplatný době vzniku a skutečnost je v něm značně zkreslena. Babicím se věnoval ještě díl \"Štvanice\", který měl zpochybňovat rehabilitace během roku 1968. Rehabilitace se snažil zpochybnit i televizní \"dokument\", pojmenovaný \"Vražda na pokyn\", natočený v roce 1970 režisérem Miroslavem Hladkým. V tomto snímku šlo o rekonstrukci případu na základě oficiálního komunistického výkladu a o urážení lidí, které babický případ postihl (ve snímku se objevily záběry na texty jejich rehabilitačních žádostí, doplněné znevažujícím komentářem). V roce 1972 byl natočen film \"Cesty mužů\", který sice s babickým případem dějově vůbec nesouvisí (děj filmu je zcela vymyšlen, pojednává o likvidaci \"protistátní skupiny\", zabraňující kolektivizaci na anonymním venkovském okrese kdesi v Čechách), ale v jedné ze scén jsou použity autentické fotografie, pořízené v babické škole po zastřelení funkcionářů MNV. \n\nV roce 1981 vyšla kniha Oty Holuba \"Vlčí komando\", po roce 1990 pak mnoho knih zachycujících vzpomínky aktérů případu. Začátkem 90. let byl pořízen videozáznam vzpomínek dvou kněží, kteří byli do případu zataženi, Jana Podveského a Josefa Valeriána. Oba se shodli v mínění, že celá akce byla provokací v režii StB, (Podveský po zatčení Václava Drboly spravoval ex currendo babickou farnost a mimo jiné pohřbíval zastřeleného Josefa Roupce, Valerián byl tehdy jeho kaplanem) kterou měli být zastrašeni zemědělci, vzdorující kolektivizaci a držící se katolické víry. \n\nV roce 2016 byla v Lukově otevřena Pamětní síň pátera Jana Buly. Od 90. let začal probíhat beatifikační proces kněží Jana Buly a Václava Drboly. Jeho diecézní fáze byla ukončena v roce 2015 a beatifikační akta byla postoupena do Říma ke konečnému rozhodnutí.\n\n\n\n"}
{"id": "227081", "url": "https://cs.wikipedia.org/wiki?curid=227081", "title": "Eminence", "text": "Eminence\n\nEminence (latinsky eminentia) je titul a oslovení kardinálů a velmistra řádu Maltézských rytířů.\nHistorie tohoto titulu spadá do období třicetileté války, kdy jeho zavedením zdůraznil papež Urban VIII. politické a společenské postavení kardinálů. Význam tohoto kroku spočíval především v zařazení tohoto titulu ihned za titul panovníka, což dlouhodobě posílilo společenské postavení kardinálů, což spolu s dalšími opatřeními zvýšilo politický vliv církve.\n\nRoku 1630 tento titul přidělil papež Urban VIII. velmistrům řádu Maltézských rytířů, čímž se snažil posílit svůj (resp. papežův) vliv na tento řád.\n\nTitul se používá s předsunutým přivlastňovacím zájmenem \"jeho\" a obě části titulu se mají psát s velkým písmenem na začátku, např. \"Jeho Eminenci, kardinálu ...\" nebo v oslovení \"Vaše Eminence, pane kardinále ...\".\n"}
{"id": "227088", "url": "https://cs.wikipedia.org/wiki?curid=227088", "title": "Kirnberger", "text": "Kirnberger\n\nKirnberger může být:\n"}
{"id": "227094", "url": "https://cs.wikipedia.org/wiki?curid=227094", "title": "Claim (reklama)", "text": "Claim (reklama)\n\nClaim je v marketingu slogan (motto, heslo), které se pojí s produktem a obecně řečeno tvoří jeho image. Claim je krátký, pokud možno nápaditý, měl by být i dobře zapamatovatelný, aby u konzumentů vytvořil spojení, které po vyslovení claimu vyústí ve vybavení si produktu. V marketingové komunikaci existují osvědčená pravidla o tom, kde a jak se může nebo má claim objevit, například:\n\n\nJako příklad vydařeného claimu a jeho komunikace, můžeme zmínit např. výrobek „\"Vanish – skvrn a špíny se zbavíš“\" jako velmi dobrý příklad nápaditého, snadno zapamatovatelného\na atraktivního claimu, který popisuje účinek produktu.\n\n"}
{"id": "227099", "url": "https://cs.wikipedia.org/wiki?curid=227099", "title": "The Chancers", "text": "The Chancers\n\nThe Chancers byla česká kapela s mezinárodním obsazením fungující od roku 1998 do roku 2018. Hrála především hudbu ve stylu ska, reggae a punk.\n\n\n\n\n\n"}
{"id": "227100", "url": "https://cs.wikipedia.org/wiki?curid=227100", "title": "Aktuální větné členění", "text": "Aktuální větné členění\n\nAktuální členění větné (též aktuální členění výpovědi, zkratka AČV; někdy kladeno synonymně i s termínem funkční větná perspektiva (\"functional sentence perspective\", FSP), kterým se ale někdy označuje jen pojetí tzv. brněnské školy (Jan Firbas), německy \"Thema-Rhema-Gliederung\") je základní princip určující pořadí větných členů v jazycích s tzv. volným (flexibilním) slovosledem (např. v češtině). Projevuje se v něm záměr a výpovědní perspektiva mluvčího. Poprvé o něm, jako o funkční perspektivě větné, mluví Vilém Mathesius. Podle některých autorů je jednou z jazykových univerzálií.\n\nFlektivní a aglutinační jazyky vyjadřují syntaktické vazby mezi jednotlivými větnými členy především pomocí bohatství různých slovních tvarů, které jsou výsledkem skloňování a časování. Ohýbání pak umožňuje tzv. volný pořádek slov (slovosled). To znamená, že není dáno pevné pořadí větných členů, ale naopak je možné pružně vytvářet věty, kde jsou větné členy řazeny v různém pořadí. Toto pořadí však v konkrétních větách (tj. jejich aktuální členění) není libovolné, ale je určováno kontextovými vazbami, důrazem a celou škálou významových rozdílů.\n\nMůžeme tedy dostat různé varianty vět, které se liší pořadím větných členů. U každé věty lze najít právě jednu neutrální, bezpříznakovou podobu.\n\nPro účely aktuálního členění se v každé větě rozlišují téma (T) a réma (R), případně tzv. tranzit (přechod), který téma s rématem spojuje a bývá zpravidla vyjádřen slovesným výrazem, a kulisa, která vypovídá o okolnostech, za nichž se výpověď děje.\n\nTéma (východisko, angl. topic) je kontextově zapojené a vyjadřuje skutečnosti, které jsou známé (např. z předchozího textu).\n\nRéma (jádro výpovědi, ohnisko, angl. comment, focus) vyjadřuje nové skutečnosti, kontextově nezapojeno. Réma poznáme podle toho, že je možné se na něj zeptat.\n\nPříklad:\nDiatéma bývá někdy určováno zvlášť od vlastního tématu. Mluvíme o něm v případech, kdy je téma sice kontextově zapojeno, ovšem je rozvité, a tedy přináší nové informace.\n\nPříklad:\nVe výjimečných případech se východisko a jádro výpovědi nemusí s tématem a rématem krýt.\n\nPříklad:\n\nPočátková výpověď je označení první části výpovědi na začátku sdělení, která formálně odpovídá tématu, ale není (a na začátku sdělení ani nemůže být) situačně zakotvená. V následujících příkladech je označena jako (-).\n\nMůže být vyjádřena třemi způsoby:\n\nKoncová výpověď je také specifickou částí textu. Mnohdy se totiž v závěru neobjevují nové informace a dochází spíše ke shrnutí či opakování již řečeného (mohli bychom pak mluvit o tématu). V případě koncových formulí pak nelze téma či réma určovat (např. „S pozdravem“, „V Praze dne 7.11.07 (podpis)“).\n\n\nTematizace rématu bývá v komunikaci nejčastější – réma první věty se při něm stává tématem věty následující:\nPrůběžné téma se ve výpovědích opakuje a dodáváme pouze nové réma:\nRozštěpení tématu vystihuje stav, kdy se téma štěpí do několika výpovědí:\n\nV neutrálním sdělení stojí téma na začátku a réma na konci věty. Takovýto slovosled je bezpříznakový a označuje se jako objektivní.\n\nChce-li ovšem mluvčí vyjádřit důraz, je možné přesunout réma na začátek věty. Jedná se o tzv. subjektivní slovosled, který je v ústním projevu provázen patřičnou prozódií s umístěním intonačního centra a důrazu na réma.\n\nPříklad:\n\nSlovosled, který je v běžném kontextu považován za objektivní, se může v jiném kontextu stát subjektivním:\n\nBez kontextu, kterým by téma bylo určeno, v izolované větě, může být nemožné réma a téma rozeznat. Věta pak při stejném slovosledu může potenciálně nést i více významů, díky možnosti subjektivizace se stává nejednoznačnou:\n\nPro vyloučení nejednoznačností, zejména v odborném textu, je třeba:\n\nJednotlivé výrazy ve výpovědi se také liší svou výpovědní dynamičností. Tím rozumíme, že rozvíjejí sdělení různou měrou. Tendence v češtině je taková, že výpovědní dynamičnost narůstá zleva doprava – výrazy na konci věty mají zpravidla větší informativnost, přinášejí více nových informací. V běžné komunikaci však často dochází (např. vlivem větného přízvuku) k odchylkám.\n\nProtože angličtina nemá volný slovosled, dochází v případě, že tématem je předmět a rématem podmět, ke změně slovesného rodu, aby mohl být slovosled přizpůsoben, např:\n\n\"The dog (T) killed a cat (R).\"\n\n\"The cat (T) was killed by a dog (R).\"\n\nNěkteré jazyky, např. japonština, korejština nebo ajmarština, používají k identifikaci tématu a rématu zvláštní částice, např. ajm.:\n\n\"Tatax (T) utaruw (R) sari\" \"Otec jde domů.\"\n\n\"Tataw (R) utarux (T) sari\" \"Domů jde otec.\"\n\nJe vidět, že v obou větách je zachováno pořadí větných členů SOV.\n\n\n"}
{"id": "227101", "url": "https://cs.wikipedia.org/wiki?curid=227101", "title": "Závorky", "text": "Závorky\n\nZávorky jsou interpunkční znaménka používaná v textu nejčastěji pro vyznačení vsuvek nebo vět vložených komentujících hlavní větu. Používají se zpravidla ve dvojicích levá–pravá, anebo jednostranně jako svorky nebo v označení číslovaných seznamů, např. 1), 2), 3).\n\nExistuje 5 druhů (tvarů) závorek, které se liší užitím a významem, zejména v oblastech jejich nejstrukturovanějšího užití, např. v matematice a programovacích jazycích, zatímco v běžném textu více záleží na rozhodnutí pisatele a často je lze nahradit jinými interpunkčními znaménky.\n\n\n\nV počítačovém zpracování (obecně dat, nejen u zdrojových kódu) se používají pro určení vnoření, tj. hierarchické struktury, i obecnější konvence. Nejjednodušší jsou zdvojené nebo ztrojené závorky, i zde na <nowiki>wikipedii</nowiki>. Jako závorky slouží libovolné (konvencí, normou, syntaxí) spárované symboly, např. begin a end v Pascalu/Delphi, v html a xml tagy <html> a </html> a v LaTeXu \\begin{document} a \\end{document} vedle \\left{ \\{ } a \\right{.}.\n\nZobecnění závorek jsou distfixní operátory.\n\n\n"}
{"id": "227104", "url": "https://cs.wikipedia.org/wiki?curid=227104", "title": "Chotovinský potok", "text": "Chotovinský potok\n\nChotovinský potok, posledních 6 km také zvaný Kozský potok, je potok ve Středočeském a Jihočeském kraji, pravostranný přítok řeky Lužnice, který odvodňuje malé území na jihu okresu Benešov a severovýchodní část okresu Tábor. Přivádí k Sezimovu Ústí vody od severu (od Chotovin) a východu (od Turovce). Délka toku činí 32 km. Plocha povodí měří 213,6 km².\n\nPramení jako Chotovinský potok zhruba 15 km severně od Tábora u vsi Lažany. Po větší část své cesty teče zhruba jihovýchodním směrem přes Hoštice, Podolí (nad touto vsí protéká velkým \"Podolským rybníkem\"), za vsí Vřesce přijímá zprava Jeníčkolhotský a zleva Ratibořský potok, u osady Stříbrné Hutě míjí přírodní památku Stříbrná Huť s výskytem chráněné mokřadní rostliny ďáblíku bahenního, obrací svůj běh k jihozápadu a protéká Zárybničnou Lhotou. Krátce nato, na zhruba 25. km od svého počátku, přibírá zprava Stříbrný a zleva Turovecký potok. Od tohoto soutoku po zbývajících 6 km nese označení Kozský potok, i když názvu Chotovinský se pro celý tok také užívá. Potok dále míjí \"Kozský mlýn\", za nímž nad levým břehem stojí zřícenina Kozí Hrádek, památná pobytem Mistra Jana Husa, o kilometr níže, krátce před Sezimovým Ústím přijímá zleva vody z rybníků \"Jezero\", \"Starý Kravín\" a \"Lišák\" a také z \"Lučního rybníku\" a \"Nového Kravína\". Na samém okraji města Sezimovo Ústí je k jihu obrácená stráň na pravém břehu Kozského potoka kvůli výskytu chráněných teplomilných druhů rostlin, hmyzu a plazů vyhlášena jako přírodní památka Luna. Potok v těchto místech míří západním směrem nad Sezimovo Ústí II., dále pod železniční trať Tábor – České Budějovice a k silnici E55, před ní se stáčí na jih a asi po 500 m se prudce otočí vpravo do Sezimova Ústí I. Za vilou, rozsáhlým parkem a zahradou s hrobkou druhého prezidenta ČSR dr. Edvarda Beneše se zprava vlévá do Lužnice. \n\n"}
{"id": "227105", "url": "https://cs.wikipedia.org/wiki?curid=227105", "title": "Poselství ze Stínadel", "text": "Poselství ze Stínadel\n\nPoselství ze Stínadel je kniha Josefa Červinky – Grifina z 80. let 20. století. Jedná se o jeden z pokusů navázat na stínadelskou trilogii Jaroslava Foglara.\n\nPůvodní verze knihy byla napsána ještě před tím, než vyšlo Tajemství Velkého Vonta. Po jeho přečtení autor Poselství přepsal a učinil z něj tzv. 4. díl stínadelské trilogie. Samotný Jaroslav Foglar se ještě před smrtí pokusil napsat svůj vlastní finální příběh, pracovně označovaný \"Budou se Stínadla bourat?\" nebo také \"Kdo byl Jan Tleskač?\"\n\nPříběh začíná tím, že se Rychlé šípy ze zašifrované zprávy Otakara Losny dozvědí, že mu byl ukraden hlavolam Ježek v kleci. Pustí se tedy do pátrání po zloději a například zjistí, jak to bylo s Janem Tleskačem. Bojují proti „smrtce“ a komínem utečou z uzavřené místnosti, kde je bomba.\n\nPodle románu byl roku 1996 natočen stejnojmenný amatérský film Karla Hrivňáka – Eskalíka o 153 minutách. Vedle toho, že jde o jeden z dalších originálních pokusů o zobrazení Stínadel, je film zajímavý také tím, že se na jeho vzniku podíleli téměř výhradně bývalí členové vontských organizací z přelomu 80. a 90. let 20. století.\n\n"}
{"id": "227107", "url": "https://cs.wikipedia.org/wiki?curid=227107", "title": "Uctívači ginga", "text": "Uctívači ginga\n\nUctívači ginga je fiktivní sdružení ve Stínadlech ze stínadelské trilogie Jaroslava Foglara. Jako odznak mají list vzácného stromu gingo (jinan dvoulaločný, neboli Ginkgo biloba). Scházejí se v zahradě, kde gingo roste. Uctívače ginga založil Štěpán Mažňák, později však odstoupil z vedoucí funkce. Uctívačům velí náčelník a pětirada.\n\nUctívači ginga v původním Foglarově příběhu však mají vysloveně okrajový charakter, který Foglar už dále nerozvíjel. Na Foglara navázal Svatopluk Hrnčíř, který o nich napsal trilogii. Hlavními postavami už zde nejsou Rychlé šípy – ani nemohou být, příběh je od původních vzdálený cca 50 let.\n\nTrilogie se skládá z těchto dílů:\n"}
{"id": "227108", "url": "https://cs.wikipedia.org/wiki?curid=227108", "title": "Düsseldorfer EG", "text": "Düsseldorfer EG\n\nDüsseldorfer EG (celým názvem: Düsseldorfer Eislauf-Gemeinschaft) je německý klub ledního hokeje, který sídlí ve městě Düsseldorf ve spolkové zemi Severní Porýní-Vestfálsko. Založen byl v roce 1935. V letech 2001–2012 působil pod názvem DEG Metro Stars. Německým mistrem se stal v letech 1967, 1972, 1975, 1990, 1991, 1992, 1993 a 1996. Německý pohár vyhrál v roce 2006. Od sezóny 2000/01 působí v Deutsche Eishockey Lize, německé nejvyšší soutěži ledního hokeje. Klubové barvy jsou červená a žlutá.\n\nSvé domácí zápasy odehrává v hale ISS Dome. Nachází se v Düsseldorfu v Německu. Je to nová (otevřena 2006) multifunkční hala pro 13 400 diváků. Kromě hokeje zde sídlí i basketbalový klub\n\nZdroj: \n\n\n\n\nZdroj: \n\n\n\nZdroj: \n\nZdroj: \n\n\n\n"}
{"id": "227115", "url": "https://cs.wikipedia.org/wiki?curid=227115", "title": "Trubka", "text": "Trubka\n\nTrubka (pro českou etymologii viz) je dechový žesťový nástroj, ze všech v současnosti používaných žesťových nástrojů dosahuje vůbec nejvyšších tónů (nepočítaje její menší variantu, piccolo trubku). Má široké využití prakticky ve všech hudebních žánrech – v klasické hudbě, jazzu, popu, latinskoamerické hudbě aj.\n\nZáklad trubky tvoří mosazné trubice ohnuté do tvaru připomínajícího spirálu. Její první část (směrem od nátrubku) je válcového tvaru (64 cm), druhá část je kónická (67,5 cm), trubice celkově neměří více než 132 cm. Zvuk vzniká foukáním vzduchu do nátrubku přes sevřené rty, které mají podobnou funkci jako plátek u dřevěných nástrojů – rozechvívají sloupec vzduchu v nástroji, čímž vzniká zvuková vlna šířící se dále do nástroje fungujícího jako rezonátor. Tón nástroje se mění primárně změnou nátisku (změnou napětí rtů a tlaku vzduchu) – takto lze na trubku zahrát řadu alikvotních tónů (viz sekce prstoklad).\n\nOddělitelnou, ale nezbytnou součástí trubky je nátrubek, jehož tvar má veliký vliv na barvu tónu nástroje (stejně jako u ostatních žesťových nástrojů).\n\nHráč může měnit výšku tónu nátiskem, což ale umožňuje hraní pouze řady alikvotních tónů. Současné trubky jsou chromatické, čili umožňují hru všech dvanácti tónů ve chromatické stupnici. To je možné díky třem různě dlouhým přípojným trubicím naletovaným uprostřed ozvučné trubice; každá přípojná trubice má svůj ventil ovládaný klapkou. Při stisku klapky se otevře přípojka, vzduch začne proudit i přes přípojnou trubici, celková délka ozvučné trubice se tím zvětší a tón nástroje se o určitý interval sníží. V současnosti se používají dva typy ventilových systémů, nástroje se kromě ventilů mírně liší i ve tvaru trubice.\n\nSystém otočných ventilů patentoval Josef Riedl ve Vídni v roce 1832. Tento nástroj se někdy nazývá jako \"německá trubka\", používá se především v Německu a Rakousku (obrázek viz vpravo dole). Zmáčkne-li se klapka, pootočí se také otvor a zapojí tak další trubici do okruhu výdechového proudu. Německá trubka je celkově kóničtější, což má určitý vliv na barvu tónu. Tento typ trubky s oblibou obsazovali do svých symfonických děl němečtí skladatelé 19. století, pro věrné ztvárnění těchto kompozic je tedy vhodné obsadit žesťovou sekci právě těmito nástroji.\n\nSystém pístových ventilů vznikl v roce 1814 a v roce 1839 jej v Paříži vylepšil François Périnet. Tento systém je mechanicky jednodušší než otočné ventily a je celosvětově používanější (včetně českých zemí). Nástroj je někdy označován jako \"jazztrubka\" – tento název vznikl v oblastech, kde byl běžněji používán systém otočných ventilů a posluchači se s nástrojem opatřeným svislými ventily setkali prvně až v tanečních a jazzových orchestrech. Je však třeba si uvědomit, že tento typ nástroje je starší než jazz samotný. Fotografie viz infobox vpravo nahoře.\n\nHráč může měnit tón trubky nátiskem, čímž dokáže vyloudit z nástroje řadu alikvotních tónů (viz řada tónů „OPEN“ ve schématu dole, notace je in C). Trubka patří mezi tzv. \"poloviční nástroje\" – kvůli její relativně úzké menzuře na ní sice není technicky možné zahrát první harmonickou frekvenci, tzv. fundamentál (na schématu by byl fundamentál malé c), trubka ale naopak snáze dosahuje vyšších alikvotních tónů než je tomu u nástrojů se širší menzurou. Příkladem tzv. \"celých nástrojů\", čili žesťových nástrojů s relativně širší menzurou, na které je možné zahrát i první harmonickou frekvenci, je pozoun.\n\nUváděný psaný tónový rozsah trubky končí na c³ (čili 8. harmonická frekvence), je však často rozšiřován zejména jazzovými hráči, kteří nátiskem dosahují až 16. harmonické frekvence.\n\nAby bylo na trubku možné zahrát nejen alikvotní tóny, ale všech dvanáct tónů chromatické stupnice, jsou na trubce přiletované klapkami ovládané přídavné trubice, které prodlouží proud vzduchu a sníží tak tón nástroje o určitý interval.\n\nPrvní klapka snižuje tón nástroje o velkou sekundu (2 půltóny), druhá o malou sekundu (1 půltón) a třetí o malou tercii (3 půltóny), kombinacemi těchto tří klapek lze dosáhnout všech dvanácti tónů v rozmezí oktávy. U některých typů piccolo trubek se objevuje i čtvrtá klapka, která snižuje tón o čistou kvartu (5 půltónů), což umožňuje jistější hru nižších tónů.\n\nSchéma nahoře zobrazuje všechny dosažitelné tóny na trubku. Tóny v závorkách jsou o něco nižší než by měly být v rovnoměrně temperovaném ladění, zní falešně a hráči se jich snaží vyvarovat. Některé tóny jdou zahrát i více způsoby, například c² lze zahrát bez použití klapek (jako 4. harmonická frekvence) nebo jako 5. harmonická frekvence e² se stisknutou 2. a 3. klapkou (snížení tónu o 1 + 3 = 4 půltóny). Při současném stisku 1. a 2. klapky (2 + 1 = 3 půltóny) je intonace nástroje nepatrně vyšší, než při stisku samotné 3. klapky (3 půltóny).\n\nNejběžnějším typem trubky je trubka in B, časté je také ladění in C, již méně obvyklé jsou trubky in D, Es, F, G nebo A. V dřívějších dobách ještě nástroje nebyly chromatické a pro každou tóninu bylo nutné používat trubku v jiném ladění. Dnes je již možné hrát všech 12 tónů v oktávě a trumpetisté používají pro různé tóniny pouze jeden typ trubky; hráči jsou zvyklí transponovat původní part psaný pro nástroj v jiném ladění. Další důležité typy trubek jsou:\n\nTrubka nesmí být zaměňována s kornetem, který má kóničtější a vícekrát zahnutou trubici, což mu dává o něco jemnější zvuk. Oba nástroje mají stejně dlouhou trubici (a z toho vyplývající stejný tónový rozsah), jsou shodně laděny in B, takže skladby pro trubku se dají hrát i na kornet a obráceně.\n\nDalší příbuzný nástroj – křídlovka, má ještě více kónickou trubici, což jí dává ještě bohatší zvuk. Pro lepší intonaci nižších tónů se u ní občas objevuje čtvrtá klapka.\n\nTrubka, podobně jako ostatní žesťové nástroje, má svůj původ v hraní na zvířecí rohy či duté zvířecí kosti. Primitivní trubky se objevily již ve starověku, původně měly spíše jiné funkce než čistě hudebně-estetické: povzbuzovaly odvahu útočících vojsk či doprovázely slavnostní okamžiky jako příchod panovníka. Tyto trubky se již vyráběly uměle z mědi, stříbra a též ze dřeva. Příkladem starověkého předchůdce moderní trubky je římská tuba.\n\nVe středověku měla trubka důležitou úlohu při zahajování rytířských turnajů, oslavách vítězů apod. Od 17. století má své místo i v orchestrální hudbě, nejvýznamněji se uplatnila v dílech J. S. Bacha a G. F. Händela. Trubky měly původně rovnou trubici, která byla však kvůli své délce nepraktická; v 15. století měla trubka esovitě zahnutou trubici a od počátku 16. století má již smyčkový tvar. V tomto období byly trubky nejčastěji laděny in D a zejména u vojska in Es. Hluboké trubky se nazývaly \"principali\", vyšší \"clarini\". Po této době slávy však nastává doba jistého úpadku, kdy trubka sloužila především k rytmickým akcentům a harmonickým výplním.\n\nTrubky a lesní rohy dlouho mohly používat jen své alikvotní tóny, později se jejich fundamentál dal snížit nástrčkem – tj. krátkou trubicí vsunovanou obvykle mezi nátrubek a trubici (tento typ se nazývá jako tzv. \"invenční trubka\"). Tímto se však nástroj nezchromatizoval, jen mohl snížit své ladění o určitý interval. Snižcová trubka (viz sekce typy trubek) byla prvním pokusem o plně chromatickou trubku, který se ale neosvědčil. Ke konci 18. století byla trubka opatřena klapkovým zařízením (podobné jako mají dřevěné nástroje), oproti tradičním trubkám bez klapek však trpěla výrazně horší kvalitou tónu. Přesto však pro ni byla komponována význačná díla, např. Haydnův a Hummelův trubkový koncert.\n\nPo jisté době stagnace trvající od dob baroka zažila trubka renesanci až po vynalezení ventilů na počátku 19. století, od této doby zaujímá důležité místo v každém orchestru a často se používá i jako sólový nástroj.\n\nSólové koncerty pro trubku byly velice oblíbené zejména v době pozdního baroka, kdy sice trubky ještě neměly ventilový systém, ale hráči se naučili používat velice vysoké alikvotní tóny. Ty jsou od sebe vzdálené půl tónu i méně, v těchto vysokých polohách se tedy trubka stává de facto chromatickou. Obliba trubky jako sólového nástroje vzrostla zejména po vynalezení ventilů na počátku 19. století. Přehled níže ukazuje nejdůležitější koncerty pro trubku.\n\n\n\nTrubky byly v barokním orchestru zastoupeny ve dvou až ve čtyřech (pokud vůbec), v nejvyšších polohách pomáhaly dokreslovat emotivně vypjaté momenty skladeb. V klasicistních a raně romantických orchestrech hrály trubky většinou pouze spolu s tympány a akcentovaly základní tón harmonie hrané orchestrem. Krátce po zavedení ventilového systému začala většina skladatelů uplatňovat trubky v orchestru i jako melodický nástroj. V současném komorním orchestru jsou zastoupeny dvě trubky, v symfonickém i více a v různých laděních. Trubka se významně uplatňuje mimo jiné v těchto slavných kompozicích:\n\n\nTrubka se v tradiční komorní hudbě neuplatňuje, zejména kvůli svému příliš hlasitému tónu (lesní roh se ale naopak prosadil – spolu s příčnou flétnou, hobojem, klarinetem a fagotem je typickou součástí dechového kvintetu). Z renesanční a barokní hudby se však několik komorních skladeb dochovalo, původně však psané zejména pro příbuzný žesťový nástroj cink.\n\nS vynalezením ventilů se trubka stala ovladatelnější a její obliba pro komorní hudbu vzrostla, začaly se komponovat skladby pro smíšený komorní soubor, za všechny např. \"Revue de Cuisine\" od Bohuslava Martinů, a také skladby pro trubku a klavír. Přibližně od poloviny 20. století se do obliby dostaly různé žesťové soubory, zejména žesťový kvintet v obsazení dvě trubky, lesní roh, pozoun a tuba.\n\nJiž od počátků jazzu byla trubka vedle saxofonu jedním z nejdůležitějších melodických nástrojů. Svojí nezastupitelnou roli má jak v různých jazzových komorních souborech, tak i v big bandech.\n\n\n"}
{"id": "227117", "url": "https://cs.wikipedia.org/wiki?curid=227117", "title": "Rokytka (přítok Rokytné)", "text": "Rokytka (přítok Rokytné)\n\nRokytka, nazývaná též \"Jaroměřička\", je potok, pravostranný přítok řeky Rokytné v Kraji Vysočina. Délka jejího toku činí 22,5 km. Plocha povodí měří 97,8 km².\n\nRokytka pramení v nadmořské výšce 535 m n. m. severovýchodně od Štěpkova, severně od kopce \"Okrouhlík\" (539 m n. m.). Přes rybník \"Partyzánský\" a \"Pivovarský\" teče na východ do Domamile. Za Litohoří přijímá vody Jakubovky. Rybníkem \"Nový u Háje\" pokračuje do Moravských Budějovic. Tam se otáčí na severovýchod. Za Lukovem klesá její koryto na 435 m n. m. To už přijala vody \"Vícenického potoka\". Dál protéká Bohušicemi a ve svém závěrečném úseku před Jaroměřicemi a spojením s Rokytnou míjí strmé stráně jaroměřického \"Hradiska\". Do Rokytné ústí v nadmořské výšce 420 m n. m.\n\n\nPrůměrný průtok u ústí do Rokytné činí 0,31 m³/s.\n"}
{"id": "227120", "url": "https://cs.wikipedia.org/wiki?curid=227120", "title": "Glen Moray", "text": "Glen Moray\n\nGlen Moray (\"též: Glen Murray\") je skotská palírna společnosti Glenmorangie plc nacházející se ve městě Elgin v hrabství Morayshire, jež vyrábí skotskou sladovou malt whisky.\n\nPalírna byla založena v roce 1897 a produkuje čistou sladovou malt whisky. Tato palírna začínala výrobou piva a po zvýšení poptávky přešla na whisky. V letech 1910 až 1923 byla uzavřena, stejně tak za druhé světové války. Produkuje whisky značky Glen Moray, což je dvanáctiletá whisky s obsahem alkoholu 40 %. Část produkce se míchá s whisky Highland Queen. Tato whisky je sladká, čistá a nepříliš silná.\n\n\n"}
{"id": "227121", "url": "https://cs.wikipedia.org/wiki?curid=227121", "title": "Glen Murray", "text": "Glen Murray\n\nGlen Murray je jméno osob:\n\n"}
{"id": "227123", "url": "https://cs.wikipedia.org/wiki?curid=227123", "title": "Jakubovka", "text": "Jakubovka\n\nJakubovka (též nazývaná \"Jakubovský potok\") je levostranný přítok potoka Rokytky, přítoku řeky Rokytné. Délka jeho toku činí 10,5 km. Plocha povodí měří 32,5 km².\n\nJakubovský potok pramení jihozápadně od \"Srnčího vrchu\" (683 m) v nadmořské výšce okolo 625 m, severně od Cidliny, jíž protéká níže po proudu. U Lesonic vzdouvá jeho hladinu rybník \"Utopenec\" a dále na jihu rybník \"Voráč\", pod nímž společně s potokem Žlaby napájí rybník \"Vidlák\" (plocha 10,5 ha). To jeho tok klesá na nadmořskou výšku 480 m, pak vtéká do Jakubova. Za Jakubovem mu už zbývá jen 2,25 km do soutoku s Rokytkou, cestou k němu proteče Litohoří. Oba potoky se stékají v nadmořské výšce 455 m.\n\n\nPrůměrný průtok u ústí do Rokytky činí 0,1 m³/s.\n"}
{"id": "227126", "url": "https://cs.wikipedia.org/wiki?curid=227126", "title": "Ivo A. Benda", "text": "Ivo A. Benda\n\nIng. Ivo A. Benda , také \"Ing.\" \"Ivo Aštar Benda\" (* 1961, Olomouc) je zakladatelem a vůdcem sekty Vesmírní lidé, považované jejími stoupenci za náboženství. Původně žil v České Lípě, v srpnu 2005 se však přestěhoval na Slovensko.\n\nPůvodně pracoval jako inženýr na informačních systémech v mladoboleslavské automobilce Škoda. Jeho život zcela změnilo setkání s Miloslavou Drskovou, pracovnicí v kravíně, roku 1997, která dle jejích slov začala již v roce 1995 komunikovat s Plejáďany pod vlivem učení Michaela Hesemanna. Stala se autorkou velkého množství zapsaných sdělení mimozemšťanů. Ivu Bendovi se dle jeho tvrzení podařilo navázat první kontakt s mimozemšťany 1. září 1997 a pak již následovala pravidelná komunikace. V témže roce odešel ze svého zaměstnání, ke jménu si připojil zkratku A. (podle Aštara, velitele \"Velké vesmírné flotily\") a začal vydávat spolu s Miloslavou Drskovou zprávy s poselstvím od mimozemských civilizací. Od té doby Ivo A. Benda vydal desítky knih o celkovém rozsahu více než 7000 stran. Dále vydal několik videonahrávek s údajnými záběry přistání mimozemské civilizace na Zemi. Mimoto je na jím provozované webové stránce \"Vesmírní lidé\" k dispozici například videonahrávka poukazující na „převibrování“.\n\nV roce 2001 kontaktoval prezidenta České republiky Václava Havla s žádostí o schůzku mezi mimozemskou civilizací a hlavou státu. Stejně tak kontaktoval i slovenského prezidenta Rudolfa Schustera, ke schůzkám však nedošlo. Prezident Václav Klaus se se členy Vesmírných lidí alespoň vyfotografoval. Organizoval nepravidelné přednášky po celé ČR, a to vždy na žádost příznivců v konkrétní oblasti. Svoji ideu šířil mezi lidi především prostřednictvím webových stránek. Občas také pořádal rozhovory s médii.\n\nIvo A. Benda založil své učení na informacích z řady knih od různých autorů, mimo jiné od švýcarského občana Eduarda Alberta Meiera. \n\nIvo A. Benda se často dostával do střetu s českými skeptiky. V roce 1999 mu Český klub skeptiků Sisyfos udělil historicky první bronzový Bludný balvan v kategorii jednotlivců „za komunikaci s dobrými a krásnými mimozemšťany z Plejád, včetně zprostředkování evakuace lidstva jejich flotilami“.\n\n\n"}
{"id": "227128", "url": "https://cs.wikipedia.org/wiki?curid=227128", "title": "Sokol (rajón v Moskvě)", "text": "Sokol (rajón v Moskvě)\n\nSokol ( ) je název jednoho z moskevských rajónů. Nachází se na severu města, je součástí Severního okruhu. Jeho název pochází od jména rekreační chatové oblasti z časů 20. a 40. let 20. století; dříve se tu nacházela také ještě vesnice \"Vsechsvjatskoje\" ( ). Dnes je to místo s hustým osídlením a mnohými panelovými sídlišti, která zde byla budována od 50. let minulého století. V současné době zde žije 57 300 lidí.\n"}
{"id": "227130", "url": "https://cs.wikipedia.org/wiki?curid=227130", "title": "Štěpánovický potok (přítok Rokytné)", "text": "Štěpánovický potok (přítok Rokytné)\n\nŠtěpánovický potok je levostranný přítok řeky Rokytné v Kraji Vysočina. Délka jeho toku činí 10,1 km. Plocha povodí měří 46,7 km².\n\nŠtěpánovický potok pramení ve výšce 515 m n. m. na klučovské hrásti (pod kótou 572 m n. m.) severně od Petrůvek. Petrůvkami protéká a směřuje k Výčapům. Kilometr za Výčapy přijímá z levé strany vody potoka \"Zátoky\" (4,5 km dlouhého). Dále na jihu protéká Štěpánovicemi. Asi kilometr za nimi z pravé strany se Štěpánovický potok slučuje s \"Vacenovickým potokem\" (3 km dlouhým). Po necelých dvou kilometrech asi 600 m před severními hranicemi zastavěného území Jaroměřic se spojuje s Ostrým potokem (5 km dlouhým). U jaroměřické \"Střelnice\" Štěpánovický potok končí svou 10kilometrovou pouť a vlévá se do Rokytné.\n\n\nPrůměrný průtok u ústí do Rokytné činí 0,12 m³/s..\n"}
{"id": "227133", "url": "https://cs.wikipedia.org/wiki?curid=227133", "title": "Německý spolek", "text": "Německý spolek\n\nNěmecký spolek (německy \"Deutscher Bund\") byl politický svazek německých států (hlavně Rakouska (včetně Českých zemí), Pruska, Bavorska, Württemberska, Hannoverska a Saska) v letech 1815–1866. V roce 1815 se rozkládal na 630 100 km² a měl 29,1 mil. obyvatel (v roce 1865 47,7 mil.).\n\nNěmecký spolek vznikl 8. června 1815 na vídeňském kongresu jako „náhrada“ za Svatou říši římskou, která zanikla v roce 1806.\n\nPůvodně do něj patřilo 38 států (z toho 4 svobodná města – Frankfurt nad Mohanem, Hamburk, Brémy a Lübeck). V Prusku a Rakousku patřila do Německého spolku jen ta území, která předtím patřila do Svaté říše římské. V roce 1863 se v důsledku koupí nebo dědění mezi státy jejich počet ve spolku snížil na 35.\n\nPo krizi v letech 1848–1849 byl v roce 1850 obnoven Rakouskem, které mělo stálé předsednictví. Jeho sněm zasedal ve Frankfurtu nad Mohanem.\n\nV roce 1864 na krátké období se státy spolku spojily během války proti Dánsku o území Šlesvicka a Holštýnska. Prusko pak chtělo území od Rakouského císařství odkoupit. Odmítnutá nabídka vznesená na svolaném sněmu byla příčinou zániku Německého spolku v roce 1866 po prusko-rakouské válce.\n\n\n\n\n\n\n\n\n"}
{"id": "227141", "url": "https://cs.wikipedia.org/wiki?curid=227141", "title": "Volkswagen Group", "text": "Volkswagen Group\n\nVolkswagen Group nebo německy Volkswagen AG je jeden z největších světových automobilových koncernů, do něhož kromě jiných společností patří tyto značky: Volkswagen, Audi , Bentley, Bugatti Automobiles, Porsche, Lamborghini, MAN, Scania, SEAT, Škoda Auto, Cupra, Volkswagen Užitkové vozy a Ducati. Předsedou představenstva akciové společnosti je Matthias Müller.\n\nTento německý koncern se v posledních letech zaměřuje, kromě svého hlavního evropského trhu, především na Spojené státy americké a Čínu (Volkswagen Group China). V minulosti patřily do skupiny Volkswagen i značky: Auto Union, DKW, Horch, NSU a Wanderer.\n\nNásledující tabulka zachycuje procentuální zastoupení vlastníků skupiny Volkswagen Group v procentech kapitálového podílu a hlasovacích práv (stav k 31. 12. 2013).\n"}
{"id": "227143", "url": "https://cs.wikipedia.org/wiki?curid=227143", "title": "Akrokorint", "text": "Akrokorint\n\nAkrokorint (řecky Ακροκόρινθος), akropolis v Korintu, je monolitická skála s pevností, střežící staré město Korint v Řecku. Byl osídlen nepřetržitě od nejstarších dob až do počátku 19. století. Antická městská akropolis byla díky geomorfologickým podmínkám nejsnadněji hájitelné místo před nepřáteli. Během byzantské vlády byl Akrokorint silně opevněn a stal se sídlem stratéga helleského Thematu. Po čtvrté křížové výpravě byla pevnost, kterou hájil sám byzantský císař Alexios III., dobyta křižáky, následně Benátčany a nakonec osmanskými Turky. Díky samostatnému vodnímu zdroji v Akrokorintu byla pevnost využívána jako poslední obranná linie v jižním Řecku, která bránila Korintskou šíji – bránu na Peloponés. Obranu korintské pevnosti formují tři kruhové zdi kolem kopce. Na vrcholu kopce se nacházel Afrodítin chrám, který byl s příchodem křesťanství přeměněn v kostel a nakonec v mešitu. V roce 1929 začala americká škola s archeologickými vykopávkami. V současné době je Akrokorint jedním z nejúchvatnějších středověkých hradů v Řecku.\n\nO Korintu a jeho mytologii se také ve svém díle „Cesty po Řecku“ zmiňuje řecký cestovatel z 2. století Pausaniás, zejména o Briareovi, jedním z Hekatoncheirů, který rozhodoval ve sporu mezi Poseidónem a Héliem, mezi mořem a sluncem; jeho verdikt byl, že Korintský záliv bude nadále patřit moři, tedy Poseidónovi a korintská akropole Héliovu slunci.\n\nPramen Horní Peirene je umístěn uvnitř akrokorintských hradeb. „Pramen, který je za chrámem, a který měl být darem boha Asópa Sisyfovi. Později se dozvěděli, že nejvyšší bůh Zeus unesl dceru říčního boha Asópa Aigínu. Sisyfos Asópovi Dia prozradil, ale výměnou měl Asópos dát Akrokorintu nevysychající pramen.“ (Pausaniás 2.5.1).\n\n\n\n"}
{"id": "227148", "url": "https://cs.wikipedia.org/wiki?curid=227148", "title": "Bitva u Hattínu", "text": "Bitva u Hattínu\n\nBitva u Hattínu mezi křižáckým Jeruzalémským královstvím a sultánem Saladinem se odehrála v sobotu 4. července 1187 pod horou Hattínské rohy a skončila drtivou porážkou křižáků. Bitva byla rozhodujícím střetem ve vleklém konfliktu mezi křižáky a Saladinem a na jejím výsledku záviselo přežití křižáckých států v Levantě, z nichž se války účastnilo Jeruzalémské království a jeho vazal Tripolské hrabství, zatímco druhý vazalský stát, Antiochijské knížectví, vyhlásilo neutralitu.\n\nJeruzalémský král Guy de Lusignan vytáhl do boje s největší a nejdražší armádou, jakou se kdy křižákům v Palestině podařilo sestavit. Po krátkém tažení pouštní krajinou nedaleko Genezaretského jezera se křižáci nechali bez zásob vody obklíčit na kopci se dvěma vrcholy, zvaném Hattínské rohy. Druhého dne ráno se vyčerpaní křižáci pokusili o průlom z obklíčení, podařilo se to však jen zlomku z nich. Zbytek jeruzalémského vojska zůstal uvězněn na kopci a byl postupně decimován, až dokud muslimové nezajali samotného jeruzalémského krále. Bitva tak skončila zdrcující porážkou křižáků a znamenala obrat ve vývoji křižáckých států.\n\nSaladin poté zaútočil na zbytek království a muslimové tak od křižáků získali zpět téměř celé území Palestiny včetně Jeruzaléma. Z držav Jeruzalémského království se udržel jen přístav Tyros a několik hradů. Evropa na vojenskou katastrofu reagovala vyhlášením třetí křížové výpravy.\n\nNa jaře roku 1174 zemřel mocný damašský sultán Núr ad-Dín a na jeho místo nastoupil jeho jedenáctiletý syn as-Sálih – \"Zbožný král\". Téměř okamžitě muslimští emírové v Damašku začali mezi sebou bojovat o regentství za mladého sultána a Núr ad-Dínův vazal v Egyptě, Saladin, se osamostatnil a politická nestabilita v Sýrii dala průchod jeho ambicím. Ještě téhož roku Saladin obsadil Damašek, odkud před ním as-Sálih i jeho zástupci uprchli. V Aleppu a Mosulu se však udrželi zengíovští vládci podporovaní jeruzalémskými křižáky, kteří si velmi dobře uvědomovali Saladinovu hrozbu. Roku 1175 Saladin dosáhl uznání bagdádského chalífy, který mu přiznal titul sultána Egypta a Sýrie. O rok později Saladin vytáhl na Aleppo, ale díky podpoře křižáků mu město dokázalo odolat. Zengíovci z Aleppa a Mosulu v letech 1177–1179 nadále Saladina ohrožovali, ale nakonec v boji s ním podlehli. Roku 1183 padlo do rukou Saladina Aleppo a roku 1185 i Mosul. Muslimové na Předním východě tak poprvé stáli proti křižáckým státům sjednocení pod jedním panovníkem.\n\n11. července 1174, několik měsíců po smrti Núr ad-Dínově, zemřel jeruzalémský král Amaury I. Necelý týden po Amauryho smrti byl králem korunován jeho třináctiletý syn Balduin IV., který byl kromě nezletilosti také malomocný. Regentství za mladého krále se ujal hrabě z Tripolisu Raimond.\n\nRaimond z Tripolisu byl vůdcem dvorské skupiny, která byla tvořena starou domácí šlechtou. Byli to baroni, kteří ve Svaté zemi žili již po tři generace (od dobytí Palestiny první křížovou výpravou), vlastnili zde veliká panství a orientovali se v blízkovýchodní politice. Ti zastávali vstřícnější postoje jak vůči muslimským sousedům, tak vůči Byzantské říši, a byli podporováni ze strany italských obchodníků usazených v palestinských přístavních městech a rytířským řádem johanitů. V opozici vůči nim byli šlechtici, kteří se v Jeruzalémském království nenarodili, ale přišli sem z Evropy. Ti chtěli bránit svatá místa a získat svou vlastní půdu, vůči muslimům tak vedli agresivní a dobyvačnou politiku. Jejich názory zastávali také templáři a mladší členové místní šlechty, kteří nevlastnili žádnou půdu. Napětí mezi těmito dvěma skupinami po smrti krále Amauryho vyeskalovalo v otevřené nepřátelství.\n\nRoku 1176 se král Balduin IV. chopil samostatně moci. Nejprve se, navzdory své nemoci, pokusil vládnout pouze s pomocí rádců, Milese z Plancy a Raimonda III., bez oficiálního regenta. Téhož roku Zengíovci, z vděčnosti za pomoc při obraně Aleppa před Saladinem, propustili své křesťanské zajatce. Mezi nimi byl i Renaud de Châtillon, bývalý kníže z Antiochie, který posledních šestnáct let strávil jako vězeň v Aleppu. Protože jeho manželka, kněžna Konstancie zemřela a knížectví zatím uchopil její syn Bohemund III., Renaud se již do Antiochie nevrátil. Za manželku dostal vdovu po Milesu z Plancy Stefanii, která obviňovala Raimonda III. z Milesovy smrti a Renauda proti němu štvala. V srpnu 1176 utrpěl byzantský císař Manuel tvrdou porážku u Myriokefala. Saladin toho hodlal využít a na podzim roku 1177 vytáhl se svou armádou k Askalonu. Balduin IV. ho však u Montgisardu porazil a Saladin v bitvě málem padl. O dva roky později však Saladin křižáky v bitvě u Mardž Ajjún porazil a roku 1180 bylo sjednáno dvouleté příměří.\n\nRoku 1180 si jeruzalémská princezna Sibylla vzala francouzského rytíře a hraběte z Jaffy a Askalonu Guye de Lusignan. Guy byl přívržencem výbojné politiky a díky němu tato skupina posílila své pozice u jeruzalémského dvora. Ti také téhož roku dosadili do funkce jeruzalémského patriarchy spřízněného arcibiskupa Caesarey Heraklia, zatímco skupina domácích baronů prosazovala Viléma, arcibiskupa z Tyru. Renaud de Châtillon zatím ze svého nového panství v Zajordánsku začal pořádat loupeživé nájezdy proti bohatým karavanám arabských obchodníků a přepadat lodě v Rudém moři. Vrcholem všeho byla Renaudovo vylodění v Arábii a jeho pokus o ovládnutí nejsvatějšího místa všech muslimů – Mekky, za což mu Saladin přísahal smrt. Roku 1183 oblehl hrad Kerak, domovskou pevnost Renauda de Châtillon. Až vojsko krále Balduina IV. ho donutilo ustoupit, a ani na podzim roku 1184, kdy se Saladin ke Keraku vrátil, ho nedokázal dobýt.\n\nRoku 1185 zemřel král Balduin IV. a na trůn nastoupil jeho pětiletý synovec Balduin V. a Raimond III. jako regent. Raimond uzavřel se Saladinem příměří na čtyři roky. Jenže už následujícího roku jeruzalémský král Balduin V. zemřel a na trůn dosedl manžel Balduinovy matky Sibylly Guy de Lusignan. S Guyovým nástupnictvím nicméně ne všichni jeruzalémští baroni souhlasili, zejména skupina kolem Raimonda z Tripolisu. Guy se u svého dvora obklopil společností Renauda de Châtillon a dalších šlechticů, kteří mu byli názorově podobní. Raimond z Tripolisu a ostatní původní baroni tak ztratili vliv na vládu. Renaud de Châtillon znovu napadl jednu z arabských karavan a zajatce odvlekl do Keraku. Saladin požadoval omluvu a vrácení zajatců. Král Guy však Renauda nedokázal k vydání zajatců přimět a Saladin se rozhodl pro válku.\n\nRaimond z Tripolisu a kníže Bohemund z Antiochie byli pobouřeni Renaudovým činem a odmítli mít s novou válkou se Saladinem cokoliv společného. Rytíři, kteří odmítli přísahat věrnost Guyovi, odešli do Antiochie, včetně mocného barona Balduina z Ibelinu. Raimond se pokusil na vlastní pěst vyjednat příměří se Saladinem, s nímž měl dobré vztahy. Guy Raimondovo jednání považoval za zradu a začal sbírat vojsko proti pevnosti Tiberias u Genezaretského jezera, která patřila Raimondovi. Raimond proto požádal o pomoc Saladina, aby Tiberiadu ochránil. Ten souhlasil a do Tiberiady vyslal své jednotky, které Guye donutily upustit od útoku na město. Koncem dubna 1187 Saladin Raimonda požádal o povolení provést průzkumnou jízdu kolem Genezaretského jezera. Raimondovi nezbylo než souhlasit a 1. května z Tiberiady vyrazilo 7000 Saladinových jezdců. V té době na nedalekém templářském hradu La Fève (arabsky al-Fule) pobýval sám velmistr řádu templářů Gérard de Ridefort a jeho host, velmistr johanitů Roger de Moulins. Těm se průzkumná jízda muslimů rychle donesla. Gérard se rozhodl muslimy odrazit a pro svůj záměr získal i váhavou podporu velmistra Rogera des Moulins. Za večer se jim tak podařilo postavit vojsko o 100 řádových – z čehož naprostá většina byli templáři, z johanitů se bitvy účastnil jen velmistr a jeho osobní stráž – a 40 světských rytířích, 400 pěšácích a přesně neznámém počtu Turkopolů. Severně od Nazaretu u Cressonských pramenů křižáci muslimy napadli. Mamlúcká jízda měla obrovskou přesilu a křižáci byli během chvíle téměř do jednoho pobiti. Přežil jen velmistr Riderfort se dvěma templáři, kterým se podařilo dostat se do Jeruzaléma. V Jeruzalémě si Gérard stěžoval králi, že za katastrofu může Raimond, který se spolčil se Saladinem.\n\nSaladin zatím přijal posily z Egypta a zahájil útoky na Zajordánsko, které, až na samotné hrady Kerak a Krak de Montréal, obsadil. Saladinův synovec Taki ad-Dín od Palestiny odřízl Antiochijské knížectví a Saladinovo námořnictvo pod velením hajiba Husáma ad-Dína Lulu zablokovalo námořní cesty mezi Palestinou a křesťanskou Evropou.\n\nGuy de Lusignan vyhlásil všeobecnou mobilizaci do Seforie, severně od Nazaretu. Sešli se zde všichni baroni království se svými vojsky. Přidal se i Raimond, který dostal strach z pomsty svých křesťanských druhů za svou zradu. Zatímco se křižáci formovali, Saladin oblehl Tiberiadu, kterou hájila Raimondova manželka Echiva. Křižáci zaujali obranné postavení u Seforie, odkud se je Saladin snažil vylákat, leč bezúspěšně. Rozhodl se proto pro lest: menší skupina obléhala tiberiadskou citadelu, což mělo vylákat křižáky, aby vytáhli Tiberiadě na pomoc, zatímco hlavní skupina Saladinových vojsk měla v poušti na křižáky udeřit. Saladin nechal schválně projít posla z Tiberiady, aby se dostal ke křižáckému vojsku v Seforii. 2. července se křižáčtí velitelé, kterým se volání o pomoc z Tiberiady doneslo, sešli, aby se poradili na dalším postupu. Raimond z Tripolisu chtěl, aby křižáci zůstali na svém místě, neboť tam měli výhodnou pozici pro boj. Jeho odpůrci, Renaud de Châtillon a Gérard de Ridefort, ho obvinili ze zbabělosti a argumentovali, že i kdyby byl Saladin donucen k ústupu, jistě by se později vrátil a Jeruzalémské království by neustále žilo ve strachu z jeho návratu. Armáda, jakou nyní disponoval jeruzalémský král, byla největší, jakou se kdy jeruzalémským křižákům podařilo postavit; vydaly se na ní obrovské náklady, které by si království nemohlo dovolit vynakládat pokaždé, kdykoliv by se Saladin objevil. Velmoži zpočátku dali za pravdu Raimondovi, ale velmistr templářů večer zašel za králem Guyem k soukromému rozhovoru a naléhal na něho, aby změnil své rozhodnutí a dal rozkaz k pochodu. Pokud by tak král neučinil, Gérard hrozil, že templáři opustí jeruzalémské vojsko. Guy, pošetilý slaboch bez vlastního názoru se nechal Gérardem přesvědčit. Překvapení velmoži ráno proti králově příkazu protestovali, Guy de Lusignan je ale okřikl:\n\nSaladinova armáda byla značně kosmopolitní a odrážela etnické složení jeho muslimské říše, v boji se proto jednotliví vojáci z různých zemí dali rozlišit podle svého vzhledu: Turci a Kurdové chodili zarostlí plnovousem a nosili žlutou čepici, tzv. \"kalawtu\", beduíni se dali poznat podle své vyholené hlavy, Arabové nosili knír či plnovous a Egypťané byli zpravidla oholení. Jádro Saladinovy armády, kterou využívali i další pozdější členové jeho rodu (z toho termín \"ajjúbovská armáda\") tvořili mamlúkové, kteří byli národností především Kurdové, ale i muslimští Arméni, Řekové a Rusové. Mamlúkové tvořili především těžkou jízdu a oddíly jízdních lučištníků. Ti byli v boji vyzbrojeni kopími, luky a meči. Lehkou jízdu tvořili Berbeři a arabští beduíni vyzbrojení nejčastěji luky, řidčeji užívali kuše.\n\nPěchota, vycházející z fátimovského vzoru, se dělila na těžké pěšáky (většinou arménští žoldnéři), kteří byli navlečení ve zbroji řeckého či byzantského vzoru a ozbrojení dlouhým kopím a štítem, pěší lučištníky a kušníky verbované především z núbijských, etiopských a súdánských černochů, obsluhy obléhacích strojů a tzv. „naffatíny“ (vrhači ohně), což byli vojáci vyzbrojení naftovými granáty. Vládcové Egypta se, již od éry faraonů, vyvarovali najímání rodilých Egypťanů jako bojovníků, protože byli většinou příliš malé a slabé postavy a byli by proto v souboji s nepřátelským vojákem v nevýhodě. Egypťané proto v armádě většinou sloužili jako vojenští inženýři a obsluhy obléhacích strojů.\n\nNa rozdíl od křesťanských rytířských vojevůdců, muslimští velitelé neměli ve zvyku bojovat se svými vojáky v první linii a veleli proto ze zápolí.\n\nJádro křižácké armády tvořila těžká jízda – rytíři na koních. Zejména po roce 1140 byli významnou složkou jeruzalémských vojsk řádoví rytíři – templáři a johanité. Řádoví rytíři byli elitními jednotkami své doby a zejména templáři měli, pro své bojové schopnosti a zanícenou nesmiřitelnost vůči islámu, mezi muslimy velice špatnou pověst, a dostali-li se do zajetí, měli od muslimů vždy na výběr buď konverzi (na což však přistoupil jen málokterý) nebo smrt.\n\nV křižáckém vojsku kromě rytířů se vyskytovali i neurození seržanti, jezdci, kteří bojovali jako rytíři. Seržanti však měli méně kvalitní zbroj než urození rytíři, často kořistní. Ve feudálních oddílech se seržanti příliš nevyskytovali, zato často sloužili v armádách rytířských řádů. V rytířských řádech seržanty tvořili neurození bratři sloužící, kteří stáli na nižším stupni žebříčku než řádoví rytíři. Lehké jezdecké oddíly tvořili arabští žoldnéři ze Sýrie, takzvaní Turkopolové – \"synové Turků\". Turkopolové byli obvykle míšenci mezi Evropany a Orientálci, vyznáním křesťané i muslimové, či příslušníci původního palestinského křesťanského obyvatelstva, zejména maronitů, kteří navázali velmi dobré vztahy se západními Franky a běžně sloužili v jeruzalémském vojsku. Oddíly Turkopolů ovládaly tureckou taktiku nájezdů útok-ústup, rovněž sloužily jako průzkumníci.\n\nPěchotu tvořili neurození žoldnéři evropského původu. Tu verboval buď přímo král, nebo jeho vazalové. Do armády byly povolány jak značné části posádek křižáckých hradů i měst, tak byli odvedeni i evropští poutníci, kteří se v té době nacházeli v Palestině. Pěšák, podobně jako u Saladina, byl ozbrojen kopím a jako sekundární zbraní mečem nebo sekerou. Střelecké jednotky se skládaly téměř výhradně z kušiníků – profesionálních italských žoldnéřů z Janova nebo Vlámska. Jelikož luk Evropané považovali spíše za loveckou zbraň, většina Franků usazených v Palestině s ním zacházet neuměla. Ke shromáždění tak velkého vojska bylo zapotřebí obrovské sumy peněz a křižákům proto velmi pomohl finanční dar od anglického krále Jindřicha II., který peníze poslal jako pokání za umučení arcibiskupa Tomáše Becketa. Nejvyšším velitelem vojska byl jeruzalémský král, kterému přímo podléhal velitel Turkopolů a ostatní vůdci. De facto však, dle francouzského vzoru, vojsku velel královský konetábl Amaury de Lusignan.\n\nKřižáci vyrazili ze Seforie 3. července ještě před rozbřeskem, kdy ještě nenastala polední vedra. Vůdcové předpokládali, že se k vodě u Genezaretského jezera dostanou dříve, než spotřebují malé zásoby, které s sebou měli. Malá zásobovací karavana postupující s vojskem vezla především stany pro rytíře a rezervní výzbroj. Křižáci měli před sebou kolem 25 kilometrů cesty. Ve vojsku byli přítomni i mnozí přední biskupové, ale ten nejvyšší z nich – jeruzalémský patriarcha Heraklios – pod záminkou nemoci zůstal v Jeruzalémě. Místo něho nesl posvátnou relikvii Pravý kříž, který byl zástavou jeruzalémského vojska, biskup z Akkonu.\n\nVojsko se nacházelo na území hrabství Tripoliského, takže byl předvoj tvořen dle feudální etiky kontingentem Raimonda z Tripolisu. Vepředu ještě postupoval malý oddíl z Antiochie pod velením prince Raimonda z Antiochie, syna knížete Bohemunda, který porušil neutralitu, kterou vyhlásil pro Antiochijské knížectví jeho otec a přišel Jeruzalémskému království na pomoc. Následovala hlavní kolona, kterou vedl Guy de Lusignan. Zadnímu voji veleli Balian z Ibelinu a Renaud de Châtillon spolu s velmistrem templářů Gérardem de Ridefort a mužem, jenž po smrti Rogera des Moulins vedl kontingent johanitů.\n\nJakmile křižákům Seforie zmizela z dohledu, objevili se Saladinovi jízdní lučištníci a začali z dálky ostřelovat křižácké vojsko, soustředili se přitom na zadní voj a ustupovali rychleji, než rytíři mohli vyrazit za nimi. Saracéni obsadili pahorky kolem údolí, kudy křižáci museli projít. Levému křídlu muslimů velel atabeg Muzaffa ad-Dín Gökböri, pravému Saladinův synovec Taki ad-Dín a samotný Saladin velel středu. Křižáci byli donuceni postupovat v bojovém šiku a být neustále ve střehu, což velmi zpomalilo jejich postup. Dobrovolní muslimští bojovníci, \"mutávijové\", jezdili po levém boku křižáckého vojska a zapalovali křoviny, aby kouř vanul na křižácké oddíly. To se jim dařilo, občasné závany kouře zahalily celý křižácký oddíl a rytíři s pěšáky do sebe začali zmateně narážet. Guy vojsko nasměroval na sever, k pramenům u hory Turan, kam křižáci dorazili ještě před polednem a která ležela 10 kilometrů od Seforie.\n\nOd Tiberiady bylo vojsko stále vzdálené ještě 15 kilometrů. Proto se po půldenním pochodu nikdo nepokoušel opustit tento jistý vodní zdroj a hledat ještě tento den jiný cíl, navíc hrozba neustálých Saladinových útoků byla příliš velkým rizikem. Přesto pozdě odpoledne Guy vydal rozkaz k dalšímu pochodu na Tiberiadu. Armáda se proto, na radu Raimonda z Tripolisu, táhla na severovýchod, k hoře Hattín, poblíž které byly další prameny vody. Vojsko pochodovalo celé odpoledne, až za soumraku dorazilo pod kopec se dvěma vrcholy – Hattínské rohy, ke vsi Nimrin, pár kilometrů od vesnice Hittín (v křižáckých pramenech Hattín). Saladin pochopil záměr křižáků a Taki ad-Dín jim zablokoval cestu k pramenům. Raimond z Tripolisu chtěl na muslimy okamžitě zaútočit a průchod k vodě si vynutit, ale Guy de Lusignan rozkázal rozbít na kopci tábor a bitvu odložit na druhý den.\n\nSaladin vyslal dvě křídla svého vojska okolo křižácké armády, aby odřízla ústupovou cestu zpět do Turanu, čímž byli křižáci obklíčení. Křižáci navíc brzy zjistili, že hattínský pramen je vyschlý a druhý den ráno tak i to, že jsou obklíčeni – tady bez zásob vody, naděje na vysvobození, příchod čerstvých posil nebo zásobování. Muslimové podpalovali křoviny na svahu hory, aby kouř šel Evropanům do očí. Gérard a Renaud Guyovi doporučili zformovat linii a zaútočit na obléhatele. Saladin podnikl první útok na kopec, byl ale vyčerpanými křižáky odražen.Křižácká pěchota se sešikovala do čtverce s rytíři uprostřed, aby pěšáci chránili koně před šípy. Útok z kopce vedl Guyův bratr Amaury. První oddíl vedl spolu Raimondem z Antiochie Raimond III., zatímco Balian z Ibelinu a Joscelin z Edessy vedli zadní část. Pěchota spořádaně v šiku postupovala, za střelecké podpory kušiníků, z kopce, ale mamlúcké šípy a jízda rozbila řady a přeživší pěšáci a Turkopolové se stáhli zpátky pod ochranu rytířů. Morálka křižáků byla v troskách, pěšáci a seržanti se houfně vzdávali a rytíři Balduin de Fotina, Raukfuls Bructus a Laudoicus z Tabarie a ještě tři další zběhli k Saladinovi a vylíčili mu špatnou situaci v křižáckém táboře.\n\nRytíři však situaci zvládli a na levém křídle přešel do protiútoku Raimond z Tripolisu a na středu Renaud de Châtillon a Gérard de Ridefort s templáři. Útok vedený z kopce otřásl Saladinovým pravým křídlem a středem, křižákům se zde podařilo zabít i jednoho Saladinova emíra jménem Manguras. Během útoku se Raimondovy oddíly posunuly nejdále na východ. Tady podnikl další útok na Saladinovo pravé křídlo. Podle Heraklovy kroniky k tomuto útoku dostal přímý rozkaz od krále:\n\nNení zcela jisté, z jakého důvodu Saladin nechal Raimonda odjet bez boje. Mohlo se jednat o přátelské gesto, neboť Raimond byl jedním z mála křižáckých baronů, jehož si muslimové vážili, nebo respekt k odvážnému útoku Raimondových rytířů, nebo Saladin chtěl u křižáků vyvolat další podezření z Raimondovy zrady. Rozhodně se však tímto krokem podařilo oslabit zbylé, kteří zůstali na bojišti. Když hrabě Raimond nechal za svými zády Hattínské rohy, zjistil, že má volnou jen cestu skrz údolí Vádí Hammam, směrem na Tripolis. Po Raimondovi se ještě podařilo probít Balianovi z Ibelinu, Reginaldovi ze Sidonu, Joscelinovi z Edessy a přibližně třem tisícům dalších křesťanů.\n\nGuy přeskupil zbylé rytíře na koních, aby se také pokusil o průlom. Guyovi rytíři zaútočili a najednou zatlačili muslimy zpátky k úpatí, prorazit se jim ale nepodařilo a mamlúčtí jezdci je znovu zahnali na kopec. Ale křižáci se znovu vzchopili a výpad podnikli znovu, ale i tentokrát byli zatlačeni zpět. Koně rytířů nebyli chránění a bez účinné podpory pěchoty byli rytíři sestřelováni z koní arabskými lučištníky, jezdci tak byli donuceni sesednout a bojovat pěšky, čímž se pokus o průlom muslimských řad zhroutil. Jeden šíp také zabil akkonského biskupa nesoucího Pravý kříž. Kříž pozvedl biskup z Lyddy, vzápětí však i s relikvií padl do zajetí vojáků Taki ad-Dína. Ztráta kříže byla tvrdou ranou pro morálku vzdorujících křižáků. Nakonec zbylo asi 150 rytířů, kteří zaujali kruhovou obranu kolem červeného královského stanu na vrcholu jednoho z rohů. Kurdští jezdci se na ně vrhali vlnu za vlnou, ale křižáci kladli velice tuhý odpor. Nakonec ale muslimové prorazili a vtrhli do královského stanu. Tady našli krále Guy de Lusignana, přední barony království i rytíře, kteří byli tak vysílení, že se většinou ani neudrželi na nohou. Křižáci tak bitvu definitivně prohráli.\n\nDo Saladinova zajetí se dostal sám král Guy, jeho bratr Amaury, Renaud de Châtillon a jeho nevlastní syn Onfroy, velmistr Gérard de Ridefort a baroni, jako Plivain z Botronu, Hugo Embriaco z Gibeletu, Vilém V. z Montferratu, či mnozí náboženští vůdci, jako biskup Hugo z Jabaly a mnozí další. Vyčerpaní zajatci byli přivedeni do Saladinova stanu, kde chtěl Saladin promluvit s nejvýznamnějšími ze zajatců.\n\nV arabské tradici podělení se o vodu se zajatcem znamenalo darovat mu život. Král Guy se napil a poté zbytek vody v poháru podal Renaudovi, který učinil totéž. Saladin poté hněvivě upozornil Guye, že voda byla nabídnuta jemu jako králi a nikoliv Renaudovi, proto se vůči Renaudovi Saladin necítil povinován svou velkorysostí. Následně Saladin opustil stan, aby věnoval pozornost svým vojákům. Když se později odpoledne opět vrátil do svého stanu, nechal si přivést Renauda a svým mečem ho osobně připravil o hlavu. Guy, který byl tomu přítomen, rituál s nápojem nepochopil, padl proto na kolena a třásl se, neboť předpokládal, že teď je na řadě on. Saladin králi pokynul, aby povstal a ujistil ho, že on popraven nebude.\n\nZajatci byli rozděleni na obyčejné vojáky, příslušníky rytířských řádů a barony. Řádoví rytíři také Saladinovu milost čekat nemohli, neboť Saladinovi bylo jasné, že tito elitní rytíři by proti němu bojovali znovu, pokud by byli propuštěni za výkupné. V pondělí, 6. července ráno, dostalo 230 zajatých řádových rytířů na výběr – konverzi k islámu nebo smrt. Pouze několik z nich zvolilo první možnost a zbytek byl postínán:\n\nJedním z popravených rytířů z řádu johanitů Nicasius Sicilský byl později jako mučedník svatořečen. Pěšáci byli popraveni nebo prodáni do otroctví, zatímco všichni zajatí Turkopolové byli, jako zrádci víry, postínáni do jednoho. Pravý kříž byl poté obrácen vzhůru nohama a s ostatními vznešenými zajatci eskortován do Damašku. Tam měli být tak dlouho, dokud nezaplatí výkupné.\n\nŽádná z bitev, kterou kdy křižáci v Levantě prohráli, neměla tak závažné důsledky jako tato.V jeruzalémském vojsku byly zastoupeny posádky téměř všech hradů a měst, vojsko bylo nyní zničené a Jeruzalémské království bylo bez ochrany. Saladin byl jen krok od jeho úplného zničení.\n\nJeště v neděli 5. července 1187, den po bitvě, Saladin odcestoval do šest mil vzdálené Tiberiady, a tady hraběnce Eschivě, která stále hájila městskou citadelu, navrhl podmínky kapitulace. Hraběnka směla i s rodinou, služebnictvem a majetkem odjet za Raimondem III. do Tripolisu.Sám Raimond později na zánět pohrudnice v roce 1187 zemřel.\n\nV polovině září roku 1187 měl již Saladin ve své moci Akkon, Nábulus, Jaffu, Toron, Sidon, Bejrút i Askalon, padly i hrady Krak de Moab, Belvoir nebo Krak de Montréal. Většina palestinských měst se vzdala bez boje či kladla jen minimální odpor. Přístav Tyros, kam se uchýlila většina zbylých jeruzalémských baronů a jejich armád a několikrát odolal Saladinově útoku, byl uhájen díky dobře načasovanému příjezdu italského dobrodruha Konráda z Montferratu. Samotné hlavní město Jeruzalém hájila královna Sibylla, patriarcha Heraklios a Balian z Ibelinu, který následně 2. října 1187 vydal město Saladinovi.\n\nZprávu o katastrofální porážce u Hattínu přinesl do Evropy Joscius, arcibiskup z Tyru, a spolu s ním i mnoho poutníků a jiných uprchlíků. Papež Řehoř VIII. 29. října 1187 vydal bulu \"Audita tremendi\", kterou vyhlásil třetí křížovou výpravu. Křížové výpravy se, kromě jiných menších kontingentů, účastnily oddíly anglického krále Richarda Lví srdce, francouzského krále Filipa II. Augusta a římsko-německého císaře Friedricha Barbarossy. Angličané a Francouzi sice nedokázali dobýt Jeruzalém nazpět, ale zabránili úplnému zničení křižáckých držav, které se tak v Palestině udržely dalších sto let.\n\nŘíká se, že papež Urban III. tehdy nad ztrátou Jeruzaléma zemřel žalem. Je však pravděpodobné, že zemřel ještě předtím, než se to vůbec stihl dozvědět.\n\nBitva i její pozadí byly ztvárněny v románu \"The Brethren\" Sira Henryho Rider Haggarda. Ačkoliv bitva samotná nebyla přímo ukázána, tak události po ní, včetně popravy Renauda de Châtillon a následné obléhání Jeruzaléma, byly vylíčeny v hollywoodském historickém velkofilmu z roku 2005 \"Království nebeské\". Příčiny, průběh i následky bitvy byly vylíčeny na tematickém albu \"Hattin\" německé metalové skupiny Crystallion.\n\n\n\n"}
{"id": "227150", "url": "https://cs.wikipedia.org/wiki?curid=227150", "title": "Macduff (rozcestník)", "text": "Macduff (rozcestník)\n\nNázev Macduff může znamenat:\n\n"}
{"id": "227151", "url": "https://cs.wikipedia.org/wiki?curid=227151", "title": "Dvojtečka", "text": "Dvojtečka\n\nDvojtečka (:) je interpunkční znaménko, tvořené dvěma stejně velkými tečkami situovanými nad sebou. Používá se v textu pro oddělení informací uvedených větnou konstrukcí před dvojtečkou, například pro uvedení seznamu, příkladu, údaje nebo přímé řeči. Dvojtečkou se označuje též poměr; v minulosti se používala jako znak dělení, avšak v této funkci byla do značné míry nahrazena lomítkem – dvojtečka se stále používá pro vyjádření poměru, například měřítka, či pro vyjádření skóre sportovního utkání. Dvojtečka se též používá k oddělování údajů například v časovém nebo klasifikačním údaji.\n\nDvojtečka má zastoupení v základní ASCII tabulce, kde má hodnotu 58 (3A). V českém rozložení klávesnice se dvojtečka nalézá pod klávesou „L“ napravo, píše se se shiftem. V anglickém rozložení se nalézá hned napravo od klávesy „L“ a i zde se píše se shiftem. Alternativně ji lze zapsat pomocí číselného kódu znaku na numerické klávesnici sekvencí kláves +.\n\nLatinský a anglický název dvojtečky \"colon\" pochází z řeckého κῶλον (část, člen, úd). Výraz neoznačoval znaménko v textu, ale samotnou pasáž. V rétorice se tak označovala věta, která byla kompletní gramaticky, ale nikoliv logicky. Věta sestávají ze dvou col se nazývala dicolon, věta ze tří col (například Caesarovo Veni, vidi, vici) tricolon.\n\nAristofanes Byzantský zavedl ve 3. století př. n. l. středovou tečku zhruba ve významu pozdějšího středníku dvojtečka se mezitím začala používat ve významu dnešní tečky, v anglickém pravopisu kolem roku 1600 se dvojtečka používala zhruba v roli středníku, tedy významově mezi čárkou a tečkou. Až do závěru 18. století se však interpunkční znaménka nepoužívala ke značení struktury věty, ale pouze pro značení pauz v řeči.\n\nV češtině se dvojtečka a některá další interpunkční znaménka začaly používat v době bratrského pravopisu.\n\nPříručky češtiny z první poloviny 19. století (Hanka, Tomíček, první vydání matičního Brusu) se interpunkcí vůbec nezabývaly. Zřejmě jako první se jí soustavněji zabýval Martin Hattala v roce 1857. Ten dvoutečku zařadil mezi znaky přestávky. Ostatní autoři tento výklad příliš nereflektovali, například druhé vydání matičního Brusu zmiňuje jen čárku a středník a třetí vydání navíc jen tečku. František Bartoš v 1. vydání své Skladby roku 1878 dvojtečku zařadil mezi ta dělidla, která označují části vět. Než se ustálily dnešní názvy znamenének, používala se různá označení, pro dvojtečku například název „úvodník“.\n\nZákladní funkcí dvojtečky je uvození textu, například údaje, přímé řeči, seznamu, příkladu, vysvětlení, odůvodnění a podobně.\n\nPříklady:\n\nDvojtečkou se označuje též poměr; v minulosti se používal jako znak dělení, avšak v této funkci byl do značné míry nahrazen lomítkem.\n\nDvojtečka se stále používá pro vyjádření měřítka map nebo modelů, dále například poměru stran obdélníku (např. fotografie, filmového obrazu, obrazovky, oken, hřiště, půdorysu místnosti, vlajky apod.) či pro vyjádření skóre sportovního utkání. Lze ji využít též například pro poměr objemů, hmotností nebo sil, poměr hlasů ve volbách apod.\n\nDvojtečka se používá k oddělování klasifikačních údajů například v knihovnictví. V bibliografických citacích podle ISO 690 se dvojtečka používá pro oddělení titulu a podtitulu (názvu a podnázvu) knihy – v takovém případě se dvojtečka píše bez mezery za titul, zatímco podtitul je oddělen mezerou – a pro oddělení místa vydání a názvu vydavatele (v tomto použití se dvojtečka z obou stran odděluje mezerou). V indickém dvojtečkovém třídění dvojtečka odděluje kód nadtématu od kódu podtématu, například Rakovina : Léčba. V některých jazycích (například angličtině nebo švédštině) se v biblických citacích klade dvojtečka mezi číslo kapitoly a číslo verše, kde se v české praxi používá čárka.\n\nDvojtečka se používá k oddělení hodin od minut (15:30), případně hodin, minut a sekund (15:30:27). V minulosti byla v češtině pro oddělování hodin a minut preferována tečka, zatímco pro oddělování desetin se používala výhradně čárka. Pravidla českého pravopisu dosud pro oddělení hodin a minut připouštějí pouze tečku, zatímco ČSN 01 6910 připouští místo tečky dvojtečku.\n\nPoužití v programovacích kódech (například v programovacích jazycích, internetových adresách a podobně) závisí na definici syntaxe daného jazyka. Použití v programovacích jazycích je obvykle inspirováno použitím v běžných textech, tj. uvození nebo oddělení údajů.\n\nVe finštině a švédštině se vyskytuje dvojtečka, je-li připojen ramatický sufix za zkratku, speciální symbol nebo číslici. Zkratka USA v genitivu se píše finsky USA:n a švédsky USA:s.\n\nVe švédštině se dvojtečka používá také uprostřed slova ve stažených slovech (S:t místo Sankt, Ax:son místo Axelson).\n\nVe švédštině se dvojtečka používá jako náhražka přehlásky písmene ö v názvu města Göteborg, psáno jako Go:teborg na jeho oficiálních stránkách, ovšem to je považováno spíše za jazykovou hru.\n\nV několika afrických jazycích (budu, sabaot, grebo a další) se dvojtečka používá jako jeden ze znaků ke gramatickému označování tónu řeči. V Unicode se však v tomto významu používá znak U+A789, odlišný od běžné interpunkční dvojtečky (U+003A).\n\nZnak podobný interpunkční dvojtečce se používá v mezinárodní fonetické abecedě. Tento znak však místo kulatých teček má trojúhelníčky namířené ke středu znaménka.\n\nPři psaní na psacím stroji nebo v běžném textovém editoru se dvojtečka za uvozující větnou konstrukcí píše bez mezery, zatímco navazující (uvozený) text se od ní odděluje mezerou. Používá se tedy podobně jako čárka, středník, otazník či vykřičník. V české sazbě se dvojtečka od předchozího znaku odděluje mezírkou o šířce jeden až dva body, tato mezírka však často bývá již součástí znaku jako tzv. nálitek.\n\nVe francouzštině se dvojtečka odděluje mezerou z obou stran: Mezera se píše nejen za ní, ale i před ní, na rozdíl od většiny interpunkčních znamének.\n\nPokud se dvojtečka používá pro vyjádření poměru, pak vzniká podobná situace jako v případě použití pomlčky nebo lomítka. Obecně v takových případech v češtině platí, že buď se kladou mezery z obou stran znaménka, nebo hodnoty z obou stran přiléhají ke znaménku těsně bez mezer. Pravidla pro volbu mezi těmito dvěma možnostmi nejsou vždy zcela jednotná, jednoznačná ani bezproblémová, avšak celková tendence je, že pokud výraz na některé straně obsahuje mezery, pak by měly být mezery i kolem dvojtečky, zatímco pokud oba výrazy jsou bez mezer, pak je běžné nepsat (vynechat) mezery kolem znaménka. Dalším kritériem ovšem je jednotnost stylu v rámci jednoho textu.\n\nAktuální Internetová jazyková příručka ÚJČ v případě dvojtečky neponechává uživateli žádnou volnost. Pro vyjádření dělení či poměru předepisuje použít mezeru z obou stran dvojtečky (mezi příklady uvádí i poměr hlasů ve volbách 5 : 3), zatímco pro vyjádření sportovního skóre (které autoři příručky zřejmě za poměr nepovažují) požaduje použití bez mezer (výsledek 2:0).\n\nVětšina evropských jazyků včetně britské angličtiny pokračuje za dvojtečkou malým písmenem, pokud není jiný důvod k použití velkého písmene. Němčina vyžaduje za dvojtečkou velké písmeno, pokud následuje hlavní věta, a totéž umožňuje i americká angličtina.\n\n"}
{"id": "227154", "url": "https://cs.wikipedia.org/wiki?curid=227154", "title": "Slovosled", "text": "Slovosled\n\nSlovosled (slovní pořádek, pořad) je pořadí slov a větných členů ve větách, frázích, rozvitých větných členech atp. Toto pořadí není náhodné, ale řídí se podle typu jazyka určitými pravidly.\n\nPevný slovosled je charakteristický zejména pro jazyky s omezenou nebo žádnou flexí. Má daná poměrně striktní pravidla řazení jednotlivých větných členů. Toto pořadí slouží k vyjádření vztahů mezi jednotlivými větnými členy. Jinými slovy, pořadím větných členů je dáno, co kdo dělá. Pevný slovosled mají například germánské jazyky.\n\nPříklad (angličtina):\n\nVolný slovosled je značně flexibilní, pořadí větných členů není pevně dáno, ale závisí hlavně na zapojení do kontextu. Hlavním principem volného slovosledu je aktuální větné členění. Volný slovosled nevyjadřuje, kdo co dělá, ale má schopnost vyjádřit různé významové rozdíly, důraz a postoje mluvčího. Volný slovosled je charakteristický hlavně pro flektivní (např. slovanské) a aglutinační (např. ugrofinské) jazyky, které k vyjádření vztahů mezi větnými členy využívají rozvinutého systému skloňování a časování (flexe).\n\nPříklad (čeština):\n\nExistuje 6 slovosledných typů jazyků podle toho, jak obvykle řadí ve větě podmět (subjekt, S), přísudek (sloveso, verbum, V) a předmět (objekt, O). Obvykle se označují kombinací uvedených tří písmen:\n\nNejčastěji se vyskytují první tři typy slovosledu. Jazyky se k jednotlivým typům přiřazují podle převládajícího typu slovosledu. Například němčina patří k typu SVO, ale ve vedlejších větách používá typ SOV.\n\nI v jazycích s volným slovosledem lze najít typ slovosledu, který je základní, proto je možné např. češtinu přiřadit k typu SVO.\n\nJazyky lze typologicky rozdělit také podle toho, zda převládá postavení rozvitých větných členů před jménem (levé větvení) či za jménem (pravé větvení). Srovnej např. anglické:\n\nZatímco v angličtině se běžně používá levé i pravé větvení, čeština u složitějších konstrukcí upřednostňuje pravé větvení, které je všeobecně považováno za srozumitelnější. Srovnej:\n\nLevé větvení je v češtině používáno zejména v odborné terminologii (mj. i pod vlivem angličtiny):\n\n"}
{"id": "227157", "url": "https://cs.wikipedia.org/wiki?curid=227157", "title": "Rudolf Tecl", "text": "Rudolf Tecl\n\nPhDr. Rudolf Tecl (*21. srpna 1950 v Táboře – †30. června 2005 tamtéž) byl český historik a archivář, specializující se na oblast Táborska.\n\nPocházel z rodiny známého táborského lékaře MUDr. Rudolfa Tecla; celý svůj život spojil s dějinami rodného města. Od mládí se zajímal o historii; maturoval (1968) na místním gymnáziu a potom studoval na Filozofické fakultě Univerzity Karlovy, studium historie a archivnictví završil roku 1975 diplomovou prací o středověkém osídlení Táborska. Na brněnské univerzitě absolvoval postgraduální studium muzeologie.\n\nPo studiích pracoval do roku 1984 v táborském muzeu, kde dosáhl funkce zástupce ředitele. Potom se ujal (15. června 1984) Státního okresního archivu v Táboře, kde působil jako ředitel plných 21 let (1984-2005) až do své náhlé a nečekané smrti. Erudovaný historik Rudolf Tecl se mimořádně zasloužil o rozvoj a rozšiřování tohoto archivu a vedle své řídící práce se věnoval i vědeckému bádání a publikování.\n\nJeště před ukončením univerzitního studia zpracoval v roce 1974 pro táborské muzeum obrazově vybavenou publikaci \"Jan Žižka a Tábor\", kterou však jako autor podepsal tehdejší ředitel muzea Josef Schneider.\n\nV roce 1978 publikoval spolu s Milošem Drdou studii o předhusitském osídlení Tábora a o koncentraci středověkého osídlení Táborska.\n\nV letech 1987-2004 řídil práce na 12 svazcích sborníku \"Táborský archiv\".\n\nPřispíval do mnoha časopisů,novin a periodik - např.:\n\n\nČlánky a studie - z více jak šedesáti publikovaných např.:\n\nNovinové články – z mnoha v regionálním tisku např.:\n"}
{"id": "227165", "url": "https://cs.wikipedia.org/wiki?curid=227165", "title": "Mirosław Sielatycki", "text": "Mirosław Sielatycki\n\nMirosław Sielatycki (* 1957) je polský učitel, autor různých učebnic a textů.\n\nVystudoval Varšavskou univerzitu, v letech 1993 až 1997 byl učitelem zeměpisu a astronomie na varšavské škole škole \"VI Liceum Ogólnokształcące im. Tadeusza Reytana w Warszawie\", později (v letech 1999 až 2006) působil jako ředitel \"Centra dalšího vzdělávání učitelů\" (CODN), kam jej dosadil tehdejší premiér Jerzy Buzek.\n\nStal se známým především díky kauze, která začala poté, kdy jej ministr školství Roman Giertych 6. června 2006 odvolal z funkce ředitele CODN. Tento krok zdůvodnil tím, že jím vydaná publikace Rady Evropy s názvem „Kompas, Výchova mládeže k lidským právům“ ( ) propaguje homosexualitu. Giertych následně publikaci zakázal. Proti této akci vystoupila polská opozice (SLD), ale také i mnohé osobnosti polského veřejného života a organizace jako Rada Evropy, polský Helsinský výbor (který mu poskytl také advokáta) nebo Amnesty International. Celá záležitost skončila u soudu, kterého se účastnil i polský ombudsman. Sielatycki spor vyhrál\n\n"}
{"id": "227170", "url": "https://cs.wikipedia.org/wiki?curid=227170", "title": "Zákon o hlavním městě Praze", "text": "Zákon o hlavním městě Praze\n\nZákon o hlavním městě Praze, č. 131/2000 Sb. ze dne 13. dubna 2000, je zákon upravující postavení hlavního města Prahy jako hlavního města České republiky, kraje a obce a dále postavení městských částí. Na Prahu se nevztahuje ani obecný zákon o krajích ani obecný zákon o obcích, ale zákon o hlavním městě Praze ve vztahu k ní oba tyto zákony nahrazuje a mnohé věci upravuje velmi podobně či shodně. Volby do zastupitelstva hlavního města i do zastupitelstev městských částí se konají podle zákona o volbách do zastupitelstev obcí. Zákon o hlavním městě Praze zmocňuje Prahu, aby si vydala formou vyhlášky Statut hlavního města Prahy, který mimo jiné upravuje kompetenční vztah mezi městem a městskými částmi. \n\n"}
{"id": "227171", "url": "https://cs.wikipedia.org/wiki?curid=227171", "title": "Oban (palírna)", "text": "Oban (palírna)\n\nOban je skotská palírna, jež vyrábí skotskou sladovou whisky a která v současnosti patří nadnárodní společnosti Diageo. Nachází se v centru města Oban v oblasti Argyll a Bute na západním pobřeží Skotska.\n\nOban má dva destilační kotle, což z něj činí jednu z nejmenších palíren ve Skotsku. Whisky, která se zde pálí, má prý „aroma Západoskotské vysočiny“, což je něco mezi suchým kouřovým stylem whisky ze skotských ostrovů a lehčími, sladšími sladovými whisky z Vysočiny.\n\nPalírna byla založena v roce 1794 bratry Hughem, Johnem a Jamesem Stevensonovými a produkuje čistou sladovou whisky. Tato palírna leží na břehu zátoky poblíž ostrova Mull.V roce 1883 koupil palírnu Walter Higgins a celou ji zmodernizoval. Produkuje whisky značky Oban, což je 14letá whisky s obsahem alkoholu 43 %. Část produkce se používá do míchaných whisky (\"blended whisky\"). Tato whisky je s příchutí rašeliny a s delikátním dubovým aroma.\n\n\n"}
{"id": "227174", "url": "https://cs.wikipedia.org/wiki?curid=227174", "title": "Amaury II. z Lusignanu", "text": "Amaury II. z Lusignanu\n\nAlmerich II. z Lusignanu ( \"Amaury II de Lusignan\", 1145 – 1. dubna 1205) byl v letech 1194–1205 králem Kypru a od roku 1197 také králem Jeruzaléma. Jeho mladší bratr byl jeruzalémský král Guy z Lusignanu.\n\nRod Lusignanů se účastnil mnoha křížových výprav. Guy a Amaury byli syny Huga VIII. z Lusignanu, který se účastnil tažení do Svaté země v roce 1160. Poté, co byli bratři za vraždu Patrika ze Salisbury z rodného panství v Poitou vyhnáni akvitánským vévodou Richardem Lví srdce, tak Amaury v roce 1174 odjel do Palestiny a Guy se tam vydal o něco později. Amaury se v Jeruzalémě oženil s Eschivou, dcerou Balduina z Ibelinu a vstoupil do služeb Anežky z Courtenay, matky pozdějšího jeruzalémského krále Balduina IV. a jejího manžela, Reginalda ze Sidonu. Kronikář Ernoul, který straní Ibelinům tvrdí, že Amaury byl Anežčiným milencem, ale je pravděpodobnější, že Anežka a Balduin IV. se ho pokoušeli oddělit od vlivu rodiny jeho manželky. V roce 1179 byl jmenován jeruzalémským komisařem a o rok později se jeho bratr Guy oženil s ovdovělou jeruzalémskou princeznou Sibylou a začal uplatňovat své nároky na trůn.\n\nPo katastrofální bitvě u Hattínu byl Amaury z Lusignanu spolu se svým bratrem a dalšími předními vůdci království zajat sultánem Saladinem. Po bratrově smrti v roce 1194 se Amaury po něm stal králem v novém křižáckém státě Kyperské království a po něm nastoupil na kyperský trůn jeho syn z prvního manželství s Eschivou z Ibelinu Hugo. Když v roce 1197 Eschiva zemřela, tak se Amaury oženil s jeruzalémskou královnou, vdovou po zavražděném Konrádovi z Montferratu Isabelou, čímž se v roce 1198 stal jeruzalémským králem.\n\nV roce 1198 byl schopen vyjednat s muslimy pětileté příměří, kvůli zápasu mezi Saladinovými bratry a jeho syny o nástupnictví. Mír byl nakonec porušen útočnými nájezdy na obou stranách, ale už v roce 1204 byl sjednán znovu, tentokrát na šest let.\n\nAmaury zemřel v roce 1205 na úplavici, hned po svém stejnojmenném synovi. Kyperským králem se tedy stal Amauryho syn Hugo, zatímco Jeruzalémské království získala Marie, dcera Isabely a jejího prvního manžela Konráda.\n\n\n"}
{"id": "227175", "url": "https://cs.wikipedia.org/wiki?curid=227175", "title": "Oldřich Blažíček", "text": "Oldřich Blažíček\n\nOldřich Blažíček (5. ledna 1887, Slavkovice – 3. května 1953, Praha) byl český akademický malíř, představitel moderní krajinomalby.\n\nPocházel z velmi skromných poměrů. Jeho otec Vincenc Blažíček byl venkovský krejčí a podruh. Vyučil se u svého bratra malířem pokojů a poté odešel do Prahy za prací. Tehdejší řemeslo malířů pokojů mělo spíš blíže k umění. Dva roky trvalo, než se s pomocí hraběte Gudenuse z Velkého Meziříčí dostal na vytoužená studia. Nejprve studoval na Vysoké škole uměleckoprůmyslové u profesorů Dítěte a Maška, po čtyřech letech přešel na Akademii, kterou absolvoval u Hanuše Schweigera, na jehož popud věnoval svoji pozornost malbě interiérů. Tam se seznámil s řadou kolegů, kteří se později stali symboly českého umění. Byl to například Otto Gutfreund, Jan Štursa, Rudolf Kremlička, Josef Čapek a řada dalších. Sám však do žádné výtvarné skupiny nevstoupil.\n\nNebyl jen svrchovaným malířem-krajinářem své rodné Vysočiny, ale proslavil se také malbou chrámových interiérů. Jeho nesmírná pracovitost přinesla úspěchy. Již na Akademii byl kritikou velmi nadšeně přijat jeho obraz svatovítské katedrály a poté následovaly obrazy dalších kostelních interiérů doma i v cizině. Možná právě pro toto chápání a vidění prostoru se stal profesorem malby na ČVUT, kde působil do roku 1927 do roku 1948.\nV cizině nejen tvořil, ale i vystavoval. Již v roce 1913 se účastnil výstav Jednoty umělců výtvarných v Poznani a Lublani, poté následovala řada dalších. Nejvýznačnějších ocenění dosáhly jeho obrazy na výstavě v Paříži (1921) a na mezinárodních výstavách Carneggiova institutu ve Spojených státech. Nepatřil k avantgardě, ale jeho obrazy jsou zastoupeny ve význačných sbírkách umění.\n\nZemřel 3. května 1953 v Praze. Své vzpomínky sepsal v knize \"Mládí na Vysočině\".\n\n\n\n"}
{"id": "227176", "url": "https://cs.wikipedia.org/wiki?curid=227176", "title": "Privatschule der deutschen Botschaft in Ankara", "text": "Privatschule der deutschen Botschaft in Ankara\n\nPrivatschule der deutschen Botschaft in Ankara Ernst Reuter Schule česky Soukromá škola německého velvyslanectví v Ankaře škola Ernsta Reutera je jedna ze dvou německých škol v Turecku. Jméno Ernsta Reutera (který v Turecku pobýval během svého exilu) nese od roku 2002. Škola má pobočku v Istanbulu.\n\nVýuka na škole probíhá v 10 ročnících včetně mateřské školy (děti jsou přijímány od 3 let), po jejím dokončení je možné pokračovat v dvojjazyčném anglicko-německém \"International Baccalaureate\", jehož absolvování opravňuje k vysokoškolskému studiu.\n\nŠkolu v současnosti navštěvuje 188 dětí.\n\n\n\n"}
{"id": "227177", "url": "https://cs.wikipedia.org/wiki?curid=227177", "title": "OpenJUMP", "text": "OpenJUMP\n\nOpenJUMP je vektorově orientovaný multiplatformní opensource GIS. Program je napsaný v jazyce Java, a proto by měl běžet v kterémkoliv operačním systému s podporou min. Java 1.4 (testováno na Linuxu, Windows a Mac OS X). Nejde o pouhou prohlížečku map, ale o plně vybavený desktop GIS s podporou editace, ukládání, analýzy atd. \n\n\nOpenJUMP má poměrně hodně analytických funkcí, nicméně existují jistá omezení vyplývající ze zaměření programu:\n\nOpenJUMP je založen na opensource aplikaci JUMP vytvořené a spravované firmou Vivid Solutions. Tato aplikace má poněrně dlouhý vývojový cyklus a právě z toho důvodu projekt OpenJUMP vznikl. Později byly z OpenJUMPu i původního JUMPu odvozeny další varianty GIS aplikací zaměřené na speciální úlohy či určené konkrétní skupině uživatelů (např. deeJUMP, SkyJUMP, PirolJUMP a Kosmo). Existence tolika různých odvozených projektů vede samozřejmě k určité paralelizaci práce při vývoji, nicméně mezi vývojáři jednotlivých projektů probíhá komunikace a většina vylepšení z dceřiných projektů se následně implementuje zpět do verze OpenJUMP.\nJednotlivé alternativy OpenJUMPu mají podobné uživatelské rozhraní a jsou vzájemně kompatibilní do té míry, že mohou např. bez úprav přejímat většinu pluginů vytvořrených pro jinou verzi JUMPu. Pluginová architektura umožňuje přidávat funkcionalitu bez zásahu do jádra aplikace, což přispívá jak k rychlejšímu vývoji, tak k vysoké stabilitě vývojových verzí programu.\n\n"}
{"id": "227178", "url": "https://cs.wikipedia.org/wiki?curid=227178", "title": "Frombork", "text": "Frombork\n\nFrombork ( ) je přímořským městem nad Viselským zálivem ve Varmijsko-mazurském vojvodství v Polsku. Je to malé město, které má pouze 2 440 obyvatel (2008), ale značný historický význam.\nMěsto bylo založené roku 1277, když se po povstání Prusů biskup varmijský rozhodl přenést katedrálu a sídlo kapituly ze zničeného Braniewa. Tehdy zde vznikly zde dvě samostatné sídelní jednotky, katedrální komplex na pahorku a městečko u pobřeží Viselského zálivu. Tyto dvě jednotky byly administrativně spojeny až v roce 1926. Název města pochází od patronky katedrály, Panny Marie, latinsky německy \"Frauenburg,\" z čehož vzniklo polské \"Frombork.\"\n\nMěsto bylo nejprve ve vlastnictví varmijských biskupů, od roku 1320 patřilo kapitule. V roce 1310 získalo městská práva. Roku 1466 po toruňském míru se Varmie stala autonomní součástí Polského království pod správou varmijského biskupa a kapituly. V letech 1510–1543 ve Fromborku žil a pracoval astronom Mikuláš Koperník, který byl kanovníkem varmijské kapituly. Zde konal svá astronomická pozorování a vypracoval také epochální dílo \"(O obězích nebeských sfér),\" ve kterém podal nezvratné důkazy pro heliocentrickou soustavu. V katedrále byl také pochován. Roku 1772 po prvním dělení Polska se město dostalo pod vládu Pruska. K Polsku se vrátilo teprve v roce 1945. Z důvodu značného zničení ve druhé světové válce ztratil Frombork městská práva, která získal znovu až v roce 1959.\n\n\nMěstem prochází trať lokální železnice, která však v současnosti není v provozu. Je zde přístav osobní lodní dopravy (do Krynice Morské), jachetní a rybářský přístav.\n\n"}
{"id": "227185", "url": "https://cs.wikipedia.org/wiki?curid=227185", "title": "Rupi's Dance", "text": "Rupi's Dance\n\nRupi's Dance (2003) je sólové album Iana Andersona, vedoucího skupiny Jethro Tull. Album bylo vydáno téměř ve stejnou dobu jako sólové album kytaristy skupiny Jethro Tull Martina Barreho Stage Left.\nPředchází též dalšímu řadovému albu Jethro Tull, The Jethro Tull Christmas Album.\n\n\n\n"}
{"id": "227187", "url": "https://cs.wikipedia.org/wiki?curid=227187", "title": "Balduin I.", "text": "Balduin I.\n\nJméno Balduin I. (francouzsky Baudouin) nosilo v historii více vládců:\n\n"}
{"id": "227190", "url": "https://cs.wikipedia.org/wiki?curid=227190", "title": "Ruční zvonek", "text": "Ruční zvonek\n\nRuční zvonek je zvon uzpůsobený k rozeznívání rukou. Zvon se drží zpravidla za rukojeť, většinou vyrobenou z kůže nebo plastu. Pohybem zápěstí se uvede do pohybu srdce uvnitř zvonu, které rozezní zvon samotný. Spíše než ke zvukové signalizaci se ruční zvonky používají ve vzájemně sladěných sadách jako hudební nástroj.\n\nSady laděných zvonků původně sloužily zvoníkům jako možnost zkoušet si zvonění mimo místo, kde byly nainstalovány zvony klasické: namísto hodin strávených ve větrných věžích si mohli složité melodie zkoušet a učit se doma, aniž by tím někoho rušili. Jimi používané sady měly stejný počet zvonků jako ve věžích – většinou 6 nebo 12, laděných v diatonické stupnici.\n\nHlavní rozdíly mezi zvoněním na ruční zvonky a klasické věžní zvony:\n\n\nOdlišná je také technika zvonění na tyto dva rozdílné druhy zvonů. Pro rozeznění klasického věžního zvonu zvoník zatáhne za zvonící lano, zvon se zhoupne, srdce, které visí stále svisle, udeří do věnce zvonu a zvon se zhoupne zpátky, čímž znova narazí do srdce. Oproti tomu ruční zvonek je překlápěn pohybem zápěstí z vertikální do horizontální polohy a zpět. V obou případech naráží srdce na protilehlé strany zvonu. \n\nV USA, kde jsou velmi populární tzv. \"Handbell Choirs\", hudební tělesa, zabývající se hraním na ruční zvonky, jsou využívány především tzv. „anglické zvonky“, (což neznamená, že musí být nutně vyrobeny v Anglii, jedná se o druh). Některé soubory sice používají zvonky vyrobené přímo v Anglii, drtivá většina ale zvonky firmy Malmark Bellcraftsmen nebo Schulmerich Carillons, obě z Pensylvánie (USA).\n\nExistují dvě hlavní specifika anglických zvonků, liší se tvarem srdce a alikvotními tóny. Srdce zvonků drží čep, který zajišťuje, že bude mít srdce jen jednu osu pohybu. To je dále také brzděno pružinou, takže po rozeznění zvonu odskočí a znějící tóny jím nejsou tlumeny. Alikvotními tóny anglických zvonků bývají buď dvanácté tóny nad základním laděním nástroje (oktáva a čistá kvinta/duodecima), nebo, na což klade důraz nizozemská firma Petit & Fritsen, desátý tón nad základním tónem v moll (oktáva a malá tercie/malá decima), popřípadě desátý tón v durové tónině (oktáva a velká tercie/velká decima). Při výrobě zvonků se tyto alikvotní tóny pečlivě hlídají, zvonky jedné sady by měly mít shodný harmonický profil pro dokonalý souzvuk. Každá firma má svůj unikátní postup pro potlačení nebo naopak zdůraznění těchto určitých alikvotních tónů k vytvoření typických vlastností své značky.\n\nV Británii se odlišují „anglické zvonky“ od „amerických zvonků“. Tradiční „anglické“ mají kožené rukojeti, kdežto u „amerických zvonků“ se k dosažení stejného efektu využívají moderní materiály: guma a plast (např. výše zmíněné americké firmy). Nicméně v Americe jsou jako anglické zvonky označovány všechny.\n\nZvoník obvykle drží zvonek obrácený vzhůru opřený o hruď, houpavým pohybem ruky a zápěstí zvonek posune dopředu a mírně sklopí dolů tak, že se srdce převrátí a narazí do věnce zvonku. Zvuk se pak buď nechá doznít, dokud neutichne úplně, nebo může být utlumen přiložením ruky, opřením zpět o hruď, jindy také položením na měkkou podložku.\n\nNejmenší zvonky můžou vážit méně než 10 dekagramů, ty největší a nejhlouběji znějící pak i více než 10 kilogramů.\n\nZvonkový soubor bývá vybavený větší sadou zvonků s větším celkovým rozsahem, přičemž každá sada obsahuje zvonky všech tónů dané chromatické stupnice. To umožňuje hrát složité rozpoznatelné melodie, jako opak ke klasickému vyzvánění.\n\nZačínající soubory mohou používat už sady o 25 zvoncích = dvou oktávách, ovšem většinou bývají používány sady obsáhlejší, ty největší mívají sedm a půl oktávy a více.\n\nZvonky se chromaticky řazeně pokládají na stolky pokryté měkkou látkovou podložkou, která chrání bronzový povrch zvonků před poškozením a stejně tak nenechá zvonky rozkutálet se.\n\nZpůsob souborové hry na ruční zvonek se od hry na běžné orchestrální hudební nástroje také velmi liší. Jeden jediný zvonek sám o sobě je schopen zahrát vždy právě jednu stejnou notu konkrétní výšky. Z toho vyplývá, že každý zvoník obsluhující zvonek (zvonky) určité výšky dostane na starost všechny odpovídající noty této výšky, které se ve hrané skladbě objevují, a zahraje je v příslušnou dobu. \n\n\n"}
{"id": "227191", "url": "https://cs.wikipedia.org/wiki?curid=227191", "title": "Strathisla", "text": "Strathisla\n\nStrathisla (čti: strafajla) je skotská palírna společnosti Pernod-Ricard nacházející se v centru města Keith v hrabství Banffshire, jež vyrábí skotskou sladovou whisky.\n\nPalírna byla založena v roce 1786 Georgem Taylorem a Alexandrem Milnem a produkuje čistou sladovou whisky. Tato palírna měla původní název Milltown, přejmenována byla v roce 1870, poté zpět v roce 1890 a na dnešní Strathisla v roce 1949. Leží na břehu řeky Isla a je považována za drahokam města Keith. Produkuje whisky značky Strathisla, což je dvanáctiletá whisky s obsahem alkoholu 43 %. Část produkce se používá do míchaných whisky Chivas Regal a Royal Salute. Tato whisky je s příchutí máty a eukalyptu.\n\n\n"}
{"id": "227193", "url": "https://cs.wikipedia.org/wiki?curid=227193", "title": "Středověké město", "text": "Středověké město\n\nStředověká města vznikala především v místech, kde i v době kočovných kmenů bylo zajímavé se na chvíli pozdržet. Tedy v místě brodů říčního meandru na obchodních stezkách, v místě soutoků řek nebo alespoň řeky a potoka, na strategických místech s výhledem do krajiny a také u dolů rud či na místě, kde byly k dispozici suroviny např. kamenná sůl nebo křemen na výrobu skla. Později se města formovala u klášterů, u hradů nebo na zeleném drnu, tj. na nově vybraném místě, na kterém ještě žádné město nebylo a nacházel se zde jen les nebo louka. Spolu se vznikem měst se objevila i nová vrstva společnosti: měšťané. Na území dnešní České republiky se podíleli na stavbě měst často též němečtí kolonisté. \n\nStředověké město nebylo vystavěno z kamenů, ale především z lidí, z jeho obyvatel. Tuto myšlenku převzali středověcí klerici od sv. Augustina a dalších církevních Otců, kteří si ji sami vypůjčili u řeckých a římských filozofů, u Aristotela a také u Cicera. Dějiny města jsou v první řadě dějinami lidí a společnosti. Historie středověkého města vznikala ze vzájemného prolínání skutečného a imaginárního obrazu města, jež obyvatelé a jejich páni ve svých představách spatřovali, promýšleli i prociťovali. Vnímání ekonomických, společenských a politických vztahů ve městě bylo hluboce prostoupeno obrazy a symboly, které měšťanům nabízeli, a někdy až vnucující, klerici, intelektuálové, kazatelé, urbanisté a prostřednictvím uměleckých děl také jejich tvůrci a mecenáši. \n\nMěsto se v době rozkvětu v 10. až 13. století stejně jako v době krize ve 14.–15. století lišilo od svého okolí, s nímž však muselo žít v symbióze a s nímž se také vyvíjelo po stránce materiální (technologické a ekonomické), sociální, politické, náboženské, morální a kulturní. Pokud se město mění, mění se jako celek, jako živá bytost. Ve městě byli obyvatelé také rozděleni. Nejbohatšími z městských obyvatel byli obchodníci, kteří si zde stavěli honosné domy. Početnější a chudší skupinou byli řemeslníci (např. kováři, truhláři, obuvníci, krejčí). Ti vlastnili chudší příbytky s krámy a dílnami. Městskou nemajetnou chudinu tvořili tovaryši a učedníci (pomáhali řemeslníkům), dělníci, kteří pracovali většinou na stavbách, a žebráci.\n\n\nAntické Řecko – římský svět byl světem měst. Od druhého století křesťanské éry zejména po krizi 3. století ale města začala upadat. Tento úpadek byl spojen s ruralizací ekonomiky a společnosti, s poklesem obchodu s Orientem a v důsledku toho i se snížením objemu peněžních výměn, s krizí obecních institucí a vztahů mezi mocnými a chudými (potentes-paupers). Ničivé nájezdy barbarů dokonaly započaté dílo. Křesťanství se nejdříve zabydlelo ve městech, která se jeho vlivem výrazně proměnila, ale potom se samo také ruralizovalo. Došlo k celkovému rozpadu politického systému. Ve městech se politické moci ujali biskupové jako církví ustanovení hodnostáři, zatímco ruralizující se šlechta spolu s klášterními společenstvími, jež byla v odlehlých oblastech, horách a údolích mocnější než ve městě, přispěly k přesunutí značné části moci z města na venkov. Archeologické vykopávky a historické studie nám dnes nabízejí vyváženější pohled na tento úpadek měst a odhalují „nespornou vitalitu městského života pozdní římské doby a prvních staletí středověku“ (Kolokvium v Paříži – X, duben 1993). Ze sociologického hlediska to dobře vystihl Marc Bloch: „Městská komunita patří k těm nejcharakterističtějším rysům společenského klimatu středověkého Západu\".\n\nStřed města tvořilo náměstí – tržiště, město obklopovaly hradby, nejdůležitějšími budovami byla radnice a kostel a (či klášter) a hospoda (krčma), nejvýstavnější domy okolo náměstí patřily nejbohatším měšťanům. Domy chudších či středně bohatých měšťanů se nacházely v postranních ulicích. Součástí středověkých měst však byla i rozsáhlá předměstí, v nichž stály domy řemeslníků a také zemědělské usedlosti a dvorce. Ti nejbohatší tedy bydleli ve středu, ti chudší naopak na krajích města.\n\nŘemeslnická dílna patřila \"mistrovi\", který zaměstnával \"tovaryše\" a \"učně\", mistři každého řemesla se shromažďovali v cechy, které rozhodovaly o tom, jaké zboží se bude vyrábět a za jakou cenu se bude prodávat, čímž negativně ovlivňovali kvalitu (menší konkurence). Za \"chudinu\" byli označováni lidé bez vlastního domu, neplnoprávní občané. Měšťany také můžeme rozdělit podle toho, jaké právo měli.\nŽidovská menšina byla uzavřená, měla zvláštní práva.\n\nŽivot raně středověké společnosti se odehrával především v okolí panských sídel, hradů a na venkově. Z antického období přetrvala řada měst, ale ztratila mnoho na svém bývalém lesku a významu. Týkalo se to především Itálie a jižní Evropy. Města dále plnila funkci správních center a poskytovala ochranu před cizím útokem. V čase nebezpečí se sem stahovalo okolní obyvatelstvo. Bylo samozřejmostí, že měšťané uzavírali do bezpečí kamenných hradeb chránících je nejen před cizími nájezdníky, ale i před útoky okolních pánů. Do měst se vstupovalo branami, které byly po celý den pečlivě střeženy a v čase ohrožení nebo v noci se uzavíraly…\n\nPanovníci městům udělovali privilegia (výsady), jež zahrnovala např. právo pořádat trhy (trhové), vařit pivo (várečné), právo mílové (v okruhu jedné míle od města se nesměl usídlit cizí řemeslník), právo hrdelní, právo obehnat město hradbami (hradební). Nejširší výsady měla města královská – byla svobodná a podléhala výhradně králi. Hlavním znakem komuny byla úplná samospráva. Proto se radnice staly pýchou měst a symbolem jejich postavení. Město řídila rada, složená z konšelů, konzolů nebo prostě radních. Obce, které nezískaly samostatnost, řídil pán prostřednictvím svého úředníka. V Čechách se mu říkalo rychtář, ve Francii například prefekt. Výsadou každého města byly také hradby ve znaku. \n\nOd 12. století měst přibývá. Stará se zvětšují, ale zakládají se i nová. Královská moc v nich nacházela svého spojence proti šlechtě, bránící své zvyklá práva a privilegia proti sílící panovnické správě. Král proto jejich boj za nezávislost většinou podporoval. Zběhlí venkované zase hledali za městskými branami cestu ke svobodě. Většina měst byla přesto podřízena autoritě svého pána, ať to byl mocný feudál, nebo biskup. Často si dokonce jedno město mezi sebe rozdělilo několik vrchností. Měšťané nebyli s tímto stavem spokojeni. Spojovali se v různá bratrstva a vedli proti vrchnosti boj za nezávislost – za komunu.\n\nŽivotní úroveň rostla, město spotřebovávalo stále více potravin, vína, masa, surovin, řemeslných výrobků a luxusního zboží. Potřebné produkty odebíralo od výrobců jak v nedalekém okolí, čímž podporovalo místní obchodní výměnu, tak na vzdálených trzích. Chléb, maso vepřové, hovězí i skopové, ryby, zvěřina, drahá koření – to vše se začalo objevovat i na městských stolech. Velká evropská města se sama stala místy, které zásobovala rozsáhlé části Evropy vlastní specializovanou řemeslnou výrobou, určenou především pro vzdálené trhy. Proslulé bylo například flanderské soukenictví. Hospodářský vzestup 11. století změnil evropskou společnost. Přestala být pospolitostí šlechty, duchovních a vesničanů. Bohatnoucí, ale neprivilegovaní řemeslníci a kupci se stávají další hospodářskou a politickou silou, určující především život za městskými hradbami. \n\nPostupně docházelo k jemnějšímu dělení. Řezník byl někdo jiný než vařič masa či stahovač kůží. Každá činnost byla přísně organizována. Na výrobě sukna, od prvotního zpracování vlny až po konečný výrobek, se podílelo několik desítek specializovaných řemesel. Sdružení jednotlivých odvětí – cechy vznikly původně k ochraně zájmů výrobců ve stejném odvětí. Brzy se však staly i nástrojem přísné kontroly pracovních postupů, kvality výrobků, stanovovaly jejich množství i cenu, určovaly mzdy. Na jedné straně se tak chránil spotřebitel, současně ovšem toto přísné usměrňování bránilo zavádění novinek. Časem cech ovládlo jen několik mistrů, kteří zaměstnávali ostatní samostatné řemeslníky a také učně a tovaryše, pracující na mzdu. Jejich vyučení a vzestup mezi mistry byl rovněž pečlivě kontrolován. Zpravidla se mistrovství předávalo z otce na syna; zkouška byla nejen náročnou, ale především drahou záležitostí, kterou si každý nemohl dovolit. Největší šanci stát se mistrem měli tovaryši. Počet mistrů se ale nezvyšoval.\n\nOblasti s hustým osídlením se stávaly stále více závislé na dovozech. Stačil méně úrodný rok a dálková směna nedokázala vzniklý výpadek rychle nahradit. Kupci se stali významnou, bohatou a váženou, ale mnohdy i obávanou a nenáviděnou skupinou středověké společnosti. Jakého vlastně byli původu, není známo. Tito lidé nepatřili k privilegovaným. Přesto však byli svobodní. Bohatli ze zisku, který vznikal z rozdílu mezi cenou při nákupu a prodeji zboží. Církev na ně dlouho hleděla s odporem, protože bohatli ze zisku, který byl zdánlivě bezpracný. Teprve až prosperující 13. století vrátilo těmto lidem čest. \n\nSíť cest, po kterých převáželi své zboží, nebyla příliš hustá a navíc jejich kvalita zůstávala velmi špatná. V podstatě si je lze představit jako blátivé úvozové stezky, přestože se panovníci snažili o jejich údržbu. Nejdůležitější silnice přetrvávaly z doby římské. Hlavní obchodní trasy směřovaly z Hamburku přes Mohuč a Basilej do Itálie. Z Mohuče se pak oddělovala cesta na Magdeburk, Poznaň a Kyjev. Třetí nejdůležitější spojnice začínala v Kolíně nad Rýnem a vedla přes Paříž a Bordeaux do Hispánie. Pro přepravu nákladů se používaly dvou nebo čtyřkolové vozy, z Polska však známe i příklady celoročního užívaní saní. Pochopitelně tam, kde to bylo možné, se zboží přepravovalo po řekách; pro jižní a západní Evropu představovalo atlantské pobřeží a Středozemní moře skutečné obchodní tepny.\n\nNakoupit zboží, odvézt ho na vzdálená tržiště a tam ho prodat byl proto náročný úkol. Cesty byly špatně udržovány a nebezpečné. Co změna pána, to povinnost zaplatit clo, podřídit se právu nuceného prodeje, skladu, což znamenalo, že obchodník musel na daném místě zastavit a nabídnout své zboží k prodeji. Levnější a rychlejší bylo jistě moře, ale určitě ne bezpečnější. Kupci se tedy sdružovali, podobně jako řemeslnici, do skupin, zvaných gildy. Gilda si mohla opatřit více peněz, lépe vojensky i technicky obchod zajistit. Kupci bohatli, usazovali se ve městech a rychle ovládli jejich správu.\n\nČasem se řada měst spojila ve větší uskupení. Tak vznikla v průběhu 13. století hanza, sdružení obchodních měst na severu Evropy. Hanzovní města, jejichž centrem se stal Lübeck, i bohaté italské státy si začaly na důležitých místech otevírat své pobočky. Severské sdružení mělo první pobočky v Bruggách a Londýně, Janované a Benátčané se soustřeďovali na východ Středomoří, urputně však soupeřili především o převahu v strategicky důležité Konstantinopoli. Výnosným se ale pro ně stalo i přepravování vojáků do Svaté země.\n\nUprchlíci před germánskými nájezdníky se stali zakladateli Benátek, Serenissimy či Republiky svatého Marka, jak byl tento nezávislý a hrdý městský stát označován. Benátčané sváděli boje s Byzancí i s uherskými králi o opěrné body na dalmatském pobřeží. Jadran se nakonec stal jejich mořem. Od 11. století byl benátský vévoda („dox“) považován za nezávislého dóžete, hlavu benátské republiky. O zákony se starala Velká rada, Senát pečoval o zahraniční vztahy a kolegium spravovalo město. Dóže a nejvyšší úředníci nemohli bez souhlasu všech tří sborů podniknout žádné zásadní rozhodnutí. V době, kdy se Itálie začala dělit na ghibelliny {gibeliny} a guelfy {gvely}, zůstaly Benátky symbolem klidu a bohatství. \n\nGent, Ypry, Bruggy – tato tři bohatá flanderská města vedla obchod až se vzdálenou Čínou, rozhodující však byl dovoz anglické vlny. Města vyráběla sukno, jež se prodávalo po celé Evropě. Vazby k Anglii proto měly významnou pozici v úvahách patriciátu těchto měst. Flandry však byly lénem francouzského krále. A jeho vztahy k Londýnu nebyly nikdy příliš dobré.\n\nObchod se neobešel bez některých věcí, na které dnes pohlížíme jako na samozřejmost. Nebyl by možný bez všeobecného rozšíření peněz. Tak se již nemusel směňovat výrobek za výrobek. Pro obchod však byly potřebné mince s velkým obsahem ryzího kovu, aby i jejich malé množství dovolilo vyjádřit cenu zboží. Takové peníze ovšem razili jen králové či bohaté italské státy. Důležité bylo, aby si i v průběhu delších časových období zachovávaly stejnou hodnotu. V raném středověku představoval takové platidlo byzantský zlatý solidus. Podle jeho vzoru byly raženy arabské mince, zlatý denár a stříbrný dirham. I ty platily za spolehlivou měnu v celé Evropě. Později nastoupily francouzský zlatý écu {eky}, ale především janovské florény a benátské dukáty, které se staly prvními „světovými“ měnami. Současně se mincovnictví ocitalo pod přímou kontrolou panovníka. Od doby Karla Velikého se pracovalo s váhovou jednotkou 1 libra, což bylo 519 gramů. Ta se pak dělila na 20 šilinků, 1 šilink se rovnal 10,45 denárů nebo stříbrným fenikům. \n\nS růstem obchodní výměny se posléze přistupovalo i k bezhotovostním platbám. Pohledávky se vzájemně vyrovnávaly, ke slovu přišly i půjčky a směnky. Půjčování peněz na vysoký úrok (lichva) byl zpočátku doménou Židů, od 13. století však vznikají první bankovní domy v Lombardii. Obchodník již nemusel cestovat s hromadou peněz a vystavovat se rizikům. Začal využívat bankovních služeb. Jeho práce se zrychlila.\n\nZe severu Evropy dováželi hanzovní obchodníci potraviny, kožešiny, dřevo. Vlámští kupci nabízeli domácí sukno, Janované, Benátčané přicházeli s jihomořskými produkty, orientálním kořením i luxusním zbožím. Bruggy, Pisa {píza} a Benátky sloužily dlouho jako tři hlavní překladiště z moří na suchozemské cesty. Z jihu přes alpské průsmyky i ze severu bez větších potíží plynulo zboží na největší mezinárodní trhy do oblasti Champagne {šampaň}, ležící v severní Francii. Tyto trhy se konaly několikrát v roce, postupně v jednotlivých městech. Na jejich průběh dozíral sám král a champaňský hrabě, obchodníci měli sníženy poplatky za přepravu. Obchodovalo se s obilím, flanderským suknem, přírodními produkty i luxusními předměty. Nebylo výjimku, že do Champagne zavítali i obchodníci z Hispánie.\n\nVelká města zakládala svou prosperitu na privilegiích, které jim panovníci přiznávali za jejich pomoc. Velikost měst byla různá: ta největší, jako Benátky, Londýn, či Paříž, čítala 30 – 40 000 obyvatel. Za hradbami těch nejmenších žilo naopak jen několik stovek lidí. Téměř všechna se těšila řadě monopolních výhod: do stanovené vzdálenosti se nesměla provozovat některá řemesla, trhy ale musely probíhat právě za městskými hradbami. Pomocí hrdelního práva město ovládalo i své venkovské okolí. Kupcům byla mnohdy nařizována návštěva velkých měst s nabídkou vlastního zboží. \n\nPozději počalo růst napětí, které ohrožovalo dosaženou stabilitu. Spory propukaly nejen mezi mistry a tovaryši, ale často i mezi jednotlivými cechy navzájem. Potravinářská odvětí se snažila o co nejvyšší ceny. Ty ovšem zdražovaly výrobu v jiných odvětvích a proti byli pochopitelně i kupci. Blátivé ulice, chybějící kanalizace a celkově nízká úroveň hygieny pak ohrožovaly podvyživené skupiny lidí, kteří byli jako námezdní síla odkázáni na každodenní hledání pracovních příležitosti, anebo tvořili zástupy městské chudiny, žijící z milodarů druhých. Strach z hladu, morových i jiných epidemií představoval další, méně příznivou podobu městského života. Odtud již nebylo daleko k různým projevům nespokojenosti a městským bouřím, které však situaci jen déle zhoršovaly.\n\n\n"}
{"id": "227199", "url": "https://cs.wikipedia.org/wiki?curid=227199", "title": "James Duncan Anderson", "text": "James Duncan Anderson\n\nJames Duncan Anderson (* květen 1977), známější jen jako James Duncan, je britský hráč na bicí nástroje.\n\nJames Duncan je synem vedoucího skupiny Jethro Tull, Iana Andersona. James hrál na bicí již od svých třinácti let. \n\nJeho první vlastní skupina se jmenovala Chequered Rain, ta však nedosáhla žádných výraznějších úspěchů a proto James začal pracovat jako studiový hudebník. Jeho výhodou bylo, že žil v Londýně a proto pravidelně nahrával a vystupoval živě s mnoha skupinami a umělci, kteří hráli jazz, pop a rock. V roce 2002 doprovázel Iana Andersona na jeho americkém turné „Rubbing Elbows“. Od roku 2006 je James Duncan členem nové sestavy Jethro Tull.\n\n"}
{"id": "227201", "url": "https://cs.wikipedia.org/wiki?curid=227201", "title": "Liana Janáčková", "text": "Liana Janáčková\n\nLiana Janáčková (* 17. prosince 1953 Ostrava) je česká politička, v letech 2004 až 2010 senátorka za obvod č. 70 – Ostrava-město, v letech 2012 až 2016 zastupitelka Moravskoslezského kraje, bývalá dlouholetá starostka ostravského městského obvodu Mariánské Hory a Hulváky. V minulosti byla členkou ODS, v roce 2009 krátce místopředsedkyní Svobodných a od roku 2017 je místopředsedkyní hnutí NEZÁVISLÍ. \n\nV roce 1973 odmaturovala na ostravském Matičním gymnáziu. V roce 1979 absolvovala Fakultu architektury Vysokého učení technického v Brně. V letech 1980–1990 pracovala jako projektantka ve firmách Stavoprojekt Ostrava a Drupos Ostrava. V současnosti žije v Mariánských Horách. Je rozvedená a má dvě dcery.\n\nV roce 1990 byla zvolena starostkou městského obvodu Mariánské Hory a Hulváky. Po roztržce se straníky kvůli nominaci Hany Herákové vystoupila v roce 2004 z ODS, ve které byla od roku 1992. V témže roce byla zvolena senátorkou (nahradila Mirka Topolánka). V Senátu byla místopředsedkyní Výboru pro vzdělávání, vědu, kulturu, lidská práva a petice, Stálé komise Senátu pro sdělovací prostředky a členkou Volební komise. V komunálních volbách na podzim 2006 sice její hnutí Nezávislí vyhrálo volby a ona sama získala nejvíce hlasů, avšak ve funkci starostky ji na pár měsíců nahradil občanský demokrat Radomír Michniak, který sestavil koalici ODS, KDU-ČSL a ČSSD. Michniak ve funkci vydržel jen několik měsíců – 6. června 2007 byl z funkce sesazen a jeho funkci získala opět Janáčková. Počátkem roku 2009 se stala členkou a následně místopředsedkyní Strany svobodných občanů. Na tuto funkci rezignovala 14. dubna 2009 a dva měsíce poté ze strany vystoupila.\n\nVe volbách 2010 svůj mandát senátorky neobhájila, když byla ve 2. kole poražena sociálním demokratem Antonínem Maštalířem.\n\nV krajských volbách v roce 2012 byla zvolena zastupitelkou Moravskoslezského kraje. Ve volbách v roce 2016 byla lídryní kandidátky hnutí NEZÁVISLÍ v Moravskoslezském kraji, ale neuspěla (její hnutí získalo jen 2,75 % hlasů).\n\nVe volbách do Poslanecké sněmovny PČR v roce 2013 kandidovala v Moravskoslezském kraji jako lídryně hnutí Hlavu vzhůru, ale neuspěla.\n\nV komunálních volbách v roce 2014 kandidovala jako lídryně hnutí NEZÁVISLÍ do Zastupitelstva města Ostravy a byla tudíž kandidátkou hnutí na post ostravské primátorky, avšak hnutí se do zastupitelstva nedostalo. Zároveň se znovu ucházela o post starostky Městského obvodu Mariánské Hory a Hulváky (opět jako lídryně hnutí NEZÁVISLÍ). V městském obvodu hnutí volby vyhrálo (získalo 6 mandátů) a Liana Janáčková byla na začátku listopadu 2014 opět zvolena starostkou. Ve volbách v roce 2018 byla znovu zvolena z pozice lídra hnutí NEZÁVISLÍ zastupitelkou městského obvodu. Dne 5. listopadu 2011 se však novým starostou městského obvodu stal její stranický kolega Patrik Hujdus.\n\nVe volbách do Senátu PČR v roce 2016 kandidovala za hnutí NEZÁVISLÍ v obvodu č. 70 – Ostrava-město a pokoušela se tak o návrat do horní parlamentní komory. Se ziskem 19,53 % hlasů postoupila z prvního místa do druhého kola, v němž však prohrála poměrem hlasů 48,18 % : 51,81 % s nezávislým kandidátem Zdeňkem Nytrou. Senátorkou se tak znovu nestala.\n\nV dubnu 2017 se stala místopředsedkyní hnutí NEZÁVISLÍ. Ve volbách do Evropského parlamentu v květnu 2019 kandidovala jako členka hnutí NEZ na 2. místě kandidátky subjektu s názvem \"\"Strana soukromníků České republiky a NEZÁVISLÍ s podporou Občanské demokratické aliance a profesních společenstev\"\", ale zvolena nebyla.\n\n\n\n\n"}
{"id": "227208", "url": "https://cs.wikipedia.org/wiki?curid=227208", "title": "Maxmilián II.", "text": "Maxmilián II.\n\nMaxmilián II. je jméno těchto panovníků:\n\n"}
{"id": "227212", "url": "https://cs.wikipedia.org/wiki?curid=227212", "title": "Klášter (Nová Bystřice)", "text": "Klášter (Nová Bystřice)\n\nKlášter () je místní část Nové Bystřice na Landštejnsku na úpatí Českomoravské vrchoviny v jihovýchodních Čechách. V roce 2011 zde trvale žilo 48 obyvatel. Evidenční část obce Klášter je tvořena třemi osadami: Klášter I, Klášter II a Mýtinky.\n\nV roce 1850 byl Klášter obcí v okrese Jindřichův Hradec. V roce 1869–1910 byla osadou obce Konrač (německy \"Konrads\", nyní Klášter II). V roce 1921–1930 osada obce Konrac, v roce 1931 samostatnou obcí Klášter v roce 1950–1961 rovněž samostatnou obcí v okrese Jindřichův Hradec. Leží na silnici z Nové Bystřice do Slavonic, 3 km jižně od Hůrek. Západně od vesnice stojí u silnice nepřehlédnutelná budova klášterního kostela, s několika domy starobylé osady Klášter, jež je od Nové Bystřice oddělena Klášterním rybníkem a loukami. V osadě žije celkem 49 obyvatel.\n\nV místě pozdějšího kostela vytékaly tři prameny, které dostaly pověst zázračných. Protože sem chodilo mnoho lidí, v roce 1493 zde řád paulánů postavil první budovu. V roce 1501, ze kterého pochází první písemná zmínka, Kunrát z Krajku vybudoval vedle dům zvaný „Sana cella“. Roku 1507 byl postaven poutní kostel. Klášter v roce 1533 údajně přepadli příslušníci sekty novokřtěnců, kteří mnichy povraždili a klášter i s kostelem vypálili.\n\nV pobělohorském období sem Adam Pavel Slavata, pán na Bystřici, roku 1626 opět povolal řeholníky (přišli z Burgundska) a nechal vystavět kostel s klášterem znovu, podle plánů, které roku 1668 vypracovali italští architekti Giovanni Domenico Orsi de Orsini a Francesco Caratti.\n\nDo dnešního dne zůstal z tohoto konventu paulánů pouze stavebně cenný kostel Nejsvětější Trojice, budovaný od roku 1668 Orsim, zasazený do půvabné rybničnaté krajiny.\n\nZa josefínských reforem byl klášter zrušen. Klášterní budovy obdivovali turisté až do padesátých let 20. století, pak byly zbořeny. Zůstal jen kostel s boční chodbou, vedle kostela volně vytéká pramen vody.\n\n\n\nV rámci Programu záchrany architektonického dědictví bylo v letech 1995-2014 na opravu památky čerpáno 7 725 000 Kč.\n"}
{"id": "227216", "url": "https://cs.wikipedia.org/wiki?curid=227216", "title": "Aberlour (palírna)", "text": "Aberlour (palírna)\n\nAberlour je skotská palírna společnosti Pernod-Ricard nacházející se ve vesnici Aberlour v hrabství Banffshire, jež vyrábí skotskou sladovou whisky.\n\nNázev Aberlour v gaelštině znamená \"ústí bublajícího potoka\", který je i zobrazen na etiketách.\nPůvodní palírna byla založena v roce 1826 a na jejím místě roku 1879 vznikla nová, kterou založil James Fleming. Tato palírna v roce 1898 vyhořela a musela být vybudovaná znovu. Poslední přebudování provedla společnost Pernod-Ricard v letech 1973 a 1974. Produkuje whisky značky Aberlour, což je 10letá whisky s obsahem alkoholu 40 %. Část produkce se používá do míchaných whisky Clan Campbell. Tato whisky je s příchutí smetany, máty a karamelu.\n\n\n"}
{"id": "227217", "url": "https://cs.wikipedia.org/wiki?curid=227217", "title": "Raveň", "text": "Raveň\n\nRáveň () je vesnice v nadmořské výšce 600 metrů, která je rozložena podél slepé cesty, poblíž mezinárodní silnice České Budějovice–Linec. Název Ráveň je používán od roku 1600 a je odvozen od slova „rovina“.\n\nV bývalé česko-německé zemědělské osadě, postavené téměř v rovině, žilo sedm usedlíků, kteří byli v roce 1658 poddanými města Kaplice. Náves byla v západní části.\n\nO osadě Ráveň jsou zmínky z roku 1381, kdy ji od svých strýců Vernéře a Přibíka koupil Markvart z Pořešína. V roce 1387 ji dostali Rožmberkové, kteří ji připojili k velešínskému panství. Potom ves zdědili Švamberkové, jimž ji zabavil císař a prodal Buquoyovi. Po zrušení poddanství v roce 1848 se Ráveň dostala do krumlovského okresu. Škola byla postavena v severovýchodní části osady, v roce 1908. V letech 1900 až 1945 žilo v Rávni okolo sto padesáti obyvatel, mírně převažovali Němci. Po záboru Sudet byla Ráveň německou pohraniční obcí, hranice mezi protektorátem a Německou říší byla na kaplickém nádraží.\n\nPo odchodu německého obyvatelstva po roce 1945 se prosperujících a solidně zařízených německých statků sice ujali čeští dosídlenci, ale dlouho hospodařit nedokázali, brzy přišla kolektivizace a socializace venkova, budovy zabral státní statek, který v nich zřizoval stáje, sklady a jednoduché byty pro své zaměstnance. V roce 1950 měla Ráveň sedmdesát obyvatel. Výstavbou nových objektů zemědělské velkovýroby osada postižena nebyla.\n\nV roce 1970 klesl počet obyvatel na 37, potom začaly mezi starou Rávní a hlavní silnicí vyrůstat nové rodinné domy, a obyvatelstva začalo přibývat. Do roku 1971 byla v Rávni obecní samospráva. Bývalé velké zemědělské usedlosti začaly pustnout, některé byly zbořeny, ke konci osmdesátých let byl na jižním okraji Rávně postaven jednopatrový panelový bytový dům, a tak celkově zde převažuje nová výstavba, a Ráveň více než typickou vesnicí je satelitním příměstským sídlištěm.\n\nZemědělství však z Rávně neodešlo, zdejší pozemky obhospodařuje několik soukromých zemědělců a společností, přičemž některá pole se změnila na pastviny. Významným reprezentantem Rávně je také zdejší dopravní firma.\n\nZápadně od Rávně vede železniční trať České Budějovice – Horní Dvořiště – Linec. Trať z velké části kopíruje trasu první evropské koněspřežní železnice, která zde jezdila od 7. srpna 1827. Na současnou trať, postavenou jako Dráhu císařovny Alžběty , poprvé vyjela parní lokomotiva 1. prosince 1871.\n\n"}
