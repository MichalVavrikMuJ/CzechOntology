{"id": "320017", "url": "https://cs.wikipedia.org/wiki?curid=320017", "title": "Simulace", "text": "Simulace\n\nSimulace je napodobení nějaké skutečné věci, stavu nebo procesu. Samotný akt simulace něčeho obecně znamená zobrazení některých klíčových vlastností nebo chování vybraných fyzikálních, nebo abstraktních systémů.\n\nSimulace se používá v mnoha souvislostech, zahrnujících modelování přírodních systémů nebo lidských systémů s cílem získat poznatky o jejich fungování. Jiné souvislosti zahrnují technologické simulace pro optimalizaci výkonu, bezpečnostní inženýrství, testování, školení a vzdělávání. Simulace může být použita pro zobrazení případných reálných dopadů alternativních podmínek a způsobů jednání.\n\nKlíčové otázky v simulaci zahrnují např. pořízení platných zdrojů informací o příslušném výběru klíčových charakteristik a chování, využití zjednodušujícího odhadu a předpokladů v rámci simulace a věrnost a platnost výsledků dané simulace.\n\nHistoricky se simulace používané v různých oblastech rozvíjely do značné míry nezávisle, až do 20. století, kdy studie o systémových teoriích a kybernetice v kombinaci s rozšiřováním použití počítačů ve všech těchto oblastech vedly k určité unifikaci a systematičtějšímu pohledu na koncepci.\n\n\"Fyzikální simulace\" se týkají simulací, v nichž jsou fyzické objekty nahrazeny skutečnými objekty (některé kruhy užívají termín pro počítačové simulace pro modelování vybraných fyzikálních zákonů, ale v tomto článku se nevyskytují). Tyto fyzické objekty jsou často vybírány, protože jsou menší a levnější, než skutečný objekt nebo systém.\n\n\"Interaktivní simulace\" jsou speciálním druhem fyzikálních simulací, často označované jako \"human in the loop simulace\" (člověk ve smyčce), což jsou fyzikální simulace, v níž jsou zahrnuty lidské operace, jako např. v leteckých či automobilových simulátorech.\n\nPočítačová simulace je pokusem o vymodelování reálného světa či hypotetické situace za pomoci počítače tak, aby bylo možné studovat tento systém a vysledovat jak funguje. Chování tohoto systému může být pak předpovídáno měněním proměnných.\n\nPočítačové simulace se staly užitečným nástrojem při modelování mnoha přirozených systémů ve fyzice, chemii a biologii, ale také systémů z oblastí jako je ekonomie a společenské vědy (výpočetní sociologie), stejně jako napomohly proniknout do podstaty fungování systémů ve strojírenství. Příkladem prospěšnosti využití počítačů pro simulace je oblast zabývající se simulacemi silničního provozu. V takovýchto simulacích se mění chování modelu v závislosti na nastavení původních parametrů převzatých z reálného prostředí.\n\nTradičně bylo formální modelování systémů vytvářeno přes matematické modely, které se pokoušely nalézt analytická řešení, což umožňovalo předvídat chování systému dle souboru parametrů a počátečních podmínek. Počítačová simulace je často používána jako doplněk nebo náhrada modelování takových systémů, pro které není možné použit analytického řešení uzavřenými vzorci. Existuje mnoho různých druhů počítačových simulací, jejichž společnou vlastností je snaha o vytváření příkladů reprezentativních scénářů modelu, u nějž nelze vytvořit kompletní výčet všech možných stavů či tento výčet není dostupný.\n\nExistují rozmanité softwarové balíčky určené pro modelování počítačově založených simulací (např. simulace Monte Carlo, stochastické modelování, multiagentní modelování), které umožňují jeho relativně snadnou realizaci.\nModerní užívání pojmu „počítačové simulace“ může zahrnovat v podstatě jakoukoliv reprezentaci založenou na činnosti počítače.\n\nV informatice má simulace poněkud zvláštní význam. Alan Turing použil výraz “simulace”, aby popsal, co se stane, když jeho tzv. univerzální stroj spustí přechodovou stavovou tabulku (v moderní terminologii: počítač spustí program), která popisuje stavovou přechodovou rovnici, vstupy a výstupy samostatného stroje. Počítač simuluje tento stroj. Obdobně v teoretické informatice je pojem simulace spojován se systémem překladače, který je užitečný pro studii operační sémantiky.\n\nOprostíme-li se trochu od teorie, zajímavým užitím počítačové simulace je simulování chodu počítačů, používajících jiné počítače. V síťové architektuře, je často užíván druh simulátoru, typicky nazýván emulátor, ke spuštění programu, který musí běžet na nějakém nevhodném počítači (např. nově navržený počítač, který zatím nebyl sestaven nebo starý počítač, který už není dostupný) nebo v nějakém těžce kontrolovaném testovacím prostředí. Simulátory byly např. používány k ladění mikroprogramu nebo někdy komerčních aplikačních programů, než je program stáhnut do cíleného stroje. Jelikož je počítačový proces simulován, veškeré informace o procesech daného počítače jsou přímo dostupné programátorovi a tak rychlost a výkon simulace mohou být měněny podle potřeb.\n\nSimulátory mohou být také používány k interpretaci FTA nebo k testování VLSI logických designů před vlastní výrobou. Symbolická simulace používá proměnné veličiny k nahrazení neznámých.\n\nV oblasti optimalizace jsou simulace fyzických procesů často používány ve spojení s evolučními výpočty pro optimalizaci strategie řízení.\n\nSimulace je často používána při výcviku civilních a vojenských zaměstnanců. K tomu obvykle dochází v případě, že je příliš drahé, nebo příliš nebezpečné, aby cvičenci používali skutečné zařízení v reálném světě. V takovýchto situacích tráví čas učením se cenných zkušeností v \"bezpečném\" virtuálním prostředí. Výhodou jsou také chyby, které tento systém při tréninku v bezpečnostně-kritických systémech umožňuje. Například v simSchool si učitelé trénují třídní management a metody výuky na simulovaných studentech, čímž se vyvarují učení se za chodu, které může poškodit reálné studenty. Je zde však přece jen rozdíl mezi simulací používanou pro výcvik a instruktážní simulací.\n\nTréninková simulace obvykle spadá do jedné ze tří kategorií:\n\nVe standardizovaných testech jsou někdy \"live\" simulace označovány jako \"high-fidelity“ (vysoce přesné) produkující vzorky pravděpodobných výkonů, na rozdíl od \"low-fidelity“, málo přesných. \"Pencil-and-paper\" simulace produkují jen náznaky možné výkonnosti. Rozdíl mezi vysokou, střední a nízkou přesností zůstává relativní, v závislosti na kontextu konkrétního srovnání.\n\nSimulace v oblasti vzdělávání mají určitou podobnost s výcvikovými simulacemi. Jsou však zaměřeny na konkrétní úkoly. Termín 'mikrosvět' se používá pro označení vzdělávací simulace, která tvoří nějaký abstraktní pojem, spíše než simulaci reálného objektu nebo prostředí. V některých případech tvoří reálné světové prostředí ve zjednodušené podobě, která pomůže studentovi pochopit klíčové pojmy. Normálně může uživatel vytvářet jakési konstrukce v rámci mikrosvěta, který se bude chovat způsobem, jaký bude v souladu s předvedenou koncepcí. Seymour Papert byl jedním z prvních, kdo prosazoval hodnoty mikrosvěta a programovacího jazyka Logo. Jako další příklad, Global Challenge Award on-line STEM učení webových stránek používá mikrosvětových simulací pro výuku vědeckých pojmů souvisejících s globálním oteplováním a budoucností energetiky. Dalšími projekty v oblasti simulací ve vzdělání jsou Open Source Physics a jeho EJS prostředí.\n\n\"Managementové hry\" (nebo \"obchodní simulace\") nachází v posledních letech oblibu v oblasti marketingu. Obchodní simulace, které zahrnují dynamický model a umožňují experimentování s obchodní strategií v bezrizikovém prostředí, poskytují užitečné diskuze o případových studiích.\n\n\"Sociální simulace\" mohou být použity ve společensko-vědeckých třídách, aby ilustrovaly společenské a politické procesy v antropologii, ekonomii, historii, politologii, nebo sociologickém rozvoji. Obvykle se s nimi setkáváme na středních školách nebo na univerzitní úrovni. Mohou na sebe brát například podobu simulací v občanské výchově, ve které účastníci přebírají role v simulované společnosti nebo mezinárodních vztazích. Zde účastníci zapojí své jednání, vytváří spojenectví, společný obchod, diplomacii a používají sílu. Takové simulace mohou být založeny na fiktivních politických systémech, nebo na současných a historických událostech. Příkladem z poslední doby by byla \"Reacting to the Past“ (Reakce na minulost) od Barnard College ze série vzdělávacích simulací. \"Reacting to the Past\" zahrnuje i simulační hry, které se zabývají vědeckým vzděláváním.\n\nV posledních letech došlo ke zvýšení využití sociálních simulací pro vzdělávání zaměstnanců na pomoc a rozvojové agentury. Například simulace Carana, byla nejprve vyvinuta Rozvojovým programem OSN a nyní se používá ve velmi pozměněné podobě Světovou bankou při školení personálu řešícího konflikty v postižených zemích.\n\nZdravotnické simulátory jsou stále ve větším množství rozvíjeny a rozmisťovány k výuce léčebných a diagnostických procedur stejně jako k výuce lékařských konceptů a rozvoje rozhodování personálu v lékařských profesích. Simulátory byly vyvinuty k výcviku základních zákroků, jako např. odběry krve, přes laparotomii a péči o traumatizované. Jsou také důležité pro prototypování nových zařízení na biomedicínské strojírenské problémy. V současnosti jsou simulátory aplikovány především v oblasti výzkumu a vývoje nástrojů pro nové terapie, léčby a počáteční diagnózu v lékařství.\n\nMnoho zdravotnických simulátorů zahrnuje počítač připojený k plastové podobě lidského těla. Sofistikované simulátory tohoto typu používají figurínu v životní velikosti, která reaguje na vstříknuté léky a může být naprogramován k simulaci životně nebezpečných situací. V ostatních simulacích jsou visuální prvky procedur reprodukovány technikami počítačové grafiky, zatímco komponenty citlivé na dotek jsou reprodukovány hmatovými přístroji se zpětnou vazbou v kombinaci s fyzickými simulačními rutinami vypočtenými na základě uživatelova konání. Zdravotnické simulace takového druhu často používají snímky pacientových údajů, buď snímky z tomografu nebo z magnetické rezonance v 3D rozlišení, aby se zvýšila reálnost simulace. Některé zdravotnické simulace jsou vyvinuty k široké distribuci (jako třeba webové simulace, které mohou být sledovány skrze standardní webový prohlížeč) a mohou být propojeny s použitím standardních počítačových rozhraní, jako např. klávesnice nebo myš.\n\nDalší důležitá lékařská aplikace simulátoru, i když možná značící trochu jiný význam slova simulátor, je používání placeba, což je preparát simulující aktivní lék v době, kdy se testuje účinnost daného léku.\n\nBezpečnost pacientů je v lékařském průmyslu velkou starostí. Je známo, že pacienti někdy utrpí zranění a dokonce umírají kvůli chybám v managementu a nedostatku využití nejlepších standardů péče a výcviku. Podle Building a National Agenda for Simulation-Based Medical Education (zdroj informace: Eder-Van Hook, Jackie, 2004) „je schopnost poskytovatelů zdravotní péče reagovat uvážlivě v nečekaných situacích je jeden z nejkritičtějších faktorů při tvorbě dobrého výsledku lékařských pohotovostí, bez ohledu na to, jestli se přihodí na bojišti, dálnici nebo nemocniční ambulanci.“ Eder-Van Hook (2004) také uvedl, že lékařské omyly zabijí až 98 000 lidí s odhadovanými náklady mezi 37 až 50 miliardami amerických dolarů ročně a 17 až 29 miliard amerických dolarů ročně je vynaloženo na vyhnutelné komplikace spojené s léčbou. Podle Eder-Van Hooka (2004) „úmrtí spojená s vyhnutelnými komplikacemi převyšují úmrtí spojená s autonehodami, rakovinou prsu nebo AIDS.“ Při statistikách takového typu není divu, že se zlepšování bezpečnosti pacientů stalo běžnou záležitostí v tomto průmyslu.\n\nNové inovační simulační výcviky jsou nyní používány k vyškolení nových lékařských profesionálů s cílem snížit počet událostí spojených se špatnou bezpečností, které mají nepříznivé dopady na pacienty. Nicméně podle článku „Does Simulation Improve Safety? Self-efficacy, Competence, Operational Performance, and Patient Safety“ (Zvyšují simulace bezpečnost? Vnímání osobní účinnosti, kompetence, operační výkonnost, bezpečnost pacientů) (Nishisaki A., Keren R., and Nadkarni, V., 2007) jsou stále sledovány. „Existují dobré důkazy o tom, že simulační školení zlepšuje vnímání osobní účinnosti jak poskytovatele, tak týmu a kvalifikovanost modelů lidského těla. Existují také důkazy o tom, že simulace zákroků zlepšuje výkonnost skutečných operací v klinických podmínkách. Nicméně, neexistují žádné důkazy, že by výcviky řízení zdrojů skrze simulace, přes svoje předpoklady, zlepšovaly výkon celého týmu. Přesto důvěra v simulační tréninky, jako školící nástroje budoucnosti, roste.“ To může být také tím, že neexistuje dostatek výzkumných studií, které by byly schopny efektivně posoudit úspěch snah zlepšit bezpečnost pacientů pomocí simulací. Příklady výzkumných simulací použitých k zlepšení bezpečnosti pacientů jsou k nalezení na „Improving Patient Safety through Simulation Research“ (Zlepšování bezpečnosti pacientů pomocí výzkumných simulací) (US Department of Human Health Services (Americký úřad pro lidské zdraví)) http://www.ahrq.gov/qual/simulproj.htm.\n\nJeden z pokusů jak zlepšit bezpečnost pacientů pomocí simulačních výcviků je služba, která má poskytnout služby „právě včas“ a/nebo „na pravém místě“ v oblasti pediatrické péče. Tento trénink se skládá z 20minutového simulačního výcviku těsně předtím, než se pracovníci přihlásí na směnu. Doufá se, že aktuálnost tréninku zvýší pozitivní a sníží negativní výsledky, které jsou obecně spojovány s daným zákrokem. Účelem této studie je zjistit, jestli výcvik služby „právě včas“ zlepšuje bezpečnost pacientů a funkčnost ortotracheální intubace a snižuje výskyt nežádoucích událostí s tím spojených a „prověřuje domněnku, že vysoká spolehlivost simulací může zvýšit účinnost výcviků a bezpečnost pacientů v simulačním prostředí.“ Závěr, který byl uveřejněn v Abstract P38: Just-In-Time Simulation Training Improves ICU Physician Trainee Airway Resuscitation Participation without Compromising Procedural Success or Safety (Abstrakt P38: Simulační výcvik služby „právě včas“ zlepšuje účast lékařských učňů na jednotce intenzivní péče při resuscitaci dýchacích cest bez ohrožení úspěchu či bezpečnosti) (Nishisaki A., 2008), zněl, že simulační výcvik zlepšuje účast řadových občanů ve skutečných případech, ale nepoškozuje tím kvalitu služby. Mohlo by se tedy zdát, že zvýšením počtu cvičených občanů skrze simulační výcviky tyto tréninky opravdu zvyšují bezpečnost pacientů. Toto domnění by muselo být prošetřeno a výsledky mohou a nemusí být zobecněny pro ostatní situace.\n\nPrvní lékařské simulátory byly jednoduché modely lidských pacientů.\nOd středověku byly hliněné obrazy a kamenné malby používány k demonstraci klinických rysů chorob a jejich vlivu na člověka. Takovéto jednoduché modely byly objeveny v mnohých kulturách a na různých kontinentech. Některými kulturami (např. čínskou kulturou) byly používány jako diagnostické nástroje, které umožnily ženám konzultaci s mužským doktorem v dobách, kdy jim společenská pravidla přikazovala zdrženlivost. Dnes jsou modely používány studenty ke studiu anatomie svalových, kostních i orgánových struktur těla člověka.\n\nSoučasné aktivní modely mají za úkol kopírovat lidské tělo a jeho fyziologii. V rámci pedagogické činnosti na Miamské universitě byla vyvinuta výuková figurína, která je schopna napodobit řadu tělesných nálezů při kardiologických vyšetřeních, a kterou lze tedy využít kupříkladu při výuce vyšetřování pohmatem (palpace), poslechem (auskultace) či zaznamenáváním akčních elektrických srdečních potenciálů (EKG).\n\nPoslední dobou jsou vyvíjeny také interaktivní modely, které se přizpůsobují oblastem zájmu studentů a lékařů. Donedávna byly tyto simulace realizovány dvourozměrnými počítačovými programy, které se mnohem více podobaly učebnicím než pacientům. Počítačové simulace mají oproti práci s reálným pacientem nespornou výhodu v tom, že umožňují studentovi bez následků chybovat při tvorbě svých rozhodnutí. Přístup k učení za pomoci iterativního postupu zahrnujícího posuzování, hodnocení, formulaci rozhodnutí a opravu chyb je pak daleko efektivnější než pasivní výuka.\nSimulátory byly zamýšleny jako vhodný nástroj na hodnocení klinických dovedností studentů.\n\nNaprogramovaní pacienti a simulované nemocniční situace, včetně cvičné fingované havárie, jsou používány k rozsáhlým výcvikům a následnému hodnocení. Tyto reálně vypadající simulace jsou nákladné a nelze je přesně opakovat. Plně funkční 3D simulátor by měl být nepřesnějším nástrojem použitelným ve výuce a při hodnocení klinických dovedností studentů.\n\nSimulace zabývající se vývojem zhoubných nemocí umožňují lékařům sbírat poznatky o skutečném průběhu chorob. Užitím senzorů a nástrojů ke změně působení jednotlivých symptomů může být umožněno účastníkovi si přiblížit pacientův zdravotní stav.\n\nTakovýto simulátor splňuje cíle objektivního normalizovaného zkoumání lékařské kompetence. Tento systém je výhodnější než zkouška za využití reálných pacientů, jelikož umožňuje ohodnocení kompetencí v kvantitativní formě, stejně tak jako zajišťuje totožné a tedy i objektivní podmínky přezkušování.\n\nZábavní průmysl je termín, který zahrnuje řadu rozlehlých a populárních oblastí, jako je film, televize, videohry (zahrnující i tzv. serious games), zábavní parky apod. Přestože myšlenka novodobých simulací má své kořeny spojené s válečným výcvikem, ve dvacátém století začaly simulace vévodit zájmu komerčních firem, které jim přisoudily zábavní funkci. Pokrok na poli technologií v osmdesátých a devadesátých letech minulého století umožnil rozšíření jejich využitelnosti, a tak se simulace začínaly uplatňovat ve filmech jako je Jurský park (1993) či v počítačových hrách typu Battlezone od Atari.\n\nPrvní simulace byla zřejmě vytvořena již v roce 1947 dvojicí Thomas T. Goldsmith Jr. a Estle Ray Mann, a to sice v podobě hry, která simulovala střelbu na terč. Křivka střely a její rychlost mohly být upravovány pomocí několika knoflíků. V roce 1958 pak vytvořil Willy Higginbotham počítačovou hru nesoucí název „Tennis for Two“, která simulovala zápas populárního sportu (tenis) mezi dvěma hráči, kteří mohli hrát za pomoci ovladačů současně, přičemž se jejich hra zobrazovala na osciloskopu. Byla to jedna z prvních elektronických videoher, která používala grafického displeje.\n\nPokrok, kterého dosáhly technologie v 80. letech minulého století, učinil počítače dostupnějšími i výkonnějšími, než tomu bylo v předcházejících desetiletích, což usnadnilo rozkvět počítačových her. První herní konzole, objevující se v 70. letech i počátkem 80. let minulého století, se staly v roce 1983 kvůli své nízké kvalitě a zároveň přesycení trhu příčinou bankrotu řady společností. Pak ale přišla v roce 1985 společnost Nintendo s produktem Nintendo Entertainment System (NES), který se stal nejprodávanější konzolí v historii videoher. V 90. letech se pak počítačové hry staly velmi populární záležitostí, a to především díky takovým hrám jako jsou The Sims či , a samozřejmě také díky stále se zvyšujícímu výkonu stolních počítačů. V současnosti mají hry založené na počítačové simulaci, jako je třeba World of Warcraft, miliony hráčů po celém světě.\n\nPočítačová 3D animace byla používána ve filmu k nasimulování objektů již od roku 1976, nicméně v roce 1982 byla tato animace poprvé využita i na několikaminutové úseky ve filmu Tron od společnosti Disney. Komerční neúspěch filmu však způsobil odklon průmyslu od této technologie. V roce 1993 se pak objevuje první kultovní film, který používá pomoci počítačové grafiky ve velkém, a tím je populární Jurský park. Film suverénně propojuje simulací vytvořené dinosaury s živými akčními scénami. Právě tento počin tak nasměruje filmový průmysl novým směrem. V roce 1995 je vytvořen první film s názvem Příběh hraček (v originále Toy Story), používající plně jen počítačovou grafickou tvorbu a grafiku počítačů nového tisíciletí, který poskytl významnou šanci na úspěch těmto filmovým speciálním efektům.\n\nSimulátory sloužící zábavním účelům mají své kořeny ve 30. letech minulého století, jsou k vidění od vzniku tzv. „Link Traineru“, leteckého simulátoru od Edwina Alberta Linka, který byl použit k propagačním účelům ve prospěch autorovy firmy. První moderní jízdní simulátor, který byl otevřen v roce 1987 v zábavným parku, je Disneyho „Star Tours“. Brzy po něm, v roce 1990, přišlo studio Universal s „Funtastic World of Hanna-Barbera“, což byl první jízdní simulátor vytvořený výhradně za pomoci počítačové grafiky.\n\nHry využívající simulace, na rozdíl od jiných druhů videoher a her počítačových, interpretují a napodobují věrně herní prostředí. Mimoto realisticky zobrazují interakci mezi herními postavami a tímto prostředím. Tyto druhy her mají také obvykle velmi komplexní herní systém. Simulační hry se staly nesmírně populárními pro lidi všech věkových kategorií a toto odvětví se tak ukázalo jako jedno z mála, které je schopné odolávat i recesním tržním podmínkám.\n\nPopulární simulační hry\n\nAnglický termín „computer-generated imagery” označuje aplikaci počítačové 3D grafiky zde používanou na speciální efekty. Tato technologie je používána pro vizuální efekty, které jsou vysoce kvalitní a snadno ovladatelné, a umožňuje vytvářet efekty, které nejsou realizovatelné jinou technologií, jelikož je to buď nákladné, nebezpečné nebo jiné technologie zkrátka nedisponují potřebnými zdroji. S počítačovou grafikou je dnes možné se setkat v mnohých hraných filmech, zejména v rámci akčního žánru. Dále počítačová grafika téměř úplně nahradila „Disneyovský styl“ animace (ručně kreslenou animaci) ve filmech pro děti, které jsou stále více vytvářeny právě za pomoci počítačové animace.\n\nPříklady filmů používajících počítačovou grafiku\n\nJízdní simulátory jsou následníky vojenských výcvikových simulátorů a komerčních simulátorů, ale svou podstatou jsou odlišné. Zatímco vojenské výcvikové simulátory reagují realisticky na činnost účastníka výcviku v reálném čase, jízdní simulátory mají jen vyvolat zdání, že se pohybují realisticky, přičemž se pohybují na základě předem naprogramovaného pohybového scénáře. Jedním z prvních takovýchto simulátorů byl již zmiňovaný „Star Tours“, který stál 32 milionů dolarů a používal pohybové hydraulické zařízení, jehož pohyb byl programován joystickem. Jízdní simulátory současnosti obsahují prvky, které mají zvyšovat jezdcův zážitek, jsou jimi např. 3D grafika, fyzické efekty (stříkání vody, pachové efekty) a vzdušný pohyb.\n\nPříklady jízdních simulátorů\n\nMěstský simulátor může být buďto hra nebo to může být nástroj používaný městskými projektanty, aby lépe porozuměli vývoji měst v důsledku různých politických rozhodnutí. UrbanSim (vyvinutý na ), AnyLogic, ILUTE (vyvinutý na University of Toronto) a Distrimobs (vyvinutý na University of Bologna) jsou příklady moderních, rozsáhlých městských simulátorů, navržených k použití urbanistickými projektanty. Městské simulátory jsou obecně agentní simulace (agent-based simulations) s výhradním využitím zejména pro dopravu a terén.\n\nTzv. třída budoucnosti bude pravděpodobně obsahovat hned několik simulací, mimo jiné textově a visuálně vzdělávací nástroje. Umožní studentům, aby do lékařské praxe vstoupili lépe připraveni a s vyšší úrovní kvalifikace. Absolvent využije výstižnější a komplexnější způsob přeškolení, využije také lepší způsob jak se naučit novým lékařským postupům a regulační orgány a lékařské instituce budou moci lépe zhodnotit odbornost a způsobilost daného jedince.\n\nTřída budoucnosti bude také tvořit základ jakési lékařské dovednostní skupiny, která bude zodpovědná za další školení lékařského personálu a stejným způsobem, jako periodické pilotní tréninky pomáhají pilotům aerolinek, tato technologie pomůže praktikantům v průběhu jejich kariéry.\n\nTento simulátor bude spíše jakási “živá” učebnice. Stane se nedílnou součástí lékařské praxe. Simulační prostředí také poskytne jakýsi výchozí bod pro vývoj studijních osnov v medicínském vzdělávání.\n\nSimulace jsou stále více propojovány s CAx (CAD, CAM, CAE...) procesy. Využití simulací po celý výrobní cyklus nějakého produktu, hlavně v počátečních a návrhových fázích, může poskytnout značné výhody.\n\nVýhody počínaje záležitostmi spojenými s náklady jako např. snížené prototypování a zkrácení časového intervalu mezi výrobou a dodáním na trh, konče výkonnějšími výrobky a vyššími výdělky. Nicméně některým společnostem simulace neposkytly očekávané výhody.\nVýzkumná společnost Aberdeen Group zjistila, že téměř všechny ve svém oboru vrcholoví výrobci využívají simulace v návrhové fázi výroby, v porovnání s třemi až čtyřmi “zaostalými” firmami, které je nevyužívají.\n\nÚspěšné využití simulací, v oněch počátečních výrobních fázích, je z velké části způsobeno zvýšenou integrací simulačních nástrojů do celých CAD, CAM a PLM systémů. Simulační řešení mohou být nyní využívány skrze celou podnikatelskou sféru v multi-CAD prostředí a mohou zahrnovat správu simulačních dat a procesů a ujistit se, že simulační výsledky jsou zahrnuty ve výrobním cyklu. Schopnost využít simulace skrze celý výrobní cyklus byla zlepšena díky lepším uživatelským rozhraním jako jsou např. upravitelné uživatelské rozhraní a průvodce, kteří umožňují všem vhodným účastníkům PLM, aby se simulačního procesu zúčastnili.\n\nSimulační výcvik se stal metodou, jak připravit obyvatelstvo na katastrofy. Simulace dokážou napodobit nouzové situace a zjistit, jak na ni účastníci reagují. Simulace připravenosti na katastrofy mohou zahrnovat výcvik, který účastníky naučí, jak se zachovat při teroristických útocích, přírodních katastrofách, pandemiích nebo jiných životu nebezpečných nouzových situacích.\n\nJedna z organizací, která využila takového simulačního tréninku, je CADE (Center for Advancement of Distance Education (Centrum pro rozvoj dálkového vzdělání)). CADE použila videohru, aby připravila pracovníky na různé druhy útoků. Server News-Medical.Net uvedl: “Videohra je první v řadě simulací, která by se měla zabývat bioterorismem, chřipkovou pandemií, neštovicemi a dalšími katastrofami, na které se musí nouzoví pracovníci připravit.” Tato hra, vyvinutá teamem z University of Illinois at Chicago (UIC), umožní uživatelům procvičit své schopnosti v bezpečném a kontrolovaném prostředí.\n\nNouzový simulační program (ESP) můžeme sledovat na British Columbia Institute of Technology (Technologický institut Britské Kolumbie neboli BCIT) ve Vancouveru v Kanadě, jež je dalším příkladem organizace, která využívá simulací k nacvičení nouzových situací. ESP je používán k nacvičení následujících situací: boj s lesním ohněm, reakce na únik nafty nebo chemikálií, reakce na zemětřesení, vymáhaní zákona, boj s ohněm ve městech, zacházení s nebezpečnými materiály, vojenské cvičení a reakce na teroristický útok. Jeden z prvků simulačního systému je zavedení tzv. Dynamic Run-Time Clock (Hodiny dynamické doby provozu), které umožňují, aby simulace nasimulovala pouze určitý časový úsek, kde je možné zrychlit či zpomalit čas dle potřeby. Dodatečně ještě systém dokáže průběh nahrát, má navigaci skrze obrázkové zobrazení, ukládání dat jednotlivých simulací, multimediální komponenty a spuštění externích aplikací.\n\nInstruktážně jsou výhodné nácviky nouzových situací skrze simulace v tom, že žákův výkon je možné sledovat skrze systém. To umožňuje vývojáři upravit systém dle potřeb nebo upozornit učitele na témata, která potřebují zvýšenou pozornost. Dalšími výhodami je to, že je žáka možné naučit nebo navést jak má reagovat ještě předtím než přijde další část nouzového výcviku. To je něco, co nemusí být v reálném prostředí možné. Některé simulátory nouzových situací dokonce dokážou hned poskytnout zpětnou vazbu, zatímco jiné simulátory jsou schopny poskytnout shrnutí a doporučit uživateli, aby se daného tématu účastnil znovu.\n\nV opravdové nouzové situaci nemají její účastníci času na zmar. Simulační cvičení v takovémto prostředí poskytuje příležitost pochytit co nejvíce informací a procvičit své znalosti v bezpečném prostředí. Mohou se tak dělat chyby bez rizika ohrožení životů a účastníci mohou dostat příležitost, aby své chyby napravili a připravili se tak na skutečnou nouzovou situaci.\n\nSimulace jsou důležitou součástí strojírenských systémů nebo jakýchkoliv systémů, které zahrnují více procesů. Například v elektrotechnickém strojírenství mohou systémy simulovat propagační čas a fázovou změnu vyvolanou pásovou výrobou. Podobně může být umělá zátěž použitá k simulaci celkového odporu bez simulace propagace, takto je využívána v simulacích, kde je propagace nechtěná. Simulátor je ale schopen simulovat pouze pár operací a funkcí dané jednotky, kterou simuluje.\nVětšina strojírenských simulací ve výsledku znamená matematické výpočty a počítačový průzkum. Nicméně existuje spousta případů, kdy jsou matematické výpočty nespolehlivé. Simulace problematiky dynamiky tekutin často vyžaduje jak matematické propočty, tak fyzické simulace. V takové situaci je zapotřebí, aby fyzické modely měly jakousi dynamickou podobnost. Fyzikální a chemické simulace mají také často přímé užití, spíše než pouze výzkumný účel. V chemickém inženýrství jsou například procesní simulace využívány k tomu, aby procesu hned poskytly parametry, které jsou ihned použity k provozu chemických závodů jako např. ropných rafinérií.\n\nJediný skutečný způsob jak otestovat GNSS přijímače (v komerčním světě známé jako Sat-Nav’s) je prostřednictvím tzv. RF Constellation Simulator (RF konstelační simulátor). Přijímač, který může být použit například na letadle, může být otestován za dynamických podmínek bez potřeby realizace skutečného letu. Testovací podmínky mohou být opakované přesně a je zde úplná kontrola nad testovacími parametry. Toto v reálu při použití skutečných signálů není možné. Pro testování přijímačů, které budou využívat nové satelitní navigace Galileo, není žádná jiná možnost, vzhledem k tomu, že skutečné signály ještě neexistují.\n\nVe financích jsou simulace často používány k plánování různých scénářů. Např. čistá současná hodnota upravená s ohledem na riziko, je spočítána sice dobře vymezenými, ale ne vždy známými (nebo fixními) vstupy. Napodobením výkonu daného hodnoceného projektu dokáže simulace poskytnout různé variace čisté současné hodnoty s různými diskontními sazbami a jinými hodnotami.\n\nLetecké simulátory (FSTD) jsou používány k výcviku pilotů na zemi. V porovnání s výcvikem ve skutečném letadle, umožňuje simulační trénink nacvičení různých manévrů nebo situací, které jsou pro nácvik v letadle nepraktické (nebo dokonce nebezpečné), při nichž pilot a instruktor zůstanou v relativně nízko rizikovém prostředí na zemi. Např. selhání elektrických systémů, selhání nástrojů, selhání hydraulického systémů nebo dokonce selhání kontroly letu mohou být nasimulovány bez ohrožení pilota nebo letadla.\n\nInstruktoři dokonce mohou žáky vystavit při tréninku více úkolům najednou v takovém časovém rozsahu, který v letadle většinou není možný. Např. ovládání několika nástrojů ve skutečném letadle může vyžadovat hodně času pro různé polohování letadla, zatímco na simulátoru, v okamžiku kdy je jeden přístup ukončen, může instruktor ihned simulované letadlo nastavit do ideální (nebo méně ideální) pozice, ze které může začít další trénink.\n\nLetecká simulace také poskytuje ekonomickou výhodu oproti tréninku v opravdovém letadle. Když vezmeme v úvahu palivo, údržbu a pojištění, je provoz FSTD výrazně levnější než provoz skutečného simulovaného letadla. Pro velké transportní letadla mohou být provozní náklady tréninku několikanásobně nižší u FSTD než u skutečného letadla.\n\nNěkteří lidé, kteří používají simulační software, především software leteckých simulací, si vyrobí svůj vlastní simulátor doma. Někteří lidé si, aby svůj simulátor udělali realističtějším, kupují použité karty a sběrnice, které používají stejný software jako původní stroj. I když to zahrnuje řešení mnohých problémů spojených s přizpůsobením hardwaru a softwaru, a problém toho, že stovky karet je možné zapojit do mnoha různých sběrnic, mnoho lidí si stále stojí za tím, že za to vyřešení těchto problémů stojí. Někteří to s realističností myslí tak vážně, že si dokonce kupují skutečné letadlové části, jako třeba kompletní přední část odepsaného letadla, na letadlových vrakovištích. To umožňuje lidem nasimulovat koníček, kterým nejsou schopni se zabývat v reálu.\n\nS určitou podobností s leteckými simulátory, trénují námořní simulátory lodní personál. Mezi nejběžnější námořní simulátory patří zejména:\n\nTakovéto simulátory jsou zpravidla využívány v rámci námořních škol, výcvikových institucí a námořnictvech. Často se skládají z repliky kapitánského můstku s ovládacími panely a mnohými obrazovkami, kde je promítáno simulační prostředí.\n\nVojenské simulace, neformálně známé také jako válečné hry, jsou modely, kde mohou být testovány válečné teorie a vylepšeny bez potřeby skutečných válek. Existují v mnohých formách s různými stupni reálnosti. V současné době se jejich záběr rozšířil a už nezahrnují pouze vojenské, ale také politické a sociální faktory (např. série strategických cvičení od Nationlab v Latinské Americe). Zatímco hodně vlád simulace využívají, a to jak individuálně, tak ve spolupráci, je známo velice málo ohledně specifik těchto modelů mimo profesní kruhy.\n\nRobotický simulátor je určen k tomu, aby vytvořil vestavěné aplikace pro specifického (nebo také ne) robota aniž by byl závislý na „opravdovém“ robotovi. V některých případech je možné tyto aplikace přenést na opravdového robota (nebo vestavit) bez jakýchkoliv modifikací. Robotické simulátory umožňují reprodukci určitých situací, které nemohou být „vytvořeny“ v reálném světě kvůli nákladům, času nebo „jedinečnosti“ daného zdroje. Simulátor také umožňuje rychlé prototypování robotů. Mnoho robotických simulátorů zahrnuje programy simulací fyzikálních modelů, které umožňují simulaci dynamiky robota.\n\nBiomechanický simulátor je používán pro analýzu dynamiky chůze, studii sportovních výkonů, simulaci chirurgických zákroků, analýzu společných zátěží, návrh lékařských přístrojů a pro animaci lidského a zvířecího pohybu.\n\nSimulace obchodních procesů jsou užitečné pro modelování toku transakcí napříč obchodními procesy, jako např. v oblasti výzkumu obchodních procesů, aby zkoumaly a vylepšovaly tok zákaznických objednávek v různých fázích dokončení (řekněme, od prvotního návrhu na poskytování statků/služeb do příjmu objednávky a zavedení). Takovéto simulace mohou pomoci předpovědět, jak zlepšení jednotlivých metod může ovlivnit variabilitu, náklady, časovou náročnost práce a množství transakcí v určitých fázích tohoto procesu. Plně automatizovaný procesní simulátor, stejně jako jsou toho schopny jednodušší vzdělávací zobrazení pomoci tabulkového procesoru, může zobrazit modely, kdy jsou např. mince přesouvány mezi nádobami podle závinu matice nebo třeba ponořeny do kádě s barevnými korálky pomocí čerpadla.\n\nSimulátor nákladních vozidel je příležitostí jak napodobit charakteristiku skutečných vozidel ve virtuálním prostředí. Kopíruje externí faktory a podmínky, se kterými se vozidlo setkává, což řidiči umožňuje pocítit situaci, jako by seděl v kabině svého vlastního automobilu. Scénáře a události jsou replikovány s dostatečnou reálností, aby se zajistilo, že bude řidič vtažen do děje spíše, než kdyby se díval na nějaký vzdělávací program.\n\nSimulátor poskytuje konstruktivní zkušenost pro řidiče nováčky a umožňuje i podstoupení komplexnějších cvičení zkušenějšími řidiči. Pro nováčky poskytuje simulátor příležitost jak započít svou kariéru tím, že prokážou nejlepší výsledky. Pro zkušené řidiče představuje simulace příležitost jak si zlepšit řízení nebo zjistit nedostatky a zároveň navržen kroky k nápravě. Pro firmy představuje příležitost jak vyškolit své zaměstnance v oblasti řízení při nižších nákladech na údržbu, lepší produktivitě a hlavně zajištění bezpečnosti jejich úkonů v jakékoliv situaci.\n\nNa strategické hry, jak tradiční tak moderní, může být nahlíženo jako na simulace roztržitého rozhodování za účelem výcviku armády a politických vůdců (například „Kriegsspiel“).\n\nMnoho dalších videoher je simulacemi určitého druhu. Takovéto hry mohou simulovat různé aspekty reality od obchodu po vládu či stavebnictví, řízení vozidel (viz výše)…\n\n\n"}
{"id": "320031", "url": "https://cs.wikipedia.org/wiki?curid=320031", "title": "Křižáci (rozcestník)", "text": "Křižáci (rozcestník)\n\nNázev Křižáci má více děl:\n\n\n"}
{"id": "320032", "url": "https://cs.wikipedia.org/wiki?curid=320032", "title": "Arrondissement Belfort", "text": "Arrondissement Belfort\n\nArrondissement Belfort je správní územní jednotka, \"arrondissement\", ležící v regionu Franche-Comté ve Francii. Je to jediný arrondissement departementu Territoire de Belfort. Člení se dále na 15 kantonů a 102 obcí.\n\n\nPopulace arrondissementu vzrostla ze 134,097 v roce 1990, na 137,408 v roce 1999, to je o 2.47%.\n\n\n"}
{"id": "320034", "url": "https://cs.wikipedia.org/wiki?curid=320034", "title": "Antidepresivum", "text": "Antidepresivum\n\nAntidepresivum je psychiatrický lék užívaný ke zmírnění symptomů neboli příznaků klinické deprese. Nejčastěji předepisovanými typy antidepresiv jsou tzv. SSRI (selektivní inhibitory zpětného vychytávání serotoninu), MAOI (inhibitory monoaminooxidázy) a tricyklická antidepresiva. Tyto druhy léků ovlivňují funkci neurotransmiterů v centrální nervové soustavě. Existují také živiny, kterým se připisují antidepresivní účinky, např. fenylalanin, tyrozin, cholin a další, a jako léky na depresi se užívají i některé byliny, zejména třezalka tečkovaná.\n\nAntidepresiva se obvykle užívají nejen na depresi, ale i pro léčbu jiných psychiatrických poruch, jako jsou anxiozita, bipolární afektivní porucha, úzkostná porucha, obsedantně-kompulzivní poruchy, poruchy spánku a poruchy příjmu potravy. Produkce a spotřeba antidepresiv je enormní: jen v roce 2002 bylo v USA předepsáno 133 milionů antidepresiv.\n\nÚplně prvními antidepresivy byly iproniazid (Marsilid) a imipramin (Tofranil), vyvinuté v padesátých letech 20. století. Od té doby byl na poli léčby deprese učiněn obrovský pokrok – postupně byly vyvinuty všechny v současnosti známé třídy antidepresiv. Všechny nějakým způsobem ovlivňují neuropřenašeče na synapsích. První vyvinutá antidepresiva spadala buď mezi tricyklická antidepresiva (TCA), nebo mezi inhibitory monoaminooxidázy (MAOI). Tzv. selektivní inhibitory zpětného vychytávání serotoninu (SSRI) byly objeveny později a jsou známé pro svou relativně nízkou toxicitu či škodlivost. Prvním široce užívaným představitelem této skupiny byl fluoxetin (Prozac).\n\nSelektivní inhibitory zpětného vychytávání serotoninu jsou v dnešní době nejčastěji předepisovaným druhem antidepresiv. Fungují na principu inhibice zpětného vychytávání neurotransmiteru serotoninu v presynaptickém úseku neuronu, čímž zvyšují množství serotoninu na synapsi. (Předpokládá se, že jednou z příčin vzniku deprese je nedostatek serotoninu na synapsích.) Tato skupina léčiv má mírnější nežádoucí účinky než skupina MAOI a tricyklických antidepresiv, ale u některých pacientů je také méně účinná. Mezi SSRI patří fluvoxamin, fluoxetin, sertralin, paroxetin, citalopram a escitalopram.\n\nSerotoninoví antagonisti a inhibitory zpětného vychytávání serotoninu oproti předchozí skupině navíc blokují subtyp serotoninových receptorů 5HT, který je zodpovědný za serotoninové nežádoucí účinky jako jsou nespavost, agitovanost a sexuální dysfunkce. Jediným zástupcem této skupiny je trazodon, který se využívá především k léčbě deprese provázené úzkostí nebo nespavostí a u sexuálně aktivních pacientů.\n\nInhibitory zpětného vychytávání noradrenalinu zvyšují množství noradrenalinu v centrálním nervovém systému. Mají pozitivní efekt na koncentraci a motivaci, působí mírně povzbudivě. Kromě vedlejších účinků běžných u všech antidepresiv mohou navíc zvyšovat krevní tlak, a proto se doporučuje jej během léčby pravidelně kontrolovat.\n\nInhibitory zpětného vychytávání serotoninu a noradrenalinu jsou novější formou antidepresiv, která působí jak na serotoninové, tak na noradrenalinové receptory. U části pacientů mají lepší výsledky než léky typu SSRI díky duálnímu působení, vedlejší účinky jsou přitom stejné (až na riziko zvýšení krevního tlaku jako u NRI). Mezi SNRI patří např. venlafaxin.\n\nInhibitory monoaminooxidázy jsou silná antidepresiva předepisovaná po selhání SSRI i tricyklických antidepresiv. Zabraňují odbourávání neurotransmiterů dopaminu, serotoninu a noradrenalinu. Jejich nevýhoda spočívá v kontraindikaci mezi tímto typem antidepresiv a jinými léky a dokonce i některými druhy jídla.\n\nNovější selektivní a reverzibilní MAOI (RIMA), mezi které patří např. moklobemid, nevyžadují žádná dietní opatření a mají velmi málo nežádoucích účinků, oproti SSRI např. nezpůsobují sexuální dysfunkci.\n\nTricyklická antidepresiva jsou nejstarším typem léku na depresi. Zabraňují zpětnému vychytávání neurotransmiterů (serotoninu, noradrenalinu a dalších). V současnosti se nasazují až po selhání novějších selektivních inhibitorů (SSRI, SNRI), zejména v těžkých případech. Mají totiž více vedlejších účinků, např. bušení srdce a zrychlený tep, zmatenost, rozostřené vidění a další.\n\nAntidepresiva mají často vedlejší účinky. Mezi nejobvyklejší patří:\n\n\n\n"}
{"id": "320035", "url": "https://cs.wikipedia.org/wiki?curid=320035", "title": "Beckett", "text": "Beckett\n\nPříjmení Beckett je vlastní několika významným osobnostem:\n\n\n"}
{"id": "320041", "url": "https://cs.wikipedia.org/wiki?curid=320041", "title": "Karel Novák (fotograf)", "text": "Karel Novák (fotograf)\n\nProfesor Karel Novák (7. ledna 1875 Horažďovice – 11. srpna 1950 Praha) byl český fotograf a odborný pedagog fotografie. Ve své době to byla jedna z nejvýznamnějších osobností počátků umělecké fotografie. Řadí se mezi průkopníky portrétní fotografie své doby (do roku 1918) jako byli například Jozef Božetech Klemens, Bedřich Anděl, Jindřich Eckert, František Fridrich, Jan Nepomuk Langhans, Eduard Kozič, Karol Divald, Alfons Mucha, Vladimír Jindřich Bufka, Wilhelm Horn nebo Josef Anton Trčka.\n\nNarodil se v rodině horažďovického krejčího Jana Nováka a matky Barbory, rozené Ousobské.\nAbsolvoval vídeňskou grafickou školu a který působil v Brémách. Též byl pedagogem ve Vídni.\n\nNovák patřil k významným fotografům období vrcholného českého piktorialismu. Roku 1920 spoluzakládal ateliér fotografie na Státní grafické škole (později se změnil název na Státní odborná grafická škola a dnes nese jméno Vyšší odborná a střední průmyslová škola grafická) v Praze, na které v letech 1922–1924 studoval i Josef Sudek. Zde vedl 15 let ateliér portrétní fotografie. Největší vliv na Karla Nováka měla tvorba přicházející z Německa. Vytvářel osobité portréty.\n\nProfesor Novák učil také na odborné fotografické škole Graphische Lehr- und Versuchsanstalt ve Vídni, jedné z nejlepších v Evropě. Kromě jiných studentů ovlivnil tvorbu Josefa Antona Trčky.\n\nJosef Sudek na Karla Nováka vzpomínal takto:\n"}
{"id": "320042", "url": "https://cs.wikipedia.org/wiki?curid=320042", "title": "NVA", "text": "NVA\n\nZkratka NVA má více významů:\n\n"}
{"id": "320045", "url": "https://cs.wikipedia.org/wiki?curid=320045", "title": "Školství ve Slovinsku", "text": "Školství ve Slovinsku\n\nTento článek popisuje školství Slovinska.\n\nZačátek výuky ve slovinském jazyce spadá do období revolučního hnutí, do doby, kdy byla vydána první kniha ve slovinském jazyce (Trubarjův Abecednik in Katekizem - 1550). Následně poté byla založena první dvě slovinská gymnázia v Celovci roku 1553 (dnes Klagenfurt) a v Lublani roku 1563. Studium, které přesahuje gymnaziální úroveň, začíná ve Slovinsku spolu s působením jezuitů v první polovině 17. století. Z jejich strany se také objevují první snahy založit slovinskou univerzitu. Nebyly však úspěšné stejně jako další pokusy, které se v historii Slovinska opakovaly několikrát. Až do 18. století bylo školství pod náboženským vlivem, přičemž největší důraz byl kladen na vzdělávání duchovních. Teprve s reformami Marie Terezie a Josefa II., které přinesly povinnou školní docházku pro všechny děti v roce 1774, začal výraznou úlohu ve školství přebírat stát. V roce 1810 byla v Lublani otevřena francouzská univerzita - Écoles centrales, která měla právo udělovat studentům akademické tituly. Ta však s odchodem Francouzů ukončila výuku roku 1815. Teprve v roce 1919, kdy po 1. světové válce Slovinsko získává poprvé svou samostatnou státní reformu, byla založena slovinská Univerzita v Lublani, která měla pět fakult - právnickou, filozofickou, technickou, teologickou a lékařskou. Až za více jak půl století byla otevřena druhá slovinská univerzita v Mariboru roku 1975. V lednu 2003 byla založena třetí slovinská univerzita na Primorskem.\n\nŠkolský systém ve Slovinsku je v mnohém podobný našemu. Objevují se však rozdíly, které stojí za povšimnuti a možná i za inspiraci. Výchovně vzdělávací soustava ve Slovinsku začíná stejně jako u nás předškolními zařízeními. Většina slovinských dětí nastupuje do mateřských škol již v jednom roce. Zde mohou být až po jejich vstup do základní školy. Předškolní výchova není povinná, kromě posledního roku před vstupem do školy je tzv. přípravný rok na školu. Cíle předškolní výchovy jsou stejné jako u nás, tj. pomoc rodičům při celkové výchově dětí, zlepšování kvality života rodin, vytváření možností pro všestranný rozvoj dítěte. Rodiče si mohou vybrat mezi mateřskými školami státními a soukromými a v rámci nich ještě mezi různými programy, které mateřské školy nabízí. Za pobyt dětí v mateřských školách rodiče platí. Cena je různá v závislosti na délce pobytu dítěte v mateřské škole a vybraném programu.\n\nRezort školství ve Slovinsku řídí Ministerstvo školství, vědy a sportu ( Ministrstvo za šolstvo, znanost in šport). Partnerskou poradní institucí je mu Úřad republiky Slovinsko pro školství ( Zavod RS za šolstvo, ZRSŠ), který má významnou úlohu při formování moderního slovinského školství na úrovni mateřských, základních a středních škol. Po roce 1999 se někdejší odborná podřízenost ministerstvu mění na odbornou nezávislost při zavádění školské inovace. V návaznosti pedagogické teorie na školní praxi a v kontaktu se zahraničními zkušenostmi je hlavním posláním této instituce příprava kvalitních vzdělávacích programů a činností (didaktických metod, výukových technologií apod.) pro slovinské školy. ZRSŠ má kromě lublaňské centrály ještě celkem 9 oblastních poboček. Organizuje např. postgraduální vzdělávání učitelů základních a středních škol formou celostátních (i s mezinárodní účastí) předmětových konferencí v jednotlivých vyučovacích předmětech. Zúčastnění učitelé získávají bonifikaci a při dosažení předepsaného bodového úhrnu jsou zařazováni do vyšší pracovní a tím i platové kategorie. Např. mariborská pobočka ZRSŠ pořádá na různých reprezentativních místech Slovinska každoročně konference z environmentálního vzdělávání pro učitele biologie, přírodovědy, fyziky a chemie. Ty jsou v současné době zařazeny do prestižního mezinárodního kalendáře Rady Evropy v kategorii vzdělávání učitelů.\n\nPropracovaná je i mimoškolní vzdělávací, zájmová a rekreační činnost, kterou v rezortu školství zabezpečuje Centrum školských a mimoškolských činností ( Center šolskih in obšolskih dejavnosti, ČSOD). Má po celé zemi 20 domů a 11 denních center, kde pořádají různé přírodovědné, kulturní, sportovně rekreační a ozdravné aktivity. Jednotlivé školy mohou do moderně vybavených domů (obdoba našich škol v přírodě) vysílat žáky s jejich učiteli. V týdenních turnusech se tam třídám plně věnují kvalifikovaní pedagogičtí pracovníci (zaměstnanci domů), přičemž třídní učitelé vykonávají jen dohled nad svými žáky. Pracovníci domů pořádají komplexní naučné exkurze do okolí a za nepříznivého počasí vedou netradiční výuku v učebnách na netradiční témata (např. poznání regionu z hlediska historie, místopisu, tradic, etnografie a zaměstnání obyvatelstva, přírodních zvláštností apod.). Denní centra neumožňují ubytování a delší nežli jednodenní program. Zajišťují např. exkurze s odborným vedením do arboreta, do ZOO, do muzea apod. O služby CŠOD je mezi školami velký zájem po celý školní rok. V době prázdnin domy slouží k rekreaci učitelům a zaměstnancům škol.\n\nPovinná školní docházka začíná ve Slovinsku v šesti a půl letech. Pokud však rodiče po dohodě s lékařem a psychologem rozhodnou jinak, může dítě začít chodit do školy již v šesti letech nebo naopak o rok později.\n\nOd roku 1999 je do slovinských škol postupně zařazován devítiletý školský systém základního vzdělávání. Ve školním roce 2003-2004 byl poslední zápis dětí do osmileté základní školy a od roku 2004-2005 byla pouze devítiletá školní docházka.\n\nOsmiletý systém vzdělávání má 2 stupně, přičemž každý trvá 4 roky. Na 1. stupni většinou působí ve všech předmětech 1 učitel, na 2. stupni se učitelé střídají. Platný vzdělávací program pro základní školy se jmenuje - Program života a práce na základní škole (přijat v roce 1984, doplněn v roce 1997).\n\nDevítiletý systém vzdělávání má několik zásadních změn. Jednou z nich je věk, kdy žáci vstupují do školy. V případě devítileté školní docházky je to od 5 let a 8 měsíců do 6 let a 8 měsíců. Se snížením věkové hranice souvisí také vytvoření úplně nových učebních plánů pro 1. ročník, které jsou přizpůsobeny vývojovým zvláštnostem šestiletých dětí. Další změnou je rozdělení základní docházky na 3 období, přičemž v prvním období se na výuce kromě třídní učitelky podílí v polovině předmětů také vychovatelka, která má mimo jiné také vliv na závěrečné hodnocení žáků.\n\nHodnocení na základních a středních školách je stejně jako u nás stupnicí od 1 do 5. Známka 5 je však v jejich případě oceněním nejlepším. V posledních letech se začalo v nižších ročnících používat na závěr roku slovní hodnocení. Po ukončení docházky dostanou žáci potvrzení o absolvování základní školy. Hodnocení každého ročníku má pak vliv na jejich přijetí na jednotlivé střední školy. Kromě umělecky zaměřených škol rozhoduje o přijetí žáků na střední školy pouze prospěch ze základní školy.\n\nStředoškolské vzdělávání ve Slovinsku je buď profesní, odborné nebo všeobecné. Mezi všeobecné je řazeno gymnaziální vzdělání, které připravuje na vysokoškolské studium a je zakončeno maturitou. Profesní a odborné vzdělávání se realizuje na různých stupních středních škol a připravuje studenty pro vstup do zaměstnání. Je zakončeno v závislosti na typu školy buď odbornou maturitou nebo závěrečnou zkouškou.\n\nVe Slovinsku jsou gymnázia všeobecná a odborná, mezi která patří gymnázia ekonomická, technická a umělecká. K všeobecným gymnáziím patří také tzv. klasická gymnázia, které do popředí svého vzdělávání kladou zájem o antiku a její orientaci na člověka.\n\nStřední školy gymnaziálního typu jsou zakončeny maturitou. Za její průběh zodpovídá Republiková maturitní komise. Maturita se skládá z pěti předmětů, které se dělí na povinné a povinně volitelné. Mezi povinné předměty patří slovinský jazyk s literaturou, matematika a cizí jazyk. Z povinně volitelných předmětů si mohou studenti vybrat mezi fyzikou, biologií s ekologií, chemií, zeměpisem, dějepisem, sociologií, filozofií a psychologií. Povinné předměty mají jak písemnou tak ústní část, povinně volitelné většinou pouze písemkou. Maturita ve Slovinsku probíhá v celé zemi současně v čase, který stanoví maturitní komise a písemná část má i stejný obsah. Hodnocení výsledků je bodové. Právě body získané u maturity, spolu s výsledky studia ve 3. a 4. ročníku střední školy, rozhodují o přijetí na vysokou školu. Pro přijetí na umělecké školy je podmínkou také úspěšné vykonání talentových zkoušek. Studenti mají možnost si vybrat jen mezi třemi vysokými školami o které se budou ucházet. Až konečné výsledky celostátních maturit a počet uchazečů na jednotlivé školy rozhodne o jejich přijetí.\n\nVysokoškolské studium ve Slovinsku probíhá ve státních (veřejných) zařízeních.: univerzity, umělecké akademie a vysoké odborné školy a na soukromých fakultách a vysokých odborných školách. Ve Slovinsku jsou tři univerzity – se sídly v hlavním městě Lublani, v druhém největším městě Mariboru a na Primorskem v přístavním městě Koper. Samostatných vysokých škol je ve Slovinsku deset, z toho jedna státní a ostatních devět soukromých. Lublaňská univerzita má 3 akademie, 20 fakult a 3 odborné vysoké školy. K této univerzitě patří také Vysoká policejní a bezpečnostní škola. Univerzita v Mariboru má 9 fakult a 1 vysokou odbornou školu. Univerzita na Primorskem má 3 fakulty a 2 vysoké školy.\n\nVysoké školy poskytují jak pregraduální (4-6 let) tak postgraduální formy studia (1-4 let). Pregraduální studium má 2 programy: vysokoškolský odborný a univerzitní. Vysokoškolské odborné programy trvají ve většině případů tři, výjimečně čtyři roky. Univerzitní studijní programy od čtyř do šesti let. Po posledním semestru nebo ročníku studia zůstává studentům ještě po dobu jednoho roku status studenta. V tomto roce nemají semináře a přednášky, většinou dodělávají zkoušky, praxi a píší diplomovou práci. Je to tzv. absolventský rok.\n\nPostgraduální studijní programy, mezi které patří specializace, magisterské a doktorské studium, trvají od jednoho do čtyř let.\n\nStudenti mohou studovat řádně nebo mimořádně. V druhém případě si musí studium platit. Tímto systémem přicházejí peníze do vysokého školství a zároveň je umožněno těm, co nebyli pro studium přijati řádně, také studovat. Z mimořádné formy studia mohou v případě dobrého hodnocení přejít do řádného, kde již poplatky za studium neplatí. A také naopak pokud student mimořádného studia neplní dostatečně své studijní povinnosti je ze studia vyloučen bez možného navracení vložených financí.\n\nStudium na slovinských školách je ukončeno splněním všech podmínek studia a obhajobou diplomatické práce. Po absolvování vysokoškolského studia získávají ve většině případů titul za jménem např. po ukončení vysoké ekonomické školy za jménem případů titul za jménem např. po ukončení vysoké ekonomické školy za jménem diplomovaný ekonom. Po absolvování univerzitního studia pak univerzitní diplomovaný ekonom. Na uměleckých akademiích titul za jménem akademický malíř, v technických oborech je to diplomovaný inženýr stavebnictví – univerzitní diplomovaný inženýr stavebnictví. Pouze absolventi čtyř univerzitních studijních programů získávají odborný titul: doktor medicíny, doktor stomatologie, doktor veterinární medicíny a magistr farmacie. Na základě Boloňské deklarace se od akademie roku 2004-2005 zavádí dvoustupňové kreditní studium\n\n"}
{"id": "320047", "url": "https://cs.wikipedia.org/wiki?curid=320047", "title": "Druhá válka v Kongu", "text": "Druhá válka v Kongu\n\nDruhá válka v Kongu probíhala v letech 1998 až 2003 v Demokratické republice Kongo (dříve nazývané Zair). Tato válka je někdy také nazývána Africká světová válka nebo také Velká africká válka. Druhá konžská válka patřila k největším a nejsložitějším v moderní africké historii, protože se do ní přímo zapojilo devět afrických států a také kolem 25 ozbrojených skupin.\n\nPodle odhadů si válka od srpna 1998 do dubna 2004 vyžádala na 3,8 milionů obětí. Většinu tvořili civilisté a příčinou jejich úmrtí byly zejména nemoci a hladomor (často docházelo k zabavování potravin). Druhá konžská válka se tak stala nekrvavějším konfliktem od druhé světové války. Miliony lidí uprchly do sousedních zemí.\n\nZa hlavní příčinu druhé konžské války lze považovat boj o nerostné suroviny. To byl také důvod proč se do války zapojily i země, jako Namibie a Zimbabwe, které nebyly bezprostředně ohroženy. Nerostné suroviny těžili i povstalci, kteří tak získávali finanční prostředky na další boj. Roli v konfliktu sehrály také etnické faktory. Rwandské kmeny žijí v bohatých východních provinciích Severní a Jižní Kivu a konžští Tutsiové mají výrazný vliv na vývoj situace v zemi. Podíleli se na svržení prezidenta Mobutu a byli zastoupeni i v armádě. V roce 1997 Kabila vyměnil Tutsie v řadách konžské armády za příslušníky jiných etnik a později vypověděl příslušníky rwandské armády ze země.\n\nV září 1997 nařídil prezident Laurent-Désiré Kabila stažení rwandských jednotek z Konga a v červenci roku 1998 vypověděl všechny příslušníky rwandské armády ze země. Díky tomuto kroku se řada Kabilových spojenců obrátila proti němu.\n\nRwanda a Uganda začaly podporovat povstalce, díky čemuž se anti-kabilovské koalici dařilo postupovat ke Kinshase. Oficiálním důvodem pro přítomnost rwandských a ugandských jednotek na území Konga byla obava z povstaleckých skupin, které by mohly ohrozit bezpečnost jejich zemí. Rwanda se obávala milic Interhamwe a Uganda organizace zvané NALU (National Army for the Liberation of Uganda) působících na hranicích mezi Demokratickou republikou Kongo a Ugandou. Jejich cílem bylo svrhnout Kabilu a nahradit ho nově zformovanou povstaleckou skupinou nazývanou Konžské shromáždění za demokracii – RCD (Rassemblement Conglais pour la Democratie). Kabila se proto rozhodl požádat o pomoc Jihoafrické rozvojové společenství (Southern African Development community) a na jeho stranu se postavila Namibie, Zimbabwe a Angola. Na svou stranu získal i některé další země – Čad, Libyi a Súdán. RCD tak byla nucena se stáhnout do východní části Konga, odkud pokračovala v bojích s konžskou armádou a jejími zahraničními spojenci.\n\nV únoru roku 1999 Uganda začala podporovat povstaleckou skupinu nazývanou Hnutí za osvobození Konga – MLC (Mouvvement pour la Liberation du Congo), v jejímž čele stál Jean Pierre Bemba. Uganda společně s MLC získala kontrolu nad severní částí Konga. Díky své jednotě se MLC stala nejsilnější povstaleckou skupinou v občanské válce. V tomto období bylo Kongo v podstatě rozděleno do tří částí. Ve všech částech probíhala intenzivní těžba nerostných surovin.\n\nV červenci 1999 bylo v Lusace v Zambii navrženo příměří. Smlouvu v srpnu podepsalo Kongo, Zimbabwe, Angola, Namibie, Uganda a Rwanda. Tuto smlouvu se však nepodařilo naplnit. Laurent Kabila si vysloužil mezinárodní kritiku za to, že blokoval vytvoření společné vojenské komise, brzdil mezikonžské dialogy a byl proti rozmístění mírových jednotek OSN v zemi. Smlouvu ale porušovaly všechny strany konfliktu, takže dohoda existovala pouze na papíře. V prosinci roku 1999 došlo ke zhoršení bezpečnostní situace v zemi a vše naznačovalo tomu, že i nepatrný incident může spustit organizované násilí proti civilistům, zejména proti etnickým Tutsijům.\n\nDne 16. ledna 2001 byl prezident Laurent-Désiré Kabila zavražděn členem své ochranky. Jeho nástupcem se stal jeho syn Joseph Kabila.\n\nV říjnu roku 2001 začal v Addis Abebě mezikonžský dialog pod záštitou Ketumily Masire (někdejšího prezidenta Botswany). První setkání nepřineslo velký pokrok a bylo odloženo.\n\nV roce 2002 došlo znovu k setkání v Jižní Africe. Tohoto setkání se účastnili představitelé vlády, povstaleckých skupin, politické opozice, občanské společnosti a hnutí Mai-mai. Rozhovory ale opět skončily bezvýsledně.\n\nJednání pokračovala v Jižní Africe do října 2002. Na konci roku 2002 se vojáci Angoly, Namibie a Zimbabwe stáhli. Rwanda přislíbila stáhnout své vojsko ze země výměnou za odzbrojení milic Interhamwe. Rwandští vojáci se měli stáhnout z Konga do října 2002, ale vojáci a RCD zůstali na východě Konga i nadále. Ugandští vojáci se oficiálně stáhli z Konga v květnu 2003.\n\nSmlouva z Pretorie (Jižní Afrika) byla formálně ratifikována všemi stranami 2. dubna 2003 v Sun City v Jižní Africe a tak došlo k oficiálnímu ukončení druhé konžské války. Byla rovněž vytvořena prozatímní vláda a plán, jak dovést zemi ke svobodným demokratickým volbám.\n\nAngola − Angola bojovala již v první konžské válce proti Mobutu Sésé Sekovi, protože podporoval povstalce z UNITY v Angolské občanské válce. Angola se snažila zamezit operování UNITY v jižním Kongu, protože UNITA zde prodávala diamanty vytěžené v Angole a měnila je za zbraně. Také se obávala, že bezvládí v DRC by mohlo UNITU posílit. Pomoc Angoly byla velmi významná, protože po desetiletích bojů měla jednu z největších a nejzkušenějších armád v Africe.\n\nZimbabwe − Robert Mugabe poslal Kabilovi na pomoc vojáky. Učinil tak pravděpodobně ve snaze zvýšit svoji prestiž v Africe a také ho lákaly nerostné zdroje Konga. Mugabe se tak stal největším spojencem Kabily. Kabila a Mugabe podepsali kontrakt za 200 milionů dolarů, který získaly podniky vlastněné Mugabem a jeho rodinou.\n\nNamibie − Prezident Sam Nujoma měl v Kongu podobné zájmy jako Mugabe. Řada členů jeho rodiny byla zapojena do těžby nerostných surovin. Opoziční politici a občané Namibie ale byli intervencí do DRC pobouřeni.\n\nČad − Kabila původně s pomocí francouzské Afriky nepočítal, ale po summitu v Libreville v Gabonu Čad souhlasil s vysláním dvou tisíc vojáků.\n\nLibye − Muammar al-Gaddafi poskytl letadla přepravující vojáky z Čadu. Tento krok byl překvapující, protože Libye měla s Čadem územní spory. Gaddáfí se tak pravděpodobně pokoušel vymanit z mezinárodní izolace.\n\nSúdán − Nepotvrzené údaje hovoří o tom, že súdánská armáda bojovala s povstalci v provincii Orientale blízko súdánské a ugandské hranice.\n\nRCD-Goma – Konžské shromáždění za demokracii (Congolese Rally for Democracy) – rwandská povstalecká skupina podporovaná Rwandou a Burundi\n\nRCD – K – Konžské shromáždění za demokracii – Kisangani (Congolese Rally for democracy – Kisangani) – působilo zejména v provinciích Ituri, Oriental a Severní Kivu.\n\nMLC – Hnutí za osvobození Konga (Mouvement pour la Liberation du Congo) – podporované Ugandou, v jeho čele stál Jean Pierre Bemba. Toto hnutí působilo především v provinciích Equatur a Oriental.\n\nUPC – Unie konžských patriotů (Union of Congolese Patriots) – působí v Ituri\n\nMai Mai – vládou podporované povstalecké skupiny bojující proti rwandských a ugandským vojákům a proti povstaleckým skupinám, které tyto země podporovaly. Bojovali také proti přílivu imigrantů z Rwandy\n\nMilice Interhamwe – tvoření příslušníky kmene Hutu, postavily se na strany Kabily a bojovaly proti rwandské vládě, ve které dominovali Tutsijové\n\nNALU – Národní armáda pro osvobození Ugandy (National Army for the Liberation of Uganda)\n\nUNITA – Národní svaz za úplnou nezávislost Angoly (União Nacional para a Independência Total de Angola)\n\nNavzdory oficiálním prohlášením o ukončení násilí v roce 2003 boje v jižním Kongu nadále pokračovaly. Hutujské milice se obávaly vrátit zpět do Rwandy, aby se nestaly terčem útoků Tutsijů, a proto zůstaly v deštném pralese ve východním Kongu. Rwandský vpád do Demokratické republiky Kongo narušil „křehkou“ vládu a vytvořil nestabilitu.\n\nV prosinci 2004 se střetly soupeřící skupiny, v rámci konžské státní armády, ve východní části země.\n\nV květnu 2005 bylo zjištěno, že hutujští rebelové, usazení ve východním Kongu, jsou odpovědní za stovky hromadných poprav, znásilňování, násilí a braní konžských civilistů jako rukojmí na území Walungu a Jižního Kivu.\n\nBěhem roku 2005 milice podporované Rwandou a Ugandou vytvářely nestabilitu v severovýchodním regionu Ituri. Rwandské milice také stále operují ve východní části země v deštných pralesích.\n\nV roce 2005 proběhlo referendum, které vedlo k přijetí nové ústavy. Ústava zaručila nové rozdělení země na 25 provincií.\n\nV roce 2006 se konaly svobodné prezidentské volby. Největší šance na vítězství měl Joseph Kabila a vůdce povstalců Jean Pierre Bemba. Ve volbách zvítězil Joseph Kabila. Bemba však odmítl výsledky voleb akceptovat. Naštěstí násilí bylo pouze dočasné a jen těsně po skončení voleb. V prosinci 2006 byl Joseph Kabila inaugurován za účasti mnoha afrických hlav států. V tomtéž roce se také konaly volby do parlamentu, ve kterých Kabilova Lidová strana pro rekonstrukci a demokracii získala většinu v parlamentu. S pomocí OSN a Evropské unie se Kabilovi podařilo stabilizovat situaci v zemi.\n\nBěhem války došlo k drancování přírodních zdrojů. Těžba probíhala většinou nelegálně. Experti OSN doporučili zakázat vývoz nerostných surovin ze země, ale tato doporučení nebyla nikdy dodržována. V roce 1999 se rwandská a ugandská vojska střetla ve městě Kisangani, které je proslulé těžbou diamantů.\n\nV říjnu 2004 Amnesty International zaznamenala 40 000 případů znásilnění v předešlých šesti letech. Většina případů znásilnění se odehrála v jižním Kivu. Počet znásilněných žen však bude patrně daleko vyšší, protože velká část z nich se bojí odsouzení svého okolí, a tak znásilnění neohlásí. Znásilňování také přispělo k rozšíření HIV v DRC.\nVe východním Kongu je intenzita znásilňování a dalšího sexuálního násilí popisována jako nejhorší na světě. Všechny vojenské jednotky jsou vinny, ale milice a další povstalecké skupiny mají podíl na vině největší.\n\nBěhem války bylo vyhnáno na 3,4 milionů lidí. Většina z nich pocházela z východní části země. Téměř další 2 miliony lidí uprchly do sousedních zemí: Rwandy, Burundi, Tanzanie a Ugandy.\n\nBěhem války byli Pygmejové chytáni jako zvířata a zabíjeni. Někteří povstalci byli kanibalové a jedli Pygmeje, protože věřili, že tím získají magickou sílu.\n\nI když oficiálně válka skončila před několika lety, lidé v Kongu umírají i nadále. Odhadovaný počet obětí je 45 000 za měsíc; 2 700 000 lidí umřelo od začátku roku 2004. Tento počet obětí je zaviněn hlavně kvůli velmi rozšířeným nemocem a hladomoru, zprávy ukazují, že téměř polovina usmrcených osob jsou děti mladší 5 let. Tento počet mrtvých byl zaznamenán od roku 2004, kdy počala snaha obnovit národ. Úsilí jsou omezována faktory, jako je konflikt v Kivu, který může být, a často je považován za pokračování druhé války v Kongu. Počet obětí násilných vojáků, radikálů, a povstalců v akci byly odhadnuty na více než 1 000 v roce 2009.\n\n\n"}
{"id": "320052", "url": "https://cs.wikipedia.org/wiki?curid=320052", "title": "Citroën C1", "text": "Citroën C1\n\nCitroën C1 je městský automobil vyráběný v České republice (Kolíně) automobilkou TPCA od roku 2005. Je součástí projektu B-Zero, do kterého patří i Peugeot 107 a Toyota Aygo. tento projekt byl poprvé představen na Ženevském autosalonu v roce 2005. Automobil má 4 místa k sezení, 3 nebo 5 dveří. Je to hatchback, má délku 3,40 metrů. Designér je Donato Coco. V roce 2008 prošel Citroen C1 i Peugeot 107 a Toyota Aygo modernizací (faceliftem), a to zejména designovou.\n"}
{"id": "320057", "url": "https://cs.wikipedia.org/wiki?curid=320057", "title": "Bazilika svaté Markéty (Břevnov)", "text": "Bazilika svaté Markéty (Břevnov)\n\nBazilika svaté Markéty Antiochijské v Praze 6-Břevnově je barokní bazilika minor, hlavní chrám a součást břevnovského kláštera. Bazilika zasvěcená svaté Markétě Antiochijské je společně s celým břevnovským klášterem a s Markétskou zahradou chráněna jako kulturní památka.\n\nDějiny klášterního kostela jsou úzce spjaty s vývojem zdejšího benediktinského konventu, prvního kláštera v českých zemích vůbec. V místě současného chrámu stávala románská bazilika z poloviny 11. století.\n\nBarokní bazilika svaté Markéty Antiochijské vznikla, ve stejném odobě jako budovy nového konventu a prelatury, a to konkrétně v letech 1708–1715. Autorem představby byl architekta Kryštofa Dientzenhofera, který na stavbu přímo dohlížel.\n\nZvlněná fasáda kostela odpovídá utváření hmoty architektury na principu protínajících se elipsoidů. Na atice jsou sochy řádových světců od Matěje Václava Jäckla a na jižní stěně kopie náhrobku blahoslaveného Vintíře zasazený do barokní iluzivní malby.\n\nVnitřní mobiliář a výzdobu kostela navrhl Kryštofův syn Kilián Ignác Dientzenhofer. Na hlavním oltáři je v nice vsazena dřevěná pozlacená socha patronky chrámu, sv. Markéty, od lužického sochaře Matěje Václava Jäckela. Oltářní menzu čelem k lidu navrhl sochař a restaurátor Karel Stádník. V chóru jsou dvě řady barokních mnišských lavic, tzv. \"stally\", s řezanými figurami benediktinských patronů v nástavci. Na jižní straně je na pozdně barokním oltáři Panny Marie benediktinské obraz této řádové patronky benediktinů s Ježíškem v náručí. Do predelly téhož oltáře je vsazen zasklený rokokový relikviář s ramenní kostí sv. Markéty Antiochijské, jež byla uctívána jako patronka deště a dobré úrody, každoročně 14. července se zde konala pouť s procesím. Stříbrný gotický plenář svaté Markéty je uložen v trezoru.\n\nNa postranních iluzivně malovaných oltářích v chrámové lodi je sedm velkých obrazů Petra Brandla z let 1715–1719. Na severní (levé) straně směrem od vchodu jsou to obrazy \"Smrt sv. Václava\", \"Ukřižování\" a \"Setkání sv. Vojtěcha s knížetem Boleslavem II. u studánky\". Na jižní straně Přenesení ostatků sv. Otmara, Smrt sv. Benedikta mezi řeholníky a na třetím oltáři dva obrazy nad sebou: Sv. Prokop a Smrt poustevníka Vintíře (za účasti knížete Břetislava I. a biskupa Šebíře). Fresky na klenbě vymaloval Jan Jakub Stevens.\n\nNa kůru je cenný barokní prospekt varhan s figurálními dřevořezbami hrajících andílků z roku 1724. Do staré skříně byl roku 2010 vsazen nový varhanní stroj. Na jižní stěně chóru kostela je vsazen kamenný raně gotický náhrobek blahoslaveného šumavského poustevníka a diplomata Vintíře, který zemřel roku 1045 a byl uctíván jako patron českých a bavorských benediktinů.\n\nPod chórem kostela byla při archeologickém průzkumu v letech 1965–1968 odkryta část opukového kvádříkového zdiva s polosloupy a podlaha krypty trojlodní románské baziliky z poloviny 11. století\n"}
{"id": "320065", "url": "https://cs.wikipedia.org/wiki?curid=320065", "title": "Koněspřežné dráhy na Slovensku", "text": "Koněspřežné dráhy na Slovensku\n\nKoněspřežná železnice (tzv. koňka) byla na Slovensku využívána převážně v 19. a na začátku 20. století. První koněspřežná železnice na Slovensku byla zprovozněna v roce 1840 a vedla z Bratislavy do Svätého Jura, do roku 1846 byla prodloužena přes Trnavu až do Seredě. Poprvé na Slovensku se koněspřežná železnice (a kolejová doprava vůbec) v městské hromadné dopravě začala využívat v roce 1891 v Košicích.\n\nBudova První koněspřežné železnice, jedinečný historický objekt hlavního města Slovenska Bratislavy, se dodnes nachází na křižovatce ulic Krížné a Legionárské. Postavena byla v letech 1836 – 1840. Budova byla následkem početných změn vlastníků delší dobu zpustlá a poničená, dokonce se uvažovalo o její demolici. O její záchranu se postarala pojišťovna Generali, která si v ní zřídila své regionální ředitelství.\n\nNa začátku roku 2018 se uskutečnila na budovu veřejná obchodní soutěž na její budoucí využití. Po neúspěchu, kdy se do soutěže nikdo nepřihlásil, bylo zvažováno poskytnutí budovy některému z občanských sdružení nebo zřízení komunitního centra.\n\n\n"}
{"id": "320067", "url": "https://cs.wikipedia.org/wiki?curid=320067", "title": "Safar al-Hawalí", "text": "Safar al-Hawalí\n\nSafar al-Hawalí (Arabsky سفر بن عبدالرحمن الحوالي, nar. 1950) je saúdskoarabský islamistický teolog a politik žijící v Mekce.\n\nNarodil se roku 1950 v městečku Hawala, které je situováno v chudém a hornatém kraji Asíru, a patří ke kmeni Ghamdí. Islámskou teologii studoval v Mekce na univerzitě Umm al-Qurá, kde roku 1986 složil závěrečnou státní zkoušku po obhajobě diplomové práce zaměřené proti laickosti, jejímž vedoucím byl známý radikální islamista Muhammad Qutb.\n\nSafar al-Hawalí se stal jednou z hlavních postav „sahwy“, proudu islamismu spojujícího qutbistický směr s wahhábismem. Po roce 1985 se zřídil takzvanou „nedělní školu“, ve které kázal každou neděli po odpolední modlitbě. Jeho kázání se v islamistických kruzích šířila i na audiokazetách. Radikálně kritizoval saúdský režim, podle jeho názoru málo muslimského, a byl v devadesátých letech za nabádání ke vzpouře na čas uvězněn.\n\nNa Západě je Hawalí znám jako podporovatel a podněcovatel islamistického terorismu a oblíbenec Usámy bin Ládina. Ve svých fatwách al-Hawalí schvaloval i teroristické útoky z 11. září 2001.\n"}
{"id": "320081", "url": "https://cs.wikipedia.org/wiki?curid=320081", "title": "Lambeosaurinae", "text": "Lambeosaurinae\n\nLambeosaurinae jsou podčeledí hadrosauridů (čeleď Hadrosauridae). Patří k velmi rozšířené čeledi ptakopánvých dinosaurů, tzv. kachnozobých dinosaurů. Žili ve svrchní křídě a hráli roli dominantních býložravců tohoto posledního období existence dinosaurů. Jejich pozůstatky jsou dnes známy z Asie i Severní Ameriky. Patří mezi ptakopánvé dinosaury (Ornithischia) a jejich předky byli dinosauři z příbuzenstva rodu \"Iguanodon\".\n\nČeleď Hadrosauridae se dělí do dvou podčeledí – Hadrosaurinae a Lambeosaurinae (kteří vykazují přítomnost hlavových útvarů jako hřebenů či trubic). Tyto duté útvary na hlavách měly zřejmě funkci rezonančního orgánu pro zesílení vydávaných zvuků. Mohly však být také rozeznávacím znakem nebo termoregulačním orgánem. Největší zástupci jako čínský rod \"Shantungosaurus\" nebo severoamerický \"Lambeosaurus\" mohli dosahovat délky až 17 metrů a hmotnosti přes 10 (možná však až 23) tun. Dinosauři z této skupiny patří mezi nejlépe dochované zkameněliny této skupiny živočichů vůbec. Tzv. \"dinosauří mumie\" patří právě hadrosauridům, především rodům \"Edmontosaurus\" a \"Brachylophosaurus\" (u jedinců známých jako \"Leonardo\" a \"Dakota\" z USA byly objeveny i obrysy vnitřních orgánů a svalstva). Dinosauři z této skupiny se v období pozdní křídy rozšířili jak v Severní Americe, tak i ve východní Asii.\n\nLambeosaurinní hadrosauridi se dnes dělí do dvou základních skupin (tribuí): \"Parasaurolophini\" a \"Corythosaurini\" (přičemž prioritu by měl mít termín Lambeosaurini).\n\nLambeosaurini byli značně rozšířenou skupinou ornitopodních dinosaurů, jejich zástupce známe z území několika kontinentů. Přítomnost lambeosaurinů byla potvrzena také ve velmi chladných podmínkách severní polární oblasti, jak dokládají jejich fosilie objevené na Aljašce (souvrství Prince Creek).\n\nNejdéle se tito hadrosauridi vyskytovali nejspíš na území východní Asie, kde poslední rody (jako byl obří \"Charonosaurus\") přežívaly ještě na samotném konci křídy, asi před 70 až 66 miliony let. Jejich fosilie známe z území Číny a Dálného Východu na území Ruské federace.\n\n\n"}
{"id": "320087", "url": "https://cs.wikipedia.org/wiki?curid=320087", "title": "Kančalan", "text": "Kančalan\n\nKančalan ( ) je řeka v Čukotském autonomním okruhu v Rusku. Je dlouhá 426 km. Plocha povodí měří 20 600 km².\n\nPramení několika zdrojnicemi, z nichž největší je Jižní Tadleoan u hory Tumannaja. Protéká Anadyrskou nížinou v široké dolině. Ústí do Kančalanského limanu v Anadyrském zálivu Beringova moře.\nHlavními přítoky jsou Tnekvejem a Impenejkujym zprava.\n\nZdrojem vody jsou sněhové a sněhové srážky. Zamrzá v polovině října a rozmrzá na začátku června.\n\nVodní doprava je možná do vzdálenosti 50 km od ústí.\n"}
{"id": "320089", "url": "https://cs.wikipedia.org/wiki?curid=320089", "title": "Rájecká tůň", "text": "Rájecká tůň\n\nRájecká tůň je přírodní památka nacházející se přímo ve městě Brně, v katastrálním území Brněnské Ivanovice. Přírodní památkou byla vyhlášena roku 1997 jako součást zamýšleného regionálního biocentra. Na nevelkém chráněném území 0,31 ha se nachází nejen samotná Rájecká tůň coby pozůstatek slepých ramen řeky Svitavy, ale také zbytek lužního lesa, který se zde dříve nacházel v daleko větším rozsahu. Dalším pozůstatkem těchto luhů je přírodní rezervace Černovický hájek (100 m na západ od Rajecké tůně).\n\nRájecká tůň je v současnosti průtočnou tůní na Černovickém potoce (nebylo tomu tak vždy). Cílem ochrany jsou především obojživelníci a mokřadní rostlinná společenstva, včetně zbytku lužního lesa. Ve vyhlášce o zřízení památky z roku 1997 se uvádí, že tůň má v systému ekologické stability funkci regionálního biokoridoru. Současný stav přírodní památky je však spíše neutěšený. Tůň je ze všech stran obklopena intenzivně využívanou zemědělskou krajinou. Dochází ke znečišťování agrochemikáliemi z okolních polí, ke splachům půdy a zazemňování tůně, vodní hladina je silně zastíněna zarůstající vegetací. V důsledku toho dříve významný biotop pro rozmnožování obojživelníků v současnosti přichází o svůj význam, z obojživelníků se tu vyskytuje jen několik druhů, a to pouze při migraci, k rozmnožování zde nenachází vhodné podmínky. Stejně tak mokřadní rostliny se tu již vyskytují spíše vzácně. Pro obnovení potenciálu lokality by bylo žádoucí zavést managementová opatření (podrobně popsaná v plánu péče pro období 2011-2020), především odbahnění, probírku břehových porostů a mírné terénní úpravy tůně tak, aby vznikl litorál vhodný pro obojživelníky.\n\nRájecká tůň se nachází na území města Brna v katastrálním území Brněnské Ivanovice, okres Brno-město, v nadmořské výšce 193 m n. m. Leží na toku Černovického potoka, který přitéká ze severu od železniční trati a pokračuje na jih, kde se asi o kilometr dál vlévá do Holáseckých jezer. Tůň je obklopena břehovým porostem lužního charakteru o šířce 4 – 20 m, za jeho hranicí se ze všech stran rozkládá pole. Směrem na severovýchod se ve vzdálenosti cca 15 0m nachází zástavba, směrem na jih dálnice D1. Vzdušnou čarou 100 m na západ leží v sousedství tůně Černovický hájek. Dál na východě teče řeka Svitava. Právě její slepá ramena utvářela místní biotop lužního lesa a Rájecká tůň je jejich pozůstatkem.\n\nChráněné území má rozlohu 0,31 ha včetně ochranného pásma. Ochranné pásmo nebylo vyhlášeno. Ze zákona je tedy tvořeno územím do vzdálenosti 50 m od hranic  chráněného území. Toto území tvoří 6 parcel, z nichž tři jsou vedeny v KN jako vodní plocha (celkem 2402 m), dvě jako lesní pozemek (466 m) a jedna jako orná půda (413 m). Avšak aktuálně je orná půda také zalesněna.\n\nLužní les, který se rozkládal na území současných chráněných území Rájecká tůň a Černovický hájek, měl ještě v polovině 20. století rozlohu 60 ha. I když mu už tehdy přírodovědci věnovali pozornost coby unikátnímu biotopu, nedokázali zabránit ani s podporou veřejnosti zničení větší části lesa roku 1954. Na zabrané ploše vznikla městská skládka odpadu. Zbylých 12 ha lesa bylo až v roce 1977 vyhlášeno chráněnou přírodní památkou Černovický hájek. Rájecká tůň, která byla vyhlášena přírodní památkou ještě později, roku 1997, představuje jednu z posledních starých říčních tůní a zároveň i druhý malý pozůstatek původního lužního lesa. Rájecká tůň byla dříve unikátním mokřadním biotopem v rámci celého města Brna. Před napojením na povrchový tok potoka byla neprůtočná a poskytovala vhodné prostředí pro rozmnožování obojživelníků a rozvoj mokřadního společenstva. Díky změně původního vodního režimu, dopadům intenzivního zemědělství v jejím nejbližším okolí a spontánnímu vývoji dřevinné vegetace se v současnosti jedná o degradovanou lokalitu s nevyužitým přírodním potenciálem.\n\nRájecká tůň se nachází v geomorfologické provincii Západní Karpaty, v Dyjsko-svratecké nivě (geomorfologický podcelek). Na třetihorních bádenských jílech tu leží nivní sedimenty řeky Svitavy. Tyto sedimenty jsou složeny v nižší vrstvě ze starších pleistocenních štěrkopísků a ve vyšší vrstvě z povodňových hlín a písků holocenního stáří. Přímo kolem tůně se vyvinuly nivní půdy subtypu typická fluvizem.\n\nRájecká tůň náleží ke klimatické oblasti T4, tj. mírně teplá oblast. Podnebí je zde mírně teplé a mírně suché. Průměrná roční teplota je 6-7 °C. Zima tu trvá krátce a je suchá s velmi krátkým trváním sněhové pokrývky. Většina srážek spadne v letním období, což je nepříznivé pro doplňování zásob podzemních vod.\n\nLokalita náleží ke květenné oblasti ponticko-jihosibiřské, podoblasti panonské. Vegetační stupeň planární. Tůň je obklopena bohatým břehovým porostem charakteru lužního lesa do vzdálenosti 4 – 20 m od břehu. Na okrajích přechází porost do ruderálního charakteru. Můžeme zde najít mnoho starých, mrtvých a doupných stromů, které jsou velmi významné pro místní faunu. Nejhojnějšími dřevinami jsou tu topol bílý (\"Populus alba\") a vrba bílá (\"Salix alba\"), stromové patro dále tvoří olše lepkavá (\"Alnus glutinosa\"), jilm vaz (\"Ulmus laevis\"), javor babyka (\"Acer campestre\"), dub letní (\"Quercus robur\"). Keřový podrost tvoří brslen evropský (\"Euonymus  europaeus\"), svída krvavá (\"Swida sanguinea\"), bez černý (\"Sambucus nigra\"), vrba jíva (\"Salix caprea\"). Vyskytují se zde i nepůvodní druhy dřevin: křížeci topolů (\"Populus sp\".), javor jasanolistý (\"Acer negundo\"), místy také ořešák královský (\"Juglans regia\"). Bylinné patro je kvůli zástinu stromy a keři jen velmi slabě vyvinuto a narazíme tu spíše na běžné druhy např. kerblík lesní (\"Anthriscus sylvestris\"), kuklík městský (\"Geum urbanum\"), kokotice evropská (\"Cuscuta europaea\") aj. Mokřadní rostliny se tu vyskytují spíše vzácně. Jde o šmel okoličnatý (\"Butomus umbellatus\"), kosatec žlutý (\"Iris pseudacorus\"), kyprej vrbici (\"Lythrum salicaria\"), přesličku bahenní (\"Equisetum palustre\"). Starší zdroj uvádí ještě orobinec úzkolistý (\"Typha angustifolia\").\n\nChráněné území má především zoologický význam – jako lokalita pro rozmnožování obojživelníků a habitat pro ohrožené druhy ptáků. Avšak při průzkumu roku 2011 byl zjištěn výskyt obojživelníků jen při migraci, a to adultních či subadultních jedinců. Konkrétně skokana štíhlého (\"Rana dalmatina\"), skokana hnědého (\"Rana temporaria\") a ropuchy obecné (\"Bufo bufo\"). Pokud by byly obnoveny příhodné podmínky, lze očekávat návrat dalších druhů, které se tu dříve velmi pravděpodobně rozmnožovaly a jejichž výskyt byl zaznamenán v blízkém Černovickém hájku: kuňka obecná (\"Bombina bombina\"), rosnička zelená (\"Hyla arborea\"), ropucha zelená (\"Bufo viridis\"), blatnice skvrnitá (\"Pelobates fuscus\"), čolek obecný (\"Triturus vulgaris\"), čolek velký (\"Triturus cristatus\"). V dřívějších letech bylo zaznamenáno hnízdění několika ohrožených druhů ptáků: moudivláčka lužního (\"Remiz pendulinus)\", lejska šedého (\"Muscicapa striata\") a slavíka obecného (\"Luscinia megarhynchos\") a jejich návrat není vyloučen ani v současnosti. Na přeletech tu byl spatřen i ledňáček říční (\"Alcedo atthis\"). Keřové porosty poskytují vhodné místo pro hnízdění drobných pěvců, z nichž se tu skutečně vyskytuje řada druhů, např. pěnice černohlavá (\"Sylvia atricapilla\"), pěnkava obecná (\"Fringilla coelebs\"), budníček menší (\"Phylloscopus collybita\"), brhlík lesní (\"Sitta europaea\") aj. Šplhavce zastupuje strakapoud velký (\"Dendrocopos major\"). Dále tu můžeme narazit na užovku obojkovou (\"Natrix natrix\"), lasici kolčavu (\"Mustela nivalis\") nebo veverku obecnou (\"Sciurus vulgaris\"). Podle pobytových stop se tu vyskytuje kuna skalní (\"Martes foina\"), není vyloučena ani kuna lesní (\"Martes martes\") – oba druhy využívají k úkrytu staré doupné nebo vykotlané stromy. Stejně tak nelze vyloučit, že kolonie netopýrů, které můžeme pozorovat v okolí, se na léto neuchylují do některých z místních dutých stromů. Samotná tůň slouží jako napajedlo pro další druhy, např. lišku obecnou (\"Vulpes vulpes\"), srnce obecného (\"Capreolus capreolus\") aj. V celém povodí Černovického potoka, na kterém tůň leží, byla v minulosti akvaristy vysazena nepůvodní koljuška tříostná (\"Gasterosteus aculeatus\").\n\nZa současného stavu chráněné území neposkytuje vhodné podmínky pro rozmnožování obojživelníků ani pro rozvoj společenstva mokřadních rostlin. Ohroženo je především znečišťováním přitékající vody a zazemňováním, které je již v pokročilém stadiu. Část koryta v chráněném území není na rozdíl od ostatních břehů Černovického potoka bagrovaná, čištěná ani upravovaná. Vodní sloupec tůně není rozčleněn na jednotlivé zóny s různou hloubkou. Makrofytní vegetace zde chybí. Pobřežní porost způsobuje silný zástin vodní hladiny. Vzhledem k tomu, že tůň je ze všech stran obklopena polem a půda je zorněná až k samé hranici terénní deprese, devastující jsou splachy agrochemikálií do tůně a zvýšené splachy ornice za dešťů. Situaci zhoršuje i odkládání zemědělských výpěstků nebo agrochemikálií při hranici chráněného území, které zvyšuje jeho eutrofizaci. V současnosti je nutná revitalizace celého území.\n\nDle zřizovacího předpisu je veřejnosti vstup a pohyb povolen pouze po cestách vyznačených orgánem ochrany přírody. Žádná cesta k Rájecké tůni však v současnosti nevede. Naučné tabule zde nejsou instalovány.\n\nV plánu péče pro období 2011 – 2020 jsou zmíněny dosavadní provedené zásahy: odstranění některých nepůvodních ořešáků vlašských a šeříků, vyčištění tůně i jejích břehů od napadaných kmenů a větví, výsadba dubu letního s vtroušeným javorem mléčným. Všechny tyto zásahy plán péče hodnotí positivně, avšak zdůrazňuje potřebu celkové revitalizace celého území. Nevyhnutelným zákrokem se jeví odbahnění, probírka břehových porostů a mírné terénní úpravy tůně. To by mělo vést k návratu obojživelníků a zlepšení podmínek i pro další organismy.\n\nProbírka porostu by měla přispět k propustnosti světla k vodní hladině. Měla by být zaměřena především na nepůvodní druhy dřevin, kromě toho také na dřeviny spodní etáže, které způsobují největší zástin. Souše, mrtvé a odumírající dřevo a stromy s dutinami by měly být ponechány, vzhledem k jejich významu pro bezobratlé a ptáky. Povoleno je odstraňování pouze dřeva napadaného přímo do tůně či jejího bezprostředního okolí – i tak je ale doporučeno toto dřevo ponechávat na chráněném území až do jeho přirozeného rozpadu. Tlející dříví je důležité i z mykologického hlediska.\n\nCo se týče péče o vodní plochu, dno by mělo být odbahňováno s periodou 7 – 10 let a následnými terénními úpravami by měl být vytvářen vhodný litorál. Mělo by se tak dít mimo období rozmnožování a zimování obojživelníků, ideálně v pozdním létě či na podzim. Stopy po odbahnění by měly během jednoho, maximálně dvou vegetačních období spontánně vymizet. Vytvářením pozvolných prosluněných břehů se sklonem 1:10 příp. vyšším je třeba podpořit rozvoj litorálního porostu. Litorální pásmo by mělo být vhodně členěné. Kromě nejmělčí části (o hloubce 1 - 25 cm) by mělo zahrnovat mělčí část o hloubce 25 - 50 cm, která je ideální pro kladení vajíček obojživelníků. Tato část by měla být dostatečně osluněna kvůli prohřívání snůšek a rozvoji litorálního porostu, který obojživelníci často k rozmnožování potřebují. Důležitá je i přítomnost hlubší části litorálu (50-90 cm), která umožňuje obojživelníkům úkryt a zimování. Vodní tok by měl být udržován bez rybí obsádky, rybolov je zde zakázán, stejně tak provozování myslivosti.\n\nJaroslav Čáp ve své monografii doporučuje i další zásahy. Kromě odstranění nepůvodních dřevin i obnovení travních porostů v prostoru mezi Černovickým hájkem a Černovickým potokem (v současnosti se zde nachází pole), a to po celé délce až k dálnici D1. Ještě větším krokem vpřed by bylo zatravnění ploch i západně od potoka a zabudování příkopu se stagnující vodou pod jižním svahem železničního náspu do celého komplexu. (Tento příkop s vodou je v současnosti neudržovaný.) V takto vzniklém prostoru dřívějších polí by pak mohla být vybudována parková úprava s možností rekreace a s možností navštívit po vybudované naučné stezce celý komplex chráněných území.\n"}
{"id": "320094", "url": "https://cs.wikipedia.org/wiki?curid=320094", "title": "Messalina", "text": "Messalina\n\nValeria Messalina , někdy psána Messallina, (17/20 n. l. – 48 n. l.) byla římská císařovna, třetí manželka císaře Claudia. Byla to mocná a vlivná žena se špatnou pověstí, která plánovala vraždu svého manžela a státní převrat. Po jeho prozrazení byla donucena k sebevraždě. Po své matce Lepidě pocházela (stejně tak jako její manžel římský císař Claudius) z julsko-klaudijské dynastie, byla prapraneteří císaře Augusta, kromě toho byla i sestřenicí císaře Caliguly a císaře Nerona, oba manželé tak byli dvojnásobně příbuzní.\n\nV roce 37 nebo 38 n. l. se provdala za svého příbuzného, v té době teprve budoucího císaře, Claudia, kterému bylo v té době přibližně 48 let. Za vlády jejího bratrance, římského císaře Caliguly (vládl v letech 37–41 n. l.), se z ní stala velmi bohatá a vlivná osoba na jeho dvoře. Claudius byl Caligulův strýc a byl stále vlivný a populární mezi Římany. S Messalinou se pravděpodobně oženil pro posílení vazeb uvnitř císařské rodiny.\n\nO Messalině se traduje, že žila nespoutaným sexuálním životem. Vyhledávala s oblibou sexuální dobrodružství a své chráněnce si vybírala podle toho, nakolik ji dokázali uspokojit. Mnohé noci údajně trávila v nevěstincích, aby své touhy mohla ukojit. Na podkladě jejího údajného nevázaného pohlavního života o mnoho století později vznikl soudobý odborný sexuologický pojem mesaliance. Claudius byl údajně k eskapádám své ženy hluchý a slepý, nakonec však musel zasáhnout, když se pokusila s posledním z celé řady svých milenců o státní převrat (když se předtím za jednoho z nich – ač ženou Claudiovou – podruhé provdala), který měl vynést na trůn jejího sedmiletého syna Britannika. Spiknutí bylo odhaleno a Messalina byla donucena k sebevraždě.\n\n\n\n"}
{"id": "320095", "url": "https://cs.wikipedia.org/wiki?curid=320095", "title": "Sarah Moon", "text": "Sarah Moon\n\nSarah Moon (* 1941) je francouzská fotografka, modelka a režisérka krátkých filmů. Její jméno je pseudonym, který si vymyslela pro svou práci v modelingu v šedesátých letech. Fotografovat jako autodidakt začala po roce 1968. Věnovala se reklamní fotografii a fotografii módy na volné noze. Autorka říká: \"„Fotografie je duší všech momentů, které právě člověk viděl zaniknout.“\" Od 90. let se Sarah Moon věnuje tvorbě krátkých filmů, ale natočila i celovečerní film s názvem \"Mississippi One\".\n\n\n\n"}
{"id": "320099", "url": "https://cs.wikipedia.org/wiki?curid=320099", "title": "Křižáci (film, 1960)", "text": "Křižáci (film, 1960)\n\nKřižáci () je polský historický film, který podle románu Henryka Sienkiewicze natočil v roce 1960 režisér Aleksander Ford.\n\nDěj filmu je situován do prvního desetiletí 15. století, kdy vrcholí neshody mezi Řádem německých rytířů a polským králem – a vrcholí bitvou u Grunwaldu. Na pozadí těchto historických událostí se odehrává romantický příběh Juranda ze Spychowa a Jagienky.\n\nJurand ze Spychowa urazí činitele Řádu německých rytířů a má být popraven. Jagienka však Juranda zachrání využitím starých zvyků, které má představený Řádu německých rytířů za pohanské. Později je Jagienka vojáky Řádu německých rytířů unesena – a použita jako past na Zbyszka z Bagdanieci, který je hlavním nepřítelem Řádu německých rytířů. Ten je oslepen a dočasně uvězněn. Jurand Jagienku po delším hledání skutečně najde, ale ta záhy umírá vysílením.\n"}
{"id": "320111", "url": "https://cs.wikipedia.org/wiki?curid=320111", "title": "Spalné teplo", "text": "Spalné teplo\n\nSpalné teplo je takové množství tepla, které se uvolní dokonalým spálením jednotkového množství paliva. Předpokládá se, že voda, uvolněná spalováním, zkondenzuje a energii chemické reakce není třeba redukovat o její skupenské teplo. Tím se spalné teplo liší od výhřevnosti, kde se předpokládá na konci reakce voda v plynném skupenství. Proto je hodnota spalného tepla vždy větší nebo rovna hodnotě výhřevnosti. Rovnost nastává, když spalováním nevzniká voda.\n\nSpalné teplo se obvykle značí H. Jednotky závisí na volbě jednotkových množství látky a energie. Obvykle je to v J/kg, ale používají se i jednotky J/mol nebo J/m³.\n\nHodnoty spalného tepla zemního plynu byly převzaty z publikace International Energy Agency:\n\nV použitém zdroji nejsou specifikovány podmínky za nichž byl měřen objem testovaného plynu. Vzhledem k tomu, že se jedná o zdroj z USA, lze se pouze domnívat, že byly použity obvyklé podmínky plynárenského průmyslu USA, tj. 60 °F a 14.73 psia. To v jednotkách SI odpovídá 15,55 °C a 101,325 kPa. V ČR používaný zemní plyn je přepočítáván hodnotou 10,5 kWh/m³, tj. 37,8 MJ/m³ měřeno při 15 °C a 101,325 kPa.\n\nNa hodnotu spalného tepla zemního plynu má velký vliv jeho složení. Alžírský plyn má v porovnání s ruským vyšší spalné teplo na jednotku objemu právě díky vyšším obsahům dalších uhlovodíků (ethan, propan, butan - v úhrnu až 12 %). Nizozemský plyn má naopak spalné teplo nižší, protože obsahuje větší množství inertních látek (dusík, oxid uhličitý).\n"}
{"id": "320127", "url": "https://cs.wikipedia.org/wiki?curid=320127", "title": "Třída New Orleans", "text": "Třída New Orleans\n\nTřída New Orleans byla třída těžkých křižníků amerického námořnictva. Šlo o  poslední křižníky postavené podle omezení, ke kterým se USA zavázalo na Washingtonské konferenci v roce 1922. Konstrukce lodí byla vylepšením předchozí třídy \"Northampton\". Celkem bylo postaveno sedm křižníků této třídy. Ve službě byly v letech 1934–1947. Intenzivně byly nasazeny za druhé světové války. Ve válce byly tři potopeny. Ostatní byly krátce po jejím skončení vyřazeny.\n\nVývoj této třídy byl zahájen v roce 1929. Konstrukce vycházela z předcházejících tříd amerických těžkých křižníků. Při stavbě lodí bylo rozhodnuto, že křižníky budou o něco menší, ale lépe chráněné pancéřováním. Trup lodí byl oproti \"Northamptonu\" o 12 stop zkrácen a zkrácen byl i pancéřový pás na jeho boku, jenž však byl zesílen na 127 mm. Paluba měla sílu 57 mm a čela věží 203 mm.\n\nDo stavby se zapojily loděnice New York Navy Yard v Brooklynu, Puget Sound Navy Yard v Bremertonu, Philadelphia Navy Yard ve Filadelfii, New York Shipbuilding v Camdenu, Mare Island Navy Yard ve Vallejo, loděnici Fore River (součást Bethlehem Shipbuilding Corp.) v Quincy.\n\nJednotky třídy \"New Orleans\":\nVšechny postavené jednotky si byly v zásadě podobné, ale existovaly u nich varianty a odchylky ve výtlaku až o 600 tun. Hlavní výzbroj tvořilo obvyklých devět 203mm kanónů ve trojdělových věžích, doplněných osmi 127mm kanóny a stejným počtem 12,7mm kulometů. Jak bylo obvyklé, nesla tato plavidla dva katapulty a čtyři hydroplány. Pohonný systém tvořilo osm kotlů Babcock & Wilcox a čtyři turbíny Westinghouse o výkonu 107 000 shp, pohánějící čtyři lodní šrouby. Nejvyšší rychlost dosahovala 32,7 uzlu. Dosah byl 10 000 námořních mil při rychlosti 15 uzlů.\n\nBěhem války byla zesilována protiletadlová výzbroj křižníků, které byly také vybavovány radary. V roce 1946 křižník \"Tuscaloosa\" nesl devět 203mm kanónů, osm 127mm kanónů, dvacet čtyři 40mm kanónů a dvacet osm 20mm kanónů. Jeden katapult byl demontován.\n\nKřižníky byly intenzivně nasazeny za druhé světové války. V bitvě u ostrova Savo se dne 9. srpna 1942 podařilo Japonskému císařskému námořnictvu potopit křižníky \"Astoria\", \"Quincy\" a \"Vincennes\". Zbylé čtyři lodě válku přečkaly a v letech 1946–1947 byly vyřazeny a později sešrotovány.\n\n"}
{"id": "320129", "url": "https://cs.wikipedia.org/wiki?curid=320129", "title": "Ivana Bakarić", "text": "Ivana Bakarić\n\nIvana Bakarić (1970 Záhřeb) je chorvatská dramatička, herečka a režisérka. \n\nV roce 1993 absolvovala Akademii dramatických umění v Záhřebu. Debutovala v záhřebském „Divadle ITD.“ Vedle toho působila i v dalších chorvatských divadlech, například v „HNK plukovníka Ivana Zajce“, „ZKM“ a Histrionové“. \n\nV roce 1997 se stala členkou „Divadla Trešnja“, kde působí doposud a kromě hereckých úkolů realizuje také své vlastní divadelní projekty. S Akademií dramatických umění spolupracovala rovněž jako asistentka odboru jevištní mluvy. \n\nMimo divadla také působí v rozhlase a v televizi. V poslední době se prosazuje rovněž jako režisérka dabingu animovaných filmů.\nMezi její nejznámější divadelní hry patří „Sex, lži a motorové pily“, „Vila Šašanica“ a „Podivuhodné příběhy učně Hlapiće“. Do českého jazyka byla zatím přeložena pouze její hra „Sex, lži a motorové pily.“ Text je v elektronické formě k dispozici v Divadelní a literární agentuře DILIA, regulérní výtisk se nachází v půjčovně pražského Divadelního ústavu.\n\n"}
{"id": "320131", "url": "https://cs.wikipedia.org/wiki?curid=320131", "title": "Lední hokej na Zimních olympijských hrách 2010 – turnaj muži", "text": "Lední hokej na Zimních olympijských hrách 2010 – turnaj muži\n\nHokejový turnaj mužů na olympiádě ve Vancouveru se hrál od 16. do 28. února ve Vancouveru.\n\nZápasy se odehrávaly na stadionu, který má standardní rozměry pro NHL (61 × 26 metrů), namísto rozměrů pro mezinárodní kluziště (61 × 30 metrů). Téměř všechny proběhly na hokejovém stadionu Rogers Arena (po dobu her se jmenoval Canada Hockey Place), na kterém hrají svoje zápasy v NHL Vancouver Canucks. Tato změna ušetřila přibližně 10 milionů CAD na stavebních úpravách a umožnila dalším 35 000 divákům zhlédnout hokejové zápasy o olympijskou medaili.\n\nDo turnaje se přímo kvalifikovalo 9 nejlepších celků podle žebříčku IIHF z roku 2008. Týmy od 10. do 30. místa v tomto žebříčku sehrály olympijskou kvalifikaci (kromě Číny, která se účasti vzdala). Zatímco celky na 10. až 18. místě byly nasazeny přímo do hlavní fáze kvalifikace, celky na 19. až 30. místě hrály předkvalifikaci, ze které postoupily nejlepší 3 celky do hlavní kvalifikace. Z hlavní kvalifikace vedla cesta pro 3 nejlepší celky na hlavní olympijský turnaj. Byla odehrána také kvalifikace o jedno volné místo v předkvalifikaci, které se zúčastnily čtyři celky, které projevily o účast zájem.\nKvalifikace do předkvalifikace se hrála v říjnu 2008, předkvalifikace v listopadu 2008 a hlavní kvalifikace v únoru 2009.\n\n\n\n\n\nTýmy byly rozděleny do tří skupin po 4 účastnících. V každé skupině se hrálo jednokolově každý s každým.\n\nNa konci skupinové části bylo 12 týmů seřazeno do žebříčku podle následujících kritérií:\n\n\nNejlepší 4 celky, tj. vítězové skupin a nejlepší tým z druhých míst, postoupily přímo do čtvrtfinále play off. Týmy na 5. až 12. místě tohoto žebříčku hrály předkolo play off, ze kterého postoupili čtyři vítězové do čtvrtfinále. Dále již se bude hrát klasickým pavoukem.\n\nVšechny časy jsou místní (UTC−8), tj. SEČ−9.\n\nVšechny časou jsou místní (UTC−8), tj. SEČ−9.\n\nVšechny časy jsou místní (UTC−8), tj. SEČ−9.\n\nVšechny časy jsou místní (UTC−8), tj. SEČ−9.\n\nVšechny časy jsou místní (UTC−8), tj. SEČ−9.\n\nVšechny časy jsou místní (UTC−8), tj. SEČ−9.\n\nČas je místní (UTC−8), tj. SEČ−9.\nČas je místní (UTC−8), tj. SEČ−9.\nI přes porážku reprezentace USA ve finále s Kanadou vybral mezi tři nejlepší hokejisty turnaje dva hokejisty USA. Nejlepším hráčem turnaje se stal americký brankář Ryan Miller, který se stal i nejlepším brankářem turnaje. \n"}
{"id": "320133", "url": "https://cs.wikipedia.org/wiki?curid=320133", "title": "In a Perfect World...", "text": "In a Perfect World...\n\nIn a Perfect World je debutové album americké zpěvačky Keri Hilson. Album mělo původně vyjít již v roce 2007, ale následně bylo jeho vydání posunuto až na rok 2008.\n\nIn a Perfect World je debutové album zpěvačky Keri Hilson. Jelikož vstupovala na hudební scénu jako textařka se i na některých textech sama podílela. Album produkovala zvučná jména producentů jako je Timbaland či Polow Da Don.\n\nPodle slov Keri Hilson je celé album v duchu RnB, avšak připustila, že v některých skladbách nebudou chybět prvky rocku, hip hopu a rapu.\n\nNázev alba si Keri vybírala ze čtyř možností. Poslední rozhodování bylo mezi názvy \"Keri'd Away\" a \"In a Perfect World...\". Nakonec vybrala název \"In a Perfect World...\". Keri Hilson se nechala slyšet, že název alba sice není o ní, ale přísluší obsahu alba.\n\nNejdříve označil Polow Da Don v interview pro Rap-Up za první singl skladbu \"Henny and Apple Juice\". Následně v článku amerického časopisu People byl Timbalandem označen jako první singl \"Return the Favor\". Posléze se na internetu objevila skladba \"Love Ya\", která byla dlouhou dobu považována za první singl. Poté Amazon.com zveřejnil, že 27. května začne nabízet singl Energy, který se vzhledem k brzkému oficiálnímu uveřejnění bere jako prvním siglem debutového alba Keri Hilson.\n"}
{"id": "320136", "url": "https://cs.wikipedia.org/wiki?curid=320136", "title": "Jevhen Stankovyč", "text": "Jevhen Stankovyč\n\nJevhen Fedorovyč Stankovyč (*19. září 1942, Svaljava) je současný ukrajinský skladatel, předseda Svazu skladatelů Ukrajiny (od roku 2005).\n\nNarodil se 19. září 1945 v městě Svaljava v Zakarpatí. Studoval kompozici u Adama Soltise na Lvovské státní hudební akademii M. Lysenka (1962-1963), u Boryse Ljatošynskeho a Myroslava Skoryka v Kyjevské státní hudební akademií P. Čajkovskeho (1965-1970). Působil jako redaktor v hudebním vydavatelství „Muzyčna Ukrajina“ (Hudební Ukrajina, 1970-1976). Od roku 1988 je profesorem Státní hudební akademie Ukrajiny, vedoucí katedry kompozice. Nositel řady státních vyznamenání Ukrajiny a mezinárodních ocenění (Mezinárodní cena skladatelů UNESCO, soutěž Evropského rádia). Je akademikem Akademií umění Ukrajiny (od roku 1997).\n\nJevhen Stankovyč je autorem dvanácti symfonii, pěti baletů, jedné opery, řady instrumentálních koncertů a filmové hudby.\n\n\n"}
{"id": "320138", "url": "https://cs.wikipedia.org/wiki?curid=320138", "title": "Štít (geologie)", "text": "Štít (geologie)\n\nŠtít v geologii znamená velkou stabilní část zemské kůry. Tyto štíty tvoří jádra dnešních kontinentů, proto se jim také říká pevninské štíty. Jedná se převážně o nízko položené oblasti s mírně zvlněným povrchem. Jsou budované velmi starými vyvřelými a metamorfovanými horninami, které po svém zpevnění jen zvětrávají a prodělávají pomalé a dlouhotrvající zdvihy a denudaci. Nejstarší horniny světa (stáří 2,5 až 3,5 miliardy let) se nacházejí v jádrových oblastech štítů.\n\nHorniny štítu jsou obnažené nebo těsně pod povrchem, bez významné vrstvy usazenin. Tím se štít liší od platformy.\n\n\n\n"}
{"id": "320139", "url": "https://cs.wikipedia.org/wiki?curid=320139", "title": "Josef Gruss (herec)", "text": "Josef Gruss (herec)\n\nJosef Gruss (9. března 1908 Praha – 12. dubna 1971 Praha) byl český herec, autor humoristických próz a divadelních her pro děti, scenárista a textař.\n\nPo absolutoriu pražské konzervatoře v roce 1928 nejprve vystřídal několik regionálních a avantgardních scén – v letech 1928 až 1929 byl členem České komorní scény, v období 1929 až 1930 hrál v Osvobozeném divadle, v sezóně 1930/1931 v Olomouci a 1931/1932 ve Státním divadle v Brně. V roce 1932, po založení kabaretu \"Červené eso\" Josefem Hášou, administrativním ředitelem Osvobozeného divadla, byl Gruss spoluautorem některých her, např. politické revue \"Loď živých\", režírované E. F. Burianem. V kabaretu také vystupoval jako herec, spolu s Ferencem Futuristou, Járou Kohoutem, Ellou Šárkovou a dalšími. Dirigentem jazzového orchestru zde byl E. F. Burian. Gruss je také autorem textu Burianovy písně \"Chlupatý kaktus\". Od roku 1933 prakticky až do konce svého života pak plných devětatřicet let byl členem souboru činohry Národního divadla v Praze. Kromě své herecké profese napsal také celkem čtyři humoristické knížky, několik divadelních pohádek pro děti, řadu humoristických povídek, rozhlasových her a pořadů. Autorsky se podílel na tvorbě scénářů filmů režiséra Martina Friče \"Kristián\" (1939) a \"Těžký život dobrodruha\" (1941).\n\nJe pochován spolu s manželkou, Jarmilou Švabíkovou, v rodinném hrobě Kožíkových na Vinohradském hřbitově v Praze.\n\n\n\n\n\n"}
{"id": "320142", "url": "https://cs.wikipedia.org/wiki?curid=320142", "title": "Caroline Bonaparte", "text": "Caroline Bonaparte\n\nCaroline Bonaparte (25. března 1782 Ajaccio, Korsika; Francie – 18. května 1839 Florencie, Itálie), původně Maria Annunziata Carolina Buonaparte, byla nejmladší sestrou Napoleona Bonaparte.\n\nRoku 1793 byla celá rodina Bonapartů přinucena korsickými nacionalisty opustit Korsiku a žila nejprve v poměrně nuzných poměrech v Marseille. Následoval prudký mocenský vzestup jejího bratra Napoleona. Caroline se zamilovala do jeho podřízeného generála Joachima Murata a roku 1800 se za něj provdala. Spřátelila se s Hortensií Beauharnais, dcerou Josefíny Beauharnais, Napoleonovy manželky a od roku 1804 císařovny, se kterou se naopak upřímně nesnášela.\n\nCaroline byla cílevědomá a mocichtivá, stejně jako její slavný bratr. Roku 1806 byl její manžel Joachim Murat na její žádost Napoleonem jmenován velkovévodou z Cleve a Bergu a roku 1808 králem neapolským. Caroline se po jeho boku stala napřed velkovévodkyní a poté královnou. Uměla být velmi dobrou a tvrdou diplomatkou (byla nazývána „muž v sukni“), ale dovedla být i vlídná a společenská a navazovala přátelství (a také intimní vztahy) s vlivnými muži. Mezi její blízké přátele bylo možné počítat generála Junota, ministry Talleyranda a Fouchého a později i rakouského ministerského předsedu Klemense Metternicha. Milovala umění i umělce, podporovala vykopávky v Pompejích. Za nepřítomnosti krále Joachima byla regentkou království. Poté, co její švagrová Marie Louisa porodila syna Napoleona II. se zhroutila její vize, že by její syn Napoleon Achille Murat se mohl stát Napoleonovým nástupcem.\n\nNaprosto nelogický a netaktický postup krále Murata, který 15. března 1815 zahájil neapolskou válku proti Rakousku (jediné velmoci, která ho podporovala), vedl k tomu, že byl Murat nakonec na rozkaz bourbonského krále Ferdinanda IV. v městě Pizzo v Kalábrii 13. října 1815 popraven zastřelením. Jeho vdova Caroline poté odešla do nuceného rakouského exilu. Žila pak v Terstu pod pseudonymem „hraběnka z Lipona“ (anagram pro Napoli).\n\n"}
{"id": "320145", "url": "https://cs.wikipedia.org/wiki?curid=320145", "title": "Gruss", "text": "Gruss\n\nExistuje více osobností s příjmením Gruss:\n\n\n"}
{"id": "320155", "url": "https://cs.wikipedia.org/wiki?curid=320155", "title": "Corentin de Leissegues", "text": "Corentin de Leissegues\n\nCorentin-Urbain de Leissegues (29. srpna 1758 v Hanvec u Quimperu, département Finistère – 26. března 1832 v Paříži) byl francouzský námořní důstojník během revolučních a napoleonských válek.\n\nRoku 1778 vstoupil jako prostý námořník do francouzského válečného válečného námořnictva. Začal tedy od píky a během své 25leté kariéry postupoval v hodnostech až k nejvyšší. První jeho lodí byla L'Oiseau (pták) s níž křižoval kanál La Manche, později s lodí La Nymphe (nymfa) se plavil do Afriky (Senegal, Gambie, Sierra Leone). Roku 1780 již jako fregatní poručík na palubě La Magiecienne (čarodějka) opět v kanálu La Manche. O rok později utrpěl těžké poranění v boji s Angličany. Roku 1785 se plaví po severních mořích na palubě La Vigilante (bdělá), pak na palubě La Meduse (medúza) v Indickém oceánu a s fregatou Le Furet (slídil) dosahuje břehů Nového Foundlandu. Roku 1793 se stává kapitánem námořní plavby. Je pověřen velením dozoru transportu praporu pěchoty a tří komisařů Konventu do Malých Antil na fregatě La Pique (bodavá) a v pořádku se vrátil do Francie, přestože po 3 měsíce pronásledován a ostřelován eskadrou admirála Jervise. Po návratu povýšen na kontradmirála (1796). Je pověřen inspekcí pobřeží u Saint-Malo a poté jmenován velitelem přístavu Ostende. Roku 1803 je velitelem Brestu. V roce 1805 obdržel rozkaz, ochránit transport vojáků a munice k posílení posádky na Santo Domingu. Podařilo se mu prolomit britskou blokádu Brestu i ostrova a 22. ledna 1806 dosáhl svého cíle. Po informaci o prolomení blokády ukončil okamžitě britský viceadmirál John Thomas Duckworth blokádu Cadizu a jal se pronásledovat Francouze. Ještě než Leissegues mohl opravit své lodě poškozené dlouhou cestou, byl nucen čelit blížící se britské flotile. Britové měli převahu jak v počtu řadových lodí (7 : 5), tak počtu fregat a korvet (4:3). A drtivou v počtu děl (620 : 505). 6. února 1806 Francouze napadli klasickým útokem překřížením ve tvaru T. Po několikahodinové bitvě a hrdinném odporu Francouzů Britové zvítězili. O úpornosti boje svědčí, že Leissegueasova vlajková loď L'Imperial (nejsilnější loď bitvy - 130 děl), utrpěla 500 zásahů dělovými kulemi, ztratila 150 mužů posádky a 30 vyšších důstojníků. Tři francouzské lodě byly zajaty a dvě potopeny, mezi nimi i vlajková loď. Posádka vlajkové lodě včetně štábu a velitele se zachránila na pevnině. Britové utrpěli ztráty 74 mrtvých a 264 raněných, Francouzi na zajatých, mrtvých a raněných 1510. Po stránce taktické bylo vedení boje ze strany Leisseguese bezchybné a podlehl výrazně silnějšímu nepříteli. Napoleon, když obdržel podrobnou zprávu o bitvě prohlásil: \"„C'est un des beaux combats de la marine francaise“\" (je to jeden z nejkrásnějších bojů francouzského námořnictva). Leissegues přicestoval zpět do Francie roku 1808 a roku 1809 byl převelen do Benátek. Od roku 1811 byl vrchním velitelem spojených flotil Francie, Itálie a Neapole v Jonském moři. Sídlem jeho velitelství byl ostrov Korfu až do roku 1814, kdy obdržel rozkaz předat Jonské ostrovy spojencům. Roku 1816 byl ještě povýšen na viceadmirála a o rok později postaven mimo službu.\n"}
{"id": "320156", "url": "https://cs.wikipedia.org/wiki?curid=320156", "title": "Sport v Izraeli", "text": "Sport v Izraeli\n\nSport v Izraeli je velice populární aktivitou a populární jsou zde zejména kolektivní sporty. Mezi současné divácky nejpopulárnější sporty v Izraeli pak patří fotbal a basketbal. Basketbalový klub Maccabi Tel Aviv pětkrát vyhrál Evropské basketbalové mistrovství. Město Beerševa se stala mezinárodním šachovým centrem a zároveň domovem mnoha světových šachových šampionů ze zemí bývalého Sovětského svazu. V roce 2005 hostilo město mistrovství světa v šachu a šachy jsou mimo jiné vyučovány již ve školkách. O dva roky později se Izrael umístil na druhém místě v Mistrovství světa v šachu. K současnosti vyhrál Izrael celkem šest olympijských medailí, včetně zlaté medaile z LOH v Aténách v disciplíně windsurfing. Od 30. let 20. století se každé čtyři roky pořádají Makabejské hry, které jsou pro židovské atlety událostí podobnou olympijským hrám. \n\nSport a fyzické cvičení nebyly po dlouhou dobu v rámci židovské kultury důležité. Na atletickou dovednost, která byla tak oceňována starověkými Řeky, bylo koukáno skrze prsty, jelikož byla chápána jako nevítaný dopad helénské kultury. Přesto však Maimonides, který byl zároveň rabín i lékař zdůrazňoval důležitost fyzické aktivity a udržování se v kondici. Jeho názor byl oživen v 19. století Maxem Nordauem a počátkem 20. století vrchním palestinským rabínem Abrahamem Issacem Kookem, který tvrdil, že: \"„tělo slouží duši, a pouze zdravé tělo může zaručit zdravou duši.“\"\n\n"}
{"id": "320158", "url": "https://cs.wikipedia.org/wiki?curid=320158", "title": "Děkanát Moravské Budějovice", "text": "Děkanát Moravské Budějovice\n\nDěkanát Moravské Budějovice nebo děkanství moravskobudějovické je územní část brněnské diecéze. V současné době zahrnuje 19 římskokatolických farností. Funkci děkana vykonává od 15. listopadu 1999 Mons. Mgr. Josef Brychta, farář farnosti Jemnice.\n\n"}
{"id": "320159", "url": "https://cs.wikipedia.org/wiki?curid=320159", "title": "Konstrukce trojúhelníku", "text": "Konstrukce trojúhelníku\n\nKonstrukce obecného trojúhelníku je postup, kdy pomocí kružítka a pravítka (či specializovaného software) při určitém zadaném počtu prvků trojúhelníku (min. 3 nezávislé prvky) se snažíme vytvořit přesně zadaný trojúhelník. Konstrukční úlohy se dělí na polohové, kdy je nutné dodržet při konstrukci pořadí prvků požadovaných zadáním a úlohy nepolohové, kdy při konstrukci lze vybrat jakýkoliv zadaný prvek jako první. Nejdůležitější výběr základních prvků, které používáme pro zadání konstrukce trojúhelníka ( nepolohové úlohy):\n\nVýběrem 3 prvků z těchto 14 pro zadání konstrukce trojúhelníka můžeme definovat formula_1 kombinací zadání: Tyto však lze seskupit do skupin typů zadání. \n"}
{"id": "320161", "url": "https://cs.wikipedia.org/wiki?curid=320161", "title": "Josef Gruss (lékař)", "text": "Josef Gruss (lékař)\n\nJosef (Joe) Gruss (8. července 1884 Praha – 28. května 1968 Praha) byl český sportovec, lékař, sportovní funkcionář a organizátor, vysokoškolský pedagog a publicista.\n\nJednalo se o druhého českého člena Mezinárodního olympijského výboru a předsedu Českého olympijského výboru v letech 1929 až 1951, významného lékaře-gynekologa a porodníka, vysokoškolského učitele a všestranného sportovce (šermíře – člen ČŠK Riegel, tenistu, lyžaře, fotbalistu, ledního hokejistu a atleta). Dále také o jednoho z tzv. prvních osmi \"hokejových mušketýrů\" respektive o jednoho z prvních osmi českých reprezentantů v ledním hokeji, kteří reprezentovali Čechy poprvé v letech 1908 až 1909, zde hrál jako hokejový brankář (a zároveň byl vedoucím české výpravy a delegátem mezinárodního kongresu LIHG). Josef Gruss v roce 1908 spoluzaložil Český svaz hokejový, jako funkcionář také působil v mateřském sportovním klubu SK Slavia, dále pracoval ve sportovních orgánech šermu (v letech 1922 až 1929 předseda ČŠK Riegel, v letech 1920 až 1925 předseda Československého šermířského svazu) a atletiky, byl i předsedou České sportovní obce. V letech 1945 až 1946 působil též jako předseda České gynekologické a porodnické společnosti, v letech 1936 až 1945 pracoval také jako šéfredaktor odborného časopisu vydávaného touto lékařskou společnosti pod názvem \"Československá gynekologie\". V roce 2010 byl uveden do Síně slávy českého hokeje.\n\n\n"}
{"id": "320164", "url": "https://cs.wikipedia.org/wiki?curid=320164", "title": "Jared Leto", "text": "Jared Leto\n\nJared Joseph Leto (* 26. prosince 1971, Bossier City, Louisiana) je americký herec a zpěvák, frontman hudební skupiny 30 Seconds to Mars.\n\nStudoval střední školu Flint High School, kterou nedokončil. Střední školu dokončil na Emerson Prepatory School. Poté se snažil studovat obor malířství na Univerzitě umění ve Philadelphii. Z této školy byl díky zájmu o filmové umění přeložen na Newyorskou Universitu umění a filmu, kde studoval režisérství. V té době režíroval krátký film \"Crying Joy\" (\"Radost v slzách\"). V 21 letech se přestěhoval do Kalifornie, kde vystupoval v seriálech Tábor u Wilderů a Skoro doma.\n\nMezi jeho první významné role patří úloha o Jordana Catalana v seriálu \"My So-Called Life\", kde si zahrál po boku Claire Danesové. Od poloviny 90. let se však objevuje pouze na filmovém plátně a to zejména ve vedlejších rolích.\n\nZatím největší filmovou příležitost dostal v titulní postavě legendárního amerického vytrvalce Stephena Prefontainea, který obsadil čtvrté místo v běhu na 5000 metrů na mnichovské olympiádě 1972, v životopisném snímku \"Prefontaine\" (r. S. James). Jeho bratr Shannon Leto se stal také hercem.\n\nMezi jeho filmové počiny v hlavní roli patří role Harryho Goldfarba v kultovním filmu \"Requiem za sen\" a role Nema Nobody ve filmu \"Pan Nikdo\" (\"Mr. Nobody\"). Ten patří mezi jeho nejúspěšnější filmové počiny. Pro české publikum byl slavnostně promítnut v roce 2010 za účasti režiséra Jaco van Dormaela na Mezinárodním filmovém festivalu v Karlových Varech.\n\nPod pseudonymem Bartholomew Cubbins režíroval dokumentární film \"Artifact\" (2012), věnovaný jeho hudební skupině 30 Seconds to Mars.\n\n"}
{"id": "320166", "url": "https://cs.wikipedia.org/wiki?curid=320166", "title": "Izraelská literatura", "text": "Izraelská literatura\n\nIzraelská literatura je literatura vycházející ve Státě Izrael. Z velké části je psaná v hebrejštině, malá část pak v arabštině, jidiš nebo ruštině. Obrovské množství hebrejských monografií lze přičíst na vrub renesanci hebrejského jazyka v polovině 19. století. Malá část literatury je však publikována i například v arabštině nebo angličtině.\n\nIzraelský zákon stanovuje, že dvě kopie všech knih vydaných v Izraeli, musí být uloženy do Národní a univerzitní knihovny v Hebrejské univerzitě v Jeruzalémě. V roce 2001 byl zákon doplněn o audio a video nahrávky a jiné typy netištěných médií. K roku 2006 bylo 85 % z ukládaných knih do knihovny v hebrejštině. Každoročně se v červnu koná festival Týden hebrejské knihy. Na tomto festivalu je veletrh knih, autorská čtení a představení se izraelských autorů. Během tohoto týdne je také udílena nejprestižnější izraelská literární Sapirova cena.\n\nGenerace Palmachu (popř. generace 1948, generace války za nezávislost nebo generace Země [tj. Izraele]) je označení skupiny autorů, většinou dříve sloužících v Palmachu, kteří představovali hybnou sílu izraelské hebrejské literatura v 40. a 50. letech 20. století. Centrální motiv v dílech těchto autorů představuje zakládání Státu Izrael a Válka za nezávislost.\n\nMezi nejvýznamnější spisovatele generace Palmachu se řadí: Moše Šamir, Chajim Chefer, S. Jizhar, David Šachar, Natan Šacham, Aharon Meged, Chanoch Bartov, Jehudit Hendel, Jonat a Alexandr Soned, Jig'al Mossinson, Benjamin Tamuz, Na'omi Fraenkel, Aharon Amir, David Šcham. Mezi básníky této generace patřili tito představitelé: Avraham Šlonsky, Natan Alterman, Amir Gilboa, Zrubavel Gil'ad, Chajim Guri, Jicchak Šalev. Divadelní hry tvořili například: Nisim Aloni, Moše Šamir, Natan Šacham, Aharon Meged.\n\nParalelně s generací Palmachu tvořila také menší skupina, jež se nazývala Kena'anité, vedl ji Jonatan Ratoš a patřil do ní například také Amos Kenan.\n\nVe stejné době přicházeli do Izraele noví imigranti, kteří s sebou přinášeli vzpomínky na holokaust, partyzány a povstání v ghettech i stesk po svých zavražděných příbuzných. Někteří hledali nové způsoby života a stávali se z nich horliví Izraelci, jako například Dan Ben-Amoc nebo Efrajim Kišon. Noví imigranti navíc často obohatili izraelskou literaturu o inspiraci, kterou si přinesli ze své rodné země.\n\nJako „nová vlna“ se označuje skupina autorů, kteří začali tvořit v 60. letech 20. století. V jejich díle kvůli nepříjemné realitě dalších válek (sinajská a šestidenní) ustoupilo nadšení spojené se zakládáním židovského státu a kibuců a naopak v nich vzrostl důraz na individuum (mj. pod vlivem existencialismu) a přibylo ironie, kritičnosti, alegorie a symbolismu. Mezi nejvýznamnější spisovatele patří zejména: Amos Oz, Avraham B. Jehošua, Amalia Kahana-Karmon, Aharon Appelfeld, Jehošua Kenaz, Dan Calka, Pinchas Sade, Amnon Šamoš, Sami Micha'el, Šim'on Balas. Předními básníky této generace se stali: Jehuda Amichai, Moše Dor, Arje Sivan, David Avidan, Dan Pagis, Natan Zach, Dalija Ravikovič, Jisrael Pinkas, Jona Wallach, Me'ir Wieseltier, Ja'ir Hurwitz.\n\nV 70. letech nastoupila na scénu nová generace, jejíž tvorba se vyznačovala realismem. Mezi tyto spisovatele patří například Ja'akov Šabtaj, Jicchak Ben-Ner, Chajim Be'er, Rut Almog, Eli Amir, David Schütz, David Grossman či Me'ir Šalev. Předními básníky byli: Rony Somek nebo Amir Or. Na poli divadla vynikal Jehošua Sobol a Hilel Mittelpunkt.\n\nPojmem „nové hlasy“ se označují spisovatelé tvořící v 2. polovině 80. let a v 90. letech 20. století a náležející k postmoderně. Do tohoto proudu se řadí spisovatelé Etgar Keret, Dan Benaja-Seri, Nava Semel, Orli Castel, Savyon Liebrecht, Gavriela Avigur-Rotem, Jicchak Bar-Josef, Jehudit Kacir, Cruja Šalev či Alona Kimchi.\n\n\n"}
{"id": "320168", "url": "https://cs.wikipedia.org/wiki?curid=320168", "title": "Max Rostock", "text": "Max Rostock\n\nMax Heinrich Rostock (29. září 1912 Ludwigshafen – 13. září 1986 Mannheim) byl nacistický důstojník za druhé světové války, který dosáhl hodnosti SS-Obersturmführer. Znám je především svojí účastí na vyhlazení obce Lidice u Kladna, když působil v Kladně jako velitel Sicherheitsdienst.\n\nMax Rostock se narodil 29. září 1912 jako syn malířského mistra Friedricha Rostocka a Rosy Rostockové ve městě Ludwigshafen v Německu. Měl staršího bratra Friedricha (1911) a mladší sourozence sestru Susan (1913), Elsu (1916) a bratra Hanse (1918). Po ukončení osmileté školní docházky v roce 1926 pokračoval ve studiu ještě jeden rok na obchodní škole (jakási obdoba 9. třídy). Na podzim příštího roku nastoupil na praxi k jisté firmě obchodující s barvami a laky v Mannheimu.\n\nV roce 1930 se vyučil obchodním příručím a hned poté nastoupil u otce do učení na malíře pokojů. Dne 1. března 1933 vstoupil do jednotek SA a o dva měsíce později byl přijat i do NSDAP. V červnu 1934 se Rostock oženil s dcerou ludwigshafenského kapelníka Friedricha Meissnera Katarinou (nar. 1914). Důvodem jejich sňatku bylo dítě, které Katarina s Maxem čekala. Po neúspěšném pokusu o podnikání s barvami se Max vrátil k otci a začal se ucházet o práci v průmyslovém koncernu I. G. Farben.\n\nMladý a perspektivní Rostock byl však svým stranickými kolegy doporučen jako administrativní síla u ludwigshafenské služebny zpravodajské služby nacistické strany – Sicherheitsdienstu (SD). Zde se zabývá ofenzivní činností proti území Sárska, které spadá pod francouzskou kontrolu. Během těchto akcí se Rostock velice osvědčil a roku 1935 vstupuje do SS v hodnosti SS-Unterscharführera.\n\nNa tohoto důstojníka byl vydán mezinárodní zatykač. V roce 1949 byl zatčen ve Francii a předán československé justici. V roce 1951 byl odsouzen k trestu smrti, tento trest byl změněn na doživotí prezidentem Antonínem Zápotockým. V roce 1958 mu byla nabídnutá spolupráce s StB, kterou přijal a po proškolení v roce 1960 byl vyslán jako špion StB do západního Německa. Později se stal agentem německé služby BND. Zemřel v roce 1986 na území západního Německa.\n\nData povýšení\n\n\nVýznamná vyznamenání\n\n\n\n"}
{"id": "320171", "url": "https://cs.wikipedia.org/wiki?curid=320171", "title": "Izraelská hudba", "text": "Izraelská hudba\n\nIzraelská hudba je ovlivněna hudebnímy styly z celého světa, ať už jemenskou hudbou, chasidskými melodiemi, arabskou či řeckou hudbou, jazzem, popem nebo rockem. Mezi světově uznávaná tělesa pak patří Izraelská filharmonie, která existuje již více než sedmdesát let a dnes má každoročně více než dvě stě představení. Izrael je rovněž rodištěm mnoha hudebníků, z nichž někteří jsou celosvětově známí. Mezi mezinárodně uznávané izraelské hudebníky patří například Jicchak Perlman, či Pinchas Zukerman. Izrael se takřka každoročně od roku 1973 účastní soutěže Velká cena Eurovize (), během svého působení v soutěži třikrát vyhrál a dvakrát byl pořadatelskou zemí. V Ejlatu se pak od roku 1987 koná každoroční letní Red Sea Jazz Festival. Izrael má, jakožto pokračovatel silných divadelních tradic jidiš divadel ve východní Evropě živou a činorodou divadelní scénu. Nejstarší divadelní společností a národním divadlem je divadlo Habima v Tel Avivu, založené roku 1918.\n\n\n\n"}
{"id": "320173", "url": "https://cs.wikipedia.org/wiki?curid=320173", "title": "Ernst von Hügel", "text": "Ernst von Hügel\n\nErnst Eugen svobodný pán von Hügel (německy Ernst Eugen Freiherr von Hügel; 26. března 1774, Ludwigsburg – 30. března 1849, Kirchheim pod Teckem) byl württemberský generál a ministr.\n\nErnst von Hügel byl synem polního zbrojmistra Johanna Andrease von Hügel (1734–1807), který byl roku 1801 povýšen do stavu říšských svobodných pánů. Mladý Hügel vstoupil roku 1785 do württemberské armády, pluku svého otce, a účastnil se tažení v letech 1792–1800. \n\nV roce 1809 se podílel na bitvách u Abensbergu (20. dubna 1809), Landshutu (21. dubna 1809), Eggmühlu (Eggmühl 22. dubna 1809), Aspern (Aspern, 21. a 22. května 1809) i Wagramu (5. a 6. července 1809) a po těchto bojích byl povýšen na generálmajora. \n\nV bitvě u Smolensku (16. až 18. srpna 1812) dobyl Hügel s první pěší brigádou předměstí Smolensku. V boji u Borodina (7. září 1812) se podílel na rozhodujícím útoku na levé křídlo Rusů. Roku 1815 (po württemberském „převlečení kabátu“) byl vojenským komisařem ve vrchním velitelství Wellingtonově. Během mírových jednání byl jmenován vyslancem Württemberského království u spojeneckých vládců v Paříži. Roku 1816 byl Hügel povýšen do hodnosti generálporučíka a současně se stal náměstkem ministra války. Roku 1817 stal se prezidentem válečné rady státu a v letech 1829–1842 byl ministrem války. Od roku 1819 byl doživotním členem horní komory württemberského parlamentu.\n"}
{"id": "320175", "url": "https://cs.wikipedia.org/wiki?curid=320175", "title": "Žebříček IIHF 2007", "text": "Žebříček IIHF 2007\n\nŽebříček IIHF mužů pro rok 2007.\n"}
{"id": "320176", "url": "https://cs.wikipedia.org/wiki?curid=320176", "title": "Mr. Scruff", "text": "Mr. Scruff\n\nMr. Scruff (pravým jménem \"Andy Carthy\", narozený v Macclesfieldu v roce 1972) je britský hudebník, DJ a producent. Kreslil také ilustrace pro britské hudební magazíny, jako byl například \"Jockey Slut\". V současnosti žije v Manchesteru a vystudoval \"Sheffield College of Art\". Jeho domovským vydavatelstvím je londýnský nezávislý label Ninja Tune.\n\nMr. Scruff se od roku 1994 věnuje Djingu, a to nejprve v Manchesteru a jeho okolí, později po celé Británii. Pro jeho představení byla typická jejich až šestihodinová délka, eklektičnost ve výběru stylů a jeho vlastní animace, jimiž své Djské sety doprovázel.\n\nV roce 1995 vydal Mr. Scruff svůj první singl Hocus Pocus a dva roky na to vyšlo na značce Pleasure Music jeho debutové album \"Mr. Scruff\". Už v roce 1997 však přešel ke známému londýnskému nezávislému labelu Ninja Tune, kde vydal alba \"Keep It Unreal\" a \"Trouser Jazz\".\n\nAsi nejznámějším singlem se stala skladba \"Get a Move On\", jenž se také objevila v řadě reklam (například u značek Volvo, Lincoln či France Télécom). Typickým pro Mr. Scruffa je, že se na jeho albech objevují skladby o rybách, velrybách a jiných mořských tvorech. Obaly alb si Mr. Scruff kreslí sám a i animované videoklipy k jeho skladbám z jeho obrázků čerpají.\n\nV roce 2004 Mr. Scruff vytvořil první mixovanou kompilaci ze série Solid Steel. Vydavatelství Ninja tune počítá s tím, že Mr. Scruff namíchá také devátý díl této série. Čtvrté album tohoto autora by mělo být vydáno v roce 2009.\n\n\n\n"}
{"id": "320177", "url": "https://cs.wikipedia.org/wiki?curid=320177", "title": "Zemědělství v Izraeli", "text": "Zemědělství v Izraeli\n\nZemědělství v Izraeli je vysoce rozvinuté. Zaměstnává 2 % populace a na HDP se podílí 2,5 %. V roce 2007 vzrostla rostlinná produkce přibližně o 10 %. Zemědělská půda se získává finančně nákladným zúrodňováním pouště zavodňováním, odsolováním a vhodnou druhovou skladbou rostlin. Orná půda zabírá 15,45 %, pastviny 7 % a lesy 5,3 % rozlohy státu. Přibližně 54 % celkové výměry zemědělské půdy je zavlažováno a zemědělci se tak podílí zhruba 60 % na celkové izraelské spotřebě sladké vody. Většina zemědělské půdy patří kibucům, což jsou osady pracující na základě kolektivního vlastnictví výrobních prostředků (s výjimkou půdy). Dalším typem zemědělských osad v Izraeli jsou mošavy, což je sdružení samostatných sedláků, kteří se sdružují pouze za účelem prodeje úrody nebo nákupu surovin. Množství původně zemědělských podniků také zřídila přidruženou průmyslovou výrobu.\n\nMezi pěstované plodiny patří obilí, citrusové plody, olivy, brambory, bavlna, cukrová řepa, tabák, vinná réva a rajčata. Důležitý je také chov dobytka, většinou skotu, velbloudů, koz, ovcí a drůbeže. Rybolov se provozuje ve Středozemním moři a netradičně se chovají teplomilné ryby v poušti, kde je k jejich chovu používána poloslaná voda čerpaná z termálních vrtů. \n\nZnačným problémem je nedostatek vodních zdrojů. Jediným větším zdrojem je Galilejské jezero a řeka Jordán, z nichž je přiváděna voda do celé země. Pro zavlažování technických plodin se používá tzv. recyklovaná voda (v roce 2006 to bylo 550 miliónů m³). Voda je získávána i pomocí odsolování. V roce 2007 se například tímto způsobem získalo 400 miliónů m³. Proti nepříznivým přírodním podmínkám se snaží využívat moderní technologie a inovace. Používají se například biotechnologie, tkáňové kultury či kapkové závlahy.\n\nNa základě základního zákona je vlastníkem půdy Stát Izrael (zhruba 93 %) a její prodej je možný pouze výjimečně. Půdu je možné pronajmout prostřednictvím státní agentury Israel Land Administration (ILA), a to zpravidla na 49 let.\n\nKibuc (hebrejsky: קיבוץ) je označení pro zemědělskou, ale také průmyslovou osadu v Izraeli, která hospodaří formou kolektivního vlastnictví. Zisky jsou investovány zpět do\nosady poté, co jsou zajištěny základní životní potřeby členů kibucu – strava, oblečení, ubytování a také zdravotní a sociální péče. Kibuc poskytuje svým členům také kulturní a sportovní vyžití. Obyvatelé kibucu se nazývají kibucnici.\nPrvní kibuc Degania (název pochází z hebrejského slova \"dagan\", čes. \"obilí\") byl založen v Palestině jižně od Galilejského jezera v roce 1909. Zakladatelé byli Židé z východní Evropy.\nKibucy sehrály významnou roli při vzniku státu Izrael.\n\nMošav (hebrejsky: מושב) je typ zemědělské osady v Izraeli, která je tvořená společně hospodařícími soukromými farmami. Mošav je vedle kibucu a mošavy (vesnice) třetím hlavním typem venkovského židovského sídla.\nPodobně jako v kibucech má i v mošavech velký význam společné hospodaření. Na rozdíl od kibuců se zde však klade větší důraz na soukromé vlastnictví. Dělníci nedostávají pouze kapesné jako v kibucech, ale stálý plat. Farmy v mošavech jsou v soukromém vlastnictví, současně je však dána jejich podobná velikost a charakter. Úrodu sedláci sklízejí buď vlastními nebo také spojenými silami. Stroje jsou většinou ve společném vlastnictví. Kolektivně je zajišťován také nákup a prodej produktů. Mošav vybírá od svých obyvatel zvláštní daň (hebr. \"mas vaad\"), která je stejná pro všechny farmy mošavu. Tato pravidla vytváří systém zvýhodňující dobré farmáře, kteří mají větší úrodu a tím i zisk. Mošavy jsou řízeny volenou radou (hebr. \"vaad\").\n"}
{"id": "320184", "url": "https://cs.wikipedia.org/wiki?curid=320184", "title": "Obyvatelstvo Izraele", "text": "Obyvatelstvo Izraele\n\nTento článek se zabývá obyvatelstvem Izraele. Informace naleznete také v článku Izraelci.\n\nK roku 2007 měl Izrael 7 262 670 obyvatel. Z toho 260 tisíc Izraelců žilo na Západním břehu Jordánu, ve městech jako Ma'ale Adumim a Ariel, a osadách, které se datují před založení Izraele, a které byly obnoveny po Šestidenní válce, jako Hebron a Guš Ecion. 18 tisíc osadníku žije na Golanských výšinách. V roce 2006 žilo 250 tisíc Izraelců ve východním Jeruzalémě. Celkový počet izraelských osadníků je přes 500 tisíc (6,5 % izraelské populace). Přibližně 7 800 Izraelců žilo v osadách v Pásmu Gazy, než byli evakuováni v souladu s plánem na jednostranné stažení.\n\nIzraelské úřední jazyky jsou hebrejština a arabština. Hlavním jazykem je hebrejština, kterou hovoří většina populace. Arabsky mluví arabská resp. palestinská minorita a Židé, kteří do Izraele imigrovali z arabských zemí. Mnoho Izraelců zvládá komunikovat i v angličtině. V tomto jazyce je v Izraeli i značné množství televizních programů a mnoho škol angličtinu vyučuje již od prvních ročníků. Díky množství imigrantů je možno na ulici slyšet tucty různých jazyků. Na tom mají velký podíl lidé z bývalého Sovětského svazu, díky nimž se po Izraeli značně rozšířila ruština. Dorozumívacím jazykem přistěhovalých Židů z Etiopie je amharština. Již v letech 1990–1994 vzrostl podíl přistěhovalců z bývalého SSSR na 12 % celkové izraelské populace. Během posledního desetiletí nastal významný příliv pracovních sil z Rumunska, Thajska a množství zemí Afriky a Jižní Ameriky, který se odhaduje na 200 tisíc osob.\n\n\n"}
{"id": "320185", "url": "https://cs.wikipedia.org/wiki?curid=320185", "title": "Okres Nagykanizsa", "text": "Okres Nagykanizsa\n\nOkres Nagykanizsa ( ) je okres v západním Maďarsku v župě Zala. Jeho správním centrem je město Nagykanizsa.\n\n"}
{"id": "320186", "url": "https://cs.wikipedia.org/wiki?curid=320186", "title": "Občanská válka v Mosambiku", "text": "Občanská válka v Mosambiku\n\nObčanská válka v Mosambiku následovala boje za nezávislost země, jež získala v roce 1975. Proti, v Mosambiku vládnoucí, straně FRELIMO (port. Frente de Libertação de Moçambique, tj. Fronta za osvobození Mosambiku, angl. Front for Liberation of Mozambique) se v občanské válce násilně postavila od roku 1977 Rhodesie a později Republika Jižní Afrika, podporující uskupení RENAMO (port. Resistência Nacional Moçambicana, tj. Národní odpor Mosambiku, angl. Mozambique Resistence Movement). Válka mezi oběma frakcemi skončila v roce 1992 a vyžádala si na cca 1 milión mrtvých v důsledku bojů nebo strádání hladem, 5 milionů vystěhovalých obyvatel a spousty fyzicky postižených, obětí nášlapných min, jako odkazu války, které se staly doslova epidemií Mosambiku.\n\nVzdor Portugalsku se začal projevovat v době, kdy se některé skupiny uvnitř mosambické společnosti odhodlaly k otevřenému obviňování portugalské úřední správy za staletí vykořisťování, útlaku a zanedbávání. Po úspěšné vlně národně osvobozeneckých hnutí v ostatních afrických oblastech (v roce 1960 začínají vznikat i první národně osvobozenecká hnutí v Mosambiku), mocnosti probíhající studené války a mezinárodní společenství doporučili Portugalsku, aby své oblasti v Africe opustilo. Začal se rozvíjet pocit vlastní mosambické národní nezávislosti a v červnu 1962 několik mosambických proti portugalských skupin společně utvořilo Frontu za osvobození Mosambiku (FRELIMO) v Dar-es-Salaam, v Tanzanii. Prvním předsedou FRELIMO se stal Eduardo Mondlane, jehož prvotním úkolem bylo vytvořit široce založenou povstaleckou koalici, která by mohla efektivně čelit tehdejšímu koloniálnímu režimu. Anonymní soukromí sponzoři, většinou Mondlaneho přátelé, financovali chod uskupení, jeho publicitu a vzdělávací programy, zatímco vojenský výcvik a výzbroj získávalo hnutí díky pomoci Alžíru, Sovětského svazu nebo Číny.\n\nV září 1964 jednotky FRELIMO napadly administrativní úřad ve městě Chai, v provincii Cabo Delgado na severu země. Tento útok znamenal začátek ozbrojeného partyzánského boje proti portugalskému koloniálnímu režimu a rovněž na jeho začátku malou naději na úspěch FRELIMO, založenou na snaze postupně vyhlazovat koloniální obyvatelstvo a donutit tak Lisabon k jednání. Během války za nezávislost byl roku 1969 Eduardo Mondlane zabit nastraženou bombou. V roce 1970 se Portugalsko, i přes svou převahu, neúspěšně pokusilo vojenskou ofenzívou získat kontrolu nad Mosambikem a počátkem 70.let FRELIMO ovládalo již většinu území Mosambiku (v tu dobu se vrchním velitelem vojsk FRELIMO stává Samora Moisés Machel).\n\nRoku 1973 Portugalsko poskytlo Mosambiku vnitřní autonomii a o rok později (1974) proběhla v Portugalsku takzvaná Karafiátová revoluce, díky níž došlo k návratu k demokracii a občanským svobodám v portugalské společnosti po období útlaku autoritativního režimu António de Oliveiri Salazara. Tato událost osamostatnění zámořských území jen napomohla, mnoho Portugalců tehdy opustilo Mosambik a vrátilo se do svobodné vlasti. Portugalská vláda a FRELIMO podepsali v Lusace mírové dohody o poskytnutí nezávislosti, byla vytvořena přechodná vláda a v roce 1975 vyhlášena nezávislost Mosambické lidové republiky. Prezidentem se stal maoista a vůdce FRELIMO Samora Moisés Machel a v Mosambiku byl zaveden politický systém jedné strany (FRELIMO).\n\nNezávislost Mosambiku, jež byla po letech ozbrojeného guerillového boje za svobodu vyhlášena 25. června 1975, představovala změnu v systému státní správy. Již v průběhu jednání o mír uznalo Portugalsko FRELIMO za jediného zástupce mosambického lidu a předalo tak moc vládě FRELIMO, které se již v době protikoloniálního boje přihlásilo k marxismu. Příčinou příklonu k marxismu byla snaha o zisk a udržení podpory jejich protikoloniálnímu zápasu ze strany tehdejšího SSSR a Číny v důsledku neúspěšných snah o získání podpory Západu. Budování socialismu se stalo nástrojem obrany proti Západu a jeho případným snahám o podrobení v Mosambiku, ideologie marxismu se měla stát jednotícím prvkem značně jazykově, kulturně, nábožensky a regionálně fragmentizované mosambické společnosti. Etnické rozdíly měli být upozaděny třídními a třídní boj měl vytlačit ostatní disproporce. Marxismus poskytoval též jasnou vizi modernizace. Klíčovou roli v hospodářství získalo centrální plánování. Znárodňování bylo vynucené okolnostmi, po masovém odchodu Portugalců byly mnohé podniky opuštěny a jejich převzetí státem mělo zabránit zastavení provozu. Důraz byl kladen na vytvoření moderního průmyslu, zdrojem potřebného kapitálu měl být vedle zahraniční pomoci venkov. Ač vedlo FRELIMO boj za nezávislost v rurálních oblastech, jeho vize transformace venkova byla ryze urbánní. Tradiční zemědělství bylo chápáno jako zaostalé, a vláda se proto soustředila na zakládání státních statků a střediskových vesnic. Státní statky nebyly příliš úspěšné, a to přes rozsáhlé investice ve formě mechanizace. Naplnění ambiciozní strategie hospodářského rozvoje chyběly mnohé předpoklady, vedle nedostatku kvalifikovaného personálu (zahraničním expertům chyběla znalost prostředí) to byl především nedostatek kapitálu. Přesídlování obyvatelstva v rámci transformace venkova představovalo významný zásah do chodu dosavadní společnosti, vedlo však i ke zlepšení poskytování sociálních služeb, jako je výstavba škol, zdravotních středisek, které byly předtím ze strany koloniální správy naprosto přehlíženy. Lidé museli opustit své dosavadní domovy, byli nuceni změnit životní styl, místo izolovaného života v kruhu širší rodiny se museli sestěhovat se stovkami dalších obyvatel do jedné lokality, kde se kvůli zvýšené koncentraci lidí snáze šířily choroby a sociální konflikty. FRELIMO však hrubě podcenilo autoritu tradičních náčelníků, které příslušníci klanů považovali za své legální představitele, a i přes diskreditační kampaně se vládě nikdy nepodařilo tuto autoritu podkopat. \n\nNespokojenost se zřizováním komunálních vesnic a nedůvěra k modernizační politice vlády FRELIMO vedla k ozbrojenému konfliktu na mosambickém území. Rozhodující impuls pro konflikt přišel z vnějšku a měl spojitost s dekolonizačním procesem celého jihoafrického regionu, konkrétně s ozbrojeným bojem za ukončení vlády bělošské menšiny v sousedním Zimbabwe (tehdy Rhodesie). Odplatou za mosambickou podporu protivládních guerill a připojení se k hospodářskému embargu na Rhodesii, zahájila Rhodesie přímé útoky na cíle v Mosambiku a začala organizovat ozbrojenou opozici vůči mosambické vládě. Od roku 1977 používala vznikající organizace název Mosambický národní odpor - RENAMO. (Již koncem koloniální války v Mosambiku používaly Portugalci zvláštních oddílů, naverbovaných mezi Mosambičany, kteří po vojenském výcviku a indoktrinaci bojovali proti svým krajanům. Tato komanda se dopouštěla brutálního zacházení s obyvatelstvem, včetně mučení a masových poprav. Příslušníci těchto jednotek se obávali represí ze strany vítězného FRELIMO, a uprchli proto do Rhodesie).\n\nZatímco FRELIMO vzniklo s podporou sousední Tanzanie jako maoistické, ale poměrně záhy se orientovalo i na SSSR a jeho satelity, zejména Kubu, RENAMO se jako jedno z mála afrických hnutí definovalo od prvopočátku jako demokratické a liberální. V určitých fázích své existence dokonce bojovalo na straně zimbabwské opozice proti tamní diktatuře Roberta Mugabeho. Záštitu nad RENAMO převzala po zhroucení rhodeského režimu Jihoafrická republika, jež považovala RENAMO za vhodný nástroj pro destabilizaci Mosambiku.\n\nRENAMO vedlo proti vládním silám v Mosambiku klasickou guerillovou válku. Při svém boji využívalo nespokojenosti podstatné části mosambického venkova s modernizačním projektem FRELIMO, stejně jako existujících etnických rozdílů. Prvotním cílem RENAMO bylo civilní obyvatelstvo a RENAMO je rovněž notoricky známo svým využíváním tzv. dětských vojáků. V důsledku války došlo k dramatickému ekonomickému propadu a masivnímu stěhování obyvatelstva. V březnu roku 1984 byla uzavřena tzv. dohoda Nkomati, podle které Jižní Afrika souhlasila s ukončením podpory hnutí RENAMO a Mosambik zase s ukončením podpory Africkému národnímu kongresu. Dohoda však nebyla dodržována a boje pokračovaly.\n\nV roce 1986 se na straně hnutí FRELIMO do války zapojily jednotky tanzanské armády. Tohoto roku však taktéž FRELIMO ztratilo svého nejvyššího představitele, když během letecké katastrofy v Jižní Africe přišel o život prezident Samora Machel, jeho nástupcem se pak stal Joaquim Alberto Chissano. (V polovině 80. let se Mosambik v důsledku občanské války fakticky rozpadl, jeho formální existence jako státu byla udržována jen díky principům mezinárodního řádu a neschopnosti RENAMO dobýt a udržet města. Do bojů proti RENAMO byly ve stále větší míře zapojovány zimbabwské a tanzanské síly). Nástup Chissana znamenal v politice FRELIMO obrat k liberálnímu smýšlení namísto dříve důsledně prosazovaného socialismu a taktéž součást obratu vývoje orientace na Západ. Až změny mezinárodního prostředí, zvláště pak kolaps komunistických režimů ve střední a východní Evropě a počátek politické transformace v JAR (rozpadání apartheidu) na konci 80. let vytvořily příznivé podmínky pro mírové řešení konfliktu. V roce 1988 byla znovu obnovena dohoda Nkomati a o rok později se FRELIMO na svém červencovém sjezdu vzdalo ideologie marxismu-leninismu. V listopadu 1990 byla zavedena nová ústava umožňující přechod na pluralitní politický systém a Mosambická lidová republika byla přejmenována na Mosambickou republiku. O dva roky později, v říjnu 1992, byla mezi vládou (prezident Chissano) a hnutím RENAMO (vůdce Afonso Dhlakama) v Římě podepsána mírová smlouva, která ukončila 16 let trvající občanskou válku.\n\nVyvrcholením poválečné stabilizace se staly demokratické volby, které se konaly v roce 1994 a v nichž zvítězila strana FRELIMO a její prezidentský kandidát Joaquim Chissano. O rok později (1995) Chissano odmítl účast hnutí RENAMO ve vládě. (RENAMO se po ukončení občanské války transformovalo na politickou stranu, když původně představovalo spíše čistě vojenskou organizací). Mosambik se toho roku (1995) stává členem Commonwealthu. Je realizována řada hospodářských reforem. V zemi se projevuje regionální diferenciace preferencí obyvatel, když obecně lze stanovit, že jih země podporuje FRELIMO, sever RENAMO. V roce 1998 RENAMO bojkotovalo volby do místních orgánů a v prosincových prezidentských volbách v roce 1999 porazil dosavadní prezident Chissano vůdce hnutí RENAMO Afonsa Dhaklamu. Hnutí RENAMO volby zpochybnilo a v listopadu 2000 byly během protestů hnutí RENAMO proti výsledkům voleb z roku 1999 zabity více než čtyři desítky lidí. Podle mezinárodních pozorovatelů však byly volby svobodné a spravedlivé. Roku 2002 FRELIMO zvolilo veterána boje za nezávislost Armanda Guebuza kandidátem na prezidentské volby v roce 2004, Chissano z kandidatury na své třetí funkční období odstoupil. Armando Guebuza pak v těchto prezidentských volbách roku 2004 zvítězil před kandidátem hnutí RENAMO Afonsem Dhlakhamou.\n\n"}
{"id": "320188", "url": "https://cs.wikipedia.org/wiki?curid=320188", "title": "Oroszlány", "text": "Oroszlány\n\nOroszlány () je maďarské město v župě Komárom-Esztergom a je správním centrem stejnojmenného okresu Oroszlány.\n\nMěsto se rozkládá na ploše 75,86 km² a v roce 2006 zde žilo 19 449 obyvatel. Je zde mnoho průmyslových podniků a v druhé polovině 20. století se zde postavila menší panelová sídliště.\n\n\n\n"}
{"id": "320191", "url": "https://cs.wikipedia.org/wiki?curid=320191", "title": "UZ", "text": "UZ\n\nSpojení písmen U a Z může mít různé významy:\n\n\n"}
{"id": "320194", "url": "https://cs.wikipedia.org/wiki?curid=320194", "title": "Dos Navigator", "text": "Dos Navigator\n\nDos Navigator je pokročilý správce souborů pro DOS. Implementací tří dalších typů\nvirtuálních souborových systémů, Xtree, Briefcase a List-based, DN nastartoval novou generaci správců souborů. Nad ostatní správce vyčníval neobvykle velkým množstvím funkcí či neomezeným množství panelů.\n\nMimo klasické funkce společné pro většinu tehdejších správců souborů jako Norton Commander či český M602 uměl například rozdělovat soubory při kopírování, jeho textový editor umožňoval upravovat i soubory s velikostí nad 65535 bytů, pracovat s bloky textů, odstavci, vkládat data či znaky z ASCII tabulky nebo aplikovat pokročilé úkony (jako třeba změnu velikosti písmen či řazení) na označený text.\n\nDále DN disponoval jednoduchým tabulkovým kalkulátorem, vědeckou kalkulačkou, propracovaným terminálem, přehrávačem CD-ROM, podporou OS/2, několika hrami a dalšími funkcemi.\n\nZajímavou vlastností DN byl jakýsi pseudo multitasking. Veškeré jeho nástroje mohly běžet v pozadí, což umožnilo například editovat text, poslouchat hudbu a mít puštěný terminál s BBS. V jednotlivých oknech šlo v přehledném seznamu listovat.\n\nPůvodní verze DN I (v 0.90) byla vydána v roce 1991, napsal ji Stefan Tanurkov, Andrew Zabolotny a Sergey Melnik (všichni z Kišiněva, Moldavsko). Následně byl DN přepsán pomocí TurboVision od Stefana Tanurkova a Dmitrije Dotsenka (Dmitrij rozvíjel DN na Lomonosově univerzitě). Tyto verze jsou někdy označovány jako DN II. \n\nV roce 1993 Slava Filimonov pozval Stefana, aby se připojil k RitLabs (bývalý RIT SRL) s cílem společně dále vytvářet a vylepšovat DN. Slava také přispěl novými programovými komponenty, designem a bezpočtem optimalizací a zlepšení. Napsal také nový ochranný systém na bázi softwarového klíče, který zůstal neprolomen po téměř 4 roky po jeho zavedení. \n\nDN II byl vyvíjen aktivně až do počátku roku 1995 (do verze 1.35). Počátkem verze 1.37 Slava Filimonov a Ilya Bagdasarov pouze opravovali chyby až do verze 1.39. Následně vývoj opustili a DN dále vyvíjel jen Stefan a nový vývojář Maxim Masiutin.\n\nOd roku 1998 se \"RitLabs\" začal přednostně zabývat vývojem nového produktu The Bat!, který skrýval větší komerční potenciál.\n\nPoslední shareware verze byla 1.50. Tehdy, koncem roku 1999 se v RitLabs rozhodli vytvořit Dos Navigator 1.51 zcela zdarma a s volně přístupným kódem.\n\nNa základě zdrojových kódů DN je ve vývoji několik projektů. Například:\n\nNecromancers DOS Navigator\n\nPřidává mimo jiné podporu dlouhých názvů pod Windows, bohatší nabídku video módů, propracovanější tabulkový kalkulátor s více funkcemi a syntaxí bližší Microsoft Excel, kalendář a další vylepšení.\n\n\n"}
{"id": "320198", "url": "https://cs.wikipedia.org/wiki?curid=320198", "title": "Mačeta", "text": "Mačeta\n\nMačeta je druh primitivní sečné zbraně, která má typicky zahnuté ostří a délku okolo 50 až 60 cm. Nejčastěji je tvořena z kvalitního kovu a ve spodní části je opatřena dřevěným držadlem umožňující provádění rychlých sečných pohybů. Základní použití je v zemědělství, kde se používá pro odstraňování částí rostlin jedním seknutím, k čemuž je tvarově přizpůsobena. Využívá se i pro urychlení pohybu v zarostlém terénu, kdy se s její pomocí prosekává cesta.\n\nV některých případech se mačeta stala důležitou zbraní a to převážně v zemích Afriky, kde se používá pro kmenové války jako snadno dostupná a levná zbraň. Byla masově využita například v době občanské války ve Rwandě.\n\nMačeta je součástí státního znaku a vlajky Angoly.\n\nMezi neevropské typy mačet patří například: Golok, Kukri, Parang, Makhaira, Falcata.\n\n\n"}
{"id": "320203", "url": "https://cs.wikipedia.org/wiki?curid=320203", "title": "Stolyčnyj Ekspres", "text": "Stolyčnyj Ekspres\n\nStolyčnyj Ekspres ( ) je denní rychlíkový spoj ukrajinských státních drah \"Ukrzaliznycja\". Je provozován na dvou trasách:\n\n\n"}
{"id": "320215", "url": "https://cs.wikipedia.org/wiki?curid=320215", "title": "Žebřík", "text": "Žebřík\n\nŽebřík je pomůcka, která umožňuje překonávat velký výškový rozdíl - umožňuje stoupat nebo sestupovat. Jsou to dvě dlouhé svisle postavené stojny, mezi kterými jsou po celé jejich délce v pravidelných vzdálenostech umístěny vodorovné příčky. Při šplhání po žebříku lezec pokládá nohy na dolní příčky a po jednotlivých příčkách stoupá vzhůru. Rovnováhu udržuje tím, že se může držet buď příček nad sebou, nebo se může držet svislých stojen.\n\nŽebřík se opře o stěnu či jiný předmět pod ostrým úhlem, čímž vzniká nakloněná rovina, po které se dá šplhat nahoru. Často se používají pro česání ovoce ze stromů, pro natírání a nebo při záchraně lidí z budov.\n\nOproti štaflím je u žebříku potřeba, aby se opřel o pevný předmět. Dříve se žebříky vyráběly převážně ze dřeva, ale v současnosti se používají lehčí materiály jako např. hliníkové slitiny..\n\nV některých oblastech světa se věří, že projít pod žebříkem přináší smůlu.\n\n\n\n\n"}
{"id": "320216", "url": "https://cs.wikipedia.org/wiki?curid=320216", "title": "Hrdlo", "text": "Hrdlo\n\nNázev hrdlo znamená:\n\n\nDále také:\n"}
{"id": "320219", "url": "https://cs.wikipedia.org/wiki?curid=320219", "title": "Teodicea", "text": "Teodicea\n\nTeodicea (z franc. \"théodicée\", od řec. \"theos\", Bůh a \"dikaios\", spravedlivý) znamená ospravedlnění Boha. Jde o starý problém filozofie a teologie a týká se přítomnosti zla ve světě. Klíčovou otázkou je proč Bůh, pokud je všemohoucí a dobrý, dopouští zlo? Tímto tématem se zabývali již od starověku skeptici i agnostikové, na počátku novověku toto téma znovu otevřel Gottfried Wilhelm Leibniz, který také roku 1710 poprvé použil pojem teodicea. \n\nProblém existence zla se vyskytuje už v nejstarší známé literatuře, v Sumeru a v Egyptě. Podle Eposu o Gilgamešovi musí člověk zemřít, protože mu žárliví bohové udělili jen kousek života. Poněkud odlišný problém utrpení nevinného člověka je tématem biblické knihy Jób. Klasická formulace, pocházející od Davida Huma, říká: „Chce Bůh předejít zlu, ale nemůže? Pak je bezmocný. Může, ale nechce? Pak je zlovolný. Pokud může a chce, kde se bere zlo?“ Hume zde shrnuje obšírnější formulaci téže myšlenky, kterou zachoval starokřesťanský spisovatel Lactantius (kolem 300) a omylem připsal Epikurovi, ač patrně pochází od neznámého starověkého skeptika. Proto se problém někdy nazývá Epikurův paradox. Velmi podobnou úvahu napsal skeptik Sextus Empiricus (2. stol.).\n\nProblém vzniká ze sporu mezi představou všemohoucího a dobrotivého Boha a na druhé straně zkušeností zla. Týká se tedy zejména monoteistických náboženství, zejména judaismu, křesťanství a islámu; netýká se systémů dualistických, které předpokládají, že svět vzniká zápasem dobrého a zlého božstva, a východních, které zahrnují pojem karma. Řada autorů, například Voltaire, v něm viděla a vidí zásadní logické vyvrácení náboženství. Jiní se snažili rozpor vyřešit, těmto pokusům se říká teodicea. Tak svatý Augustin zastával názor, že zlo je zdánlivé a ve skutečnosti je jen nedostatkem dobra. Jeho názor byl obecně přijímán – s výjimkou některých nominalistů – až do 17. století, kdy se opět začalo uvažovat o skutečnosti zla.\n\nVe 20. století se problémem zla zabývali mnozí význační myslitelé. Mezi ně patří například Nikolaj Berďajev, který problém zla nazval paradoxním a prohlásil o něm: \"„Není možné tento problém rozřešit ani ho převést do racionální roviny, protože v tom případě se okamžitě ztratí.“\" Na Berďajejovu myšlenku nemožnosti řešení tohoto paradoxního problému reagoval později Martin Buber ve svém spisku \"„Obrazy dobra a zla“\", který sepsal poté, co se problematikou zla zabýval ve svém dřívějším spisku \"„Gog a Magog“\".\n\nPokusy o řešení lze rozdělit do několika skupin: \n\nNa několika místech Bible se podobné otázky odmítají s odkazem na to, že člověk nemůže proti svému Bohu a stvořiteli nic namítat. Tak říká spravedlivý Job: „To máme od Boha přijímat jenom dobro, kdežto věci zlé přijímat nebudeme?“. Pavel z Tarsu napsal: „Člověče, co vlastně jsi, že odmlouváš Bohu? Řekne snad výtvor svému tvůrci: Proč jsi mě udělal takto?“ . Rabbi Jannai v Mišně říká: „Není nám dáno vědět, proč se bezbožným vede dobře a spravedliví trpí.“ Podobně Immanuel Kant, protestantský teolog Karl Barth i katolický teolog Hans Küng.\n\nProblém zla lze různým způsobem relativizovat. Tak podle jiných míst Bible slouží i zlo k uskutečnění Božího plánu se světem (například ; ). Zlo se často chápe jako zkouška (Job), případně trest. V pozdějším judaismu se argumentuje tím, že Bůh nejprve stvořil různé světy „na zkoušku“ a jejich pozůstatkem je zlo. Podobně hovoří Hegel o „práci záporna“, bez níž by se světový Duch nemohl vyvíjet.\n\nBoží všemohoucnost je výrazně omezena svobodou, kterou člověku dal a respektuje až po možnost lidské vzpoury. Zlo je důsledkem pádu člověka, prvotního hříchu, jímž se člověk od Boha odvrátil. Někteří protestantští teologové, například Dietrich Bonhoeffer, pod dojmem hrůz války a holocaustu dokonce soudili, že Bůh je v tomto smyslu bezmocný, že „nemá jiné ruce než ty naše“ (D. Sölle).\n\nLeibniz ve svém eseji „O teodiceji, o Boží dobrotě, lidské svobodě a původu zla“ rozlišil tři kategorie zla:\n\nLeibniz postřehl, že ve většině logických argumentací – včetně současných – se představa zla přijímá „antropocentricky“: například tělesná bolest je sice nepříjemná, je to ale také varování, pro něž je tělo vybaveno zvláštním nervovým aparátem. Také smrt a smrtelnost je součástí celkové „strategie“ živého, které trvá jen tak, že se obnovuje – rodí a hyne. Část zla je přitom způsobená člověkem, zneužitím jeho svobody – vraždy a války, lhostejnost, zbabělost a bezohlednost, lež a podvod.\n\n\n\n"}
{"id": "320223", "url": "https://cs.wikipedia.org/wiki?curid=320223", "title": "Třídy oceli", "text": "Třídy oceli\n\nTřídy oceli určují její vlastnosti a jakost. Ve světě se používá značení evropské EN 10027, německé DIN, americké ASTM a SAE. V České republice se používá značení dané českými státním normami (ČSN). V tomto článku je popsáno jen značení podle ČSN.\n\nOcel obvyklých jakostí, běžná stavební ocel\n\n\n\n\n\n\n\n\n\n\n\n\nPoužití:\nozubená kola, hřídele, čepy ...\n\n\n\n\n\nSamostatnou kapitolu nástrojových ocelí tvoří oceli rychlořezné. Jejich použití bylo a doposud je určeno pro výrobu vysoce namáhaných řezných nástrojů určených pro obrábění kovových součástek v tepelně nezpevněném stavu. Rychlořezné oceli jsou používány pro výrobu pilových listů a kotoučů, soustružnických nožů, fréz apod. Značení ocelí začíná na č. 19 800. Známé jsou např. soustružnické nože, pro jejichž výrobu byla použita ocel jakosti 19 810 (označení POLDI \"RADECO\"). Kladenská Poldovka měla svůj vlastní slovní způsob označování např. již uvedené RADECO, RAPID, DMo5 atd. a toto značení je v praxi používáno doposud.\n\n"}
{"id": "320226", "url": "https://cs.wikipedia.org/wiki?curid=320226", "title": "Steve Davis", "text": "Steve Davis\n\nSteve Davis, OBE (* 22. srpna 1957, Londýn) je britský hráč snookeru.\n\nSteve Davis je považován za jednoho z nejlepších hráčů snookeru celého světa. Za svou dlouhou kariéru profesionálního hráče, počínající v roce 1978, vyhrál 47 nebodovaných turnajů, 28 bodovaných turnajů a z toho 6 titulů mistra světa (v letech 1981, 1983, 1984, 1987, 1988 a 1989).\n\nSteve Davis se narodil 22. srpna 1957 v Londýně a v současnosti žije v Brentwoodu v hrabství Essex.\nSteve má poměrně dosti přezdívek, nejznámějšími budou patrně \"The Nugget\" (kvůli tomu, že má zlatý styl) a \"Interesting\" (z angl. zajímavý), což byla ironická přezdívka, protože jej lidé považovali za nezábavného a nudného. Steve je ale velkým komikem, často baví snookerové arény a jeho vystoupení na exhibicích nemají chybu. Steve stále hraje na vysoké úrovni, ale věnuje se i komentování snookeru pro BBC.\n\nSteve se na pozici světové jedničky držel sedm let. V sezóně 2008/2009 mu patří 29. místo. Má na svém kontě jeden maximální náběh 147 bodů, který zahrál v roce 1982 na turnaji Lada Classic. Tento maximální náběh byl také první televizní \"sto-čtyřicet-sedmičkou\" a odměna za něj Davise poslala mezi milionáře. Steve Davis si hraním snookeru od roku 1978 do začátku sezóny 2007/2008 vydělal 5,5 milionu liber.\n"}
{"id": "320250", "url": "https://cs.wikipedia.org/wiki?curid=320250", "title": "Izraelská policie", "text": "Izraelská policie\n\nIzraelská policie (hebrejsky: משטרת ישראל, \"Mišteret Jisra'el\") je ozbrojený bezpečnostní sbor Státu Izrael, státní policie s působností na celém území Izraele. Plní zejména úkoly ve věcech vnitřního pořádku a bezpečnosti, a to prostřednictvím svých příslušníků (policistů), kteří jsou organizováni v různých útvarech. Policie je podřízena Ministerstvu pro vnitřní bezpečnost. Současný policejní prezident je Dudi Cohen. Izraelská policie má bezplatnou linku \"100\". \n\nNárodní centrála izraelské policie je sídlem izraelské policie, která se nachází v Kirjat Menachem Begin v Jeruzalémě.\n\nIzraelští policejní důstojníci jsou ve službě povinni nosit osobní střelné zbraně. Důvodem je skutečnost, že mezi povinnosti izraelské policie patří i boj proti terorismu a každý policista musí být schopen zasáhnout v případě teroristického útoku. Dalším důvodem je, že existují hrozby únosů policistů palestinskými teroristickými skupinami jako je Hamas či Tanzim.\n\nKaždý policista je vyzbrojen pistolí, kterou obvykle nosí i mimo službu. Také každý hlídkový vůz musí mít nejméně jednu pušku. Policejní dobrovolníci jsou obvykle ozbrojení Karabinou M1, kterou vrátí do policejní zbrojnice po ukončení služby. Dobrovolníci, kteří mají zbrojní průkaz, mohou použít i vlastní osobní zbraň, jako zbraň pro osobní obranu i během policejní služby pod podmínkou, že zbraň i střelivo je schváleno policií (9 mm). Mezi zbraně vlastněné a nošené dobrovolníky patří pistole Glock a pistole vzoru CZ-75.\n\nTěžká výzbroj jako útočné pušky, sniperské pušky a nesmrtící zbraně jsou přiřazovány podle výkonu činnosti u policie.\n\nPohraniční policisté nosí jako standardní osobní zbraň útočné pušky M16 a mohou je mít i v době mimo službu (jako pěchota Izraelských obranných sil).\n\n\n\n\n\n\n"}
{"id": "320251", "url": "https://cs.wikipedia.org/wiki?curid=320251", "title": "Dutý vlnovod", "text": "Dutý vlnovod\n\nPro přenos dat infračerveným světlem se obecně používá dvou typů přenosových systémů. Artikulační rameno – kloubová soustava zrcadel a hranolů.\n\nDalšími představiteli jsou vlákna nebo vlnovody. Běžná skleněná a krystalická vlákna jsou limitována hodnotou útlumu přenosu laserového záření. Při přenosu infračerveného laserového záření vykazují velký útlum, který je způsobený absorpcí záření na OH vazbách. Dalšími limitujícími faktory jsou toxicita, nízké prahy\npoškození, vysoká hydroskopičnost a křehkost. \n\nV posledních letech byl učiněn výrazný pokrok ve vývoji dutých vlnovodů, jež jsou schopny přenášet záření o vlnové délce až 20 formula_1m s minimálním útlumem. Nosný skelet těchto vlnovodů tvoří kapilára z taveného křemenného skla, na jejíž vnitřní stěnu je nanesena reflexní vrstva stříbra, která je dále pokryta dielektrickým povlakem (např. COP \"cyclic olefin polymer\" nebo \"fluorocarbon polymer\").\n"}
{"id": "320252", "url": "https://cs.wikipedia.org/wiki?curid=320252", "title": "The Art in Heaven Concert", "text": "The Art in Heaven Concert\n\nThe Art in Heaven Concert je videozáznam z koncertu britského multiinstrumentalisty Mika Oldfielda. Video bylo vydáno na VHS v roce 2000, na DVD o rok později.\n\nPředstavení \"The Art in Heaven Concert\" se konalo na Silvestra 1999, v očekávání příchodu nového milénia, v Berlíně u Vítězného sloupu (Siegessäule). První půlka přibližně hodinového koncertu byla určena pro „klasické“ Oldfieldovy skladby a písničky („Moonlight Shadow“ nebo úvod \"Tubular Bells\"), ve druhé části pak zazněla většina skladeb z alba \"The Millennium Bell\" se sborem a orchestrem. Po půlnoci (tedy již 1. ledna 2000) následovala ještě přibližně 13minutová skladba „Art in Heaven – Berlin 2000“, která začíná skladbou „In the Beginning“ (z Oldfieldova alba \"The Songs of Distant Earth\") a končí \"Ódou na radost\" od Beethovena. Zbylou část tohoto kusu použil Oldfield na albu \"Tr3s Lunas\" ve skladbě „Thou Art in Heaven“.\n\n\n\n"}
{"id": "320253", "url": "https://cs.wikipedia.org/wiki?curid=320253", "title": "Šachová olympiáda 2006", "text": "Šachová olympiáda 2006\n\n37. šachová olympiáda pořádaná FIDE se konala mezi 20. květnem a 6. červencem 2006 v Turíně v Itálii. V otevřené části se zúčastnilo 148 družstev ze 143 zemí a v ženské části 103 družstev z 99 zemí. Oba turnaje řídil mezinárodní rozhodčí Geurt Gijssen z Nizozemska a hrály se na 13 kol švýcarským systémem. Otevřená kategorie se hrála na čtyřech šachovnicích, zatímco ženská část na třech. O pořadí rozhodoval na prvním místě počet získaných bodů na šachovnicích a dále Buchholzův systém, zápasové body, Sonnenbornův-Bergerův systém a střední Bucholtz. Časová kontrola byla nastavena na 90 minut na celou partii s přídavkem 30 sekund na každý tah.\n\nV otevřené kategorii zvítězilo družstvo Arménie v čele s Levonem Aronianem a v kategorii žen družstvo Ukrajiny v čele s Nataljou Žukovovou.\n\nOtevřené soutěže se zúčastnila družstva ze 143 šachových svazů zastoupených ve FIDE, \"B\" a \"C\" družstvo pořádající Itálie a družstva zastupující mezinárodní šachové federace nevidomých, neslyšících a tělesně postižených. Družstva Somálska a Sierry Leone byla přihlášena, ale nedorazila.\nŽenské soutěže se zúčastnila družstva z 99 šachových svazů zastoupených ve FIDE, \"B\" družstvo pořádající Itálie a družstva zastupující mezinárodní šachové federace nevidomých, neslyšících a tělesně postižených. Družstva Somálska a Súdánu byla přihlášena, ale nedorazila. Družstva Afghánistánu, Ugandy a Rwandy byla nalosována do 1. kola, k zápasům však nedorazila a po prvním kole byla odhlášena.\n"}
{"id": "320254", "url": "https://cs.wikipedia.org/wiki?curid=320254", "title": "Downtown (Vancouver)", "text": "Downtown (Vancouver)\n\nDowntown je označení poloostrova na severu a ve středu kanadského města Vancouver. Je to centrum obchodu, kultury, finančních institucí, samosprávy a zábavy ve Vancouveru, v celém Regionálním okrese Metro Vancouver a v oblasti Lower Mainland.\n\nOblast Downtownu je na severu ohraničena fjordem Burrard Inlet, Stanley Parkem a městskou částí West End na západě, zálivem False Creek na jihu a městskou částí Downtown Eastside na východě.\n\nKromě mrakodrapů, kde sídlí finanční a obchodní instituce, oblast Downtownu v sobě zahrnuje i Yaletown, bývalou průmyslnou oblast která byla transformovaná do podoby luxusní obytné čtvrti, a Coal Harbour. Mezi další oblasti, které k Downtownu patří se řadí Granville Mall a Granville Entertainment District, Downtown South, Gastown, Crosstown, Japantown, Koreatown a Chinatown.\n\n"}
{"id": "320255", "url": "https://cs.wikipedia.org/wiki?curid=320255", "title": "Aktivní galaktické jádro", "text": "Aktivní galaktické jádro\n\nAktivní galaktické jádro (AGN z anglického ) je střed aktivní galaxie tvořený obří černou dírou obklopenou obrovskými rotujícími mračny plynu a prachu. Ty svým třením vyvolávají extrémně silné záření, jež je nejjasnějším zdrojem záření ve vesmíru a je srovnatelné se zářením miliard hvězd, pokud by je vyzařovaly z plochy o velikosti naší sluneční soustavy.\n\nToto záření je zastoupeno vlnovými délkami části či celé šíře elektromagnetického spektra (infračervené, rádiové, ultrafialové, rentgenové a gama).\n\n\n"}
{"id": "320259", "url": "https://cs.wikipedia.org/wiki?curid=320259", "title": "Oftalmologie", "text": "Oftalmologie\n\nOftalmologie (oční lékařství, dříve také okulistika) je obor medicíny, zabývající se onemocněními a chirurgií zrakových drah (visual pathways), jež zahrnují oko, mozek, a oblasti okolo mozku, jako je slzný systém nebo oční víčka. Termín oční lékař či oftalmolog implikuje vystudovaného lékaře, a vzhledem ke skutečnosti, že oční lékaři provádějí operace očí, jsou považováni za lékaře a chirurgy.\n\nSamotné slovo \"oftalmologie\" pochází z řeckých slov \"ofthalmos\", jež znamená „oko“, a \"logos\", které má významy tři: „slovo“, „myšlenka“ a „promluva/rozprava“. Doslova tak oftalmologie znamená „vědu o očích“. Jakožto obor medicíny se oční lékařství vztahuje také na zvířata, už jen proto, že praxe u lidí se od praxe u zvířat liší zcela minimálně. Rozdíly v očním lékařství lidí a zvířat se tak liší jen v anatomii či v prevalenci, nikoli však v průběhu očních onemocnění. Veterinární oční lékařství je nicméně v mnoha zemích odděleno od očního lékařství u lidí, a tak jen zřídkakdy ošetřuje oční lékař jak zvířecí, tak lidské pacienty.\n\nOko, včetně své struktury a mechanismů, fascinuje vědce i obyčejné lidi už od nepaměti. Většina signálů do mozku přichází právě ze zrakových čidel, a proto i řada anglických výrazů, jež znamenají porozumění, je ekvivalentní k výrazům týkajícím se zraku. Kupříkladu frázi „I see“ lze přeložit jako „vidím“, ale rovněž jako „rozumím“. Mnoho pacientů s pocitem, že trpí vadou zraku má podstatně větší starost právě o nemoci poškozující vidění, nežli o jiné, často i smrtelné, choroby. Možná ztráta zraku má nesmírný dopad nejen na psychiku pacienta, ale rovněž na jeho ekonomické a sociální podmínky. Důvodem je skutečnost, že zrakově postižení či slepí lidé vyžadují výraznou péči a asistenci při každodenních úkonech a také často nejsou schopni nadále zastávat dosavadní práci.\n\nUdržování si zdravého zraku a léčba zrakových postižení, jež zhoršují lidské vidění, významně přispívají k docenění prodloužené délky života, kterou dnes všechny obory medicíny umožňují. Pakliže vezmeme v úvahu důležitost zraku pro kvalitu lidského života, je oční lékařství velice prospěšným oborem, a to zejména proto, že oftalmologové jsou ve většině případů schopni navrátit či alespoň zlepšit pacientovo vidění. Pokroky v diagnostice a v léčbě zrakových onemocnění rozšířily společně s vylepšenými metodami chirurgických zákroků schopnost lékařů uzdravit zrak v míře doposud nepoznané.\n\nVědci z tohoto období zakládali své koncepce oka z velké míry na spekulací, spíše než na empirických důkazech. Rozpoznali oční bělmo a průhlednou rohovku, tenký film fungující jako vnější obal oka s vnitřní vrstvou tvořenou zornicí a tekutinou uprostřed. Alkamaeon a jeho současníci věřili, že právě tato tekutina zprostředkovávala zrak a protékala trubicí z oka až do mozku. Aristoteles přidal k podobným názorům empirické údaje. Provedl pitvu očí zvířat a objevil tři (nikoli dvě) vrstvy. Také zjistil, že tekutina měla trvalou konzistenci, přičemž čočka se po smrti vytvarovala (či dokonce ztuhla) a okolní vrstvy se zdály být vedle sebe. Aristoteles, a jeho současníci, dále poukázali na existenci tří (ne jen jedné) trubic, vedoucích z oka. Trubice z každého oka se setkávaly uvnitř lebky.\n\nPoznatky Alexandrijců přispěly významnou měrou k dalšímu poznání oka. Aetius Amidenus se zmiňuje o Herofilově práci, věnované oku – ta však už dnes neexistuje. Ve skutečnosti se neví o žádných rukopisech z daného regionu a období, jež by se zachovaly. Nezbývá tak než se opírat o Celsiovo svědectví – svědectví, jež vypadá jako práce zmateného člověka, jenž nerozuměl látce, o níž psal. Od Celsia se dozvídáme, že v tomto období znali čočku a že nadále neměli za to, že tekutina teče do mozku skrze jakousi trubici. Naopak, namísto trubice si představovali kontinuální vrstvu tkáně vedoucí do mozku. Celsiovi se však nepodařilo identifikovat funkci sítnice, a nedošel tak toho názoru, že právě sítnice je ona vrstva vedoucí do mozku.\n\nRufus z Efezu již zkoumal modernější pojetí oka – rozpoznal spojivky, natažené jakožto čtvrtá epiteliální vrstva oka. Rufus byl prvním, kdo zjistil, že oko je dvoukomorové – první komora se rozprostírá od zornice k čočce (zaplněné vodou), druhá od čočky k sítnici (naplněné látkou podobnou bílku). Galén napravil některá pochybení, jako zakřivení rohovky a čočky, původ optického nervu, a existenci posteriorní komory. I přesto, že tento model představoval přibližný, leč zjednodušený moderní model oka, obsahoval nutně určité chyby. Až do doby po Vesaliovi však nebyl tento model dále rozvíjen. V té době vědci objevili řasnaté tělísko a zjistili, že se bělmo, sítnice, cévnatka a zornice stýkají v jednom bodě. Zdálo se také, že obě oční komory obsahovaly jak stejnou tekutinu, tak i čočku připevněnou k cévnatce. Galén nadále rozvíjel koncept centrálního kanálu, a to i přesto, že při pitvě optického nervu zjistil, že je tento celistvý. Chybně spočítal sedm očních svalů, tj. o jeden více. Rovněž si byl vědom existence slzovodů.\n\nŽivot a působení indického chirurga Sushruty jsou dějepisci kladeny nejdříve do 1. století n.l. Sushruta napsal slavné pojednání \"Sushruta Samhita\". Kromě 72 onemocnění oka v něm popsal také několik oftalmologických chirurgických nástrojů a metod. Sushruta je považován za prvního indického lékaře, jenž operoval šedý zákal (katarakt).\n\nArabští vědci byli mezi prvními lékaři, kteří popsali anatomii oka - první známý diagram se objevil v knize Hunaina ibn Is-hâqa s názvem „Kniha desíti pojednání o oku“. Existují rukopisy z dřívějších dob, jež odkazují na kresby, o jejichž osudu není mnoho známo. Současné poznatky o znalostech starověkých Řeků a Římanů o oku jsou omezené, vzhledem ke skutečnosti, že většina rukopisů postrádá kresby. Existuje jen malý počet řecko-římských kreseb a náčrtů oka. Proto není zcela jasné, na jaké problémy tyto texty odkazují a pro jaký účel byly zamýšleny.\n\nV období po Galénovi přicházejí arabští vědci s novou vlnou spekulací: v modifikovaném Galénově modelu umístili čočku doprostřed oka a tato představa nebyla vyvrácena až do doby, kdy Vesalius přišel s alternativním konceptem. Vesalius však nebyl oftalmologem a tvrdil, že oko je mnohem jednodušším, než jak ukazovali arabští vědci či Galén. Rohovka neměla tak velké zakřivení a posteriorní strana čočky nebyla tak velká.\n\nPorozumění stavbě oka se rozvíjelo tak pomalu, protože po dlouhou dobu byla čočka považována za samotný zdroj zraku a nikoli za část spojení, vedoucích ke zraku. Tuto mylnou představu odstranil až Hieronymus Fabricius a jeho následovníci, jenž správně umístili čočku a přispěli tak k rozvoji moderního pojetí stavby oka. Odstranili Galénův koncept sedmého očního svalu (zvaného retractor bulbi) a opětovně zavedli správnou míru zakřivení čočky a zornice. Rovněž dospěli k poznatku, že řasnaté tělísko je spojením mezi čočkou a cévnatkou.\n\nZe všech oborů muslimské medicíny bylo oční lékařství považováno za jedno z nejvýznamnějších - řada speciálních nástrojů pro provádění operací očí pochází z muslimských zemí. Novinka jako například injekční stříkačka, vynalezená iráckým doktorem Ammarem ibn Ali z Mosulus a používaná pro extrahování měkkých zákalů vysáním, byla naprosto běžná v praktické medicíně islámských zemí. Co se týká operací zákalů oka, byl to právě Ammar ibn Ali, kdo se jako první doktor pokusil o extrahování zákalu za použití metody sání. Vedl dutou kovovou stříkačku (podkožní injekci) skrz oční bělmo a sáním úspěšně extrahoval katarakt z oka.\n\nIbn al-Haytham (Alhazen), praotec optiky, se věnoval především anatomii oka. Svými objevy významně přispěl k rozvoji očního lékařství a chirurgie oka, a to zejména díky analýze a správnému vysvětlení procesu vidění a vizuálního vnímání (percepce) v \"Knize optiky\", vydané v roce 1021. Byl také prvním, kdo se domníval, že je sítnice zapojena do procesu tvorby obrazu.\nIbn al-Nafis zjistil, že sval za oční bulvou nepodpírá oční nerv, ba dokonce že se nerv se svalem nedotýkají. Rovněž objevil, že se optické nervy přetínají, avšak vzájemně se nedotýkají. Také přišel s řadou nových metod léčby šedého zákalu a ochabnutí zraku v jednom oku ve chvíli, kdy je druhé oko postiženo onemocněním.\n\nV sedmnáctém a osmnáctém století byly Malpighim poprvé použity ruční lupy, van Leeuwenhoek poprvé využil mikroskopu, Ruysch poprvé aplikoval preparáty pro fixaci oka při vyšetření a Francois Pourfour du Petit oko dokonce zmrazil. Tyto a další moderní postupy tak přispěly k hlubšímu poznání a zkoumání oka a k vyvinutí komplexnějšího modelu oka. Některé mylné představy však nadále přetrvávaly: vědci stále nevěděli z jakého důvodu mění oční panenka rozměry (vysvětlením bylo prokrvení cévek v duhovce), jaká je funkce zadní komory, a také k čemu vlastně slouží zornice. V roce 1722 zaznamenal Leeuwenhoek existenci tyčinek a čípků, avšak reálně byly tyto objeveny až za použití mikroskopu Gottfriedem Reinholdem Traviranem v roce 1834.\n\nPrvním očním chirurgem ve Velké Británii byl John Freke, který byl pro tuto pozici zmocněn v roce 1727. Prvním, na oční lékařství plně zaměřeným ústavem se pak v roce 1805 stala Nemocnice Sv. Bartoloměje (St. Bartholomew’s), dnes známá jako Moorfields Eye Hospital.\n\n\n\nCitace relevantní legislativy:\n\nNáplň práce optometristy je popsána v § 3 a 10 vyhlášky č. 423/2004 Sb. – Vyhláška, kterou se stanoví činnosti zdravotnických pracovníků a jiných odborných pracovníků:\n\n§ 3 vyhlášky č. 423/2004 Sb. stanoví obecné činnosti všech zdravotnických pracovníků s odbornou způsobilostí, mezi něž patří i optometristé:\n\nZdravotnický pracovník bez odborného dohledu a bez indikace v rozsahu své odborné způsobilosti:\n\na) poskytuje zdravotní péči v souladu s právními předpisy a standardy\nb) dbá na dodržování hygienicko-epidemiologického režimu v souladu se zvláštními právními předpisy\nc) vede zdravotnickou dokumentaci a další dokumentaci vyplývající ze zvláštních právních předpisů, pracuje s informačním systémem zdravotnického zařízení\nd) poskytuje pacientovi informace s souladu se svou odbornou způsobilostí, případně pokyny lékaře\ne) podílí se na praktickém vyučování ve studijních oborech k získání způsobilosti k výkonu zdravotnického povolání uskutečňovaných středními školami a vyššími odbornými školami, v akreditovaných zdravotnických studijních programech, k získání způsobilosti k výkonu zdravotnického povolání uskutečňovaných vysokými školami v České republice a ve vzdělávacích programech akreditovaných kvalifikačních kurzů,”\n\n§ 10 stanoví k výše uvedenému konkrétní činnost optometristy\n\n(1) Optometrista bez odborného dohledu a bez indikace\n\na) doporučuje vhodné druhy a úpravy brýlových čoček,\nb) provádí poradenskou službu v oblasti refrakčních vad, včetně druhů kontaktních čoček a jejich vhodného použití\nc) zajišťuje přejímání, kontrolu a uložení léčivých přípravků, manipulaci s nimi a jejich dostatečnou zásobu\nd) zajišťuje přejímání, kontrolu a uložení zdravotnických prostředků a prádla, manipulaci s nimi, jejich dezinfekci a sterilizaci a jejich dostatečnou zásobu.\n\n(2) Optometrista bez odborného dohledu a bez indikace u osob starších 15 let věku\n\na) vyšetřuje zrakové funkce a provádí metrická vyšetření refrakce oka, určuje refrakční vadu, provádí korekce a rozhoduje, zda je ke korekci refrakční vady vhodné použít dioptrické brýle, kontaktní čočky nebo speciální optické pomůcky, předepisuje je, zhotovuje je a opravuje je,\nb) vyšetřuje v oblasti předního segmentu oka pro potřeby korekce refrakčních vad,\nc) provádí poradenskou činnost v oblasti refrakčních vad,\nd) při podezření na oční onemocnění doporučuje pacientům vyšetření u lékaře se specializovanou způsobilostí v oboru oftalmologie,\ne) aplikuje kontaktní čočky a předává je s poučením a doplňkovým sortimentem pacientům a provádí jejich následné kontroly.\n\n(3) Optometrista pod odborným dohledem lékaře se specializovanou způsobilostí v oboru oftalmologie provádí\n\na) činnosti uvedené v odstavci 2 u osob mladších 15 let,\nb) vyšetření na oftalmologických diagnostických přístrojích; tato vyšetření však nehodnotí a nestanovuje diagnózu.\n\nVeškerá problematika spojená se samostatným výkonem povolání optometristy, (výklad pojmů, registrace, vzdělávání, časové lhůty, přechodná ustanovení aj.) je upravena v zákoně č. 96/2004 Sb., a ve vyhláškách 394/2004 Sb., 423/2004 Sb., 424/2004 Sb.\n"}
{"id": "320261", "url": "https://cs.wikipedia.org/wiki?curid=320261", "title": "Seznam českých porotců sportovního tance", "text": "Seznam českých porotců sportovního tance\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "320262", "url": "https://cs.wikipedia.org/wiki?curid=320262", "title": "Izraelská hraniční policie", "text": "Izraelská hraniční policie\n\nIzraelská hraniční policie (hebrejsky: משמר הגבול, \"Mišmar ha-Gvul\") je vojenská sekce (četnictvo) izraelské policie. Běžně je známá pod hebrejským akronymem Magav (hebrejsky: מג\"ב), což znamená pohraniční stráž, zatímco členové hraniční policie jsou hovorově známí jako \"Magavnikim\" (hebrejsky: מגבניקים).\n\nByla založena roku 1949 jako součást izraelské armády za účelem poskytování ochrany vesnickým oblastem podél hranic. Postupem času se však transformovala na pohraniční policii. V nedávné době se výrazně zapojovala během Druhé intifády a během izraelského plánu na jednostranného stažení.\n\n"}
{"id": "320264", "url": "https://cs.wikipedia.org/wiki?curid=320264", "title": "Tr3s Lunas", "text": "Tr3s Lunas\n\nTr3s Lunas (někdy též Tres Lunas) je dvacáté studiové album britského multiinstrumentalisty Mika Oldfielda. Bylo vydáno v létě 2002 (viz 2002 v hudbě) a v britském žebříčku prodejnosti hudebních alb se neumístilo.\n\nPo dvou albech vydaných v jednom roce (1999: \"Guitars\" a \"The Millennium Bell\") se Oldfield na nějaký čas odmlčel, aby v roce 2002 vydal své další studiové album. Na desce \"Tr3s Lunas\", podobně jako v \"The Songs of Distant Earth\", použil ve velké míře syntezátory a také kytary s technologií MIDI, kterými lze zahrát prakticky jakýkoliv zvuk (na \"Tr3s Lunas\" např. saxofon). Album \"Tr3s Lunas\" je téměř celé instrumentální, jedinou výjimkou je „hitovka“ „To Be Free“ (dokonce dvakrát, jednou upravená ve verzi pro rádia) zazpívaná Jude Simovou. Jako vokalistka se na albu vyskytuje také Oldfieldova sestra Sally.\n\nZajímavostí také je, že přebal alba navrhl fanoušek Hans Claesson. Album \"Tr3s Lunas\" se prodává s bonusovým CD, které obsahuje demoverzi Oldfieldovy hry \"MusicVR\".\n\n\n"}
{"id": "320266", "url": "https://cs.wikipedia.org/wiki?curid=320266", "title": "Zalman Šazar", "text": "Zalman Šazar\n\nZalman Šazar (: זלמן שז\"ר, rodným jménem Šneur Zalman Rubašov; 24. prosince 1889 – 5. října 1974) byl izraelský politik, představitel dělnického sionismu, historik, publicista, spisovatel a básník. V letech 1963 až 1973 zastával ve dvou funkčních obdobích úřad izraelského prezidenta. V letech 1949 až 1956 byl poslancem Knesetu za stranu Mapaj a rovněž tak byl historicky prvním izraelským ministrem školství a kultury. Z této funkce prosadil zákon o povinné školní docházce; tato událost je dodnes připomínána na izraelských bankovkách o nominální hodnotě 200 šekelů.\n\nPřed vstupem do politiky byl činný v sionistických organizacích a zastával četné funkce v sionistické exekutivě. Studoval na univerzitách v Petrohradě, Freiburgu, Štrasburku a Berlíně a byl odborníkem na židovskou historii ve východní Evropě. Již od svých mladých let publikoval v jazyce jidiš a hebrejštině a přispíval do mnohých jidiš periodik. Zastával funkci šéfredaktora několika levicových deníků, z nichž nejvýznamnější byl Davar.\n\nJako izraelský prezident se zasadil o vznik každoměsíčních intelektuálních setkávání v prezidentské rezidenci, jichž se účastnila izraelská odborná elita a zástupci diasporních komunit. Zvaním světově uznávaných osobností se pak snažil zvýšit prestiž Izraele. Ani v úřadě prezidenta nezanevřel, jako mnozí, na jidiš kulturu, jazyk a svůj chasidský původ (měl dokonce klíčovou roli ve vytvoření komunity Chabadu v Izraeli).\n\nNarodil se do prominentní chasidské rabínské rodiny lubavičské denominace (Chabad) v malém městečku Mir poblíž Minska v carském Rusku (dnešní Bělorusko). V roce 1892 se jeho rodina po velkém požáru v Miru přestěhovala do vesnice Stolevsky, kde získal tradiční náboženské vzdělání v chederu a ultraortodoxní ješivě. Zároveň se však díky svému učiteli hebrejštiny a spisům Bera Borochova seznámil se socialistickou a sekulární sionistickou literaturou a filosofií a začal se angažovat v marxisticko-sionistickém hnutí Poalej Cijon. V roce 1905 během Ruské revoluce organizoval židovskou sebeobranu a o rok později se zúčastnil tajné konference Poalej Cijon v Minsku, kde se seznámil s Jicchakem Ben Cvi (rovněž budoucím izraelským prezidentem) a začal se podílet na ediční a publikační činnosti hnutí.\n\nV osmnácti letech se v roce 1907 přestěhoval do Vilniusu (Vilna), kde se poprvé setkal s Berem Borochovem a budoucí manželkou Jicchaka Ben Cvi – Rachel Jana'it. Ve Vilniusu překládal Borochovovy a Ben Cviho ruské texty do jazyka jidiš pro list hnutí Poalej Cijon s názvem . Za své publikační a revoluční aktivity však byl společně s dalšími členy hnutí v létě 1907 na dva měsíce uvězněn carskými orgány. Po propuštění studoval na Akademii židovských studií v Petrohradu, kde se dostal pod vliv Samuela Dubnova. Na studia si vydělával editováním listu a přispíváním do ruských jidiš novin a amerických .\n\nV roce 1911 odjel poprvé do Palestiny, kde strávil léto ve kvuce (jedna z prvních forem kibuců) Merchavja. Zde se seznámil s Rachel Bluwsteinovou a sionistickým vůdcem Berlem Kacnelsonem. Následující rok opustil Rusko a odjel za studiem; studoval historii a filosofii na univerzitách ve městech Freiburg im Breisgau a Štrasburk. Po vypuknutí první světové války v červenci 1914 studoval na berlínské Humboldtově univerzitě. Jeho specializací byly židovské dějiny ve východní Evropě, šabatiánské hnutí a biblická kritika. Zároveň byl činný v sionistickém hnutí a jako novinář přispíval do deníku . V téže době, v roce 1916, se stal jedním ze zakladatelů německého sionistického dělnického hnutí a o rok později hnutí he-Chaluc.\n\nV roce 1919 byl na konferenci Poalej Cijon ve Stockholmu jmenován členem delegace, společně s Nachmanem Syrkinem, Nachumem Nirem a Chajimem Finemanem, která měla „zjistit podmínky v Palestině a vypracovat plán pro kooperativní ekonomický rozvoj.“ Následující rok se oženil s básnířkou Rachel Kacnelsonovou a téhož roku vystoupil na konferenci Poalej Cijon ve Vídni, kde odmítl komunismus. V roce 1921 byl na 12. Světovém sionistickém kongresu zvolen členem sionistické exekutivy a v letech 1922 až 1924 přednášel historii na Židovském pedagogickém institutu ve Vídni.\n\nV roce 1924 podnikl aliju do mandátní Palestiny, kde se stal členem sekretariátu odborových svazů Histadrut a zároveň také členem redakční rady jeho deníku Davar. Poté, co v roce 1944 zemřel Berl Kacnelson, jenž byl redaktorem Davaru, zaujal až do roku 1949 jeho místo. Rovněž tak byl v letech 1930 až 1932 společně s Chajimem Arlozorovem redaktorem časopisu strany Achdut ha-avoda. Byl členem Židovské národní rady, která byla hlavní národní institucí židovské komunity (jišuvu) v rámci mandátní Palestiny. Rovněž tak stál v čele odboru vzdělání a kultury Světové sionistické organizace. Dne 29. listopadu 1947 byl členem delegace Židovské agentury, jenž přihlížela hlasování Valného shromáždění OSN, které schválilo plán na rozdělení Palestiny.\nPo vzniku Izraele si hebraizoval své jméno ze Šneura Zalmana Rubašova na Zalmana Šazara. V prvních parlamentních volbách v roce 1949 kandidoval do Knesetu za stranu Mapaj, byl zvolen poslancem a posléze jmenován prvním izraelským ministrem školství v první vládě Davida Ben Guriona. Ministrem se stal „v kritických letech masové imigrace, kdy povinné vzdělávání a výuka hebrejštiny byly základní nástroje pro vytváření sociální soudržnosti.“ Právě uzákonění povinné školní docházky, prostřednictvím zákona o povinném vzdělání (: \"Compulsory Education Law\") z července 1949, patřilo mezi jeho největší počiny v čele ministerstva. O významu prosazení tohoto zákona svědčí i skutečnost, že text Šazarova projevu, který v souvislosti s přijetím zákona přednesl v Knesetu, je společně s jeho portrétem vyobrazen na 200šekelové bankovce, která byla vydána 31. října 1999 (viz obrázek vlevo). Po změnách ve vládě v roce 1950 již v čele ministerstva školství a kultury nestál, poslanecký mandát si však udržel i po volbách v roce 1951 a 1955. V roce 1952 se stal členem výkonného výboru Židovské agentury. V roce 1956 se vzdal poslaneckého mandátu a v letech 1956 až 1960 byl úřadujícím předsedou výkonného výboru Židovské agentury v Jeruzalémě.\n\nDne 21. května 1963 se v Izraeli po smrti prezidenta Jicchaka Ben Cvi, který zemřel 23. dubna, konaly prezidentské volby. Někdejší poslanec a ministr školství Šazar za stranu Mapaj se v nich utkal s poslancem Liberální strany a bývalým ministrem průmyslu a obchodu Perecem Bernsteinem. Volby byly rozhodnuty již v prvním kole, když Šazar získal nadpoloviční počet hlasů. Celkem získal 67 hlasů, 33 jich získal Bernstein, 7 hlasovacích lístků bylo odevzdáno prázdných a 13 poslanců se zdrželo hlasování. Prezidentský úřad zastával ve dvou po sobě jdoucích obdobích; opětovně zvolen byl 26. března 1968. Ve volbě neměl žádného protikandidáta a hlas mu dalo 86 poslanců, nikdo nebyl proti, 24 hlasovacích lístků bylo prázdných a 10 poslanců se zdrželo hlasování. Po skončení druhého funkčního období jej v úřadě vystřídal Efrajim Kacir.\n\nBěhem jeho funkčních období došlo k přestěhování prezidentské rezidence na její současné místo v ulici ha-Nasi. Samotnou rezidenci pak Šazar přeměnil na místo intelektuálních setkání a centrum vzdělanosti. Tu se snažil sám podporovat například zřízením fondu pro badatele a spisovatele. Jeho přičiněním vznikl projekt „studijní skupiny židovstva z diaspory, založený ve spolupráci s Ústavem pro soudobé židovstvo při Hebrejské univerzitě v Jeruzalémě.“ Na rozdíl od mnohých izraelských vůdců zůstal být věrný svému náboženství a automaticky nepřijal hegemonii hebrejštiny. V rezidenci nechal vybudovat synagogu a každé sobotní ráno do ní zval vybrané hosty k požehnání kiduš. Rovněž tak udržoval styky s chasidským hnutím a vrchním rabínem hnutí Chabad Lubavič ve Spojených státech. Na jeho vztah k jazyku jidiš a jeho kultuře měl velký vliv jeho původ z východní Evropy; „více než většina ostatních sionistických vůdců měl zájem na zachování a prosazení jidiš kultury a kultury východoevropských Židů.“ Jím vytvoření každoměsíční setkání intelektuálů popisuje izraelské ministerstvo zahraničních věcí následovně:\n\nKdyž v roce 1964 Izrael navštívil papež Pavel VI., přečetl mu Šazar verš z knihy proroka Micheáše, ve kterém se praví: „Každý jiný lid si chodí ve jménu svých bohů, ale my budeme chodit ve jménu Hospodina, našeho Boha, navěky a navždy.“ Během jeho působení v úřadu prezidenta ale také proběhla šestidenní válka v červnu roku 1967. Ještě v květnu přitom Šazar odcestoval na dlouho plánovanou sedmnáctidenní zahraniční cestu do Kanady, Skotska a na Island. Kvůli rostoucímu napětí ale cestu předčasně ukončil a urychleně se vrátil do Izraele. Po válce poskytl rozhovor deníku Davar, ve kterém uvedl: „Nepochyboval jsem ani na okamžik, že zvítězíme.“\nV červenci 1968 hostil oslavu 80. narozenin izraelského spisovatele a nositele Nobelovy ceny za literaturu Šmu'ela Josefa Agnona. V roce 1969 Šazar napsal jedno ze 73 poselství dobré vůle z planety Země, které bylo zaznamenáno na křemíkové plaketě, kterou na Měsíci zanechala mise Apollo 11, která byla historicky prvním okamžikem, kdy člověk vstoupil na Měsíc. Šazarův vzkaz popisuje Lubomír Stejskal následovně: „Jeho poselství je krátké. Obsahuje toliko jednu větu, která ale představuje spojnici mezi moderní současností a starobylou minulostí, jež sahá až k prezidentovu velkému předchůdci – Davidovi, synu Izai (Jišaje), druhému králi Izraele. To vše je rámováno majestátem Všehomíra. Zalman Šazar si totiž vybral myšlenku z jednoho z Davidových žalmů.“ Celý vzkaz zní: „Od prezidenta Izraele z Jeruzaléma s nadějí na „hojnost pokoje, dokud Měsíc nezanikne.“ (Žalm 72:7).“\n\nŠazarovo druhé funkční období skončilo 24. května 1973. Zemřel 5. října 1974 ve věku 84 let. Je pohřben na Herzlově hoře v Jeruzalémě.\n\nV roce 1966 získal společně s Jisra'elem Efratem Bialikovu cenu za literaturu. Na jeho počest bylo v roce 1973, ve spolupráci izraelské vlády s historickou společností v Jeruzalémě, založeno Centrum Zalmana Šazara, které se jako nakladatelství věnuje židovským dějinám. V roce 1994 vznikl v Izraeli film režiséra Ja'akova Grose s názvem \"Zalman Shazar – President and Believer\", který vypráví životní příběh a skutky prezidenta Šazara. Od roku 1999 jsou v oběhu bankovky v nominální hodnotě 200 šekelů (zhruba 1000 Kč) se Šazarovým portrétem a textem jeho projevu v Knesetu z 13. července 1949.\n\nEncyclopaedia Judaica se k Šazarově tvorbě vyjadřuje následovně: „Šazar se literární tvorbě věnoval po 70 let a jeho dílo mělo mnoho podob, od poezie a autobiografické fikce až po vědecká pojednání a publikované články. Psal jak v hebrejštině, tak v jidiš a byl znám pro svůj jedinečný styl, ve kterém používal lyričnost a biblické vlivy pro současné problémy.“ Jeho první vydaný článek v jidiš (o sjednocení dělnických sionistických stran) vyšel v roce 1910 a článek v hebrejštině (o dojmech ze spatření Západní zdi) jen o rok později. Po první světové válce působil v roce 1918 jako editor listu německého Poalej Cijon s názvem a v letech 1921 až 1923 vídeňského listu . Rozsáhlá je jeho publikační činnost v deníku Davar, kam přispíval ať už za redakci, pod svým vlastním jménem či pod pseudonymy. Dva roky spolupracoval s Chajimem Arlozorovem na měsíčníku strany Achdut ha-Avoda.\n\nSehrál průkopnickou roli v zavádění moderní biblické kritiky do hebrejštiny. Byl taktéž překladatelem a přispěl k filologii jazyka jidiš (shromažďoval a analyzoval lingvistické fráze v tomto jazyce). Encyclopedia Judaica dále uvádí, že „jeho eseje o Marxovi a Lassallovi vyjadřovaly Šazarův zájem o židovskou roli v socialismu, zatímco jeho eseje o Borochovovi, Ben Cvim, Syrkinovi a Berl Kacnelsonovi osvětlili počátky hnutí dělnického sionismu.“\n\nV roce 1950 vyšla v Tel Avivu kniha (v roce 1967 vyšla v anglickém překladu pod názvem ), která shromáždila jeho autobiografické poznámky. Kniha vyšla v mnoha reedicích v několika jazycích. V roce 1963 vyšlo jeho biografické hodnocení vůdců a sionismu pod názvem . Po skončení jeho prezidentského úřadu vyšly v roce 1973 jeho vybrané spisy z let 1903 až 1973 a nová edice \"Or Išim\" o třech svazcích. V roce 1999 byla vydána korespondence mezi ním a jeho manželkou Rachel pod názvem .\n\n\n"}
{"id": "320269", "url": "https://cs.wikipedia.org/wiki?curid=320269", "title": "Vodní energie", "text": "Vodní energie\n\nVodní energie je technicky využitelná potenciální, kinetická nebo tepelná energie veškerého vodstva na Zemi. Jedná se hned po biomase o druhý nejvyužívanější obnovitelný zdroj energie. Nejvíce se v dnešní době využívá přeměny ve vodních elektrárnách na elektrickou energii .\n\nVodní energie se využívá již od starověku. Nejprve to bylo k dopravě (splavování lodí a vorů či dřeva po proudu řek), později k pohonu strojů (mlýnů, hamrů, čerpadel – například vodního trkače – a pil).\n\nK rozšíření jejího využívání v Evropě došlo v období středověku zásluhou mnišských řádů (především benediktinů a cisterciáků), jejichž kláštery ji nejen hojně využívaly, ale též si mezi sebou relativně rychle předávaly vylepšení zvyšující efektivitu jejího využití.\n\nPřevažujícím způsobem využití vodní energie se později stala výroba elektřiny. První vodní elektrárna byla postavena v Niagara Falls ve státě New York v USA v roce 1879.\n\nVelký podíl celkové produkce elektřiny vykazují vodní elektrárny např. v Norsku (99,5 %), Švýcarsku nebo v Kanadě. Důležité jsou dnes i přečerpávací vodní elektrárny, které akumulují energii a vyrovnávají rozdílnou spotřebu elektrické energie, hlavně z toho důvodu, že jaderné a tepelné elektrárny reagují na výkon odebíraný sítí mnohem pomaleji než elektrárny vodní.\n\nMezi obnovitelnými zdroji energie v České republice dominují vodní elektrárny. Převážnou většinu obnovitelných zdrojů získává ČEZ nikoli díky solárním farmám či polím osázeným větrnými elektrárnami (tzv. větrné parky), ale pomocí vodních elektráren. V současné době 21 vodních děl vyrábí zhruba 83 % obnovitelné energie skupiny ČEZ (830 MWh elektrického výkonu)\n\n\nMicro Hydro Power\n"}
{"id": "320273", "url": "https://cs.wikipedia.org/wiki?curid=320273", "title": "Upolín evropský", "text": "Upolín evropský\n\nUpolín evropský (\"Trollius europaeus\") je vyšší, vytrvalá, vlhkomilná rostlina s nápadnými, jasně žlutými, až 3 cm velkými kulovitými květy. Často se pěstuje jako okrasná rostlina v mnoha kulturních formách s květy v různých odstínech žluté a oranžové barvy, které mohou být plné až jednoduché. V přírodě České republiky neroste.\n\nV minulosti byl upolín evropský ztotožňován s upolínem nejvyšším, který je v české krajině hojný a teprve nedávno byly vylišeny dva druhy. Charakteristickým morfologickým znakem upolínu evropského jsou krátké zobánky na konci plodů, těmi se odlišuje od upolínu nejvyššího, který má zobánky dlouhé a v české přírodě roste.\n\nJe poměrně hojný v západní Evropě, Španělsku, Francii, Itálii a Švýcarsku. Ve střední Evropě se vyskytuje pouze na západě, v Rakousku a Německu. Dále na jihovýchodě je znám z Albánie, Bulharska, Řecka a evropské části Ruska a západní Sibiře. Jako nepůvodní druh se vyskytuje na jihozápadě Kanady.\n\nRostlina je místy hojným hemikryptofytem vlhkých luk, světlých okrajů lesů, pramenišť i mokrých příkopů podél nezpevněných polních cest. Mimo vlhké, humózní, písčité až jílovité půdy potřebuje i dostatek světla. Postupným odvodňování vlhkých luk však postupně z přírody mizí a tím se trvale snižuje estetický půvab krajiny. Nejčastěji se vyskytuje do nadmořské výšky až 1600 m n. m. Kvete obvykle v květnu a červnu. Ploidie druhu je 2n = 16.\n\nUpolín evropský je trsnatá, dlouhověká trvalka se vzpřímenými lodyhami vysokými 40 až 60 cm. Vyrůstá z velkých pupenů na krátkém, hrubém oddenku s četnými adventivními kořeny. Lodyhy jsou nevětvené, pouze vzácně se řídce větví v horní části. Přízemní listy mají dlouhý řapíky na bázi rozšířený v pochvu a dlanitě pětidílnou čepel s obvejčitými, tříklanými, dvakrát hluboce zubatými úkrojky. Střídavé lodyžní listy s krátkými řapíky jsou dlanitě pětidílné a jejich obvejčité úkrojky bývají celokrajné nebo zubaté. Všechny listy jsou lysé, lesklé, na lícní straně tmavě zelené a na rubové světlejší.\n\nNa konci lodyh, často i lodyžních větví, vyrůstají jediné květy 2 až 3 cm velké s pevně sevřeným kulovitým okvětím, které chrání pohlavní orgány květů před nepřízni počasí. Okvětí je složeno z osmi až deseti, ojediněle až patnácti okrouhlých, citrónově žlutých, volných kališních lístků rostoucích ve spirále. Korunních lístků, které jsou menší, čárkovité, bývá pět až deset a jsou v podstatě přeměněny v nektaria. Volných tyčinek se žlutými, podlouhlými prašníky bývá nejméně 20. Apokarpní gyneceum je vytvořeno z mnoha plodolistů a má vícero pestíků nesoucí čnělky s bliznami.\n\nUzavření jádra květu do pevného obalu okvětí dělá problémy mnoha opylovačům dostat se k nektaru. Jsou proto opylovány hlavně mohutnějším hmyzem, například květilkami rodu \"Chiastocheta\". Ty po nasání nektaru, při kterém květ opyli, nakladou do semeníků vajíčka. Larvy po vylíhnutí vyžerou část semen a v době jejich dozrávání květinu opustí, spadnou na půdu a zavrtají se do ní. Na jaře vylíhlé imaga po kopulaci opět nakladou vajíčka do květů.\n\nPlody jsou hnědé měchýřky srostlé do několikačetného souplodí. Měchýřek je elipsoidní, asi 10 mm dlouhý a protažený do krátkého, asi 1 mm dlouhého zobánku. Obsahuje četná semena uložená ve dvou řadách, jsou asi 1,5 mm velká, hladká a leskle černá. Semena slouží k rozmnožování, pro jejich vyklíčení je obvykle nutná stratifikace při teplotě pod 0 °C. Kromě semen se mohou rostliny množit i dělením starších trsů.\n\nDekorativní rostlina, u které bylo z divoké formy vyšlechtěno mnoho kultivarů. Poměrně často se upolín evropský pěstuje v okrasných zahradách, kde se tato nenáročná trvalka doporučuje vysazovat na osluněná stanoviště podél potoků či k jezírkům. Rostliny se hodí i k řezu, z mateřské rostliny se odřezávají lodyhy s květy brzy po vybarvení ještě uzavřených, ale už nadmutých květů, které pak vydrží při pokojové teplotě čtyři až šest dnů.\n\nRostlina je pro většinu savců jedovatá, obsahuje isochinolinový alkaloid magnoflorin. V případě hojného zkrmování dobytkem může způsobit otravu, usušením však její škodlivost zmizí.\n\n"}
{"id": "320279", "url": "https://cs.wikipedia.org/wiki?curid=320279", "title": "Jaroslav Ježek mladší", "text": "Jaroslav Ježek mladší\n\nJaroslav Ježek mladší (20. září 1957 – 2. prosince 1985) byl český hudebník, prasynovec hudebního skladatele Jaroslava Ježka (Voskovcova a Werichova spoluautora z předválečného Osvobozeného divadla). Jedná se o zakladatele folkové skupiny Čp.8, velice úspěšné během plzeňské Porty v letech 1982–1985. Skupina zde obdržela čestné uznání za \"Prolog života\" (1982), autorskou Portu za \"Motýlka\" (1983) a získala hlavní cenu festivalu Porta v roce 1982. Ježek zemřel v pouhých 28 letech následkem vrozené poruchy výměny vzduchu v plicích.\n\n\n\n\n"}
{"id": "320282", "url": "https://cs.wikipedia.org/wiki?curid=320282", "title": "Kronika ohlášené smrti", "text": "Kronika ohlášené smrti\n\nKronika ohlášené smrti (v originále „Crónica de una muerte anunciada“) je osmdesátisedmistránková novela Gabriela Josého García Márqueze, vydaná v roce 1981 a zfilmována v roce 1987. \n\nV knize jde o naplnění zvykového práva v jednom americkém městečku první poloviny 20. století. Ohlášenou smrtí je myšlena vražda Santiaga Nasara, bohatého muže, jenž je zavražděn jako údajný svůdce dívky Angely jejími bratry Pedrem a Pablem. Angela má být provdána, ale budoucí manžel – taktéž bohatý – ji vrátí zpět rodině kvůli tomu, že není panna. \n\nBratři vlastně nechtějí Santiaga zabít, a tak vyhlásí svůj čin dopředu po celém městečku. Paradoxně je však Santiago téměř jediným člověkem, který nemá o svém plánovaném zabití ani tušení, jelikož jej nikdo z egoistických, pokryteckých, hloupých či slabých obyvatel nevaruje. \n\nKronika popisuje okolnosti vraždy z pohledu Santiagova blízkého přítele, který byl jedním z hrstky lidí nezpravených o plánu dvojčat. Ten však do knihy neplete moc svých pocitů a snaží se přesně zrekonstruovat tu téměř absurdní situaci a skoro nemožnou souhru náhod, která vyvstala před tolika lety, a přece není nikoho, koho by do dalšího života alespoň trochu nepoznamenala. \n"}
{"id": "320284", "url": "https://cs.wikipedia.org/wiki?curid=320284", "title": "Třebechovice pod Orebem", "text": "Třebechovice pod Orebem\n\nTřebechovice pod Orebem (německy \"Hohenbruck\") jsou město nacházející se 13 km východně od Hradce Králové pod vrchem Oreb. Žije zde obyvatel. Starší latinské pojmenování bylo \"Altus Pons,\" německy \"Hohenbruck\". Tento název získalo město od německých kupců ve 14. století kvůli nápadně vysokému mostu spojujícímu břehy říčky Dědiny. Přídomek „pod Orebem“ město získalo v roce 1920.\n\nPodle pověstí se na pravém břehu Dědiny usadili lidé vedení Třebochem, který dal osadě své jméno. Když se pak osada rozšířila i na druhý břeh řeky, byl vystavěn vysoký most a ves tak získala paralelní německé označení Hohenbruck, nadneseně používané Čechy v latinské podobě Altus Pons. První písemná zmínka pochází z roku 1358. V tomto roce král Karel IV. povýšil Třebechovice na město. Během husitských válek se město stalo sídlem husitů vedených knězem Ambrožem, vůdčí osobností husitského hnutí na Hradecku. V roce 1419 se bojové bratrstvo sešlo při shromáždění stoupenců na vrchu Vinice, který přejmenovali na Oreb, podle biblického „Chórebu“, a sami stoupenci si začali říkat orebité. Orebité se stali vedle táborů a pražanů třetí významnou silou husitů. Roku 1423 se orebského bratrstva ujal sám Jan Žižka po svém příchodu do Hradce Králové. Po smrti Žižky se orebité přezvali na sirotky. Vrch Oreb byl významný i během mobilizace v roce 1938. Na věži kostela, který je na Orebě, byla hláska protiletecké obrany Hradce Králové.\n\nTřebechovice pod Orebem se dělí na pět místních částí (Krňovice, Nepasice, Polánky nad Dědinou, Štěnkov a Třebechovice pod Orebem). Každá z částí má své samostatné katastrální území pojmenované „Krňovice“ (1,67 km²), „Nepasice“ (4,44 km²), „Polánky nad Dědinou“ (3,97 km²), „Štěnkov“ (2,87 km²) a „Třebechovice pod Orebem“ (8,06 km²).\n\nTřebechovice pod Orebem mají sedm základních sídelních jednotek, a to čtyři pro místní části Krňovice, Nepasice, Polánky nad Dědinou a Štěnkov a tři na katastrálním území Třebechovice pod Orebem s názvy Bědovice, Mitrov a Třebechovice pod Orebem.\n\nTřebechovice pod Orebem jsou členem Mikroregionu Třebechovicko, euroregionu Glacensis a místní akční skupiny NAD ORLICÍ.\n\nMěsto Třebechovice pod Orebem je obec s pověřeným obecním úřadem pro celkově 7 obcí – Běleč nad Orlicí, Blešno, Jeníkovice, Jílovice, Ledce, Třebechovice pod Orebem a Vysoký Újezd.\n\nObec má 21členné zastupitelstvo, v čele sedmičlenné rady obce stojí starosta.\n\nNESTRANÍCI (33,25%) - Mgr. Roman Drašnar, MUDr. David Pellar, Ph.D., Kamil Dőrre, Milan Kynos, Ing. Tomáš Adamec, Josef Loskot, Ing. Miloš Žák, MUDr. Jan Opatrný.\n\nSVOBODNÍ (19,38%) - Bc. David Malý, Michal Cimprich, Oldřich Malý, Richard Prokeš\n\nNEZÁVISLÍ A KDU-ČSL (15,49%) - Mgr. Kateřina Čapková, Ing. Josef Michálek, RNDr. Václav Derner\n\nPRO SNK /STAN+NK/ (14,21%) Ing. Stanislav Jech, Mgr. Jiří Měchura, Ing. Jiří Němec\n\nMY POD OREBEM (12,77%) Mgr. Klára Zdechovská, Tomáš Bořek, Ing. Kamila Kuťáková\n\nRada města - Mgr. Roman Drašnar (starosta), Ing. Stanislav Jech (místostarosta), Kamil Dőrre (radní), MUDr. David Pellar (radní), Josef Loskot (radní), MUDr. Jan Opatrný (radní), Ing. Jiří Němec (radní)\n\nKontrolní výbor Předseda - p. Michal Cimprich (Svobodní)\n\np. Jiří Szöke (Svobodní), Ing. Lenka Vondrušková p. Miloš Žák (Nestraníci), p. Tomáš Jánský , Mgr. Jiří Měchura (PRO SNK) p. Tomáš Bořek , p. Václav Řežábek (My pod Orebem) Doc. Filip Čapek Ph.D (Nezávislí a KDU)\n\nFinanční výbor Předseda - Ing. Tomáš Adamec (Nestraníci)\n\nIng. Miloš Žák, p. Milan Kynos, p. Ilona Dvořáková (Nestraníci) Ing. Stanislav Čížek (PRO-SNK) Ing. Kamila Kuťáková (My pod Orebem) Ing. Josef Michálek, Ing. Ondřej Šimon (Nezávislí a KDU) Bc. David Malý (Svobodní)\n\nZnak města tvoří ostrev, symbol rodu pánů z Dubé, kteří pravděpodobně město založili. Dále jsou na každé straně od ostrve tři dělové koule, které mají také svojí symboliku – třebechovičtí kanonýři byli v dělostřelectvu známí svou kvalitou. Nad ostrví je zlatá královská koruna, která symbolizuje přízeň panovníka. Podklad městského znaku je v barvě žluté, dříve také byl vyznačován okrovou nebo zlatou. Nad znakem jsou vějířovitě rozložena tři pštrosí pera v barvě červená, bílá, modrá.\n\nVlajku, která byla městu udělena v roce 2005, tvoří žlutý list, v jehož středu se nachází svislá hnědá ostrev převýšená zlatou, červeně vyloženou korunou a provázená po každé straně třemi (1,2) dotýkajícími se modrými dělovými koulemi. Poměr šířky k délce listu je 2:3. Autorem vlajky je Tomáš Zdechovský.\n\n\nMezi slavné rodáky města patří:\n\nMěsto Třebechovice pod Orebem se díky svému okolí s lesy a zákoutími řeky Orlice stalo oblíbeným výletním místem. Ve městě se nachází mateřská škola, základní škola a SOU TRIVIS. Do nedávna sídlila ve městě i střední škola hotelová, která je ale od 1. září 2011 přestěhována do Hradce Králové. Prostory po ní získalo místní DDM a sdružení Domeček. Dále je v Třebechovicích základní umělecká škola a městská knihovna. Nachází se zde ochotnický divadelní soubor \"Symposion\" s dlouhou historií.\n\nTřebechovice mají vlastní fotbalový stadion, koupaliště a zimní stadion. Sportovní klub působí v oblastech fotbalu, hokeje, kanoistiky, kuželek a tenisu. TJ Sokol je význačný oddílem volejbalu.\n\nVe městě se nachází železniční stanice, která zajišťuje spojení s městy a obcemi v Královéhradeckém a Pardubickém kraji, mimo jiné byl v jízdním řádu 2015/2016 řazen přímý vlak do hlavního města Prahy. Je zde i několik autobusových zastávek, které zajišťují osobní dopravu mezi Třebechovicemi a okolními obcemi.\n\nTřebechovice pod Orebem mají následující partnerská města:\n\n\n"}
{"id": "320286", "url": "https://cs.wikipedia.org/wiki?curid=320286", "title": "To Be Free (píseň, Mike Oldfield)", "text": "To Be Free (píseň, Mike Oldfield)\n\n„To Be Free“ je píseň britského multiinstrumentalisty Mika Oldfielda. Vydána byla jako jeho čtyřicátý singl v květnu 2002 a v britské hitparádě se neumístila.\n\nSkladba „To Be Free“ pochází z Oldfielova alba \"Tr3s Lunas\", kde je jako jediná zpívaná písnička (vokály: Jude Sim). Upravenou verzi této písně na singlu doplňují její čtyři různé remixy. Existuje i verze singlu pro španělský trh, která obsahuje pouze jeden remix a verzi „To Be Free“ pro rádia (ta byla vydána i na albu).\n\n\n\n"}
{"id": "320287", "url": "https://cs.wikipedia.org/wiki?curid=320287", "title": "Horní Heršpice", "text": "Horní Heršpice\n\nHorní Heršpice (německy \"\") jsou městská čtvrť na jihu statutárního města Brna. Její katastrální území má rozlohu 3,77 km². Původně samostatná obec byla k Brnu připojena v roce 1919, od 24. listopadu 1990 je součástí samosprávné městské části Brno-jih. Žije zde přibližně 2000 obyvatel.\n\nKatastr Horních Heršpic se rozkládá po obou březích Svratky. Horními Heršpicemi prochází od severu k jihu důležitá železniční trasa z Brna do Břeclavi, která rozděluje na dvě části zástavbu původní obce. Na tuto trať dále navazuje západní trať do Rosic a východní trať do Přerova. Jižním okrajem katastru Horních Heršpic prochází trasa dálnice D1, která se zde kříží s víceproudou silnicí E461. Jižně od dálnice se zde v jihozápadním cípu moderního katastru Horních Heršpic nachází oddělená zástavba Nových Moravan, které původně náležely k Moravanům. V jádru Horních Heršpic se nachází kostel svatého Klementa Maria Hofbauera. V Horních Heršpicích se dále nachází mnoho průmyslových, ale i obchodních firem včetně hobbymarketu OBI. V centru západní části Horních Heršpic se nachází například areál firmy Delta Pekárny a. s.\n\nKatastrální území Horní Heršpice sousedí na severu s katastrálním územím Štýřice \"(součást městské části Brno-střed)\", na východě s katastrálním územím Komárov \"(součást m.č. Brno-jih)\" a Brněnské Ivanovice \"(součást m.č. Brno-Tuřany)\", na jihu s katastrálním územím Dolní Heršpice \"(součást m.č. Brno-jih)\", na jihozápadě s katastrálním územím obce Moravany a na západě s katastrálním územím m.č. Brno-Bohunice.\n\nVeřejné dopravní spojení s ostatními částmi Brna zajišťuje v Horních Heršpicích v rámci Integrovaného dopravního systému Jihomoravského kraje Dopravní podnik města Brna prostřednictvím tramvajových linek 2 a 5, denních autobusových linek 49, 50, a E50, a nočních autobusových linek N94 a N96.\n\nPrvní zmínka o Horních Heršpicích pochází z roku 1289. Ve středověku se zde nacházela tvrz. Při obléhání Brna roku 1645 zde měli Švédi ležení a při svém ústupu ves zcela zničili. Po svojí obnově se začaly Horní Heršpice stále více poněmčovat. Roku 1839 byla při tehdejším západním okraji vsi vybudována severojižní trasa železniční tratě Brno-Břeclav. V letech 1854-1856 byla na tuto trať od západu napojena nová trať do Rosic. Na severním okraji katastru Horních Heršpic pak byl v letech 1867-1870 vybudován úsek další železniční tratě do Přerova. Příznivá poloha tehdejší obce v blízkosti Brna vedla k jejímu rychlému růstu především koncem 19. a začátkem 20. století, takže se západně od železniční tratě z Brna do Břeclavi vytvořila zcela nová zástavba označovaná jako Nové Heršpice. Pokud jde o katastr Horních Heršpic, tak především jeho severní hranice měla původně výrazně odlišný průběh než má v současnosti. Největší změny \"(ve prospěch Brna)\" opakovaně prodělávala od roku 1883 do roku 1915 severní hranice Horních Heršpic. Zde k nim původně až do roku 1882 náležela většina pozemků toho roku vytvořeného areálu brněnského ústředního hřbitova, jakož i velká část území moderní čtvrti Štýřice. Při úpravě hranice Brna roku 1915 Brno získalo i velice malou část moderního katastru Horních Heršpic, která byla začleněna do nově vytvořeného k. ú. Staré Brno a Vídeňka. S výjimkou Nových Moravan (připojených k Brnu až k 1. červenci 1960) byl zbytek katastru Horních Heršpic připojen k Brnu k 16. dubnu 1919. Současné hranice získaly Horní Heršpice až při reambulaci Brna koncem 60. let 20. století, kdy Horní Heršpice získaly celé zrušené katastrální území Nové Moravany a okrajové části původních katastrálních území Brněnské Ivanovice \"(centrum Královka s okolím)\", Bohunice, Dolní Heršpice a Komárov, ale naopak některé pozemky ztratily ve prospěch katastrálních území Bohunice, Dolní Heršpice, Komárov a nově vytvořeného katastrálního území Štýřice.\n\n"}
{"id": "320294", "url": "https://cs.wikipedia.org/wiki?curid=320294", "title": "To Be Free", "text": "To Be Free\n\nTo Be Free může být:\n"}
{"id": "320295", "url": "https://cs.wikipedia.org/wiki?curid=320295", "title": "Kristína Gavnholt", "text": "Kristína Gavnholt\n\nKristína Gavnholt, rozená Ludíková (* 12. září 1988 Trenčín, Československo) je česká badmintonistka slovenského původu žijící v Dánsku.\n\nV roce 2005 vybojovala na mistrovství světa juniorů bronzovou medaili ve čtyřhře. V roce 2007 spolu s Běloruskou Olgou Kononovou vyhrály mistrovství Evropy juniorů. V roce 2012 vyhrála ženskou dvouhru na turnaji Dutch Open. Na Evropských hrách 2015 obsadila 9. místo.\n\nDíky umístění v žebříčku mezinárodní federace ke dni 1. května 2008 se z posledního postupového místa kvalifikovala na olympijské hry do Pekingu. Českou republiku reprezentovala i na Letních olympijských hrách 2012 v Londýně. Na obou olympiádách dosáhla jedné výhry a jedné prohry a nepostoupila mezi nejlepších šestnáct. Startovala i na olympiádě 2016, kde prohrála oba zápasy v základní skupině.\n\nTrvale žije a sportuje v zemi svého manžela, v Dánsku. Je členkou klubu Ikast Fs. V prosinci 2016 oznámila ukončení profesionální kariéry z rodinných důvodů. Jejím bratrem je badmintonista Milan Ludík.\n\n"}
{"id": "320296", "url": "https://cs.wikipedia.org/wiki?curid=320296", "title": "Nevděk", "text": "Nevděk\n\nNevděk je zaniklý hrad na stejnojmenném vrchu u města Žlutice v Karlovarském kraji. Jeho zbytky jsou chráněny jako kulturní památka České republiky.\n\nNevděk nechal vybudovat Jakoubek z Vřesovic kolem poloviny 15. století (asi 1446) na kopci zvaném Hradec (německy \"Schloßberg\") naproti městu Žlutice. Původně se mu říkalo „Nový hrad“ (jako protiklad ke Starému hradu, čili žlutickému městskému hradu), později „Starý zámek“. Název „Nevděk“ je doložen k roku 1539 (viz níže pověst o vzniku tohoto jména). Roku 1568 je již uváděn jako zpustlý. Šlo vlastně o předsunuté opevnění města, hrad měl zajišťovat přístupové cesty od jihu. Podobnou funkci měl na protějším svahu, nad městem, hrad Mazanec, který chránil Žlutice od severu.\n\nHrad vznikl v poloze prakticky neohrozitelné dělostřelbou, proto sám postrádal (na rozdíl od Mazance) prvky aktivní dělostřelecké obrany. Archeologické nálezy potvrdily přítomnost velkého, prostorného paláce, který měl v přízemí minimálně tři místnosti. V této souvislosti je zajímavé srovnání Nevděku se starším Jakoubkovým hrádkem, Oltáříkem, tvořeným prakticky jedinou věží. Naproti tomu byl Nevděk o mnoho pohodlnější, což nasvědčuje tomu, že vznikal v době výrazného uklidnění poměrů v zemi.\n\nDo areálu hradu se vstupovalo mohutnou, zřejmě věžovitou branou. Hrad chránily dva řetězce valů s hlubokými příkopy, které zajišťovaly celkem dobrou ochranu, celkově však šlo o velice malý hrad, spíše strážního než sídelního charakteru.\n\nHrad Nevděk dnes již lze považovat za zaniklý. Zachovaly se obvodové valy a příkopy, z jádra vlastního hradu pak jen sporé základy paláce a brány. Obdivuhodně dobře se však dochovala studna či spíše cisterna kruhového průřezu, vyzděná kameny. \n\nPodle místních pověstí dostal Nevděk jméno podle nářku vdovy po jeho zakladateli. Když prý Žlutičtí hrádek, střežící jejich město, sami zničili, stála nešťastnice v troskách pevnůstky a naříkala: „Je to nevděk, je to nevděk!“ Její křik byl slyšet až do města a tak dal hrádku nové jméno.\n\nDalší místní pověst vypráví o tajných chodbách, spojujících Nevděk se Žluticemi a dokonce i s poměrně dosti vzdáleným Mazancem. Některé z nich prý procházely i pod řekou Střelou, která odděluje vrch Nevděk od města Žlutic. Na rozdíl od pověsti předchozí může mít tato pravdivé jádro. Podzemí Žlutic je doslova provrtáno chodbami a sklepy, což mohlo zadat příčinu ke vzniku legend o chodbách vedoucích ke všem třem hradům ve městě (kromě Nevděku a Mazance to byl ještě žlutický městský hrad).\n\n\n"}
{"id": "320297", "url": "https://cs.wikipedia.org/wiki?curid=320297", "title": "František Krištof Veselý", "text": "František Krištof Veselý\n\nFrantišek Krištof Veselý, rodným jménem František Veselý (12. duben 1903 Skalica – 13. březen 1977 Bratislava), byl herec, zpěvák a režisér. Spolu s Gejzou Dusíkem a Pavlem Braxatorisem patří mezi spoluzakladatele slovenské operety. Byl i spoluzakladatelem divadla Nová scéna v Bratislavě.\n\nKdyž byl František malý, odjel jeho otec za prací do Ameriky a už se odtud nevrátil. Podruhé se jeho matka vdala za továrníka Krištofa z Budapešti. S manželem odjeli do Budapešti. Protože nevlastní otec neměl o Krištofa zájem, byl vychováván rodiči jeho matky – což byli Kotekovi ve Skalici. Spolu s Janko Blahem (ten se později stal známým slovenským operním pěvcem-tenoristou) zpívali ve skalickém církevním sboru. Když bylo Františkovi sedmnáct let zemřel mu v Budapešti nevlastní bratr. V Budapešti jej jeho nevlastní otec adoptoval a František začal používat jméno František Krištof Veselý.\n\nV Budapešti také začal jako sborista zpívat v Budapešťském operetním divadle. Zároveň se studiem na gymnáziu zde vystudoval v letech 1921-1923 státní hereckou. V roce 1930 začal vystupovat ve více městech – v Segedínu, Debrecínu, Rábě, Ceglédu, Miškovci a jiných. V Miškovci se seznámil se svojí manželkou Gizkou. Později získal místo v Královském divadle v Budapešti.\n\nV roce 1931 podepsal smlouvu s Slovenským národním divadlem do jeho operetního souboru. Zde kromě zpívání také režíroval operety (1931 až 1933, 1936–1938, 1940–1946). Kromě vystoupení v maďarských nebo slovenských divadlech také hostoval i v českých divadlech. Svojí první filmovou roli ztvárnil v roce 1936 ve filmu \"Uličnice\". Kromě hraní v tomto filmu také zpíval. Ve stejném roce nahrál i svojí první desku u firmy Ultraphon. V archivu Slovenského rozhlasu se nachází více jak dvěstěpadesát písní z jeho repertoáru.\n\nV období Slovenského státu nazpíval i několik desek pro německé firmy Telefunken a Polydor. Po 2. světové válce byl zatčen a nějakou dobu setrval v pracovním táboře v Novákách.\n\nStal se spoluzakladatelem divadla Nová scéna v Bratislavě, které bylo otevřeno 30. listopadu 1946 premiérou Shakespearovy komedie Zkrocení zlé ženy v režii Drahoše Želenského. Vedl zde soubor hudební komedie. V divadle Nová scéna působil mezi lety 1946 - 1964. Napsal vlastní knihu vzpomínek s názvem \"S úsmevom a veselo\", tato kniha doposud nebyla vydána.\n\n\n\n\n\n\n\n"}
{"id": "320300", "url": "https://cs.wikipedia.org/wiki?curid=320300", "title": "Izraelská vězeňská služba", "text": "Izraelská vězeňská služba\n\nIzraelská vězeňská služba (hebrejsky: שירות בתי הסוהר, \"Šerut Batej ha-Sohar\"; anglicky: \"Israel Prison Service, IPS\"), v Izraeli běžně známá pod hebrejským akronymem Šabas, je ozbrojený bezpečnostní sbor, který zajišťuje výkon vazby a výkon trestu odnětí svobody. Je podřízena Ministerstvu vnitřní bezpečnosti. Pracovníci vězeňské služby jsou trénováni v bojovém umění Krav Maga.\n\nŠabas se dělí do čtyř zón:\n\n"}
{"id": "320301", "url": "https://cs.wikipedia.org/wiki?curid=320301", "title": "Stránice", "text": "Stránice\n\nStránice jsou městská čtvrť západně od centra statutárního města Brna. Její katastrální území má rozlohu 0,93 km². Většina území pozdějších Stránic byla k Brnu připojena v roce 1850. Stránice jsou od 24. listopadu 1990 součástí samosprávné městské části Brno-střed. Žije zde přibližně 4800 obyvatel.\n\nVymezení Stránic se v podstatě kryje s územím Masarykovy čtvrti.\n\nCelé území Stránic, nacházející se na svazích Žlutého kopce a Kraví hory, je pokryto téměř výlučně kvalitní rodinnou a činžovní zástavbou s řadou vil, často obklopenou menšími zahradami. Hranice katastru Stránic je vymezena takto: východní hranici tvoří ulice Úvoz, poté se stáčí k severozápadu a vede ulicemi Údolní, náměstím Míru a Krondlovou, dále se stáčí jihozápadním směrem do Foustkovy ulice, pokračuje dál po okraji Wilsonova lesa, a pak se stáčí k jihovýchodu do Preslovy ulice, pokračuje dál k východu ulicemi Lipovou a Tvrdého.\n\nVětšina katastru čtvrti byla k Brnu připojena 6. července 1850 jako součást tehdejšího katastrálního území Křížová, zatímco západní okrajová část (patřící dříve ke katastrálnímu území Žabovřesky) 16. dubna 1919. Celé území čtvrti bylo až do 60. let 18. století bez jakékoliv zástavby. Novodobá stavební činnost zde započala až v 90. letech 19. století, před rokem 1918 zde začala vznikat úřednická čtvrť, později nazvaná Masarykova čtvrť. Až do rozsáhlých katastrálních úprav Brna, provedených v rámci reambulace, ve druhé polovině 60. let 20. století byly pozemky současných Stránic součástí obou výše zmíněných katastrálních území, přičemž v letech 1927 a 1939 zde došlo ke dvojí úpravě hranice mezi oběma katastry. Teprve při zmíněné reambulaci došlo k vytvoření nového katastrálního území Stránice, jehož název byl vybrán z čistě ideologických důvodů, neboť jméno Masarykova čtvrť bylo v té době ideologicky nepřijatelné.\n\n\n"}
{"id": "320302", "url": "https://cs.wikipedia.org/wiki?curid=320302", "title": "Květoslav Svoboda", "text": "Květoslav Svoboda\n\nKvětoslav Svoboda (* 25. srpna 1982 Znojmo, Československo) je bývalý český plavec, mnohonásobný mistr České republiky, dvojnásobný juniorský mistr Evropy, druhý na ME 2002 v krátkém bazénu na 200 metrů volný způsob a druhý na MS 2002 na 400 metrů volný způsob taktéž v krátkém bazénu.\n\nNa LOH 2004 v Aténách byl vlajkonošem české výpravy.\n\nPo neúspěšné kvalifikaci na LOH do Londýna ukončil svou aktivní kariéru.\n\nVe volbách do zastupitelstev obcí 2002 neúspěšně kandidoval jako nestraník z jedenáctého místa kandidátky Sdružení nezávislých do zastupitelstva Znojma. Neuspěl ani ve volbách 2006, kdy kandidoval jako nestraník za SNK-ED z pátého místa. Zastupitelem Znojma byl zvolen ve volbách 2010, kdy kandidoval jako nestraník ze třináctého místa za ODS a díky preferenčním hlasům se posunul na sedmé místo. Místo zastupitele se pokusil obhájit i ve volbách 2014, kdy kandidoval ze sedmého místa kandidátní listiny ODS. Strana ale získala ve městě pouze 3 mandáty a Svoboda se díky preferenčním hlasům stal prvním náhradníkem. Kvůli neuspokojivému výsledku strany ve volbách se v lednu 2015 vzdal členství. Po odstoupení bývalého starosty Petra Nezvedy se ale 27. května 2015 znovu stal zastupitelem.\n\nVe volbách do Poslanecké sněmovny v roce 2013 kandidoval z pátého místa kandidátky ODS v Jihomoravském kraji. Strana v kraji získala pouze dva mandáty a Svoboda se stal čtvrtým náhradníkem.\n"}
{"id": "320304", "url": "https://cs.wikipedia.org/wiki?curid=320304", "title": "Zahlé", "text": "Zahlé\n\nZahlé (též Zahlah, Zahle nebo Zahleh) (arabsky زحلة; ) je město v Libanonu ležící 45 km od hlavního města Bejrútu. Se svými 100 000 obyvateli je osmým největším libanonským městem. Zahlé je proslavené jako významné letovisko.\n\nZahlé bylo založeno asi před 300 lety. Na začátku 18. století bylo město rozděleno do tří oddělených částí s vlastním guvernérem. Mezi roky 1777 a 1860 bylo město třikrát vypáleno. V 19. století získalo Zahlé status nezávislého státu s vlastní vlajkou a hymnou.\n\nV roce 1885 postoupila železnice až k Zahlé. Díky tomu se zlepšil obchod a zvyšoval se blahobyt. Zahlé se stalo křižovatkou obchodu mezi Bejrútem a Damaškem a Mosúlem a Bagdádem. Zahlé je též místem zrodu Libanonské armády a hrálo důležitou roli v moderních politických dějinách země.\n\nV prosinci 1980 se vyhrotil spor mezi syrskými jednotkami v Libanonu a Libanonskými silami (LS), organizací spojující různé křesťanské milice působící v Libanonu. Syrská armáda obklíčila město s cílem zničit jednotky LS opevněné v Zahlé. V dubnu následujícího roku, po syrských neúspěšných pokusech město dobýt, zahájilo syrské dělostřelectvo ostřelování Zahlé. Později byly do bojů o Zahlé zapojeno též syrské letectvo.\n\nZatímco ve městě byl nedostatek potravin, pitné vody a lékařského materiálu, vyjednávali zástupci LS s velením syrských jednotek. Syrská podmínka ukončení obléhání, odchod jednotek LS ze Zahlé byla obránci odmítnuta. Velitel LS Bašír Džamáíl zároveň vyjednával s M. Beginem, izraelským premiérem o vojenské pomoci. Koncem dubna 1981 schválila izraelská vláda omezený letecký úder proti syrské armádě (přestože izraelské zpravodajské služby byly proti) a izraelská vojenská letadla následně sestřelila dva syrské transportní vrtulníky. Izraelský zásah do konfliktu využila Sýrie pro přísun dalších jednotek a vojenské techniky. Ostřelování Zahlé však neskončilo.\n\nK ukončení bojů došlo až koncem května 1981, kdy bylo dohodnuto, že příslušníci LS opustí Zahlé a správa nad ním bude předána libanonské vládě. To se stalo 1. července 1981. Během bitvy o Zahlé zemřelo 223 civilistů a 765 jich bylo zraněno.\n\nVýznamnou součástí Zahlé jsou kavárny a restaurace ležící na březích řeky Bardouni protékající městem. Dalším známým artiklem produkovaným v Zahlé jsou víno a arak z místních vinic. Každý rok v září je ve městě pořádán Festival vína. Místo je zároveň vyhlášené tradicí křesťanských festivalů a poutí.\n\n\n"}
{"id": "320309", "url": "https://cs.wikipedia.org/wiki?curid=320309", "title": "Sorbet", "text": "Sorbet\n\nSorbet je dezert, který se vyrábí smícháním ledu s cukrem nebo medem a rozdrceným ovocem (citrón, limeta, ananas, jahoda, malina, ostružina apod.), může být dochucen vínem nebo destilátem. Podává se v misce nebo poháru a jí se lžičkou. Podíl ovocné složky by měl činit minimálně 25 procent. \n\nSměs ledu nebo sněhu s ovocem byla známá už ve starověku, jejím vyznavačem byl například císař Nero. Název sorbet vychází z arabského slova \"šarba\" (شربة), označujícího osvěžující nápoj. Arabové v době nadvlády nad Sicílií vyráběli tuto lahůdku smícháním sněhu z Etny se šťávou místních citronů. \n\nSorbet se připravuje v řadě lokálních variant, jako je severoafrický \"agraz\", japonské \"kakigóri\", filipínské \"halo–halo\" nebo italská \"granita\", pojmenovaná podle své hrubě zrnité struktury. Sorbetu se podobá ledová tříšť, která je tekutá a pije se brčkem, nebo \"šerbet\", který obsahuje navíc mléko a tím se blíží zmrzlině. \n\n \n"}
{"id": "320313", "url": "https://cs.wikipedia.org/wiki?curid=320313", "title": "CAN", "text": "CAN\n\nCAN může označovat: \n\n"}
{"id": "320314", "url": "https://cs.wikipedia.org/wiki?curid=320314", "title": "Izraelská národní bezpečnostní rada", "text": "Izraelská národní bezpečnostní rada\n\nNárodní bezpečnostní rada (: המועצה לביטחון לאומי, \"ha-Mo'aca le-Bitachon le-Omi\", : \"Israeli National Security Council, NSC\") je stálý pracovní orgán izraelské vlády pro koordinaci problematiky bezpečnosti státu a přípravu návrhů opatření k jejímu zajišťování. Ustanovena byla v březnu 1999 za vlády premiéra Benjamina Netanjahua pro potřeby poučení se z jomkipurské války. Byla ustanovena vládním zákonem č. 4889 a slouží jako ústřední orgán odpovědný za koordinaci, integraci, analýzu a monitoring národní bezpečnosti. Od března 2011 stojí v jejím čele generál v záloze Ja'akov Amidror.\n\n\n"}
{"id": "320315", "url": "https://cs.wikipedia.org/wiki?curid=320315", "title": "Zeiseho sůl", "text": "Zeiseho sůl\n\nZeiseho sůl je chemická sloučenina názvu trichloro-(η-ethylen)platnatan(-2) draselný (K<nowiki>[</nowiki>PtCl(CH)]HO).\nNa atom centrálního kovu (platiny) jsou vázány ligandy vícestředovou haptickou vazbou. \n\nJe to organokovová sloučenina s patnácti valenčními elektrony a jedním nepárovým elektronem. S draselným kationtem vytváří komplex iontové povahy.\n\nDehydratací ethanolu vzniká ethylen, který reaguje s tetrachlorplatnatanem didraselným na produkt zeiseho soli. Platina má koordinační číslo rovno čtyřem, z čehož jsou tři Cl ligandy. Čtvrtým ligandem je ethylen, na který se platina váže haptickou vaznou η.\n"}
{"id": "320316", "url": "https://cs.wikipedia.org/wiki?curid=320316", "title": "Seznam písní Františka Krištofa Veselého", "text": "Seznam písní Františka Krištofa Veselého\n\nToto je seznam písňové tvorby, kterou nazpíval František Krištof Veselý.\n\npoz. * píseň - duet - (autor hudby/autor textu písně)\n\n(h:/t:) - doposud nezjištěný autor hudby nebo textu\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "320318", "url": "https://cs.wikipedia.org/wiki?curid=320318", "title": "Řád bílé orlice", "text": "Řád bílé orlice\n\nŘád bílé orlice (pol. \"Order Orła Białego\") je nejstarší a nejvyšší polské státní vyznamenání. Uděluje se vojákům i civilistům, za války i v době míru a nedělí se na třídy. Poprvé jej udělil August II. Silný roku 1713. Po trojím dělení Polska a jeho zániku roku 1795 byl řád načas zrušen. Po vytvoření polského království v rámci ruského impéria (tzv. Kongresovka) řád převzalo roku 1831 Rusko jako záslužný řád, udělovaný v jedné třídě (velkostuha, hvězda), tato verze je v češtině kvůli přidání ruského imperiálního orla k odznaku označována jako Řád bílého orla. Po znovuobnovení Polska po 1. světové válce byl řád roku 1921 znovu obnoven jako polské vyznamenání.\n\nKrál August II. Silný založil v roce 1705 medaili s vyobrazením polské orlice. V roce 1713 byla nahrazena řádem, který byl udělován polským dvořanům až do roku 1795, kdy bylo Polsko rozděleno a ztratilo politickou nezávislost. Po roce 1815 byl řád převzat carem Alexandrem I. a udělován pod jménem řád Bílého orla až do roku 1917 v rámci Ruského impéria. V Polsku byl řád obnoven v roce 1921 jako nejvyšší vyznamenání udělované obvykle hlavám spřátelených států.\n\nOdznakem řádu je zlatý maltézský kříž provedený v červeném smaltování ukončený kuličkami. Mezi rameny kříže jsou zlaté plameny Na kříži je umístěna bílá orlice s korunkou.\n\nHvězda řádu je zlatá osmicípá. Uprostřed ní je umístěn zlatý maltézský kříž s červeným smaltem, mezi jehož rameny jsou zlaté plameny. Na jednotlivých ramenech kříže je umístěn polský nápis \"Za ojczyznę i narod\" (Za vlast a národ). Ve středu kříže je bílý medailon se zlatými iniciálami RP (Rzeczpospolita Polska).\n\nBarva stuhy je světlemodrá.\n\n"}
{"id": "320322", "url": "https://cs.wikipedia.org/wiki?curid=320322", "title": "František Doucha", "text": "František Doucha\n\nPáter František Doucha (31. srpna 1810 Praha-Malá Strana – 3. listopadu 1884 Praha) byl český katolický kněz, spisovatel, překladatel a bibliograf. Spolu s Karlem Aloisem Vinařickým bývá označován za zakladatele české literatury pro děti.\n\nPřekládal ze 14 jazyků (knižně mj. výbor z \"Božské komedie\" a devět Shakespearových dramat), ale jeho překlady, dříve vysoko hodnoceny, byly dnes většinou nahrazeny překlady zdařilejšími. Jeho význam je časový a tkví především ve tvorbě pro děti (vydal přes 80 děl pro mládež), která měla především výchovnou (didaktickou, katechetickou) funkci. Z dnešního pohledu se jeho převážně mravokárné verše pro děti jeví jako vyhraněně didakticky schematizované. Podle některých názorů byla mravokárná schematičnost poezie 19. století v jeho tvorbě přivedena k dokonalosti, podle jiných nejsou jeho verše tak schematické ani ve formě, ani v obsahu jako díla jeho předchůdců, mj. proto, že bere v potaz i psychologii dítěte. Dále sbíral lidové písně, podílel se na Jungmannově a Kottově slovníku, byl uznávaným znalcem lužické srbštiny a lužickosrbské literatury.\n\n\n\n\n\n"}
{"id": "320323", "url": "https://cs.wikipedia.org/wiki?curid=320323", "title": "Philip Habib", "text": "Philip Habib\n\nPhilip Charles Habib (25. února 1920, Brooklyn, New York – 25. května 1992, Puligny-Montrachet, Francie) byl prominentní americký diplomat působící ve Vietnamu, Severní Koreji a na Středním východě.\n\nNarodil se v rodině libanonských maronitských křesťanů. Vystudoval Univerzitu v Idaho, kde promoval v roce 1942. Poté nastoupil do armády. Službu ukončil v roce 1946 v hodnosti kapitána. Po odchodu do civilu dále studoval zemědělskou ekonomii v Berkley, kde promoval v roce 1952. Tam byl také přijat na ministerstvo zahraničních věcí USA.\n\nSvou diplomatickou kariéru zahájil již v roce 1949. V diplomatických službách pobýval v Kanadě, na Novém Zélandu, v Severní Koreji (dvakrát) a v Jižním Vietnamu. V letech 1967 - 1969 pracoval na americkém ministerstvu zahraničních věcí ve funkci zástupce náměstka ministra zahraničí pro orientální Asii a pacifické záležitosti a byl též členem delegace na vietnamských mírových rozhovorech v roce 1968.\n\nV letech 1971 - 1974 zastával post velvyslance v Severní Koreji, dále v letech 1974 - 1976 působil na místě asistenta ministra zahraničí pro orientální Asii a pacifické záležitosti. V letech 1976 - 1978 pracoval jako státní podsekretář pro politické záležitosti, přičemž byl hlavním americkým vyjednavačem při jednáních o mírové smlouvě mezi Izraelem a Egyptem v Camp Davidu.\n\nDiplomatickou službu Habib opustil po druhém infarktu. V roce 1978 začal vyučovat na Standfodské univerzitě, ale již v roce 1979 byl znovu povolán do služby jako zvláštní poradce. V roce 1981 byl jmenován zvláštním vyslancem prezidenta Reagana majícím za úkol ukončit boje v Libanonu. Habibovi se podařilo vyjednat příměří trvající tak dlouho, aby odvrátilo zkázu pro obležený Bejrút. V roce 1982 byl Habib za své úsilí oceněn Prezidentskou medailí svobody, nejvyšší oficiální poctou, které se americkému občanovi může dostat.\n\nV roce 1986 byl Reaganem vyslán na Filipíny, aby přesvědčil prezidenta Ferdinanda Marcose o podání demise. Ten samý rok jmenoval Reagan Habiba zvláštním vyslancem ve Střední Americe s úkolem vyřešit konflikt v Nikaragui. O pět měsíců později Habib svou funkci opustil.\n\nZemřel v roce 1992 na srdeční infarkt během dovolené v Puligny Montrachet ve Francii.\n\nV roce 2002 vydal John Boykin Habibův životopis pod názvem \"Cursed is the Peacemaker\". Kniha se velkou měrou zabývá Habibovou rolí zprostředkovatele během První libanonské války v roce 1982.\n\nV roce 2006 se Habibova tvář objevila na americké poštovní známce, jedné ze série věnované čtyřem prominentním diplomatům.\n\nHabibovi věnoval svou píseň \"Envoy\" Waren Zevon na svém albu z roku 1982.\n\nBěhem svého působení na postu velvyslance v Severní Koreji byl Habib hlavní hybnou silou stavby nového velvyslanectví. Později byla tato budova pojmenována \"Habib House\" na jeho počest.\n\n"}
{"id": "320326", "url": "https://cs.wikipedia.org/wiki?curid=320326", "title": "Vrutice (rozcestník)", "text": "Vrutice (rozcestník)\n\nNázev Vrutice nese více objektů:\n"}
{"id": "320328", "url": "https://cs.wikipedia.org/wiki?curid=320328", "title": "Pohořany", "text": "Pohořany\n\nNázev Pohořany má více sídel:\n"}
{"id": "320329", "url": "https://cs.wikipedia.org/wiki?curid=320329", "title": "Seznam obcí v departementu Indre", "text": "Seznam obcí v departementu Indre\n\nToto je seznam obcí v departementu Indre ve Francii, jichž je celkem 247:\n"}
{"id": "320330", "url": "https://cs.wikipedia.org/wiki?curid=320330", "title": "Cechy v Ankh-Morporku", "text": "Cechy v Ankh-Morporku\n\nCechy v Ankh-Morporku jsou důležitou součástí knih anglického spisovatele Terryho Pratchetta. Jejich členové hrají menší či významnější role v mnoha dílech Pratchettovy série \"Úžasná Zeměplocha\".\n\nCechů je v rychle rostoucím Ankh-Morporku nepřeberné množství. Rozrostly se především za panování lorda Skřipce Sebevraždy, tedy ještě před tím, než se zbláznil. Největší rozkvět však městské cechy zažily teprve za vlády patricije Havelocka Vetinariho. Jeho vládu cechy podporovaly a byly s ní dokonce spokojeny. Mezi nejznámější a nejmocnější městské cechy se řadí cechy vrahů, zlodějů, žebráků, šašků a kašparů nebo švadlen a šiček.\n\nCech alchymistů (v originále \"Alchemists' Guild\") sdružoval ankh-morporkské vědce a alchymisty. Budova Cechu alchymistů se většinou nacházela naproti budově Cechu hráčů. Sídlo cechu, pokud právě stálo, bylo často obklopeno výpary či kouřem pocházejících z neustále prováděných pokusů. Prezidentem cechu byl Thomas Silverfish. V knize \"Pohyblivé obrázky\" objevili členové tohoto cechu prostřednictvím pohyblivých obrázků tajemství kinematografie. Před svým vstupem do městské hlídy byla členem cechu alchymistů i trpaslice Pleskot Řiťka.\n\nCech balzamovačů (v originále \"Embalmers' Guild\") byl zmíněn v knize \"Pyramidy\". Absolventi cechovní školy byli velmi ctěni především v království Mžilibaba.\n\nCech bojovníků s ohněm (v originále \"Firefighters' Guild\") se specializoval na ochranu domů ve městě před vypuknutím požáru. Stačilo pouze zaplatit cechu určitou částku. Patricij Vetinari však cech záhy postavil mimo zákon, neboť jeho členové začali vydírat měšťany, kterým v případě nezaplacení cechovního poplatku hrozili žhářstvím.\n\nCech instalatérů a žumponorů (v originále \"Guild of Plumbers and Dunnikin Divers\") byl v Ankh-Morporku, nejšpinavějším městě Zeměplochy, velmi užitečný. Budova cechu, jež byl zmiňován v knize \"Pyramidy\", stála na ulici Alchymistů mezi sídlem Cechu zlodějů a budovou Cechu alchymistů.\n\nCech hráčů (v originále \"Gamblers' Guild\") reguloval městské podvádění. Budova cechu se většinou nacházela na ulici Alchymistů naproti budově Cechu alchymistů, což však neplatilo vždy, neboť sídlo jejich sousedů pravidelně explodovalo. V knize \"Nohy z jílu\" je zmiňován předseda cechu, Doc Pseudopolis.\n\nCech hudebníků (v originále \"Musicians' Guild\") reguloval městskou hudbu. Vystupoval především v knize \"Těžké melodično\", kde členové cechu s nelibostí nesli úspěch nelicencované skupiny Howling Rock.\n\nCech kupců a obchodníků (v originále \"Merchants' and Traders' Guild\") byl v Ankh-Morporku založen krátce po příjezdu prvního zeměplošského turisty Dvoukvítka. Vicecechmistrem a zástupcem cechu pro turismus se stal Rerpf, vlastník hospody U sténajícího talíře nacházející se u Mosazného mostu. Budova cechu kupců a obchodníků stála na Pekařské ulici vedle sídla Cechu pekařů.\n\nCech lovců krys (v originále \"Rat-Catchers' Guild\") ve městě dohlížel na nezbytnou deratizaci a následný prodej mrtvých krys trpaslíkům, mezi kterými tito hlodavci platili za velkou lahůdku. Cech byl zmíněn v knize \"Nohy z jílu\", když seržant Tračník a Noby Nóblhóch zpovídali nezávislého lovce krys Pošuka Lulu Arthura.\n\nCech pekařů (v originále \"Bakers' Guild\") byl zmíněn v knihách \"Muži ve zbrani\" a \"Nohy z jílu\". Představeným cechu byl Rudolf Korbílek, na jehož erbu pracoval Dračí král heroldů. Budova cechu pekařů stávala vedle sídla Cechu obchodníků na Pekařské ulici.\n\nCech psů (v originále \"Dog Guild\") představuje jediný městský cech provozovaný zvířaty. Hlavou tohoto cechu byl pes známý jako Velký Fido. Cech se staral o práva na zbytky, místa na slunění, noční povinnosti štěkat, rozmnožovací práva či o vytí na měsíc. Zázračný pes Gaspoda se chlubil, že nebyl členem tohoto cechu.\n\nCech policistů (v originále \"Guild of Watchmen\") se ve městě krátce objevil v průběhu děje popsaného v knize \"Pátý elefant\". Byl založen muži z Městské hlídky za nepřítomnosti sira Elánia, který odjel do Überwaldu. V čele cechu, který stávkoval proti manýrům zastupujícího kapitána Freda Tračník, stál Noby Nóblhóch.\n\nCech právníků a advokátů (v originále \"Lawyers' Guild\") byl zmíněn v knize \"Nohy z jílu\", kde jako hlava cechu vystupoval zombie, pan Kosopád.\n\nCech řezníků a uzenář (v originále \"Butchers' Guild\") byl zmíněn v knihách \"Muži ve zbrani\" a \"Nohy z jílu\". Prezidentem cechu byl Gerhart Fuseklar, na jehož erbu pracoval Dračí král heroldů. Ve Fuseklárových jatkách pracoval i golem Dorfl, kterého z této služby za jeden tolar vykoupil kapitán Karotka. Budova cechu řezníků stávala na ulici Alchymistů mezi budovou Cechu balzamovačů a pozemky patricijova paláce.\n\nCech vrahů (v originále \"Assassins' Guild\") byl jedním z nejmocnějších a nejvznešenějších městských cechů. Bylo známo, že cechovní škola představovala nejlepší místo pro ty, jejichž sociální postavení bylo lepší než jejich inteligence. Školou cechu vrahů, která svým absolventům zaručovala nejlepší universální vzdělání, prošel mimo jiné i pozdější patricij města Havelock Vetinari či mžilibabský král Těpic. Členové cechu bývali tradičně oblečeni v šatech černé barvy, pohybovali se zcela tiše a dokázali dokonale používat nejrůznější vražedné zbraně. Cech vrahů v Ankh-Morporku zodpovídal za vraždy, tak, že stanovoval cenu, za kterou lze zakoupit konkrétní inhumaci. Kupříkladu cena za hlavu lorda Vetinariho byla cechem stanovena na milion ankh-morporských tolarů. Vzdušná a prostorná budova cechu stála ve Filigránské ulici vedle budovy Cechu šašků a kašparů nedaleko Patricijova paláce. Mottem cechu bylo \"Nil Mortifii sine Lvcre\", tedy \"žádné zabíjení bez placení\".\n\nPředstavený cechu, doktor Kruxminor je jednou z postav objevujících se v knize \"Muži ve zbrani\". Kruxminor byl po souboji s velitelem Noční hlídky Samuelem Elániem usmrcen kapitánem Karotkou Rudykopalssonem. Kruxminorovým nástupcem se po jeho smrti stal jeho zástupce, lord Odkraglli. Lord Odkragli pak v následujících dílech přijal vícero kontraktů na eliminace významných postav Zeměplochy, kupříkladu Otce prasátek, členy hudební skupiny Howling Rock či velitele městské hlídky Samuela Elánia.\n\nCech šašků a kašparů (v originále \"Fools' Guild\") patřil mezi nejvlivnější a nejbohatší ankh-morporské cechy, ačkoliv nebyl nikterak starý. Cech je Pratchettem popsán v knize \"Muži ve zbrani\", kde se Hlídka v rámci svého případu zabývala i vraždou klauna Ferdinanda. V knize vystupuje představený cechu, doktor Bělobrad. Pochmurná budova cechu šašků a kašparů sousedila s pozemky Cechu vrahů. Hymnou cechu byla píseň \"Pochod idiotů\".\n\nCech švadlen a šiček (v originále \"Seamstresses' Guild\") sdružoval převážně mladé dámy využívající k obživě svá vlastní těla. Jedná se o jeden z nejstarších městských cechů, v jehož čele stála Růžena Dlaňová, která byla jednou z nejstarších cechovních představených.\n\nCech zlodějů (v originále \"Thieves' guild\") působil v Ankh-Morporku velmi dlouho pouze ilegálně. Teprve za vlády patricije Vetinariho směl cech vystoupit ze stínů temných stínovských uliček. Legalizace zločinu představoval jeden z prvních reformních kroků Havelocka Vetinariho coby nového vládce města. Cech zlodějů, lupičů a spojených řemesel se pak stal jedním z vlivných ankh-morporských cechů, který kontroloval především nižší městskou kriminalitu. Za určitý poplatek cech bránil obyvatele města před nelicencovanými zločinci. Budova cechu stávala na okraji ulice Alchymistů a sousedila se sídlem Cechu instalatérů a Mosazným mostem.\n\nV knize \"Stráže Stráže!\" vystupoval jako prezident cechu Urdo von Fuj, kterého po svém příchodu do Ankh-Morporku zatknul nový člen Noční hlídky, Karotka Rudykopalsson. V knize \"Nohy z jílu\" byl představeným cechu pan Flanelnoha.\n\nCech žebráků (v originále \"Beggars' Guild\") byl nejstarším a nejbohatším městským cechem. Cech zodpovídal za vybírání poplatků a kontrolu žebráků, kterých bylo ve městě velké množství. Hlava tohoto cechu byla mezi žebráky tradičně oslovována jako král či královna. Představená cechu v knihách \"Muži ve zbrani\" a \"Nohy z jílu\" byla známa jako královna Molly.\n\n\n \n"}
{"id": "320337", "url": "https://cs.wikipedia.org/wiki?curid=320337", "title": "Blood on the Dance Floor: HIStory in the Mix", "text": "Blood on the Dance Floor: HIStory in the Mix\n\nBlood on the Dance Floor: HIStory in the Mix je remixové album zpěváka Michaela Jacksona vydané 11. května 1997. Na albu je 8 remixů z předchozích alb \"HIStory – Past, Present and Future, Book I\" a 5 nových skladeb (\"Blood on the Dance Floor\", \"Morphine\", \"Superfly Sister\", \"Ghosts\" a \"Is It Scary\").Také vznikl 40 minutový filmový videoklip Michael Jackson's Ghosts. Album bylo výrazně úspěšnější ve Velké Británii než v USA.\n\nBlood On The Dance Floor se v červenci 1997 prodalo 250 000 kopií ve Velké Británii a 445 000 kopií v Německu.Album také dosáhlo čísla jedna ve Francii, Belgii, Španělsku a na Novém Zélandu. Od svého vydání se alba prodalo odhadem šest milionu kopií, což je nejvíce v prodeji remixových alb na světě.\n\n\"Blood on the Dance Floor\"\n\"Is It Scary?\"\n\"HIStory / Ghosts\"\n"}
{"id": "320339", "url": "https://cs.wikipedia.org/wiki?curid=320339", "title": "Invincible (album)", "text": "Invincible (album)\n\nInvincible je album zpěváka Michaela Jacksona vydané 30. října 2001. Jedná se o první řadové album po čtyřech letech, které uběhly od vydání předešlého alba (1997). Podobně jako u Jacksonova předešlého materiálu jsou hlavnímy tématy láska, romance, izolace, kritika médii a sociální problémy. Desky Invincible se prodalo celosvětově 13 milionů kopií.\n\nS nahráváním alba Invincible začal Jackson už v roce 1997 a dokončil ho až osm týdnů před jeho vydáním v říjnu roku 2001.\n\nNahrávání alba vyšlo na neuvěřitelných 30 milionů dolarů. Přípočítáme-li k tomu dalších 25 milionů dolarů za propagaci, je Invincible nejdražším albem v historii hudby. Album mělo mimo jiné pět variant přebalu: bílý, žlutý, červený, modrý a zelený.\n\nAlbum \"Invincible\" je věnováno patnáctiletému chlapci jménem Benjamin <nowiki>\"</nowiki>Benny<nowiki>\"</nowiki> Hermansen, který byl v Oslu v Lednu 2001 ubodán partou neonacistů k smrti. Důvod věnování byl ten, že jiný mladík z Osla, Omet Bhatti, Jacksonův kamarád, byl Hermansenův dobrý přítel. Na obalu alba je napsáno: Michael Jackson dává zvláštní poděkování: <nowiki>\"</nowiki>Toto album je věnováno Benjaminovi <nowiki>\"</nowiki>Bennymu<nowiki>\"</nowiki> Hermansenovi. Měli by jsme si i nadále pamatovat, že by jsme neměli soudit lidi podle barvy pleti, ale podle charakteru. Benjamine... máme tě rádi... snad odpočíváš v pokoji.<nowiki>\"</nowiki> Album \"Invincible\" je věnováno také Nicholette Sottile a jeho rodičům Katherine a Josephovi Jacksonovým.\n\nJackson začal nahrávat nový materiál v Říjnu 1997 aby jen osm týdnů před datem vydání skončil, a to s písní \"You Are My Life\".\n\nJedná se tedy o nejrozsáhlejší nahrávání v Jacksonově kariéře. Jackson chtěl alespoň do jedné písně na albu přidat Rap. Poznamenal však, že nechce žádného známeho rapera. Jacksonův tiskový mluvčí navrhl rapera z New Jersey jménem Fats.\n\nPotom, co Jackson slyšel finální verzi této jedné písně, domluvili se společně s Fats na natočení i druhé písně. Z této spolupráce nakonec vzešly hity \"Invincible\" a \"Heartbreaker\". Na písních z alba Invincible se podílel například Teddy Riley, Rodney Jerkins nebo Robert Kelly. Řádově se jedná o třetí spolupráci mezi Jacksonem a Kellym. Předchozí dvě byly na albech Dangerous a . \"Invincible\" je Jacksonovo desáté a zároveň poslední studiové album které bylo nahráno a vydáno.\n\n\"Invincible\" je také nejdražší album, které bylo kdy vydáno.\n\nInvincible je složeno z R&B, Hip hopu, Dance-popu a Urban písní. Plná délka alba je 77 minut a 10 sekund a obsahuje šestnáct písní - patnáct z nich napsal (nebo se podílel na napsání) Jackson. \"Invincible\" začíná s písní \"Unbreakable\", jejíž poslední linka v první sloce zní <nowiki>\"</nowiki>Přesto všechno, čím jsem si prošel, jsem stále tady.<nowiki>\"</nowiki>\n\nPři rozhovoru pro časopis Vibe v roce 2002 okomentoval Jackson svou inspiraci pro napsání \"Speechless\" takto:\n\n<nowiki>\"</nowiki>Budete překvapeni. Byl jsme s těmi dětmi v Německu a měli jsme velkou bitvu balónky naplněnými vodou - myslím to vážně. A po tom boji jsem byl tak šťastný, že jsem běžel nahoru do horního patra jejich domu a napsal \"Speechless\". Zábava mě inspirovala. Nerad to říkám, protože je to romantická písnička. Ale byl to ten boj, co jsem dělal.\n\nByl jsem šťastný a napsal jsem to přesně tak, jak je to na albu. Citíl jsem, že by to mohlo být dostatečně dobré pro album. Z blaženosti se stalo kouzlo, úžas a tvořivost.<nowiki>\"</nowiki>\n\n\"Privacy\", odraz Jacksonových reálných zkušeností, je o invazích médií a o nepřesnostech bulvárů. V \"Unbreakable\" zpívá Jackson o své nezničitelnosti. \"The Lost Children\" je o ohrožených dětech. V písni \"Whattever Happens\" je Jackson v roli třetí osoby a zpívá: <nowiki>\"</nowiki>Cokoliv se stane, neopouštěj mne.<nowiki>\"</nowiki> Invincible obsahuje čtyři balady: \"You Are My Life, Heaven Can Wait, Don't Walk Away\" a \"Cry\". \"Cry\" nese stejně jako \"Man In The Mirror\" (Bad, 1987) poselství o uzdravování světa .\"You Are My Life\" je o Jacksonových (v té době) dvou dětech (Prince a Paris). V písni se zpívá: \"You are the sun, you make me shine, more like the stars.<nowiki>\"</nowiki> - <nowiki>\"</nowiki>Vy jste slunce, díky vám zářím, více než hvězdy.<nowiki>\"</nowiki>\n\nSoučástí propagace alba Invincible byl také dvojkoncert v aréně Madison Square Garden v New York City oslavující 30 let Jacksonovy profesionální sólové kariéra a 30 let od vydání jeho prvního sólového alba \"Go to Be There (1972)\". První koncert se konal v pátek 7. září, ten druhý potom 10. září 2001, tedy jen pár hodin před osudným útokem na věže světového obchodního centra. Na koncertě Jacksonovi hostovali známé osobnosti jako například Whitney Houston, Britney Spears, Usher, Elizabeth Taylorová nebo Yoko Ono. Po dvaceti letech vystoupili pospolu také The Jacksons. Na samém závěru show vystoupil také sám Jackson, zazpíval písně \"The Way You Make Me Feel\" (společně s Britney Spears), \"Billie Jean\", \"Black or White\", \"Beat It\" a nakonec singl z alba \"Invincible\", \"You Rock My World\". Zajímavostí je, že lístky na tuto show byly a stále jsou nejdražšímy lístky na koncert v historii Popu. Nejdražší sedadla stála až 10 000 dolarů (cca 250 000 Kč) a obsahovala i večeři s Jacksonem a podepsaný plakát. Oba koncerty byly beznadějně vyprodané během pěti hodin.\n\nAlbum\n"}
{"id": "320340", "url": "https://cs.wikipedia.org/wiki?curid=320340", "title": "St Albans", "text": "St Albans\n\nSt Albans je městem a administrativním centrem distriktu \"St Albans\" na jihu anglického hrabství Hertfordshire asi 35 km na sever od centra Londýna.\n\nOblast St Albans byla osídlena již Kelty, jejichž osada se nacházela na \"Prae Hill\" asi dva kilometry na západ od současného města. Římané zde vybudovali město nazývané \"Verulamium\", druhé největší město té doby po Londýně. To se nacházelo v údolí řeky Ver o něco blíže současnému městu než keltská osada.\n\nStředověké město vyrostlo na východní straně návrší v okolí benediktýnského kláštera. Podle pověsti bylo založeno v místě, kde byl, před rokem 324, popraven první britský křesťanský mučedník svatý Alban. V určitém období byl klášter centrem nejdůležitějšího anglického opatství a zde také vznikl jeden z prvních konceptů Magny Charty. Chrám opatství se stal roku 1553, po odkupu obyvateli města, farním kostelem dříve než bylo opatství roku 1559 zrušeno. Katedrálou byl ustanoven roku 1877 kdy St Albans obdrželo status města. \"St Albans School\", sousedící s opatstvím, byla založena roku 948 a je jedinou školou s anglickým vyučovacím jazykem, na které studoval papež (Hadrián IV.).\n\nRůst města byl na počátku 20. století dosti pomalý a byl dán rázem města, jako vesnického tržního centra, poutního místa a první zastávky nočních dálkových autobusů z a do Londýna, což se mimo jiné odrazilo ve velkém počtu hospod, z nichž některé pocházejí z doby Tudorovců. V meziválečném období zde docházelo k rozvoji elektronického odvětví. Po druhé světové válce St Albans expandoval velkou rychlostí způsobenou hledáním místa pro bydlení obyvatel Velkého Londýna.\n\nDistrikt St Albans (který zahrnuje i \"Harpenden\") se vyznačuje cenami nemovitostí (328 liber) výrazně převyšujícími národní průměr (asi 200 liber). Podle Národní stavební asociace je město nejdražším obytným územím po centru Londýna, což je způsobeno i dobrou dostupností vlakem z Londýna.\n\nEkonomický potenciál města vytváří kanceláře, malé společnosti, maloobchody a společnosti zaměřené na turistický ruch.\n\nSt Albans se nachází poblíž křižovatky silnice \"A5183\" a \"A1081\". Dálnice \"M25\" prochází východo západním směrem na jih od města, a dálnice \"M1\" a \"A1\" procházející v blízkosti St Albans poskytují snadné spojení z hlavní městem.\n\nVe městě se nachází dvě železniční stanice. \"City Station\" se nachází nedaleko centra města a je součástí železniční sítě \"Thameslink\" a spojuje město s Bedfordem, Lutonem, letištěm Luton, Londýnem, Suttonem, Wimbledonem, letištěm Gatwick a Brightonem. Druhou železniční stanicí je \"Abbey Station\" asi jeden kilometr na jih od centra St Albans. Cesta z města na letiště Heathrow trvá si 40 minut.\n\n\n"}
{"id": "320342", "url": "https://cs.wikipedia.org/wiki?curid=320342", "title": "Sunderland", "text": "Sunderland\n\nSunderland je město v anglickém hrabství Tyne a Wear. Je významným přístavem pro obchodování s uhlím a solí.\n\nI když se předpokládá, že oblast v okolí řeky Wear byla osídlena kmenem \"Brigantinů\" ještě před příchodem Římanů, první doložené osídlení pochází z roku 674. Tehdy benediktýnský biskup na půdě na severním břehu řeky věnované králem Ecgfrithem založil klášter. Tato oblast je označována jako \"Monkwearmouth\". V roce 686 se klášter stal střediskem anglosaského jazyka a obsahoval knihovnu s asi 300 svazky.\n\nAmiatinský kodex, latinský překlad Bible, byl vytvořen v tomto klášteru a za jeho autora je pokládán Beda Venerabilis, který se narodil roku 673 ve Wearmouthu. V době svého působení v tomto klášteru dokončil roku 731 i \"Historia ecclesiastica gentis Anglorum\", dějiny církve v Anglii. Ke konci 8. století začali pobřeží napadat Vikingové a v polovině 9. století byl klášter zrušen.\n\nPůda na jižním břehu řeky byla roku 930 králem Athelstanem věnovaná biskupovi z Durhamu. Toto území bývá označováno jako \"Bishopwearmouth\". V roce 1100 se zde nacházela malá rybářská vesnice nazývaná \"Soender-land\" (později se z tohoto pojmenování vyvinul název celého města Sunderland).\n\nOd roku 1346 začal Thomas Menville v Sunderlandu stavět lodě i když bylo město malým a nevýznamným přístavem. Roku 1589 se začala v Sunderlandu vyrábět sůl. Pro odpaření mořské vody při výrobě soli bylo zapotřebí uhlí a tak v okolí města byly zakládány těžební společnosti. Pro výrobu soli bylo používáno pouze nekvalitní uhlí. To kvalitní bylo vyváženo po moři. Tak Sunderland začal konkurovat sousednímu Newcastlu.\n\nPřed občanskou válkou udělil král Karel I. práva na těžbu uhlí ve východní Anglii Newcastlu. To mělo velký vliv na Sunderland, kde se obchod s uhlím rozvíjel. Tato skutečnost vyvolala nelibost vůči Newcastlu a monarchii. Od počátku občanské války stál převážně protestantský Sunderland na straně parlamentaristů, v opozici proti katolickému Newcastlu. Blokáda řeky Tyne parlamentaristy působila vážné problémy Newcastlu a jeho obchodu s uhlím čehož využívali obchodníci ze Sunderlandu.\n\nTři původní osady Wearmouthu (Bishopwearmouth, Monkwearmouth a Sunderland) se začaly spojovat a to hlavně vlivem úspěšného rozvoje přístavu v Sunderlandu, výroby soli a stavby lodí na březích řeky Wear.\n\nSunderland, v té době důležitý obchodní přístav, byl postižen v roce 1831 epidemií cholery. Na město byla uvalena karanténa a přístav byl blokován. V prosinci téhož roku se nákaza rozšířila do Gatesheadu a poté se rozšířila do celé země a její obětí se stalo asi 32 000 lidí.\n\nRoku 1796 byl postaven Wearmouthský železný most. Byl druhým, železným mostem a v době dokončení byl největším jednoobloukovým mostem na světě. V oblasti proti proudu řeky byl roku 1910 postaven další most královny Alexandry.\n\nV průběhu druhé světové války byl Sunderlnad jedním z měst nejvíce zasažených bombardováním. V poválečném období byly poškozené oblasti zastavěné nevzhlednými betonovými stavbami. Nicméně mnoho zajímavých starobylých staveb bylo zachráněno. Například církevní stavby Kostel svaté trojice, postavený roku 1719, kostel Svatého Michala, Monkwearmouth jehož některé části pocházejí z roku 674.\n\nPoté co došlo k úpadku těžkého strojírenství, rozvíjely se ve městě jiná odvětví, například elektronika a chemická výroba. Některé z těchto společností vybudovaly své výrobní závody v oblasti \"Washington\", která má vyhovující prostory pro výstavbu účelových staveb. Od roku 1990 dochází k obnově prostorů na březích řeky Wear, kde se dříve stavěly lodě. Dochází zde k výstavbě bytových jednotek, obchodních center a kancelářských komplexů.\n\nVětšina města se nachází na planině podél nízkého pásu pahorků táhnoucích se podél pobřeží. Průměrná výška této planiny je asi 80m nad mořem. Sunderland je rozdělen řekou Wear, která protéká středem města. Jedinými dvěma mosty pro automobilovou dopravu spojující sever a jih města jsou most královny Alexandry u \"Pallionu\" a Wearmouthský most bezprostředně na sever od centra města.\n\nVětšina předměstí je situována naproti západní části centra města. Asi 70% procent obyvatel bydlí na jižní straně řeky a ostatních 30% na severní straně. Obdobně jako ostatní města na východním pobřeží i v okolí Sunderlandu se vyskytují mlhy způsobené vlhkostí proudící od moře.\n\nSunderland je na 26 příčce v pořadí dle velikosti v Anglii. Podle výsledků sčítání obyvatel z roku 2001 je 98% obyvatel bělochů, 1% asiatů a ostatní bez rozlišení. Rozdělení dle náboženského vyznání bylo následující – 81,5% křesťanů, 9,6% bez vyznání, 0,7% muslimů a 7,6% nechtělo tento údaj uvést. Židovská komunita se ve městě téměř nevyskytuje (takto se označilo jen 114 obyvatel). Ačkoli se od roku 1790 vytvářelo společenství Židů (především obchodníků) od poloviny 20. století se Židé stěhovali do jiných anglických měst z rozsáhlejší židovskou komunitou.\n\nV Sunderlandu se stavěly lodě od roku 1346 a byl označován jako \"město s nejrozsáhlejší stavbou lodí na světě\". Sunderlandský přístav byl v polovině 19. století významně rozšířen vybudováním Hudsonových doků. V letech 1939 až 1945 se zde vyrobilo 245 obchodních lodí s výtlakem 1,5 miliónů tun, což představovalo čtvrtinu produkce lodí tohoto typu Velké Británie. Zámořská konkurence způsobila pokles zakázek, až do stavu kdy byl roku 1988 uzavřen poslední dok.\n\nSunderland, jako část Durhamské uhelné pánve, má dlouhodobou hornickou tradici. Na vrcholu rozvoje tohoto odvětví v roce 1923 bylo v Durhamu asi 170 000 horníků. Pokles těžby po druhé světové válce přinesl postupné uzavírání dolů a velký nárůst nezaměstnanosti. Poslední místní důl byl uzavřen roku 1994. Tradice výroby skla ve městě trvá asi 1 500 let. Podobně jako u hornictví působí konkurence výrazný pokles výroby v tomto odvětví a například \"Corning Glass Works\", vyrábějící sklo asi 120 let byla uzavřena v polovině roku 2007. Podobný osud potkal i \"Vaux Breweries\", pivovar produkující pivo od roku 1880 a po 110 let největší zaměstnavatel ve městě, byl po konsolidaci pivovarů v roce 1990 uzavřen.\n\nPo ekonomickém poklesu v 80. letech 19. století se ekonomika pomalu zotavovala a výsledkem byla výstavba továrny na montáž automobilů společnosti Nissan a rozvoj společností orientovaných na poskytování služeb což vytvořilo mnoho nových pracovních míst. Sunderland byl v letech 2004 a 2005 v první desítce měst v používání informačních technologií.\n\nSunderland se stal municipálním obvodem hrabství Durham roku 1835. Po správní reformě z roku 1888 se stal Sunderland statutárním městem nezávislým na hrabství. Od roku 1974, kdy byla tato forma správy zrušena, se město a některé okolní obvody staly metropolitním distriktem v rámci hrabství Tyne a Wear. Distriktu byl roku 1992 u příležitosti 40. výročí vlády Alžběty II. udělen status města.\n\nSunderlandská železniční stanice byla otevřena v listopadu 1965 pro podporu účastníků a návštěvníků světového fotbalového šampionátu v roce 1966. Vlakovou dopravu zajišťuje společnost \"Northern Rail\" mezi Newcastle a Middlesbrough. Od roku 2002 byla rozšířena trasa metra Tyne a Wear i do Sunderlandu. Trasa metra končí u \"South Hylton\", když předtím zastavuje na železniční stanici a autobusovém stanovišti. Spoje jsou dost časté a pokračují směrem přes Newcastle upon Tyne a na letiště Newcastle.\n\nOblastí Sunderlandu neprochází žádná dálnice. Nejrušnější silnicí je \"A19\", která prochází ze severu na jih podél západního okraje města a překonává řeku Wear u Hyltonu. Na ulici \"Park Lane\" byl 22. května 1999 otevřeno autobusové nádraží, které je s 750 000 cestujícími odbavenými ročně, nejrušnějším autobusovým stanovištěm Velké Británie po londýnském Victoria Coach Station. V roce 2002 byla pod úrovní stanoviště vybudována stanice metra.\n\n\"Northern Gallery for Contemporary Art\" na \"Fawcett Street\" a \"Sunderland Museum and Winter Gardens\" vystavují kolekce děl současných i etablovaných umělců. \"National Glass Centre\" na \"Liberty Way\" obsahuje mimo jiné sbírku skleněných soch.\n\n\"Sunderland Empire Theatre\", založené roku 1907, je největším divadlem na severovýchodě země. Po důkladné rekonstrukci bylo roku 2004 znovu otevřeno a v současné době je schopno uvádět velká představení typu Miss Saigon nebo My Fair Lady. Z města Sunderland pochází také hudební skupina Toy Dolls.\n\nKaždý rok v červenci je město místem konání \"Sunderland International Airshow\". Tato akce se odehrává na pobřeží a navštěvuje ji asi 1,2 miliónu diváků.\n\nSunderlandská univerzita byla otevřena roku 1992 a v současnosti ji navštěvuje asi 16 000 studentů. Univerzita má dvě centra – jedno ve \" Wearmouth Hall\" nedaleko centra města, kde sídlí i hlavní vysokoškolská knihovna a druhé v na břehu řeka Wear poblíž \"National Glass Centre\".\n\n\"City of Sunderland College\" je institucí pro další vzdělávaní a nachází se na ulici \"Durham Road\". Ročně ji navštěvuje asi 14 000 studentů. Ve městě je dále dvacet, převážně všeobecně zaměřených, středních škol.\n\nZajímavostmi pro turisty ve městě jsou například \"Penshaw Monument\", \"Souter Lighthouse\" (první maják napájený elektrickým proudem), hrad \"Hilton\" z 15. století, park \"Wildfowl\" v obvodu \"Washington\" a pláže.\nMěsto získalo několik ocenění za závazek ochrany přírodních krás.\n\n"}
{"id": "320345", "url": "https://cs.wikipedia.org/wiki?curid=320345", "title": "Stoke-on-Trent", "text": "Stoke-on-Trent\n\nStoke-on-Trent, město v anglickém hrabství Staffordshire v regionu West Midlands, je federací šesti původních měst – \"Hanley\", \"Stoke\", \"Burslem\", \"Tunstall\", \"Longton\" a \"Fenton\" – vytvořenou na počátku 20. století. Proslulo jako kolébka hrnčířství Velké Británie.\n\nJméno \"Stoke\" je odvozeno od názvu jednoho původních z měst, Stoke-on-Trent, osady s dlouhou historií. \"Stoke\" pochází ze staroanglického \"stoc\", označujícího místo nebo osadu. Nejčastěji se uvádí, že tato osada vznikla na křižovatce římské silnice, která vedla ze současného Derby do Chestertonu. A protože označení \"Stoke\" se pro obce užívalo běžně, připojili k názvu jméno řeky.\n\nOd 17. století byla tato oblast známá průmyslovou výrobou keramiky tak známých značek, jako jsou \"Royal Doulton\", \"Spode\", \"Wedgwood\" a \"Minton\". Dostatečné zásoby uhlí a jílu vhodného pro výrobu keramiky vedly k postupnému rozvoji tohoto průmyslového odvětví.\n\nSeverní Staffordshire byl centrem těžby uhlí. První zmínka o hornictví v této oblasti pochází ze 13. století. Část staffordshirské uhelné pánve, \"Potteries Coal Field\", se rozkládá na ploše přibližně 300 km² a několik těžebních jam se nacházelo přímo ve městě.\n\nStoke-on-Trent se nachází asi uprostřed mezi Manchesterem a Birminghamem a sousedí s \"Newcastle-under-Lyme\", které se nachází na západ od města a je spravováno samostatně. Na východě se rozkládá \"Peak District National Park\".\n\nStoke vzniklo spojením původních šesti měst a vytváří pás vedoucí ze severu na jih v okolí silnice \"A500\". Ačkoli je jméno města odvozeno od názvu Stoke a tam také sídlí městská rada, geografickým centrem je Hanley.\n\nPodle sčítání obyvatel z roku 2001 má město 240 636 obyvatel. Vzhledem k počtu z roku 1991 se jednalo o pokles o 3,5 %. 51,3% procent obyvatel jsou ženy, 96,3% se narodilo ve Velké Británii. 94,8% obyvatel se označuje za bělochy, 3% Asiaty a 0,3% za černochy. Podle náboženského vyznání je 71,8% křesťanů, 3% muslimů, 1,1% hinduistů, 0,6% sikhů, 0,5% židů a 14,8% bez vyznání. Průměrný věk obyvatel byl 38,5 let.\n\nSeverní Staffordshire je světovým centrem výroby jemné keramiky. Tato tradice se datuje od 12. století. V 80. letech 20. století byl Stoke-on-Trent – podobně jako některé jiné části Velké Británie – zasažen poklesem průmyslové výroby, který způsobil zavírání některých průmyslových podniků a nárůst nezaměstnanosti. V současnosti je ekonomika města stabilizovaná a působí v něm asi 9 000 společností, mimo jiné \"Bet365\" nebo \"Phones4U\" – obchodník s mobilními telefony. Podle studie \"Competitive Alternatives 2004\" je Stoke-on-Trent místem s nejvyšší efektivností pro založení nové průmyslové společnosti.\n\nMěsto ročně navštíví asi pět miliónů turistů, což vytváří přibližně 4 400 pracovních míst. Stoke-on-Trent úspěšně láká turisty k opakovaným návštěvám: asi 80% se jich tam vrací. Jejich zájem vzbudil v roce 1986 Národní zahradní festival a podporují ho četné keramické dílny a obchody s tímto zbožím i výlety po místním kanále.\nHlavním obchodním centrem je \"Hanley\", kde se nachází \"Potteries Shopping Centre\".\n\nPrvní úvahy o federaci sousedních měst se objevily v roce 1888. K vlastnímu spojení šesti měst došlo 1. dubna 1910. Byla sloučena města \"Hanley\", \"Burslem\", \"Longton\", \"Stoke\", \"Tunstall\" a \"Fenton\" a dostala jméno Stoke-on-Trent. V roce 1919 vznikl záměr rozšířit město o obvod Newcastle-under-Lyme a Wolfstanton, ale toto spojení se neuskutečnilo.\n\nV roce 1974 se Stoke-on-Trent stalo nemetropolitním distriktem hrabství Staffordshire. 1. dubna 1977 bylo ustanoveno jako samostatná správní jednotka (\"unitary authority\") se správním orgánem Radou města Stoke-on-Trent a zůstalo částí ceremoniálního hrabství Staffordshire. Rada města má 60 radních, v jejichž čele stojí přímo volený starosta.\n\nMěsto je rozděleno na tři obvody, jde-li o volby do parlamentu – \"Stoke-on-Trent North\", \"Stoke-on-Trent Central\" a \"Stoke-on-Trent South\" –, a je součástí volebního obvodu West Midlands do Evropského parlamentu.\n\nMěsto spojuje s dálnicí \"M5\" silnice \"A500\". Silnice \"A50\" procházející městem vytváří spojnici mezi dálnicemi \"M6\" a \"M1\".\n\nHlavní železniční stanice ve Stoke-on-Trent se nachází na trati West Coast Main Line mezi Londýnem a Manchesterem. Dalšími železničními zastávkami jsou Longport a Longton.\n\nMěstská hromadná doprava ve městě je zajišťována téměř výhradně autobusy. Tento druh dopravy provozuje společnost First Group a několik dalších malých dopravců. Hlavní autobusová stanoviště se nacházejí v \"Hanley\" a \"Longtonu\".\n\nV rámci města a jeho okolí je vytyčeno asi 160 km cyklistických stezek, které spojují město s národní sítí cyklostezek.\n\nVe Stoke-on-Trent se nacházejí čtyři vysokoškolské instituce. Staffordshirská univerzita sídlí v \"Sheltonu\" poblíž železniční stanice. Status univerzity obdržela v roce 1992. \"Keele University Medical School\" využívá budovy Univerzitní nemocnice severního Staffordshire v Hartshillu. \"Keele University\" byla založena roku 1949 a její vznik inicializovala rada města Stoke-on-Trent. \"Stoke-on-Trent College\" má dvě centra – jedno v \"Burlsemu\" (média a umění) a v \"Sheltonu\".\n\nBohatou historii města lze nejlépe poznat při návštěvě jednoho z místních muzeí – \"Etruria Industrial Museum\", \"Ford Green Hall\", světoznámé kolekce keramiky v \"Potteries Museum & Art Gallery\" nebo \"Gladstone Pottery Museum\". Další zdejší zajímavostí je nejstarší funkční viktoriánská keramická dílna. Pozoruhodné jsou i \"Trentham Gardens\"; jejich rekonstrukce v roce 2005 stála zhruba 100 milionů liber.\n\nVe městě působí dva přední fotbalové kluby Stoke City FC a Port Vale FC.\n\n\n\n"}
{"id": "320346", "url": "https://cs.wikipedia.org/wiki?curid=320346", "title": "Wakefield", "text": "Wakefield\n\nWakefield je město v metropolitním distriktu \"City of Wakefield\" v anglickém hrabství West Yorkshire. Podle výsledků sčítání obyvatel z roku 2001 mělo město 76 886 obyvatel.\n\nNázev Wakefield zřejmě pochází ze staroanglických slov \"wacu\" a \"feld\", jež znamenají \"strážní stanoviště\". V pozemkové knize z roku 1086 byl uveden jako \"Wachefeld\".\n\nRoku 1460 v období války růží utrpěl porážku vévoda z Yorku v Bitvě u Wakefieldu nedaleko hradu Sandal. Wakefieldská katedrála pochází ze 14. století kdy byla postavena jako farní kostel a byla obnovena v 19. století.\n\nMěsto bylo centrem výroby plátna. V 18. a 19. století byla ekonomika města, na poměry v Yorkshire, neobvykle diverzifikovaná, ale Wakefield byl jen malým městem. Hlavními zaměstnavateli byly textilní továrny roztroušené kolem řeky \"Calder\" a velké sklárny na východě města. Za hranicemi města se nacházelo několik dolů a v jeho centru působily strojírenské společnosti zaměřené na výrobu těžařské technologie.\n\nNa počátku 20. století došlo k rozmachu výstavby obytných domů na okraji města a dříve samostatné obce \"Sandal Magna\", \"Belle Vue\" a \"Agbrigg\" se staly předměstími Wakefieldu.\n\nPodobně jako jiná průmyslová města byl i Wakefield zasažen úpadkem průmyslové výroby. V 70. a 80. letech 19. století upadala sklářská i textilní výroba, v období let 1979 až 1983 bylo uzavřeno šest dolů v okruhu 3 kilometrů od města i když dalších 15 bylo v provozu. Dalším problémem bylo zrušení rady hrabství West Yorkshire, které bylo důležitým zaměstnavatelem ve Wakefieldu. V současné době je ale nezaměstnanost ve městě na úrovni národního průměru.\n\nVe Wakefieldu se nachází dvě železniční stanice - \"Wakefield Westgate\" (spoje do Leedsu, Doncasteru, Sheffieldu a Londýna) a \"Wakefield Kirkgate\" (spoje do Barnsley, Sheffieldu, Leedsu a Castlefordu).\n\nPo úspěchu bezplatných \"FreeCityBus\" v Leedsu a \"FreeTownBus\" v Huddersfieldu, byla i ve Wakefieldu od 23. dubna 2007 uvedena do zkušebního provozu síť bezplatných autobusových linek spojujících nejdůležitější místa ve městě (autobusové i vlaková nádraží a nákupní centra).\n\nV centru Wakefieldu se nachází malá umělecká galerie a muzeum. Další kulturní instituce, Národní muzeum těžby uhlí a Yorkshirská sochařská galerie, lze nalézt nedaleko. Galerie Barbary Hepworthové je v současné době ve výstavbě jako součást regenerace pobřežní oblasti a po dostavbě doplní mozaiku kulturních stánků, k nimž také patří Královské divadlo a budova Opery.\n\nMěsto je také známé \"Wakefieldským cyklem\", kolekcí 32 mystérií pocházejících ze 14. století, které byly součástí letních náboženských festivalů a jejichž předvádění bylo nedávno obnoveno.\n\n"}
{"id": "320349", "url": "https://cs.wikipedia.org/wiki?curid=320349", "title": "Wolverhampton", "text": "Wolverhampton\n\nWolverhampton je město v anglickém hrabství West Midlands. V roce 2004 měl vlastní Wolverhampton 239 100 obyvatel. Bylo původně tržním městem a v době průmyslové revoluce se stalo i průmyslovým centrem včetně těžby uhlí, vápence a železné rudy. V současnosti tvoří největší podíl průmyslové výroby ve Wolverhamptonu strojírenství a sektor poskytování služeb.\n\nMá se za to, že město je pojmenované po saské šlechtičně \"Wulfurně\", která město roku 985 založila. Další možností je pojmenování po místním dánském vojevůdci \"Wulferovi\".\n\nOblast v okolí Wolverhamptonu byla místem rozhodující bitvy mezi Sasy a Dány roku 963, ve které Sasové zvítězili. Roku 994 založila \"Wulfurna\" v tomto místě klášter a věnovala mu půdu. Na těchto pozemcích byl později roku 1425 postaven kostel svatého Petra, na jehož schodech stojí socha věnovaná památce Wulfurny.\n\nOd 13. století se datuje rozvoj Wolverhamptonu, který se stal rušným obchodním centrem. Město bylo důležitým střediskem obchodu s vlnou. Od 16. století se ve Wolverhamptonu rozvíjela průmyslová výroba železných a bronzových předmětů. Roku 1512 sir Stephen Jennys, bývalý starosta Londýna a rodák z Wolverhamptonu, zde založil \"Wolverhampton Grammar School\", jednu z nejstarších stále aktivních škol Velké Británie.\n\nV 19. století byla oblast na jihovýchodě města označována jako \"Black Country\", z důvodu znečištění prachem produkovaným průmyslovými společnostmi, který pokrýval půdu. Ve viktoriánské době se město stalo bohatým průmyslovým centrem hlavně kvůli obrovským zásobám uhlí a železné rudy nacházejícím se v jeho okolí. Toto bohatství se odrazilo ve stavbách honosných sídel z nichž některé, \"Wightwick Manor\", \"Mount\" nebo \"Tettenhall Towers\", se dochovaly do současnosti, ale většina ostatních byla zbořena v 60. a 70. letech 20. století.\n\nPrvní automatický světelný semafor v Anglii byl instalován na \"Princes Square\" ve Wolvelhamptonu roku 1927. Moderní semafor v tomto místě má design připomínající první verzi světel. První železniční spojení s okolím bylo ve městě zprovozněno roku 1837.\n\nWolverhampton se nachází na severozápadě svého většího souseda Birminghamu a tvoří druhou největší městskou konurbaci West Midlands. Na sever a na západ se rozkládají Staffordshire a Shropshire.\n\nMěsto se nachází pod Midlandskou planinou v průměrné výši 120m nad úrovní moře. Městem neprotéká žádná velká řeka, pouze řeky \"Penk\" a \"Tame\" (přítoky řeky Trent) pramení v jeho okolí.\n\nPodle výsledků sčítání obyvatel z roku 2001 měl Wolverhampton 251 462 obyvatel a to včetně oblastí mimo distrikt, což znamenalo 13. největší město Anglie. Etnická struktura obyvatel byla různorodá. Až 22% obyvatel nemělo bělošský původ. Největší část této skupiny obyvatel města tvořili s 12% Indové. Multikulturní charakter obyvatelstva se odráží i ve velkém procentu obyvatel, kteří měli jiné vyznání než křesťanství (13,6% oproti národnímu průměru 5,5%). Největší skupinu tvořili sikhové (7,6%) a hinduisté (3,9%).\n\nEtnický původ (sčítání v roce 2011):\n\nNáboženství (sčítání v roce 2011):\n\nVe Wolverhamptonské ekonomice v minulosti převažovalo strojírenství. V současnosti je ale hlavním odvětvím poskytování služeb, v němž je zaměstnáno necelých 80 % ekonomicky činných obyvatel. Hlavními oblastmi je veřejná správa, vzdělávání a zdravotnictví s 32 %. Doprava, ubytování a stravovací služby zaměstnávají asi 25 % obyvatel a finanční sektor a informační technologie mají asi 14% podíl.\n\nWolverhampton je také jedním z největších nákupních center West Midlands s ročním obratem asi 380 miliónů liber. Průměrné procento nezaměstnaných bylo v roce 2007 5,1 %.\n\nZáklady moderní správy města vznikly roku 1777 kdy parlament schválil vytvoření sboru 125 městských komisařů, kterým byla svěřena správa Wolverhamptonu. Městským distriktem byl Wolverhampton ustanoven roku 1849. Roku 1889 se město stalo nezávislým na hrabství.\n\nVětšina oblasti Wolverhamptonu je spravována Radou města Wolverhampton, jen některé malé oblasti patří pod Radu distriktu South Staffordshire. Od zrušení Rady hrabství West Midlands je město fakticky samostatným správním celkem (\"unitary authority\"). V parlamentu je zastoupeno třemi poslanci volenými v obvodech – \"Wolverhampton South West\", \"Wolverhampton South East\" a \"Wolverhampton North East\".\n\nV dosahu asi 10km od města je několik dálnic – \"M6\" vedoucí na severozápad (Manchester, Liverpool, Skotsko a přes \"M1\" Londýn), \"M5\" směřující na jihozápad, \"M6\" a \"M54\" spojnice Wolvehamptonu s Telfordem, Shrewsbury a Walseem.\n\nŽelezniční stanice ve Wolvehamptonu leží na trati West Coast Main Line. Vyjíždějí z ní pravidelné spoje do Londýna, Birminghamu a Manchesteru. Příměstská železniční doprava je realizována na \"Cambrian Line\", \"Walsall to Wolverhampton Line\", \"Wolverhampton to Shrewsbury Line\" a \"Rugby-Birmingham-Stafford Line\".\n\nAutobusové nádraží se nachází poblíž železniční stanice. Hlavním autobusovým dopravcem ve Wolverhamptonu je společnost \"West Midlands Travel\".\n\nMidlandské metro je systém lehké kolejové dopravy, který v současnosti spojuje Wolverhampton, Birmingham, West Bromwich a Wednesbury.\n\nPůvodní letiště ve Wolverhamptonu bylo otevřeno roku 1938 u Pendefordu a bylo uzavřeno na konci roku 1970. Současné Wolverhamptonské letiště se nachází asi 10km na jihozápad od města a jedná se o malé civilní letiště. Nejbližším mezinárodním letištěm je Letiště Birmingham asi 40km jihozápadně od města.\n\nNejvětším divadlem ve Wolverhamptonu je \"Grand Theatre\" na \"Lichfield Street\" otevřené roku 1894. Bylo navrženo C. J. Phippsem a dokončeno za šest měsíců. Druhým divadlem je \"Arena Theatre\" na \"Wulfruna Street\" v areálu Wolverhamptonské univerzity, které pojme 150 diváků.\n\nMěstské kulturní centrum, řízené městskou radou, spravuje tři instituce - \"Wolverhampton Art Gallery\" galerii s největší sbírkou Pop artu po londýnské galerii Tate, \"Bantock House\" krásný historický dům se zachovaným interiérem a muzeem místních památek v přilehlém parku a \"Bilston Craft Gallery\" galerii současného umění.\n\nDne 1. dubna 2014 bylo na jediný den městské nádraží \"Wolverhampton station\" přejmenováno na \"Wolverine station\". Tento vtip byl učiněn jako upoutávka na nový film .\n\nVe Wolverhamptonu jsou mimo jiné střední školy \"Wolverhampton Girls' High School\", velmi známá výběrová dívčí škola, \"Wolverhampton Grammar School\", založená roku 1512 a jedna z nejstarších aktivních škol Velké Británie, \"Royal Wolverhampton School\" (1850) a \"St Peter's Collegiate School\" (1847).\n\nRoku 1835 byl založen \"Wolverhampton Mechanics' Institute\" jehož následníkem je současná Wolverhamptonská univerzita, jíž byl udělen status univerzity roku 1992. Hlavní areál této vysoké školy se nachází v centru města.\n\nrapper\n\n\n"}
{"id": "320350", "url": "https://cs.wikipedia.org/wiki?curid=320350", "title": "Winchester", "text": "Winchester\n\nWinchester je historické město na jihu Anglie s asi 40 000 obyvateli (pouze samotné město). Je sídlem distriktu \"City of Winchester\", který zahrnuje větší území než samotný Winchester, a také je centrem hrabství Hampshire. V 10. a 11. století byl hlavním městem Anglie a předtím hlavním městem Wessexu.\n\nNejstarší pozůstatky osídlení pocházejí z období Doby železné, kdy bylo v místě na západním okraji současného města vybudováno opevnění \"Oram's Arbour\". Po ovládnutí Británie Římany zde bylo vybudováno město nazývané \"Venta Belgarum\", které bylo důležitým obchodním centrem oblasti. Po odchodu Římanů se pro město používal název \"Caergwinntguic\", ze kterého se v anglosaském období po roce 519 vyvinulo jméno \"Wintanceastre\".\n\nWinchester se po roce 686, kdy král \"Caedwala\" z Wessexu porazil krále \"Atwalda\" z Wightu, stal hlavním městem středověkého království Wessex. I když nebylo jediným hlavním městem království, král \"Egbert\" ho učinil roku 827 hlavním centrem království. Základní plán ulic vytvořený Alfrédem Velikým je patrný do současnosti. Město bylo součástí pásu opevnění podél jižního pobřeží. Winchester byl hlavním městem Wessexu a později Anglie až do doby krátce po Ovládnutí Anglie Normany, kdy se hlavním městem stal Londýn.\n\nVážný požár roku 1141 nastartoval postupný úpadek Winchesteru a to i přes snahu \"Viléma z Vykehamu\" (1320–1404), jenž se snažil o obnovu významu města. Jako biskup z Winchesteru byl odpovědný za současný vzhled katedrály a založil \"Winchester College\", stejně jako \"New College\" v Oxfordu. Ve středověku bylo město důležitým centrem obchodu s vlnou.\n\nVe městě existují tři státem spravované střední školy, \"Kings' School Winchester\", \"Westgate School\" a \"Henry Beaufort\", všechny s velmi dobrou pověstí. Winchesterská univerzita (původně \"King Alfred's College\") je jedinou univerzitou ve městě. Winchesterská umělecká škola je součástí Southamptonské univerzity.\n\nWinchesterská katedrála, nejdelší katedrála Evropy, byla postavena roku 1079. Obsahuje mnoho nádherných architektonických prvků z období 11. až 16. století a je místem posledního odpočinku mnoha biskupů z Winchesteru, anglosaských panovníků (například Canute nebo Vilém II.) a rovněž i Jane Austenové. Určitou dobu byla i poutním místem k hrobce svatého Swithuna.\n\nNádvoří katedrály obsahuje množství historických staveb pocházejících z doby, kdy byla katedrála převorstvím. Zvláštní pozornost si zaslouží budova děkanství pocházející z 13. století. Původně sloužila jako sídlo převora a roku 1486 se zde narodil Artur, princ z Walesu. Nedaleko odsud se nachází \"Cheyney Court\", hrázděný dům z 15. století, bývalé sídlo biskupových spolupracovníků. Nejstarší budova s trámovým stropem, pravděpodobně postavená radou města v roce 1380, se nachází v prostorách nádvoří katedrály vedle děkanské zahrady.\n\nTento hrad byl v normanském období biskupským palácem, pochází z roku 1110 a stál na místě předchozí saské stavby. Byl rozšířen a rekonstruován Jindřichem z Bloa. Královna Marie I. a král Filip II. zde trávili čas před svatbou v nedaleké katedrále. Z hradu se do současnosti dochovala jen ruina.\n\nMěsto je známé velkou síní Winchesterského hradu postaveného ve 12. století. Síň byla přestavěna v období let 1222 až 1235 a v této podobě se dochovala do současnosti. Je pozoruhodná kulatým stolem krále Artuše, který je zde umístěn od roku 1463. Stůl pochází ze 13. století, nebyl tak vyroben v době krále Artuše ale přesto má značnou historickou hodnotu. Původně byl stůl bez kresby, která tam byla provedena pro Jindřicha VIII. roku 1522. Jména rytířů kulatého stolu i krále Artuše jsou umístěna na okraji desky stolu.\n\nBudova Winchesterské koleje, veřejné školy založené Vilémem Wykenhamem, pochází z roku 1382. Zahrnuje dvě nádvoří, bránu, klášter, aulu a velkolepou kapli. Původně byla určena pro vzdělání chlapců z chudých rodin.\n\nChudobinec a obrovská normanská kaple Nemocnice svatého kříže byly postaveny nedaleko centra města Jindřichem z Bloa roku 1130. Byla jednou z míst odpočinku poutníků do Canterbury.\n\n"}
{"id": "320351", "url": "https://cs.wikipedia.org/wiki?curid=320351", "title": "Belaja", "text": "Belaja\n\nBelaja je pojmenování mnoha řek v Rusku:\n\n\n"}
{"id": "320352", "url": "https://cs.wikipedia.org/wiki?curid=320352", "title": "Number Ones (album, Michael Jackson)", "text": "Number Ones (album, Michael Jackson)\n\nNumber Ones je výběrové album zpěváka Michaela Jacksona vydané 18. listopadu 2003.\n\n\n\n"}
{"id": "320353", "url": "https://cs.wikipedia.org/wiki?curid=320353", "title": "Worcester", "text": "Worcester\n\nWorcester (čti ) je město v anglickém hrabství Worcestershire. Je hlavním městem tohoto hrabství, má asi 93 400 obyvatel a nachází se asi 48 km jihozápadně od Birminghamu a asi 47 km severně od Gloucesteru. Městem protéká řeka Severn.\n\nOblast Worcesteru byla osídlena již v době neolitu. Okolo roku 400 př. n. l. byla na východním břehu řeky postavena osada s obranným náspem. Pozice umožňující bránit brod přes řeku byla zvolena Římany pro vybudování opevnění na cestě mezi Gloucesterem a Wroxeterem. Poté co se hranice říše posunuly na západ, vzniklo zde průmyslové město s vlastní pekárnou a kovárnou.\n\nWorcester v době vlády Římanů byl živým obchodním a průmyslovým centrem po asi 300 let ale v době, kdy se roku 407 Římané stáhli z Británie, jeho význam poklesl. Další zmínka o něm pochází ze 7. století kdy je zmiňován v anglosaských dokumentech. Fakt, že byl Worcester v té době vybrán, místo daleko většího Gloucesteru i královského centra ve Winchcombe, jako centrum nové diecéze naznačuje, že zde existovala dobře situovaná a vlivná křesťanská komunita.\n\nV roce 1041 bylo město téměř zničeno po vzpouře proti trestným daním krále Hardiknuta. V letech války krále Štěpána proti císařovně Matyldě, dceři krále Jindřicha I., v letech 1139, 1150 a 1151 bylo město opakovaně napadeno. Ve středověku, poté co se začala rozvíjet výroba plátna, vzrostl počet obyvatel Worcesteru asi na 10 000. Městská správa získala v té době autonomii.\n\nV 18. století obchodní význam Worcesteru ztrácel, ve srovnání s ostatními moderními městy West Midlands, na významu. Otevření kanálu mezi Worcesterem a Birminghamem v roce 1815 zlepšilo možnost transportu výrobku z města do větších průmyslových center. Roku 1860 byla ve Worcesteru založena společnost \"British Medical Association\".\n\nV 50. a 60. letech 20. století byly velké oblasti středověkého centra Worcesteru zbořeny a nahrazeny moderní výstavbou. I když existují oblasti ve Worcesteru, které si zachovaly původní starobylý ráz, je to jen malý zbytek toho co existovalo původně. Současné hranice města byly ustanoveny při správní reformě roku 1974.\n\nV 19. století a na počátku 20. století byl Worcester hlavním centrem produkce rukavic. Na konci Viktoriánské doby zde vyrůstaly slévárny, strojírenské továrny vyrábějící strojní součásti a odlitky a strojírenské továrny produkující stroje pro těžební průmysl. Ve městě se také nachází královská porcelánka a továrna na výrobu nejznámějšího produktu ve Worcesteru – \"Lea & Perrins Worcestershire sauce\".\n\nTradice slévárenství je v současnosti reprezentována společností \"Morganite Crucible\". Worcester je i místem vydávání jednoho z nejdéle vycházejícího deníku na světě – \"Berrow's Worcester Journal\". Podobně jako v jiných městech má i Worcester ulici, kde jsou soustředěny obchody s luxusním zbožím světových značek. Na \"High Street\" mají svá zastoupení mimo jiné společnosti \"Marks & Spencer\", \"Debenhams\", \"Boots Group\", \"WH Smith\", \"Superdrug\", \"River Island\", \"Woolworths\" a \"Next\".\n\nWorcester se nachází téměř na trase dálnice \"M5\" a je tak lehce dosažitelný z jiných částí země. Cesta do Londýna, který je odsud asi 200km, trvá si 1,5 hodiny.\n\nVe městě existují dvě důležité železniční stanice – \"Worcester Foregate Street\" a \"Worcester Shrub Hill\". Z obou vyjíždějí časté spoje do Birminghamu a okolních měst. Vzhledem k tomu, že je město asi 3 km od hlavní národní železniční sítě, nezastavují zde vlaky vnitrostátních spojů \"Cross-Country\" a Worcestershire je tak jediným hrabstvím, kde vlaky těchto linek běžně nezastavují.\n\nMěstskou hromadnou dopravu ve městě zajišťuje hlavně dopravce First Group. Hlavním autobusovým nádražím je \"CrownGate Bus Station\".\n\nJednou za tři roky je Worcester místem pořádání přehlídky \"Three Choirs Festival\", jež vznikla v 18. století a je považována za jeden z nejstarších hudebních festivalů v Evropě (dalšími městy jsou Gloucester a Hereford). Další kulturní událostí je nedávno založený (2003) \"Worcester Festival\". Je pořádán na konci srpna a zahrnuje koncerty, divadelní představení a umělecké dílny.\n\nDivadelní scéna je ve Worcesteru zastoupena například Královským divadlem na \"Angel Street\" a \"Swan Theatre\". \"Countess of Huntingdon's Hall\" je historický kostel, který je v současnosti využíván pro muzikálová představení.\n\nMěsto je sídlem Worcesterské univerzity, která obdržela status univerzity roku 2005. V předchozích letech byla známá jako \"University College Worcester\" a předtím jako \"Worcester College of Higher Education\".\n\nStředoškolské vzdělání poskytují státní \"Worcester Sixth Form College\" a \"Worcester College of Technology\" a soukromé \"Royal Grammar School Worcester\", založená roku 1291 a \"King's School\", působící od roku 1541.\n\nNejznámější památkou ve městě je Worcesterská katedrála. Stavba současné katedrály byla zahájena roku 1084 ale její krypta pochází z 10. století. Kapitula je jedinou v zemi, která má kruhový tvar. V katedrále je pohřben například Jan Bezzemek.\n\nVe Worcesteru se nachází tři hlavní parky – \"Cripplegate Park\", \"Gheluvelt Park\" a \"Fort Royal Park\", na jehož území se odehrála jedna z bitev občanské války.\n\n\n\n"}
{"id": "320356", "url": "https://cs.wikipedia.org/wiki?curid=320356", "title": "Fronte di Liberazione Naziunale di a Corsica", "text": "Fronte di Liberazione Naziunale di a Corsica\n\nFronte di Liberazione Naziunale di a Corsica, ve zkratce FLNC (francouzsky \"Front de libération nationale de la Corse\", v překladu do češtiny Fronta pro národní osvobození Korsiky) je militantní uskupení, které má za cíl nezávislost Korsiky.\n\nFLNC působí především na území Korsiky, částečně i v pevninské Francii. Francie považuje FLNC za teroristickou organizaci. Mottem FLNC je \"Forza a revoluzzione\".\n\nFLNC vznikla v roce 1976 sloučením \"Ghjustizia Paolina\" a \"Fronte Paesanu Corsu di Liberazione\", dvou tehdy největších ozbrojených korsických skupin. Je spojena s politickou stranou A Cuncolta Independentista.\n\nTypickými ozbrojenými akcemi FLNC byly bombové útoky na cíle spojené s francouzskou státní mocí a vymáhání výpalného. Docházelo i ke vzájemným ozbrojeným střetům mezi jednotlivými frakcemi FLNC.\n\nV roce 2014 FLNC oznámila definitivní ukončení ozbrojeného boje. V květnu 2016 skupina znovu oznámila ukončení ozbrojeného boje v říjnu tohoto roku.\n\n"}
{"id": "320360", "url": "https://cs.wikipedia.org/wiki?curid=320360", "title": "Belaja (přítok Penžiny)", "text": "Belaja (přítok Penžiny)\n\nBelaja ( ) nad ústím řeky Essovejem nazývaná Palmatkina ( ) je řeka v Kamčatském kraji v Rusku. Je dlouhá 304 km. Plocha povodí měří 13 800 km².\n\nPramení na Korjacké vrchovině a teče přes Parapolskou dolinu podél Penžinského hřbetu, který protíná nedaleko ústí. Vlévá se zleva do Penžiny (povodí Ochotského moře).\n\nZdrojem vody jsou sněhové a dešťové srážky.\n"}
{"id": "320366", "url": "https://cs.wikipedia.org/wiki?curid=320366", "title": "Petr Koukal (badmintonista)", "text": "Petr Koukal (badmintonista)\n\nPetr Koukal (* 14. prosince 1985 Hořovice) je český badmintonový hráč. Je devítinásobným mistrem České republiky z let 2007 až 2016. Pouze v roce 2012 prohrál na mistrovství České republiky s Janem Frolichem ve třech setech.\n\nPři zahajovacím ceremoniálu XXX. letních olympijských her roku 2012 v Londýně byl vlajkonošem české výpravy.\n\nV roce 2010 se léčil ze závažného onemocnění, rakoviny varlat. Založil \"Nadační fond Petra Koukala\" a v rámci projektu „STK pro chlapy“ se snaží změnit myšlení a chování mužů. Mottem projektu je „Až se chlapi začnou starat o své zdraví jako o auta, budeme mít vyhráno!“\n\nJeho manželkou je biatlonistka Gabriela Koukalová, kterou si vzal 13. května 2016 v nedostavěném klášterním kostele v Panenském Týnci.\n\n"}
{"id": "320367", "url": "https://cs.wikipedia.org/wiki?curid=320367", "title": "Frente Popular Galega", "text": "Frente Popular Galega\n\nFrente Popular Galega, ve zkratce FPG (španělsky \"Frente Popular Gallego\", v překladu do češtiny Lidová galicijská fronta) je galicijská politická strana se socialistickým a nacionalistickým zaměřením. Působí v Galícii, ve Španělsku.\n\nFPG vznikla v roce 1987 sloučením několika menších organizací. V roce 1989 se od FPG oddělila část podporující ozbrojený boj a vytvořila Assembleia do Povo Unido. Ve volbách do galicijského parlamentu v roce 2001 strana obdržela 3 176 hlasů (0,3 %), ve volbách do španělského parlamentu v roce 2004 2 257 hlasů (0,12 %) a ve volbách do galicijského parlamentu v roce 2005 2 982 hlasů (0,2 %).\n\n"}
{"id": "320381", "url": "https://cs.wikipedia.org/wiki?curid=320381", "title": "Mšice", "text": "Mšice\n\nMšice jsou polokřídlý hmyz, živící se paraziticky na rostlinách sáním rostlinných šťáv. Proto je mnoho druhů mšic považováno za škodlivé živočichy. Ze známých asi 3000 druhů mšic žije ve střední Evropě asi 850.\n\nČeský termín mšice má více významů:\n\nSouhrnným termínem mšice je tedy kromě jednotlivých druhů mšic označován i jejich celý rod a nadčeleď. Kromě toho se termín mšice používá i v případech jiného hmyzu z podřádu mšicosavých, např. u korovnice z nadčeledi \"Phylloxeroidea\", pro kterou neexistuje český ekvivalent, a proto se o ní někdy hovoří rovněž jako o mšici.\n\nMšice jsou většinou velké 4-6 mm a mají proměnu nedokonalou. Ústrojí mají bodavosavé. Tělo je zakončeno chvostkem, podle kterého se určuje pohlaví. Na 5. nebo 6. zadečkovém článku vyrůstají u většiny mšic zvláštní trubicovité útvary, tzv. sifunkuli. Škodí sáním na podzemních i nadzemních částech rostliny. Sání způsobuje zakrslý růst, kadeření, svinování čepelí a změny ve zbarvení listů. Škodí přenosem viróz, případně i vylučováním medovice. (sladký povlak na listech, na kterém se postupně rozrůstají houbové choroby)\n\nMšice se obvykle vyskytují ve formě bez křídel, při přemnožení se však začnou líhnout i okřídlení jedinci a mšice se tak mohou přesunout z rostliny na rostlinu.\n\nZa rok mají mšice 6-16 generací.\n\nRozmnožování má dva cykly:\n\nNěkteré mšice žijí v symbióze s mravenci, kteří je chrání před nepřáteli (především slunéčka, larvy pestřenek a zlatooček i zlatoočky samotné) a naopak získávají medovici.\n\nRozlišuje se primární a sekundární hostitel:\n\n\nExistuje skupina mšic vlnatky. Mezi tyto mšice patří vlnatka krvavá. Její tělo je pokryté voskovými vláknitými výpotky a při rozmačkání se hmyz mění na krvavě rudou hmotu.\n\n"}
{"id": "320382", "url": "https://cs.wikipedia.org/wiki?curid=320382", "title": "Kubánské konvertibilní peso", "text": "Kubánské konvertibilní peso\n\nKubánské konvertibilní peso ( \"peso cubano convertible\", množné číslo \"pesos\") je jednou ze dvou oficiálních měn Kuby (druhou je národní kubánské peso – \"peso cubano\"). Lidové pojmenování konvertibilního pesa je „chavito“ (čti čavito). Jeho ISO 4217 kód je CUC. Název peso má tato měna společný s měnami několika dalších států, které bývaly španělskými koloniemi. Jedna setina pesa se nazývá „centavo“. Do oběhu bylo konvertibilní peso zavedeno v listopadu 1994. Konvertibilní peso slouží především k platbě luxusního zboží a služeb, je využíváno hlavně turisty.\n\nPřestože má měna v názvu slovo \"konvertibilní\", nejedná se o volně směnitelnou měnu. Směna valut za peso je možná pouze přímo na Kubě.\n\n1 CUC = 24 CUP pro prodej konvertibilního pesa\n1 CUC = 25 CUP pro nákup konvetibilního pesa\n"}
{"id": "320383", "url": "https://cs.wikipedia.org/wiki?curid=320383", "title": "David Rikl", "text": "David Rikl\n\nDavid Rikl (* 27. únor 1971 Brandýs nad Labem) je český profesionální tenista. Hrát tenis začal ve čtyřech letech. Jako profesionál působí od roku 1989. Postupně začal preferovat čtyřhru, ve které vyhrál s různými partnery celkem 30 turnajů ATP. Je ženatý s bývalou profesionální tenistkou Adrianou Gerši. Jeho bratr Aleš Rikl je rovněž bývalý profesionální tenista.\n\nDavid Rikl se zúčastnil 10 zápasů v Davisově poháru za tým České republiky.\n\n\n"}
{"id": "320391", "url": "https://cs.wikipedia.org/wiki?curid=320391", "title": "Opera Mini", "text": "Opera Mini\n\nOpera Mini je webový prohlížeč vyvíjený společností Opera Software určený pro mobilní zařízení (mobilní telefon, PDA). Je naprogramovaný v jazyce Java (platforma Java ME).\nNejedná se o klasický prohlížeč, ale spíše o grafický terminál. Požadovaná stránka je vzhledově i datově upravena na speciálním serveru a poté poslána na mobilní zařízení ve formátu OBML (Opera Binary Markup Language). Zde ji Opera Mini zobrazí na displeji dle jeho rozlišení. Je-li původní dokument formátován pomocí kaskádových stylů, server upravující stránku je akceptuje, ovšem v omezené míře. Záleží také na používané verzi prohlížeče. Verze 2.0 zobrazí nadpis jakékoli úrovně jako normální tučný text, verze 4.1 si poradí i s absolutním pozicováním.\nOpera Mini podporuje zobrazení obrázků ve formátech JPG, PNG, ICO a statický GIF. Dále je omezeně podporován JavaScript, který je vykonáván na straně serveru. Nepodporuje např. ActionScript, animovaný GIF (zobrazí se ale nepohybuje) nebo online přehrávání videa.\nExistují i neoficiální modifikace tohoto prohlížeče vyvíjené v Rusku, tzv. Opera Mini mod. Oproti oficiálním verzím obsahují více funkcí, např. FTP klient, kopírování textu, uživatelské nastavení barev nebo textové šablony.\nNejnovější oficiální verze: 8.0\nNejnovější modifikovaná verze: 4.5\n\n"}
{"id": "320392", "url": "https://cs.wikipedia.org/wiki?curid=320392", "title": "Pavel Petřikov mladší", "text": "Pavel Petřikov mladší\n\nPavel Petřikov mladší (* 20. června 1986 Hořice, Československo) je český zápasník judista, dvojnásobný účastník olympijských her a mistr Evropy do 23 let z roku 2008.\n\nV roce 2006 odmaturoval na sportovním gymnáziu v Pardubicích. Od roku 2010 studuje Univerzitu Paleckého v Olomouci.\n\nŽije v Hradci Králové. Je zaměstnancem ministerstva vnitra.\n\nS judem začínal v útlém dětství po vzoru svého otce Pavla Petřikova st.. V seniorské reprezentaci se poprvé objevil v roce 2005, ale série zranění od vymknutého kotníku po vykloubené rameno mu bránila v lepších výsledcích. Poprvé na sebe upozornil širší veřejnost v roce 2006, kdy nečekaně vyhrál turnaj světového poháru v Rotterdamu. V září téhož roku bojoval o svou první velkou medaili na mistrovství Evropy do 23 v Záhřebu, ale skončil nakonec na 5. místě. V roce 2007 získal první body do olympijské kvalifikace za 5. místo na světovém poháru v Moskvě a druhé místo na světovém poháru v Bukurešti. V září odjížděl na své první mistrovství světa do Ria de Janeira s vidinou přímé kvalifikace na olympijské hry v Pekingu, ale vypadl ve druhém kole s Japoncem Tacuaki Egusou. V olympijském roce 2008 v lednu skončil na druhém místě na světovém poháru v Tbilisi, ale v zápěti si poranil meniskus a musel na operaci. Olympijskou kvalifikaci tak potvrdil až na mistrovství Evropy v Lisabonu postupem do druhého kola, kde nakonec obsadil 7. místo. Přípravu na olympijské hry absolvoval v Minsku a později ve Španělsku. V srpnu startoval na olympisjkých hrách v Pekingu v superlehké váze a v prvním kole po taktické bitvě porazil Brazilce Denílsona Lourença. Ve druhém kole proti němu stál tehdy neznámý Uzbek Rishod Sobirov. Podobně jako v prvním zápase vedl zápas takticky, v zápase se ujal vedení na koku, ale v poslední minutě se nelíbil rozhodčímu jeho styl bránění a udělením šida za false attack (falešná aktivita) poslal zápas do prodloužení. V prodloužení přišel druhý trest v podobě druhého šida a těsná porážka. Sobirov v dalším kole prohrál a nevytáhl ho do oprav. Jeho výborný taktický výkon na olympijských hrách tak skončil bez umístění. Náladu si spravil ještě téhož roku na mistrovství Evropy do 23 let, když ve finále porazil Itala Elia Verdeho a získal titul juniorského mistra Evropy.\n\nNový olympijský cyklus zahájil rekonvalescencí operovaného ramene a s plnou tréninkovou přípravou začal až v březnu 2009. Na mistrovství Evropy v Tbilisi se ještě nestihl optimálně připravit, ale v zápětí vyhrál dva turnaje světového poháru po sobě v Tallinnu a své oblíbené Bukurešti. Na srpnovém mistrovství světa v Rotterdamu odjíždil s ambicemi na pěkné umístění. Ve druhém kole porazil úřadujícího olympijského vítěze Čchö Min-ho, ale v zápětí mu porážku z mistrovství Evropy do 23 let vrátil Ital Elio Verde. V opravách neupěsl a obsadil 7. místo. Koncem roku absolvoval třítýdenní tréninkový kemp v Mongolsku a jak se později ukázalo zvolená orientace na mongolský judo zápas nebyla v příchozími změnami pravidel šťastná. V roce 2010 Mezinárodní judistická federace zakázala judistům přímý útok na spodní část soupeřova těla. Jeho osobní technika kučiki-taoši tak byla dle nových pravidel nepoužitelná. S novými pravidly však v inkriminovém roce bojovala většina judistů a každý turnaj byl velkou loterií. V říjnu na světovém poháru v Římě stál naposledy na stupních vítězů v právě probíhající olympijské kvalifikaci. V roce 2011 se výsledkově trápil a na světovou špičku začal ztrácet. Na začátku olympijského roku 2012 se pohyboval na hraně postupu, ale série neúspěchů na lednových a únorových turnajích a především nečekaná prohra v prvním kole na mistrovství Evropy v Čeljabinsku s nevýrazným Elnurem Alijevem z Estonska ho stály o jedno postupové místo účast na olympijských hrách v Londýně. V poslední možné chvíli ho přeskočil Tommy Aršansky z Izraele. Jeho nezdar v olympijské kvalifikaci však přinesl nečekaný start na olympijských hrách jinému českému judistovi, Jaromíru Musilovi.\n\nVe svém třetím olympijském cyklu v roce 2013 se začal pomalu vracet do své dřívější formy. Českému judu se ten rok nebývale dařilo a pětice Petřikov, Jaromír Ježek, Jaromír Musil, Alexandr Jurečka a Lukáš Krpálek pravidelně útočila na stupně vítězů ve světovém poháru. Na mistrovství Evropy týmů v Budapešti se český tým objevil poprvé od roku 1995, kde startoval v pololehké váze a po výborném výkonu získal jediný bod pro český tým v zápase proti Nizozemsku. V roce 2014 s týmem dokonce útočil na medaili na Mistrovství Evropy týmů, bylo z toho 5. místo. Vedle výborných výkonů v týmech se mu dařilo dostávat body do probíhající olympijské kvalifikaci. Na podzim 2015 dokázal vyhrát turnaj světového poháru v australském Wollongongu a kvalifikaci na olympijské hry potvrdil v roce 2016 vítězství na domácím světovém poháru v Praze. V srpnu startoval na olympijských hrách v Riu. V prvním kole nedal šanci olympijskému účastníkovi Gavinu Mogopaovi z Botswany, ve druhém však nestačil na judo japonského favorita Naohisa Takatóa, který ho hned v úvodu poslal uči-matou na ippon.\n\nV roce 2017 v dubnu, týden před mistrovství Evropy si v přípravě natáhl ramenní sval a účast na mistrovství Evropy vzdal s vidinou přípravy na srpnové mistrovství světa. Na mistrovství světa se připravil velmi dobře a zaznamenal životní výsledek. V prvních kolech si střihl malé mistrovství Evropy a ve čtvrtfinále ho čekal první favorizovaný asijský soupeř Kazach Gusman Kyrgyzbajev. Po regulerní hrací době svítilo u Kazacha wazari za kontrachvat ko-uči-gaeši, ale protest Pavla Petřikova staršího přiměl jury bodování zrušit a zápas šel do prodloužení. V prodloužení nachytal Kyrgyzbajeva jeho vlastní zbraní zalamovaným ko-soto-gake a zvítězil. V semifinále nestačil na Japonce Naohisu Takatóa, který ho minutu před koncem poslal technikou sumi-gaeši na wazari a v boji o třetí místo s Mongolem Boldbátarem si jako v zápase s Kazachem nechal okontrovat své o-uči-gari. Obsadil na ryze Evropana v superlehké váze vynikající páté místo.\n\n\n"}
{"id": "320394", "url": "https://cs.wikipedia.org/wiki?curid=320394", "title": "Balleroy", "text": "Balleroy\n\nBalleroy je francouzská obec v departementu Calvados v Normandii.\n\nVesnice stojí na okraji Ceriského lesa, třináct kilometrů od Bayeux a dvacet kilometrů od Saint-Lô, v údolí řeky Drôme.\n\nSousední obce: Le Tronquay, Cormolain, Vaubadon, Castillon, Planquery, La Bazoque, Foulognes, Sainte Honorine de Ducy.\n\n\"Počet obyvatel\"\n\n\n\n"}
{"id": "320399", "url": "https://cs.wikipedia.org/wiki?curid=320399", "title": "Kateřina Šafránková", "text": "Kateřina Šafránková\n\nKateřina Šafránková (* 8. června 1989, Kolín) je česká atletka, reprezentantka a rekordmanka v hodu kladivem. Soutěží též ve vrhu koulí.\n\nV roce 2007 vybojovala stříbrnou medaili na juniorském mistrovství Evropy v nizozemském Hengelu. 7. května 2008 překonala na mítinku v Pardubicích hodem dlouhým 68,26 metru o 40 cm dosavadní český rekord Lucie Vrbenské a splnila tak B-limit pro olympijské hry v Pekingu. K účasti na hrách jí to nakonec nestačilo, neboť 12. července 2008 splnila lepším výkonem B-limit též Lenka Ledvinová a na olympiádu byla nominována ona. V témže roce získala stříbro na MS juniorů v Bydhošti. Stříbrnou medaili vybojovala také v roce 2009 na ME do 22 let v litevském Kaunasu. Na Mistrovství Evropy v atletice 2010 v Barceloně skončila v kvalifikaci. V červnu 2016 překonala český rekord v Kolíně výkonem 72,47 metrů.\n\n"}
{"id": "320404", "url": "https://cs.wikipedia.org/wiki?curid=320404", "title": "Dula", "text": "Dula\n\nDula (ze starořeckého δούλη [doúlē], ve významu \"služebná\") je označení, jež se používá pro speciálně vyškolenou ženu, která poskytuje především psychickou (ale i fyzickou) oporu novorodičce. Dulu nelze zaměňovat s porodní asistentkou, nemá totiž potřebné zdravotní vzdělání popř. vyškolení.\n\nStěžejním bodem práce duly je doprovázení a poskytování zejména emocionální podpory v těhotenství, během porodu a v šestinedělí. Dula rodiče doprovází na jejich cestě a pomáhá jim naplnit jejich představy o porodu. Pomáhá vytvořit takovou atmosféru při porodu, kdy se žena cítí bezpečně, může se uvolnit a plně se soustředit na samotný porod. Zná rodičku i její přání a představy týkající se porodu a může jí proto poskytnout specifický druh podpory. Snaží se ženě pomoci projít porodní zkušeností tak, aby její zážitek byl co možná nejlepší. A to zejména v případě, že žena v průběhu porodu prožije něco, co neplánovala nebo si nepřála prožít. Dula posiluje sebedůvěru ženy a pomáhá jí lépe zvládnout zákroky, které jsou nepříjemné, snižuje svou přítomností strach a napětí. Dula chápe a respektuje fyziologii porodu i emocionální potřeby rodící ženy. Uznává porod jako jeden z klíčových okamžiků v životě ženy. Uvědomuje si, že způsob, jakým žena a dítě porod prožijí, je pro oba velmi zásadní a důležitý v mnoha rovinách.\n\nDula neposkytuje zdravotnické služby. Doplňuje práci lékařů a porodních asistentek, avšak nezasahuje do jejich kompetencí. Je připravena ženu doprovázet jak při porodu v nemocnici, tak v porodním domě nebo při porodu v domácnosti.\n\nDula jako profesionál v oblasti pomáhající profese, jehož hlavní kompetencí je pomáhat a provázet ženu na její individuální cestě k vlastnímu porodu v takové míře, na kterou je žena sama připravena. Dula doprovází ženu k takovému porodu, jaký si žena sama vybere a způsobem, na jakém se společně dohodnou. Dula nezasahuje do oblastí, které nejsou v její kompetenci, má kontakty na odborníky z oblastí pomáhajících profesí, kteří mohou ženu podpořit či ji pomoci v případě, že potřeby klientky již nespadají do kompetencí duly.\nKvalifikovaná dula má rámcové znalosti z oboru psychologie, medicíny, legislativy, kojení a péče o dítě. Registrované duly jsou vázány etickým kodexem své organizace, měly by procházet pravidelnou supervizí a následným vzděláváním. Při výběru duly se vždy informujte o tom, jakým typem vzdělávání prošla.\n\nOrganizace sdružující duly vznikla v České republice v září 2001. Jednalo se o Českou asociaci dul, která prováděla a provádí výcvik a certifikaci dul. V roce 2009 vzniklo občanské sdružení České duly s obdobným zaměřením jako Česká asociace dul. V obou organizacích procházejí duly profesním výcvikem a jsou vázány etickým kodexem.\n\n"}
{"id": "320408", "url": "https://cs.wikipedia.org/wiki?curid=320408", "title": "Římskokatolická farnost Královopolské Vážany", "text": "Římskokatolická farnost Královopolské Vážany\n\nŘímskokatolická farnost Královopolské Vážany je územní společenství římských katolíků s farním kostelem svatého Filipa a Jakuba v děkanátu Slavkov.\n\"Do farnosti náleží tyto kostely, kaple a území obcí :\"\n\nKostely :\nKaple :\n\nPrvní písemné zmínky o obci pocházejí z roku 1364. Vážany přešly postupně na počátku 15. století do majetku kartouzského kláštera v Králově Poli (odtud pochází název Královopolské Vážany). Po zrušení královopolského kláštera přešly Vážany na náboženský fond, který v roce 1786 dal vystavět kostel sv. Filipa a Jakuba. \n\nOd srpna 2006 byl administrátorem excurrendo R. D. Mgr. Michael Macek. S platností od srpna 2018 byl ve farnosti ustanoven administrátorem excurrendo R. D. Mgr. Andrzej Wąsowicz.\nDnem vzájemných modliteb farností za bohoslovce a bohoslovců za farnosti brněnské diecéze je 29. duben. Adorační den připadá na 23. ledna.\nVe farnosti se pravidelně pořádá tříkrálová sbírka. V roce 2016 se při sbírce vybralo v Habrovanech 21 263 korun. \n\nOd roku 2003 vychází jednou ročně (před Vánocemi) společný zpravodaj pro farnosti Rousínov, Královopolské Vážany a Komořany.\n\n\n"}
{"id": "320411", "url": "https://cs.wikipedia.org/wiki?curid=320411", "title": "Cena OSN na poli lidských práv", "text": "Cena OSN na poli lidských práv\n\nCena OSN na poli lidských práv byla zavedena Organizací spojených národů na Valném shromáždění rezolucí 2217 v roce 1966. Cena je určena k ocenění a pochválení lidí a organizací, které měli značný přínos na prosazování a ochraně lidských práv, která jsou zakotvena ve Všeobecné deklaraci lidských práv a v dalších dokumentech OSN.\n\nPoprvé byly ceny uděleny v roce 1968 a od té doby jsou udělovány v pětiletých intervalech. Udělovací ceremoniál se tradičně koná 10. prosince, který OSN určilo jako Den lidských práv.\n\n\n\n\n\n\n\n\n\n\n"}
{"id": "320413", "url": "https://cs.wikipedia.org/wiki?curid=320413", "title": "Kubánské peso", "text": "Kubánské peso\n\nKubánské peso ( \"peso cubano\", množné číslo \"pesos\") je jednou ze dvou oficiálních měn Kuby (druhou je kubánské konvertibilní peso – \"peso convertible cubano\"). Lidové pojmenování pesa je „moneda nacional“. Jeho ISO 4217 kód je CUP. Název peso má tato měna společný s měnami několika dalších států, které bývaly španělskými koloniemi. Jedna setina pesa se nazývá centavo.\n\nV obchodech za CUP se dostanou pouze přídělové potraviny a ve velmi omezené míře také technické výrobky kubánské produkce nebo asijské provenience (nejobyčejnější oděvy a obuv, rákosový nábytek apod.)\n\nSměnný kurs mezi „národním“ (CUP) a „konvertibilním“ (CUC) pesem je Centrální bankou Kuby stanoven takto: \n\n1 CUC = 24 CUP pro prodej konvertibilního pesa\n1 CUC = 25 CUP pro nákup konvetibilního pesa\nOd obsazení ostrova Španěly se na Kubě praktikoval španělský monetární systém měn. V roce 1881 proběhla decimalizace měny, kdy se dílčí jednotkou pesa stalo \"centesimo\", které byla setinou pesa, tisícina pesa byla nazývána \"milesímo\". Od téže doby bylo peso navázáno na americký dolar v paritní hodnotě 1:1. V roce 1899 došlo k přejmenování dílčí jednotky z \"centisimo\" na \"centavo\". Americký dolar byl na Kubě užíván jako druhá měna v období 1899-1951 a 1994-2004.\n\n"}
{"id": "320424", "url": "https://cs.wikipedia.org/wiki?curid=320424", "title": "Adolf z Tecklenburgu", "text": "Adolf z Tecklenburgu\n\nSvatý Adolf z Tecklenburgu (kolem roku 1185 Tecklenburg - 30. června 1224 Osnabrück), také známý jako Adolf z Osnabrücku, byl osnabrücký biskup a římskokatolický světec.\n\nAdolf byl nejmladší syn hraběte Simona z Tecklenburgu a Ody z Berg-Alteny. Relativně mladý se stal kanovníkem v kolínské katedrále, a poté se stal cisterciáckým mnichem v klášteře Kapm. Roku 1216 byl jmenován biskupem v Osnabrücku. Volba biskupa se musela opakovat, protože papež Honorius III. ji neuznal za platnou. Adolf byl i ve druhé volbě vybrán a 24. září 1217 vysvěcen na biskupa. Ve svém úřadu působil jako církevní reformátor a staral se zvláště o chudé a nemocné.\n\nKanonizace proběhla roku 1625. Jeho svátek se slaví 13. února.\n\n"}
{"id": "320428", "url": "https://cs.wikipedia.org/wiki?curid=320428", "title": "Soňa Bernardová", "text": "Soňa Bernardová\n\nSoňa Bernardová (* 2. února 1976 Brno, Československo) je česká reprezentantka v synchronizovaném plavání. K jejím úspěchům patří 7. místo z ME 1997 a 8. místo v jednotlivcích i dvojicích z ME 2006.\n\nNa olympijských hrách v Sydney v roce 2000 společně s Janou Rybářovou a na hrách v Athénách v roce 2004 společně s Ivou Bursovou vybojovala 15. místo. Na olympijských hrách v Pekingu reprezentovala Českou republiku s Alžbětou Dufkovou, jak v technickém tak ve volném programu obsadily 18. místo a skončily tak již v kvalifikaci. Od postupu do finále je dělilo 2,25 bodu.\n"}
{"id": "320432", "url": "https://cs.wikipedia.org/wiki?curid=320432", "title": "Dominikál", "text": "Dominikál\n\nDominikál neboli panská půda byla spravována přímo v režii šlechticů a leníků (na rozdíl od rustikálu). To zajišťovala robotní a námezdní pracovní síla. Tato půda až do novověku nepodléhala zdanění.\n\n"}
{"id": "320434", "url": "https://cs.wikipedia.org/wiki?curid=320434", "title": "Avača", "text": "Avača\n\nAvača ( ) je řeka na jihovýchodě poloostrova Kamčatka v Kamčatském kraji v Rusku. Je dlouhá 122 km. Plocha povodí měří 5090 km².\n\nOdtéká z jezera Avačinskoje. Ústí do Avačinské zátoky Tichého oceánu, přičemž vytváří deltu.\n\nZdrojem vody jsou sněhové a dešťové srážky, podzemní voda a ledovce. Průměrný průtok vody činí přibližně 136 m³/s. Zamrzá na konci prosince, avšak v ústí už v listopadu a rozmrzá v březnu. V zimě jsou charakteristické ledové zátarasy. V povodí se nacházejí horké i studené minerální prameny.\n"}
{"id": "320435", "url": "https://cs.wikipedia.org/wiki?curid=320435", "title": "Rozpouštědlo", "text": "Rozpouštědlo\n\nRozpouštědlo (\"solvent\") je označení pro látku se schopností rozpouštět (rovnoměrně v sobě rozptýlit či dokonce disociovat částice jiných látek) látky, přičemž vznikají homogenní směsi - roztoky.\n\nHlavním úkolem rozpouštědel je převést filmotvornou složku do roztoku dvou nebo více látek, který má jednotné chemické a fyzikální vlastnosti v celém svém objemu. U každého roztoku existují dvě složky: rozpouštědlo a rozpouštěná látka. Rozpouštědlem je nazývána každá látka, která je schopna rozpouštět jinou látku. Nejdůležitějším rozpouštědlem je voda.\n\nRozpouštědlo se podle charakteru se dělí na:\n\nRozpouštědla mohou být jednosložková či vícesložková. Vícesložková rozpouštědla mohou obsahovat rozpouštědla pravá, nepravá i ředidla.\n\n\n"}
{"id": "320440", "url": "https://cs.wikipedia.org/wiki?curid=320440", "title": "Rustikál", "text": "Rustikál\n\nRustikál je označení používané pro půdu, která nebyla spravována v přímé režii vrchnosti (na rozdíl od dominikálu). Byla rozdělena na jednotlivé statky – grunty – a dědičně pronajímaná sedlákům – gruntovníkům. Vlastníkem dominikálu i rustikálu byla šlechta.\n\nMísty používaný výraz rustikální v tomto smyslu znamená selský, odpovídající venkovskému způsobu života.\n"}
{"id": "320449", "url": "https://cs.wikipedia.org/wiki?curid=320449", "title": "Marianne", "text": "Marianne\n\nMarianne je alegorická postava, jeden ze symbolů Francouzské republiky. První zpodobení pocházejí z francouzské revoluce. Marianne ztělesňuje Francouzskou Republiku ve své ženské podobě, hlavu ozdobenou frygickou čapkou. Tato žena typicky symbolizovala svobodu, rozum, národ, vlast a občanské ctnosti republiky. Dává tak současně podobu i třem základním hodnotám republikánské Francie, které jsou vyjádřeny heslem Francouzské revoluce \"Volnost, rovnost, bratrství\" (francouzsky \"Liberté, Égalité, Fraternité\"). Marianne se v červenci 1789 dostala poprvé do podvědomí Francie při dobytí Bastily a při dalších časných událostí revoluce. Od té doby až do září 1792 byl obraz Marianne zastíněn dalšími postavami, jako je Merkur a Minerva. Až do září 1792, kdy První Francouzská republika hledala nový symbol, který by zastupoval stát, že se její popularita začala rozšiřovat. Marianne, ženská alegorie svobody, byla zvolena tak, aby zastupovala nový režim Francouzské republiky a současně symbolizovala svobodu.\n\nŘadě slavných Francouzek byla prokázána čest a vysloveno uznání tím, že byly vybrány, aby propůjčily svou tvář k vytvoření nové podoby Marianne:\n\n\nTvář Marianne je zobrazena na francouzských euromincích.\n\nSymboly Marianne vycházejí z antiky.\n\nFrancouzi připomínají svůj národní symbol při významných příležitostech. Zejména pak 14. července kdy si Francouzi oslavami připomínají výročí počátku Velké francouzské revoluce a pád pevnosti Bastily\n"}
{"id": "320451", "url": "https://cs.wikipedia.org/wiki?curid=320451", "title": "Natalie Gulbisová", "text": "Natalie Gulbisová\n\nNatalie Anne Gulbisová (* 7. ledna 1983, Sacramento, Kalifornie) je americká profesionální golfistka, která hraje v americké LPGA Tour.\n\nO golf se začala zajímat ve čtyřech letech, v sedmi letech vyhrála první turnaj, za další tři roky, v deseti letech, prolomila par.\n\nMá lotyšské kořeny, její jméno v překladu z Lotyštiny znamená \"labuť\", narodila se v kalifornském Sacramentu a ve čtrnácti letech hrála první amatérskou LPGA tour (handicap 2). Navštěvovala střední školu Granite Bay, kterou ukončila v 16 letech. V 18 letech se stala profesionální hráčkou golfu, po roce hraní v golfovém týmu University of Arizona.\n\nV prvních pěti letech profesionální kariéry nevyhrála žádný turnaj, ale stále se drží šestá na „money listu“ v roce 2005 s výdělky okolo 1 milionu dolarů a také hraje v Solheim Cup teamu Spojených států.\n\nPrvní turnaj vyhrála až v roce 2007, kdy na Evian Masters v playoff porazila Jeong Jangovou.\n\nJe uznávána jako \"sex symbol\" v LPGA, vydala kalendář se svými fotkami na golfu a v plavkách, který se podle pokynů USGA (americká golfová asociace) nesměl prodávat na golfových událostech v USA, prodával se pouze v Kanadě. Její fotky byly také vydány v americkém vydání magazínu FHM v listopadu 2004, fotky byly foceny na golfovém hřišti Lake Las Vegas. Gulbisová má smlouvu o propagaci s firmami TaylorMade Golf, Adidas, Canon, Raymond Weil, Amstel Light, SkyCaddie, Payment Data Systems, MasterCard, Winn Golf Grips a Lake Las Vegas resortem. Chodí s quarterbackem Benem Roethlisbergerem z týmu Pittsburgh Steelers.\n\nV roce 2006 začala psát golfový sloupek do magazínu \"FHM\", v listopadu 2005 začala moderovat vlastní show (\"The Natalie Gulbis Show\" na Golf Channelu. Gulbisová také byla obsazena do počítačové hry od EA Sports nazvané Tiger Woods PGA Tour.\n\n\nDNP = nezúčastnila se (did not play)\nCUT = neprošla \"cutem\"\nWD = odstoupila (withdrew)\nT = dělený (tied)\nZelené pozadí znamená vítězství, žluté znamená umístění do desátého místa.\n\n"}
{"id": "320458", "url": "https://cs.wikipedia.org/wiki?curid=320458", "title": "Rudolf Merkner", "text": "Rudolf Merkner\n\nRudolf Merkner (*14. října 1972, Praha) je český producent a scenárista.\n\nJe znám především díky seriálu \"Vyprávěj\". Podílel se jako scenárista na celovečerních filmech \"Rafťáci\", \"Ro(c)k podvraťáků\", \"Bobule\", \"Láska za milión\" a jako dramaturg na televizních seriálech: \"Redakce\", \"Místo v životě\" a další.\nNěkolik let přednášel literaturu a mediální komunikaci na Pedagogické fakultě Univerzity Karlovy, Literární Akademii Josefa Škvoreckého a FHS UK. Tři roky pracoval jako dramaturg hraných pořadů na TV Nova. Vystudoval Střední průmyslovou školu sdělovací techniky v Panské a Pedagogickou fakultu Univerzity Karlovy, obor Český jazyk a literatura/výtvarná výchova, poté studoval tři roky na FAMU, obor scenáristika a dramaturgie. Na FAMU se podílel na řadě úspěšných filmů: \"Nelásky\", \"Šance tisíciletí\" a další.\n\nFilmy, na nichž se podílel, dostaly mnohá ocenění (např. na Premiere Plans, MFFKV, a další.) Za studentský film Nelásky získal Cenu za nejlepší film MFF Karlovy Vary v roce 2001 v kategorii Studentská sekce.\n\nPro Českou televizi napsal pohádku Princezna a písař. Režie Karel Janák. Premiéra Vánoce 2014.\n\nPro TV Prima vytvořil seriál Všechny moje lásky, premiéra 2015.\n\nPřednáší základy scenáristiky na SPŠ ST v Praze, v Panské a ve volném čase vede kroužek tvůrčího psaní při Domu dětí a mládeže Klamovka.\n\nOd roku 2012 je ženatý s herečkou Janou Bernáškovou, se kterou má syna Theodora (* 2013) a vychovává nevlastní dceru Justýnu (* 2006).\n\n"}
{"id": "320461", "url": "https://cs.wikipedia.org/wiki?curid=320461", "title": "Duffy (zpěvačka)", "text": "Duffy (zpěvačka)\n\nAimée Ann Duffy (* 23. června 1984, Nefyn, hrabství Gwynedd, Wales), známá jen jako Duffy, je waleská zpěvačka a skladatelka.\n\nVyrůstala ve Walesu na poloostrově Llŷn se svými sestrami – dvojčetem Katy a starší Kelly. Rodiče se rozvedli, když jí bylo deset. Poté se s matkou a sestrami přestěhovala do Pembrokeshire, zatímco otec zůstal v Nefyn.\n\n\n\n\n\n"}
{"id": "320462", "url": "https://cs.wikipedia.org/wiki?curid=320462", "title": "Bona z Pisy", "text": "Bona z Pisy\n\nSvatá Bona z Pisy (z latiny \"Dobrá\"; 1156 Pisa - 29. května 1207/1208) byla terciářka řádu sv. Augustina a mystička.\n\nNavštívila všechna významná poutní místa své doby (Svatá země, Řím, Santiago de Compostela) a měla několik mystických vizí. Její tělo je uloženo v kostele San Martino v Pise.\n\nPo svém svatořečení se stala patronkou města Pisy a poutníků. Roku 1962 ji papež Jan XXIII. určil jako patronku letušek. Její svátek se slaví 29. května.\n\nV umění je zobrazována jako řeholnice držící kříž v sepjatých rukou.\n\n"}
{"id": "320469", "url": "https://cs.wikipedia.org/wiki?curid=320469", "title": "Ribozym", "text": "Ribozym\n\nRibozym (RNA enzym) je katalyticky aktivní molekula RNA, která funguje jako enzym. Ribozymy nejčastěji katalyzují štěpení cukr-fosfátové kostry RNA a to buď vlastního vlákna (účinkující v \"cis\" podle angl. \"cis-acting\") nebo RNA vlákna jiné RNA (účinkující v \"trans\"). Z chemického pohledu jde o nukleofilní atak nejčastěji 2'-OH skupiny na fosfát. Známým příkladem ribozymu je např. také 23S-rRNA velké podjednotky ribozomů, která katalyzuje syntézu peptidové vazby. Mezi další známé ribozymy patří RNasa P, vlásenkový ribozym (z angl. hairpin ribozyme), HDV ribozym, hammerhead ribozym, Glms riboswitch, Varkud-satelite (VS) ribozym.\n\nRibozymy byly objeveny v 80. letech T. R. Cechem a S. Altmannem, kteří byli v roce 1989 za svůj objev oceněni Nobelovou cenou. Objevením ribozymů padla teorie, že biologickými katalyzátory jsou pouze proteinové enzymy. To, že i RNA mohou katalyzovat široké spektrum reakcí, podporuje i teorii tzv. RNA světa, která předpokládá, že v určité etapě vývoje života na Zemi to byly právě molekuly RNA, které sloužily jako hlavní biologické katalyzátory a zároveň byly schopné přenášet genetickou informaci.\n"}
{"id": "320471", "url": "https://cs.wikipedia.org/wiki?curid=320471", "title": "Marcello Mastroianni", "text": "Marcello Mastroianni\n\nMarcello Vincenzo Domenico Mastroianni (28. září 1924 Fontana Liri, Itálie – 19. prosince 1996 Paříž, Francie) byl italský herec.\n\nNarodil se 28. září 1924 ve Fontana Liri (horská vesnice v provincii Frosinone, v kraji Latium, na půl cesty mezi Římem a Neapolí) v Itálii. Zemřel 19. prosince 1996 v Paříži (Francie) ve věku 72 let. Významný italský herec, známý ve světě mezinárodního filmu po druhé světové válce. Mezi lety 1938-43 hrál několik vedlejších rolí. Spolu se svojí rodinou podporoval protifašistické snahy. Cítil se být natolik v ohroženi, že se raději stáhnul do ústraní a až do konce světové války se ukrýval. Od roku 1945 se zapsal na divadelní akademii (Centro Universitario Teatrale), kde se setkal s Luchinem Viscontim, který mu nabídl roli v divadelní hře, kterou režíroval (\"Tramvaj do stanice touha\" amerického dramatika Tennessee Williamse. Během svých divadelních vystoupení měl možnost hrát společně s Giuliettou Masiniovou a posléze poznal i jejího manžela, Federica Felliniho. Toto setkání mělo zásadní určující vliv na jeho pozdější kariéru.\n\n"}
{"id": "320477", "url": "https://cs.wikipedia.org/wiki?curid=320477", "title": "Vzoromil Výsměšek", "text": "Vzoromil Výsměšek\n\nVzoromil Výsměšek je fiktivní postavou ze ságy o Zeměploše.\n\nVýsměšek Hnědý, arcikancléř Neviditelné univerzity, se stal mágem sedmé úrovně v 27 letech. Pak opustil univerzitu, aby se mohl starat o rodinné statky na venkově. Na půdu Neviditelné univerzity nevkročil po čtyřicet let, dokud ho nejmenovali arcikancléřem. \n\nJeho povýšení přišlo tak náhle, protože škola chtěla malou pauzu po několika dosti hektických letech, kdy arcikancléři vymírali tak rychle, že ani nestihli dojíst inaugurační večeři a už je pohřbívali. Mágové potřebovali někoho tichého a lehko manipulovatelného. Bylo všeobecně známo, že Výsměšek je zavilý venkovan a tak předpokládali, že mág, který má tak blízko k přírodě, bude vyhovovat požadavkům. A kdyby dělal nepříjemnosti, bude velmi jednoduché ho zase odstranit.\n\nVýsměšek osobně byl jako závan čerstvého větru v továrně na zvonkohry. Je schopen se opít a hrát šipky celou noc, ale v pět ráno si stejně jde zaplavat, nebo alespoň zahrabat v zamrzlém Ankhu či lovit kachny. Jeden čas měl dokonce smečku loveckých psů ustájenou ve spižírně.\n"}
{"id": "320487", "url": "https://cs.wikipedia.org/wiki?curid=320487", "title": "Arriva RP", "text": "Arriva RP\n\nArriva RP Sp. z o.o. (do 25. června 2010 Arriva PCC Sp. z o.o.) je společný podnik polského logistického operátora DB Schenker Rail Polska (dříve PCC Rail) a britského provozovatele veřejné osobní dopravy Arriva. Cílem společnosti, která byla založena v roce 2007, je provozování osobní železniční dopravy v Polsku.\n\nV roce 2007 byla uzavřena dohody o vytvoření společného podniku mezi PCC Rail a britským autobusovým a železničním operátorem Arriva. 19. června 2007 pak polský antimonopolní úřad schválil vznik společnosti Arriva PCC Sp. z o.o., kde má každý podílník (PCC Rail a Arriva) poloviční podíl.\n\nKonsorcium PCC Rail a Arriva se pak v roce 2007 účastnilo výběrového řízení na obsluhu neelektrizovaných tratí v Kujavsko-pomořském vojvodství osobními vlaky od prosince 2007 po dobu tří let. Toto konsorcium zvítězilo, když nabídlo cenu o cca 30 % nižší než druhý účastník soutěže, státní společnost PKP Przewozy Regionalne. Smlouva o provozování osobní dopravy mezi vojvodstvím a konsorciem byla podepsána 9. srpna 2007. Provoz vlaků v režii Arriva PCC byl zahájen 9. prosince 2007, především s použitím 13 kusů motorových vozů řady SA106 pronajatých od vojvodství, v menší míře též vlastních vozidel. V důsledku nedostatku vozidel jezdily vlaky zpočátku se zpožděními, nebo byly odříkány či nahrazovány autobusy. Za uvedené problémy v prvních týdnech provozu musela Arriva PCC zaplatit objednateli, tj. Úřadu maršálka, smluvní pokutu ve výši asi 300 tisíc PLN.\n\nV roce 2008 vypsalo Kujavsko-pomořské vojvodství výběrové řízení na provozování osobních vlaků na trati Bydgoszcz – Unisław - Chełmża, která byla osm let bez pravidelné osobní dopravy. Do výběrového řízení se opět přihlásily firmy PKP Przewozy Regionalne a Arriva PCC. Pro výběr dopravce přitom byla stanovena dvě kritéria: cena (s váhou 70 %) a přesnost jízdy vlaků (s váhou 30 %). Otevření obálek s nabídkami proběhlo 1. srpna 2008 a nabídky byly následující: PKP Przewozy Regionalne nabídly cenu 13,93 PLN/vlkm a přesnost 95 %, Arriva PCC nabídla cenu 11,77 PLN/vlkm a přesnost 94,44 %. Přestože byla nabídka firmy Arriva PCC výhodnější, úřad maršálka se rozhodl vyhlásit druhé kolo výberového řízení, ve kterém Arriva PCC potvrdila původní cenu, kdežto PKP Przewozy Regionalne snížily cenu na částku 10,59 PLN/vlkm pro rok 2008 a 10,73 PLN/vlkm pro rok 2009 a staly se tak vítězem výběrového řízení. Proti způsobu výběrového řízení, resp. proti předem neohlášenému druhému kolu, podala Arriva PCC protest Úřadu maršálka i poté na Úřad veřejných zakázek, ale oba protesty byly odloženy. Přestože Arriva PCC původně deklarovala, že v případě odložení jejich protestů se bude bránit soudní cestou, nakonec se rozhodla tak neučinit.\n\nNa období let 2011 až 2020 vyhlásil Úřad maršálka výběrové řízení na provozování regionálních vlaků na území vojvodství. V balíku na provozování vlaků na neelektrizovaných tratích zvítězila společnost Arriva RP s nabídkou 17,99 PLN/vlkm při včasnosti jízdy vlaků 91,17 %, zatímco konkurent Przewozy Regionalne nabídl 35,48 PLN/vlkm při přesnosti jízdy 90 %.\n\nArriva PCC se v roce 2008 hodlala zúčastnit také výběrového řízení na provozování osobní železniční dopravy v Podleském vojvodství. Nakonec se však společnost výběrového řízení nezúčastnila s poukazem na to, že na přípravu nabídku i na přípravu samotného provozu v případě získání zakázky bylo příliš málo času (výběrové řízení proběhlo na jaře 2008 a provoz měl být zahájen od prosince téhož roku).\n\n1. března 2009 zahájí Arriva PCC osobní dopravu na trati Malbork - Kwidzyn - Grudziądz v Pomořském vojvodství. Vlaky budou provozovány na objednávku Úřadu maršálka Pomořského vojvodství, který nového provozovatele vybral bez výběrového řízení na základě tzv. pozvání k vyjednávání. Důvodem pro využití nabídky dopravce Arriva PCC bylo to, že se jedná o jedinou firmu, která je schopná na danou trasu nasadit motorové vozy, jejichž provoz je levnější a mají možnost jízdy vyšší traťovou rychlostí než vlaky tažené lokomotivou.\n\n"}
{"id": "320493", "url": "https://cs.wikipedia.org/wiki?curid=320493", "title": "Duffy", "text": "Duffy\n\nDuffy [\"dafi\"] může znamenat:\n\n\n"}
{"id": "320500", "url": "https://cs.wikipedia.org/wiki?curid=320500", "title": "Maximilian Fretter-Pico", "text": "Maximilian Fretter-Pico\n\nMaximilian Fretter-Pico (6. února 1892 Karlsruhe – 4. dubna 1984 Kreuth u Bad Wiessee v jižním Německu) byl generál dělostřelectva německého Wehrmachtu.\n\nDo německé císařské armády vstoupil v lednu 1911. V první světové válce sloužil jako nižší důstojník u pěchoty. \nPo válce zůstal v Reichswehru, kde zastával nižší velitelské funkce. V třicátých letech působil ve vyšších štábech a v ústředních vojenských institucích, v roce 1938 byl na krátký čas jako poradce u turecké armády. \nV listopadu 1938 se stal náčelníkem štábu Sárského pohraničního velitelství, které se v polovině září přeměnilo na XXIV. armádní sbor, zde zůstal ve stejné funkci až do dubna 1941, kdy přešel do zálohy OKH, ale ještě ten měsíc dostal na starost velení 97. lehké divizi. S touto divizí se účastnil Operace Barbarossa.\n\n27. prosince 1941 převzal velení nad XXX. armádním sborem pod velením Mansteinovy 11. armády na Krymu, kde se účastnil opakovaného dobytí Kerče a později i Sevastopolu.\n\nOd konce roku 1942, spadal jeho sbor pod Hollidtovu armádní skupinu, později přejmenovanou na novou 6. armádu. Zde se účastnil zimních ústupových bojů roku 1942 a od poloviny roku 1943 obraných bojů u Dněpru a následně bojů na západní Ukrajině. Sám se pak stal v červenci 1944 velitelem 6. armády a od srpna téhož roku velel zároveň Armádní skupině Fretter-Pico (6. armáda, 2. maďarská armáda a později i 3. maďarská armáda) při obraně Maďarska. Koncem roku 1944 byl odvolán do velitelské zálohy hlavního stanu. Ve druhé polovině března 1945 byl jako soudní poradce při říšském válečném soudu u případu Waltera Friese ve městě Torgau. Ještě 30. března 1945 se stal na 23 dnů velitelem IX. armádního sboru, 22. dubna byl zajat Američany. V roce 1947 byl propušten ze zajetí a uchýlil se do ústraní v Bavorsku.\n\nJeho bratr byl o rok mladší Otto Fretter-Pico. Jeho manželka byla Gertrude Soltmann (1901–1993).\n\n\n\n\n"}
{"id": "320516", "url": "https://cs.wikipedia.org/wiki?curid=320516", "title": "Constantine (film)", "text": "Constantine (film)\n\nConstantine je americký akční fantasy thriller z roku 2005, který natočil Francis Lawrence na motivy komiksu \"Hellblazer\". V titulní roli Johna Constantinea se představil Keanu Reeves. Do amerických kin byl snímek, jehož rozpočet činil 100 milionů dolarů, uveden 18. února 2005. Celosvětově film utržil 230,8 milionů dolarů.\n\nV letech 2014–2015 vznikl podle komiksu \"Hellblazer\" televizní seriál \"Constantine\".\n\nJohn Constantine se v dětství pokusil o sebevraždu, protože viděl to, co ostatní ne. Podle Bible má tedy přijít po smrti do pekla, neboť sebevražda patří mezi nejhorší hříchy. Jenže Constantine do pekla nechce, protože polovinu jeho osazenstva tam poslal on sám. John se totiž snaží vykoupit tím, že posílá démony, kteří se snaží dostat do našeho světa, zpátky tam, kam patří.\n\nKdyž se jeho rakovina plic zhorší natolik, že jen počítá dny do své smrti, objeví se před ním nejhorší úkol. Podle úmluvy, kterou mají mezi sebou nebeské a pekelné bytosti, se obyvatelé těchto dvou světů nesmí nikdy vydat do lidského světa (bytosti, které mezi lidmi žijí, jsou tzv. hybridé, kteří se do úmluvy nepočítají). Jenže tuto úmluvu chce někdo z pekla porušit. Ve spolupráci s policistkou Angelou Dodsonovou, která nevěří, že její sestra-dvojče spáchala sebevraždu, se tedy snaží rozluštit nejhorší tajemství a zastavit Satanova syna Mamona, který chce ovládnout svět lidí.\n\n\n"}
{"id": "320519", "url": "https://cs.wikipedia.org/wiki?curid=320519", "title": "Šarbel Machlúf", "text": "Šarbel Machlúf\n\nSvatý Šarbel Machlúf nebo Makhlūf, مار شربل, vlastním jménem \"Jusef Makhlúf\" (8. května 1828 – 24. prosince 1898) je jeden z nejznámějších svatých na Středním východě, kněz, asketa, mystik.\n\nNarodil se jako páté dítě nemajetných rodičů Antuna a Brigidy Makhlúfových katolíků maronitského ritu. Rodina žila v malé horské vesnici Bekaa Kafra 140 km severně od Bejrútu. Když byly Josefovi tři roky, zemřel mu otec. Poté si matka vzala za manžela poctivého a zbožného jáhna jménem Ibrahim.\n\nVe čtrnácti letech Josef pocítil první náznaky řeholního povolání. V roce 1851 se rozhodl vstoupit do kláštera v Majfúku. Zde prožil rok svého noviciátu. Ve druhém roce přešel do kláštera v Annayi, kde 1. listopadu 1853 složil první sliby a přijal jméno Šarbel. Dokončil svá teologická studia a 23. června 1859 byl vysvěcen na kněze.\n\n15. února 1875, po mnoha letech v klášteře v Annaya, otec Šarbel obdržel povolení k odchodu do malé a odlehlé poustevny svatých Petra a Pavla. Nacházela se ve výšce 1350 metrů nad mořem. Tam se spojil s Kristem modlitbami, manuální prací, přísným sebeovládáním a postem. Šarbelova cela měla jen 6 m². Pod hábitem stále nosil žíněnou košili, spal jen několik hodin denně a jedl pouze jednou za den.\n\nOtec Šarbel zemřel na Štědrý den roku 1898 během adorace před Nejsvětější Svátostí. Jeho spolubratři ho našli na podlaze kaple. Když umývali tělo, objevilo se velké světlo ze svatostánku. Mniši to považovali za viditelné znamení nebe. Venku silně sněžilo, vál ostrý vítr. Všechny cesty k poustevně byly zaváté a tak nikdo nemohl informovat vesničany o světcově smrti. Přesně ten den lidé v okolí poznali, že otec Šarbel byl povolán do nebe. Mladí muži se vydali s lopatami odházet sníh, aby se dostali do poustevny a donesli tělo do kláštera Annay.\n\nNeporušené tělo zesnulého bylo uloženo v klášteře sv. Marona v Annaya. Bylo podrobeno lékařským testům a potvrdilo se, že tkáně nejeví žádné známky rozkladu. Tělo vydávalo zvláštní vůni a uvolňovalo načervenalou tekutinu neznámého původu.\n\nOtec Šarbel Makhlúf byl papežem Pavlem VI. prohlášen za blahoslaveného dne 5. prosince 1965. Svatořečen byl týmž papežem 9. října 1977. Světcův hrob v maronitském klášteře v Annaya se stal poutním místem. Mnozí z poutníků, mezi nimiž jsou i muslimové, byli zázračně uzdraveni na těle i na duchu.\n\nModlitba k svatému Šarbelovi\n\n\"Svatý otče Šarbele, který ses zřekl všech příjemností světa, žil jsi pokorně v samotě poustevny a nyní přebýváš v nebeské slávě, oroduj za nás. Rozjasni naši mysl i srdce, utvrď naši víru a posilni vůli, rozněť v nás lásku k bližním, pomáhej nám volit dobro a vyhýbat se zlu, chraň nás před nepřáteli viditelnými i neviditelnými a pomáhej nám v našem každodenním životě. Na tvoji přímluvu obdrželo mnoho lidí dar uzdravení duše i těla a vyřešení problémů v situacích lidsky bezvýchodných. Shlédni na nás milostivě a bude-li to ve shodě s Boží vůlí, vypros nám u Boha milost, o kterou pokorně prosíme. Především však nám pomáhej jít každodenně cestou svatosti do života věčného. Amen.\"\n\n\n\n"}
{"id": "320526", "url": "https://cs.wikipedia.org/wiki?curid=320526", "title": "Poslední univerzální společný předek", "text": "Poslední univerzální společný předek\n\nPoslední univerzální společný předek (LUCA - \"last universal common ancestor\") je hypotetický poslední společný předek všech organismů, z něhož se vyvinul veškerý dnešní život na Zemi. Odhaduje se, že LUCA žil před 3,5 až 4,1 miliardami let v období eoarchaika až paleoarchaika.\n\nExistují rozdílné názory na konkrétní charakter organismů LUCA, jejich životní prostředí a způsob výživy. Velmi pravděpodobně se jednalo o jednoduché mikroskopické jednobuněčné prokaryotní organismy, podobné dnešním bakteriím či archebakteriím, které využívaly nepohlavní rozmnožování a žily ve vodě. Všeobecně se přijímá, že se živily heterotrofně, zejména novější studie však podporují možnost autotrofní výživy. \n\nHorizontální přenos genetické informace ale ukazuje, že organismy pocházejí spíše ze skupiny předků.\n\nNa základě vlastností sdílených všemi nezávisle žijícími organismy se odhadují vlastnosti, která musela mít LUCA před tím, než začaly vznikat jednotlivé evoluční větve. \n\nK těmto vlastnostem patří:\n\n\n\n"}
{"id": "320531", "url": "https://cs.wikipedia.org/wiki?curid=320531", "title": "Penžina", "text": "Penžina\n\nPenžina ( ) je řeka v Kamčatském kraji v Rusku. Je dlouhá 713 km. Plocha povodí měří 73 500 km².\n\nPramení na Kolymské vrchovině. Na horním toku teče v hluboké dolině a na dolním pokračuje v mezihorské kotlině. Vlévá se zleva do Penžinské zátoky Ochotského moře.\n\nZdrojem vody jsou sněhové a dešťové srážky. Průměrný průtok vody činí přibližně 680 m³/s. Zamrzá v listopadu a rozmrzá v květnu až na začátku června.\n\nVyužívá se k plavení dřeva a k vodní dopravě.\n"}
{"id": "320534", "url": "https://cs.wikipedia.org/wiki?curid=320534", "title": "Aleister Crowley", "text": "Aleister Crowley\n\nAleister Crowley (výslovnost [ˈæleɪstər ˈkroʊli]; 12. říjen 1875 – 1. prosinec 1947) byl britský mág, okultista, spisovatel, básník, filozof, jogín, špion, šachista, finanční poradce, dráteník, plynař, alchymista, astrolog, malíř, lyžař, hedonista, drogový experimentátor, uhlíř, cestovatel, pansexuál, sociální kritik a horolezec. Vytvořil filosofický systém Thelema a stal se jeho největším teoretikem. Systém Thelémy vychází z Crowleyovy knihy \"The Book of the Law\" (Liber AL vel Legis, česky \"Kniha zákona\"), sepsané v roce 1904. Také je citován jako klíčová inspirace pro množství pozdějších esoterických skupin a osobností, včetně lidí jako je Kenneth Grant, Gerald Gardner a do určité míry také Austin Osman Spare.\n\nSenzacechtivé plátky té doby o něm psaly jako o „nejprohnanějším muži, který kdy žil“. Vysloužil si také přezdívku „nejhříšnější muž světa“. Měl neustále problémy s obviňováním ze strany veřejnosti a úřadů kvůli své „morálce“. Několikrát kvůli tomu stanul i před soudem.\n\nAleister Crowley se narodil 12. října 1875 ve Warwickshire v Anglii jako \"Edward Alexander Crowley\" mezi jedenáctou hodinou večerní a půlnocí do poměrně zámožné rodiny Edwarda Crowleyho a Emily Berthy Bishop. Jeho otec byl kazatel fundamentalistických Plymouthských bratří (Plymouth Brethren), puritánské protestantské sekty. Jeho dětství nebylo nijak zvlášť šťastné.\n\n29. února 1880 se narodila jeho sestra Grace Mary Elisabeth, několik hodin po narození však zemřela. Smrt jeho otce v roce 1887 a přehnaná zbožnost, která se promítala do jeho výchovy, jej přiměly vzbouřit se proti rodině. Matka, která byla již zoufalá z jeho chování, jej nazvala „Bestií“ (Antikrist z biblického Zjevení Janova), toto označení si ponechal a začal se za Antikrista také považovat. Emily Bertha Bishop zemřela v roce 1917.\n\nPo studiích na internátních školách Malvern College, Eastbourne College a Tonbridge School odešel Crowley roku 1895 na \"Trinity College\" v Oxfordu. Po tři roky zde studoval filosofii, psychologii a ekonomii i klasickou filologii. Učil se starořecky, francouzsky i latinsky, věnoval se i diplomacii. Byl také vynikající matematik a stratég, což úspěšně prokázal ve hře v šachy, roku 1879 se zúčastnil šachového kongresu v Berlíně. Nejvíce jej však uchvátila magie a hermetismus, které začal pilně studovat. V té době si také změnil křestní jméno na \"Aleister\".\n\n\nCrowley se převážně ve 30. letech aktivně věnoval malování. V říjnu 1930 vystavoval v berlínské galerii Porza.\n\nHlásil se k svobodnému zednářství, jeho členství však bylo zpochybněno. V roce 1907 založil skupinu \"Aegentinum Astrum\" (AA) neboli Stříbrná hvězda (latinsky \"Argenteum Astrum\", popř. Arcanum Arcanorum, řecky \"Άστρον Αργόν\" či hebrejsky \"Arikh Anpin\"). Měl významnou pozici taktéž v několika řádech. Kupříkladu v Ordo Templi Orientis. V roce 1912 se stal hlavou anglické větve této skupiny. Působil v Řádu Zlatého Úsvitu (Hermetický řád Zlatého úsvitu), který určitou dobu vedl, a který se díky rozepřím během jeho vedení rozpadl. Po roce 1920, kdy se uchyluje se svými následovníky na Sicílii, zde zakládá \"Posvátné opatství thelemských mysterií\" (The Sacred abbey of the Thelemic Mysteries). Thelema je filozofický směr vycházející z \"Knihy zákona\", kterou mu údajně v roce 1904 nadiktovala netělesná entita jménem \"Aiwass\". Základem tohoto učení je teze: \"Dělat co chceš, ať jediným je zákonem.\" (V tom je podobné wiccanské etice.) Crowley později připustil, že se při sumarizování thelémského učení nechal inspirovat dřívějšími autory. Podobnou myšlenkou se zabýval např. již v 16. století spisovatel François Rabelais.\n\nNěkteré Crowleyho magické rituály byly spojeny se sexuálními praktikami a někdy též s požíváním rozličných drog. Je typické, že tyto rituály jsou v současnosti nejznámější. Obecně je náplní rituálů výcvik volních schopností a splynutí s Universem, tedy s celkem všeho stvoření. Některé rituály publikovali ve svých knihách čeští okultisté Josef Veselý a František Kabelák. Crowley se zabýval prací s knihou Lemegeton a pověstné je Crowleyho provedení rituálu z knihy Svaté magie mága Abramelina. Velmi se také věnoval enochiánské magii, výsledky v tomto směru jsou dobře zdokumentované.\n\nSám Crowley o sobě tvrdil, že vykonal veškeré existující magické rituály a vyvolal všechny možné démony. Jeho snad nejslavnější magický rituál byla evokace démona Choronzona, pána veškeré formy a démona chaosu, kterou provedl v saharské poušti v Alžírsku spolu s irským básníkem Neuburgem a Crowley při ní stál v magickém trojhranu, kde se obvykle zjevuje démon, což je jediný zdokumentovaný případ.\n\nRoku 1912 publikoval krátké pojednání s názvem \"A Description of the Cards of the Tarot\" (Popis tarotových karet). Dle Crowleyho podkladů výtvarně zpracovala lady Frieda Harrisová 78 karet Crowleyho \"Thothova Tarotu\". Pět let pracovala na díle, které bylo prvně představeno veřejnosti roku 1943 v Londýně. Crowley tyto karty doplnil knihou výkladů \"Kniha Thoth, krátké pojednání o tarotu Egypťanů\", která poprvé vyšla v roce 1944. Crowleyho tarot je dodnes jedním z nejoblíbenějších tarotových systémů vůbec, vychází se z něj nejen při studiu výkladu tarotu, ale také hermetismu.\n\nV letech 1901–1902 procestoval Indii a Barmu, poté žil v Paříži. V roce 1905 se pokusil o výstup na horu Kančendženga (Kangchenjunga) v Himálajích, ale výprava skončila tragédií. Po osobních konfliktech se výprava rozdělila a několik účastníků zahynulo.\n\nV roce 1906 cestoval napříč pouští v Číně. Rok 1908 strávil cestováním po Maroku v doprovodu svého přítele básníka Victora Neuburga. V letech 1909 a 1911 opět cestoval s Neuburgem po severní Africe a uskutečnil evokaci Choronzona. Roku 1913 odjel do Moskvy. V roce 1919 se vrátil do Anglie. Na přelomu let 1919 a 1920 krátce pobyl v USA. V roce 1920 se odstěhoval na Sicílii, odkud je v roce 1923 vykázal Benito Mussolini, a Crowley odjel do Tunisu. Až do roku 1928 cestoval po severní Africe, Německu a Francii, ze které je roku 1929 taktéž vypověděli. Po roce 1939 se vrátil do Anglie.\n\nRoku 1902 se Crowley oženil s Rosou Kellyovou. V roce 1906 cestuje společně s ní a jejich malou dcerou Nut MA Ahathor Hecate Appho Jezebel Lilith po Číně. Crowleyho dcera zde tragicky umírá. Roku 1909 se Aleister s Rosou rozvádí. V roce 1918 se v Anglii seznámil s Leah Hirsgovou. Na Sicílii, kam se přestěhoval, zemřela jeho další dcera Anne Leah. S Američankou Dorothy Olsenovou cestoval ve dvacátých letech severní Afrikou. V roce 1929 byl z Francie vypovězen i se svojí milenkou Marií Teresou de Miramar, kterou si ještě téhož roku v Německu bere za ženu. Jako „nejhříšnější muž světa“, který s oblibou praktikoval sexuální magii, měl dalších milenek a partnerek nepřeberně.\n\nCrowleyho ke konci života trápil nedostatek financí, astma a stále se zvyšující denní dávka drog, které začal brát již v mládí. Střídaly se u něj návaly deprese a euforie (maniodepresivní psychóza). 17. ledna 1945 se přestěhoval do hotelu Netherwood v Hastingsu. Dle svědků se živil jen míchanými vajíčky, studeným krocanem a heroinem. Aleister Crowley zemřel 1. prosince 1947 na selhání srdeční činnosti a chronické astma ve věku 72 let. Jeho popel byl odvezen do USA.\n\nV roce 2002, jej hlasování BBC umístilo jako sedmdesátého třetího největšího Brita všech dob, protože inspiroval nespočet spisovatelů, hudebníků a tvůrců filmů včetně Behemoth, Alana Moorea, Ozzyho Osbourna, Jimmyho Page, Bruce Dickinsona, Davida Bowieho, Kennetha Angera, Carlose Atanase a Harryho Everetta Smithe.\n\n\n\n"}
{"id": "320541", "url": "https://cs.wikipedia.org/wiki?curid=320541", "title": "Státní znak Srbska", "text": "Státní znak Srbska\n\nStátní znak Srbska má od rozpadu Srbska a Černé Hory v roce 2006 dvě verze, a to: Velký státní znak a Malý státní znak. Současný státní znak vychází ze znaku Srbského království (1882–1918). Znak byl přijat roku 2004 a v roce 2010 byl mírně upraven.\n\nMalý státní znak tvoří bílý dvojhlavý orel se zlatou zbrojí na červeném štítu. V srdečním štítku je bílým křížem čtvrcený štít, v jehož polích je stříbrnou Cyrilicí napsáno písmeno S, které je převzato z hesla sv. Sávy „Samo Slogna Srbina Spasava“ (\"Jenom Jednota Spasí Srby\"). Jde ale o novodobou mytologii, podoba znaku pochází z počátku 15. stol. ze znaku Byzance, jejímž vazalem se tehdy srbský stát stal. Nejde ani o cyrilická S, nýbrž o křesadla ve tvaru původního řeckého písmene béta (od slova \"basielos\", tj. císař). Nad štítem je královská koruna. Malý státní znak je rovněž vyobrazen na státní vlajce.\n\nVelký státní znak je de facto Malý státní znak položený na hermelínový plášť pod další královskou korunu.\n\n\n"}
{"id": "320544", "url": "https://cs.wikipedia.org/wiki?curid=320544", "title": "Kapacitace", "text": "Kapacitace\n\nKapacitace je označení maturačních změn spermie, které probíhají v pohlavním traktu samice u savců. Po ejakulaci je spermie neschopná oplodnění, k tomu je zapotřebí, aby určitou (pro každý druh specifickou) dobu pobývala v reprodukčním traktu samice, kde interaguje se složkami oviduktální tekutiny (např. sérový albumin, lipoproteinové komplexy, atd.) ,\n\nKapacitace je často spojená s jevem nazývaným hyperaktivace. Spermie změní charakter svého pohybu, asymetricky se zvětší vlnění bičíku (spermie se pohybuje rychleji a v kruhu), hyperaktivace může pomáhat spermii odpoutat se z oviduktálního rezervoáru a proniknout vajíčkem \n\nSpermie nekapacitují všechny najednou, po určité minimální době inkubace v tekutinách oviduktu (nebo v kapacitačním mediu při kapacitaci in vitro) se ustanoví populace kapacitovaných spermií (od 1-10% z počtu spermií, závislé na druhu i konkrétním jedinci), která se po určité době (než se spermie vyčerpají) udržuje \n\nKapacitované spermie, které se nepotkají s vajíčkem po krátké době umírají.\n\nZměny spojené s kapacitací lze rozdělit do tří skupin\n\n\nBěhem kapacitace dochází ke změnám v proteinovém složení povrchu spermií. Proteiny na povrchu spermií chrání spermii při průchodu samičím traktem a umožňují jí navázat se na stěnu oviduktu (vejcovodu) za vzniku oviduktálního reservoáru spermií. Díky tomuto rezervoáru se prodlouží životnost spermií v oviduktu a tím zvýší pravděpodobnost početí. V průběhu kapacitace spermie ztrácí schopnost vázat se na stěnu oviduktu.\n\n\nZměny ve složení cytoplazmatické membrány vedou k destabilizaci membrány a tím připravují spermii na akrosomovou reakci a fúzi s vajíčkem\n\n\nPo skončení kapacitace je spermie připravená na oplození vajíčka.\nKapacitované spermie:\n\nPro různé studie mechanismů savčího oplození a pro asistovanou reprodukci je zapotřebí spermie kapacitovat in vitro. Podstatou je odstranění semenné plazmy (tekutiny, ve které jsou spermie po ejakulaci) např. centrifugací a inkubace spermií v tzv, kapacitačním mediu, které napodobuje fyziologickou tekutinu v oviduktu. Kapacitačních medií je celá řada, společným rysem je přítomnost: Ca , HCO, sérového albumínu, zdroje energie ( glukosa, fruktosa, laktát, pyruvát) a správná osmomolarita (~300 mOsmol/kg)\n\nTyrodovo medium - příklad složení kapacitačního media\nupravit pH připraveného roztoku na 7-7,5 a přidat 3mg BSA/ml (místo BSA je možno použít i jiné sérové albumíny příslušného druhu – např. HSA, PSA, ... )\n\nZ ejakulátu se izolují spermie (např. centrifugací nebo swim up metodou) a rozředí se v kapacitačním mediu na koncentraci asi 3×10 spermie/ml. Spermie se inkubují při 37-38 °C, v atmosféře 5% CO (atmosféra obohacená CO na 5%) a při 100% vlhkosti vzduchu po dobu, která je pro každý druh (i každého jedince) specifická (2-12 hod). Kapacitační stav spermií se vyhodnocuje pod mikroskopem. Nejčastějšími metodami jsou:\n"}
{"id": "320545", "url": "https://cs.wikipedia.org/wiki?curid=320545", "title": "Jana Hybášková", "text": "Jana Hybášková\n\nJana Hybášková (* 26. června 1965 Praha) je česká politička, v letech 2004 až 2009 poslankyně Evropského parlamentu.\n\nVystudovala Filozofickou fakultu Karlovy univerzity obor arabistika. V letech 1991 až 1997 působila na Ministerstvu zahraničí ČSFR a ČR. Poté působila jako velvyslankyně České republiky, nejprve do roku 2001 ve Slovinsku a od roku 2002 do roku 2004 v Kataru a Kuvajtu. Od roku 2004 do roku 2009 byla poslankyní Evropského parlamentu, kam byla zvolena na kandidátní listině strany SNK - Evropských demokratů, jíž se stala předsedkyní (funkci předsedkyně vykonávala do 12. května 2007). V Evropském parlamentu byla členkou zahraničního výboru a předsedkyní Delegace EP pro vztahy s Izraelem.\n\nOd roku 2006 byla členkou řídícího výboru Světového hnutí za demokracii. V roce 2008 založila Evropskou demokratickou stranu a byla její předsedkyní až do zrušení strany v prosinci 2010. V roce 2009 se s ní neúspěšně pokoušela o znovuzvolení do Evropského parlamentu. V srpnu 2009 ohlásila KDU-ČSL, že Hybášková povede krajskou kandidátku do předčasných voleb v Královéhradeckém kraji. V březnu 2010 si s předsedou KDU-ČSL Cyrilem Svobodou vyměnila místo v čele kandidátky v Praze. Ve sněmovních volbách byla stejně jako celá KDU-ČSL neúspěšná.\n\nV letech 2011 až 2015 působila jako velvyslankyně Evropské unie v Iráku, od září 2015 působí na stejné pozici v Namibii.\n\nJejím manželem je sociolog Ivan Gabal.\n\n\n"}
{"id": "320546", "url": "https://cs.wikipedia.org/wiki?curid=320546", "title": "Ferrari Testa Rossa", "text": "Ferrari Testa Rossa\n\nFerrari Testa Rossa byl závodní vůz automobilky Ferrari. Automobil poháněl dvanáctiválec od Aurelia Lampredi. ten byl umístěn vpředu. V letech 1958, 1960, 1961 a 1962 vyhrály tyto vozy závod 24 hodin Le Mans.\n\nNázev Testa Rossa byl použit kvůli červené hlavě válců.\n\n\nVůz měl maximální rychlost 270 km/h.\n\n"}
{"id": "320548", "url": "https://cs.wikipedia.org/wiki?curid=320548", "title": "Ordo Templi Orientis", "text": "Ordo Templi Orientis\n\nOrdo Templi Orientis, zkratkou O.T.O., je mezinárodní magicko-náboženská organizace a bratrstvo, založená Theodorem Reussem na konci 19. století. O.T.O. vychází ze svobodného zednářství a od počátku se jeho členové zaměřovali na sexuální magii. Aleister Crowley, pozdější a nejznámější vůdce řádu, v něm prosadil své učení Theléma a chápal jej jako vnější kruh svého tajného řádu A∴A∴.\n\nOrdo Templi Orientis vznikl na přelomu 19. a 20. století pod vedením anglo-německého okultisty Theodora Reusse, který do Německa přivedl zednářský ritus \"Ancient and Primitive Rite of Memphis-Misraïm\" „Prastarý a primitivní rituál Memfisu a Misraimu“. Vliv na vzniku řádu měl také bohatý rakouský průmyslník Carl Kellner, praktikující jógu, a tak vznikla společnost kombinující svobodné zednářství, kundaliní-jógu, tantru a rosekruciánství. Sexuální magie praktikovaná mezi členy vycházela z díla Paschala Randolpha a již zmíněných východních učení. Dalšími uváděnými vlivy jsou díla Hargravea Jenningse a Maxe Sebaldta. S počátky řádu jsou také úzce spojeny řady a společnosti jako Fraternitas Saturni, Fraternitas Rosicruciana Antiqua a Ordo Illuminatorum, Ecclesia Gnostica Catholica je chápána jako církevní odnož Ordo Templi Orientis.\n\nZnámý britský okultista Aleister Crowley byl do Ordo Templi Orientis iniciován v roce 1912, o rok později získal souhlas se založením britské pobočky a prohlásil se za „vnějšího vůdce“ řádu. Crowley také rozvinul metody sexuální magie, především ve svém \"Abbey of Thelema\" (Opatství thelémském) na Sicílii. V roce 1914 založil pobočky Ordo Templi Orientis na americkém kontinentě Charles Stansfeld Jones a to ve Vancouveru, Los Angeles a možná také Washingtonu. V letech 1915 až 1919 pobýval Aleister Crowley v USA což přispělo k popularitě řádu a s jeho svolením založil v Pasadeně roku 1915 další pobočku Wilfred Smith. Poté co Jones upadl v roce 1919 u Crowleyho v nemilost stal se hlavou amerického řádu Smith, který vstoupil do skupinového manželství s Jackem a Helenou Parsonsovými, a Heleninou mladší sestrou Betty. V roce 1923 byla v důsledku kontroverzních Crowleyových aktivit zakázána anglická pobočka řádu a v roce 1934 byl O.T.O. zakázán také v Německu. Ve druhé polovině 30. let a ve 40. letech se tak zůstala jedinou aktivní částí řádu americká Lóže Agapé vedená Jackem Parsonsem. Od roku 1945 žil Crowley v Hastingsu v jižní Anglii kde jeho učení a učení O.T.O. mělo nejspíše vliv na zakladatele novopohanského náboženství Wicca Geralda Gardnera.\n\n"}
{"id": "320553", "url": "https://cs.wikipedia.org/wiki?curid=320553", "title": "Daihatsu Taft", "text": "Daihatsu Taft\n\nDaihatsu Taft, nebo také Daihatsu F10 byl terénním automobilem firmy Daihatsu. Později byl prodáván pod jménem Daihatsu Wildcat. Objevil se v roce 1974. K dispozici byl ve verzi kombi a soft top(s plátěnou střechou). Časem se objevily další verze jako pick-up F60 nebo desetimístný F25\n\nMotor byl zážehový čtyřválec o objemu 958 cm³ a výkonu 45 koní. Poháněna byla zadní náprava, přední se připojovala manuálně. Rozvor byl 2025 mm a délka 3360 mm. Ve verzi F25 se objevil motor o objemu 1500 cm³ a výkonu 66 koní. Mateřská automobilka Toyota časem doplnila nabídku motorů o vznětový čtyřválec o objemu 2700 cm³.\n\n"}
{"id": "320558", "url": "https://cs.wikipedia.org/wiki?curid=320558", "title": "April Ryan", "text": "April Ryan\n\nApril Ryan je hlavní hrdinka počítačové adventure hry The Longest Journey a jejího pokračování , kde však hlavní roli hraje Zoë Castillo. Je to fiktivní postava, vytvořená Ragnarem Tornquistem, členem vývojářského týmu společnosti Funcom. V obou hrách ji dabuje americká herečka Sarah Hamilton.\n\nApril se v 18 letech přestěhovala z venkova do \"Venice\" (Benátek), části metropole zvané Newport v severní Americe. Zde pak navštěvovala uměleckou školu (VAVA), aby se z ní stala úspěšná malířka či ilustrátorka. Jako chudá studentka se ubytovala v tzv. Hraničním domě (Border house). V Benátkách si také našla několik přátel, především Charlieho a Emmu.\n\nPoté, co se April začaly zdát \"zvláštní sny\", pomalu začínala její \"Nejdelší cesta\".\n\n"}
{"id": "320565", "url": "https://cs.wikipedia.org/wiki?curid=320565", "title": "Alex Čejka", "text": "Alex Čejka\n\nAlexander Čejka (* 2. prosince 1970) je německo-český golfista.\n\nČejka se narodil v Mariánských Lázních. Českou republiku opustil jako uprchlík v devíti letech, později spolu s otcem žil ve Frankfurtu. Čejka nyní žije v Las Vegas, také má další domov v Praze.\n\nČejka se stal profesionálním golfistou v roce 1989 a hrál na Evropské tour od roku 1992 do 2002. Jeho největší vítězství na turnaji bylo na Volvo Masters na hřišti Valderrama Golf Club v roce 1995. Tento rok se umístil na šestém místě v evropské tour. Od roku 2003 hraje hlavně na americké PGA Tour, ačkoliv stále udržuje členství v Evropské tour. Také se umístil v nejlepších 50 v Official World Golf Rankings. V roce 2012 skončil na 177. místě na PGA Tour a v následujících letech hrál Web.com tour. V roce 2013 skončil na 64. místě, v roce 2014 na 6. místě a získal kartu na PGA Tour.\n\nČejka v roce 2015, při svém 287. startu na PGA Tour, zvítězil na turnaji Puerto Rico Open. Stal se prvním golfistou narozeným v České republice který vyhrál na PGA Tour.\n\n\n\n\n\n\nDNP = nezúčastnil se (did not play)\nCUT = neprošel cutem\n\"T\" = dělené místo (tied)\nZelené pozadí znamená vítězství, žluté umístění v nejlepších desíti.\n\n\n"}
{"id": "320566", "url": "https://cs.wikipedia.org/wiki?curid=320566", "title": "Batista", "text": "Batista\n\nPříjmení Batista nosí více významných osobností:\n\n"}
{"id": "320570", "url": "https://cs.wikipedia.org/wiki?curid=320570", "title": "Formát video souboru", "text": "Formát video souboru\n\nFormát video souboru je typ formátu souboru pro ukládání digitálních video dat na počítačovém systému. Pro zmenšení velikosti souboru se video skoro vždy ukládá v komprimované podobě.\n\nVideo soubor se běžně skládá z kontejneru (např. ve formátu Matroska), obsahujícího video data ve formátu kódování videa (např. VP9) spolu s audio daty ve formátu kódování audia (např. Opus). Kontejner může také obsahovat synchronizační informace, titulky a metadata jako např. název. Standardizovaný typ video souboru (nebo v některých případech de facto standard) jako .webm je profilem (podmnožinou) specifikovaným omezením toho, jaký je povolen formát kontejneru, video a audio komprese.\n\nVideo a audio zakódované uvnitř kontejneru (tedy ne hlavičky a metadata) se nazývá esence. Program (nebo hardware), který kóduje a dekóduje video nebo audio, se nazývá kodek. K přehrávání nebo kódování video souboru si někdy uživatel musí nainstalovat knihovny s kodeky podle typu kódování videa a audia použitého v souboru.\n\nDobrým zvykem je, že uživatel podle přípony souboru pozná, který program soubor otevře. Tak tomu je u některých formátů video souborů jako WebM (.webm), Windows Media Video (.wmv) a Ogg Video (.ogv), z nichž každý může obsahovat několik jasně definovaných podtypů formátů kódování videa a audia, čímž je poměrně snadné zjistit, který kodek bude použit k přehrávání. Naproti tomu některé velmi obecné typu kontejnerů jako AVI (.avi) a QuickTime File Format (.mov) mohou obsahovat video a audio v téměř jakémkoli formátu a mít příponu souboru podle typu kontejneru, což uživateli hodně znesnadňuje jen z přípony poznat, který kodek nebo program k přehrání použít.\n\nKnihovny ze svobodného projektu FFmpeg mají velmi širokou podporu kódování i dekódování formátů video souborů. Například Google používá FFmpeg k podpoře velkého množství formátů videí nahrávaných na YouTube. Jedním z velmi rozšířených přehrávačů médií používajících knihovny FFmpegu je svobodný VLC media player, který umí přehrát většinu video souborů, se kterými se koncoví uživatelé setkají.\n"}
{"id": "320571", "url": "https://cs.wikipedia.org/wiki?curid=320571", "title": "Bejt Šemeš", "text": "Bejt Šemeš\n\nBejt Šemeš ( , doslova „\"Dům Slunce\"“, v oficiálním přepisu do angličtiny Bet Shemesh, přepisováno též Beit Shemesh) je město v Izraeli, v Jeruzalémském distriktu.\n\nNachází se v Jeruzalémském koridoru cca 24 kilometrů jihozápadně od historického jádra Jeruzaléma a cca 40 kilometrů jihovýchodně od centra Tel Avivu v nadmořské výšce 220 metrů, v pahorkatině Šefela (neboli Judská nížina).\n\nPodél východní strany města prochází údolí vádí Nachal Zanoach, do kterého zprava ústí z Judských hor četná vádí jako Nachal Azen, Nachal ha-Me'ara a Nachal Dolev. Na severní straně je to potok Sorek a jeho pravobřežní přítok Nachal Ksalon.\n\nMěsto je na dopravní síť napojeno pomocí dálnice číslo 38. Prochází tudy rovněž železniční trať Tel Aviv – Jeruzalém. Stojí tu železniční stanice Bejt Šemeš.\n\nBejt Šemeš je zmiňován již v Bibli (v kralickém překladu jako \"Betsemes\", v ekumenickém jako \"Bét-šemeš\"). Zbytky starověkého města se dnes nachází vedle moderního Bejt Šemeš, v lokalitě Tel Bejt Šemeš. Během první arabsko-izraelské války vpadlo do oblasti města egyptské vojsko a zbudovalo na místě starověkého města velitelské stanoviště, které bylo Izraelci dobyto v noci z 19. na 20. říjen 1948.\n\nDnešní Bejt Šemeš vznikl roku 1950 z přistěhovaleckého tábora \"Hartuv\", který byl založen 6. prosince 1950 a osídlen zejména bulharskými židovskými imigranty na místě dřívější vesnice, která zanikla během první arabsko-izraelské války.\n\nV prvních letech bydleli v táboře i židovští imigranti z Íránu, Iráku, severní Afriky a Rumunska, později také z Etiopie (takzvaní falašové), Ruska a USA. Roku 1952 byl tábor přeměněn v řádné osídlení a stal se rozvojovým městem (jednotně navrženým sídlištěm zakládaným v periferních oblastech Izraele pro ubytování přístěhovalců).\n\n25. června 1991 obdržel Bejt Šemeš status městské rady (velkého města). V následujících letech přicházeli do města mnozí charedim (ultraortodoxní Židé), kteří si zde vybudovali svou vlastní čtvrť a postupně zásadně proměnili tvář města i jeho velikost. Od počátku 21. století probíhá mohutná bytová výstavba v prostoru náhorních planin jižně od stávajícího intravilánu (Ramat Bejt Šemeš), čímž se zastavěné území města rozšířilo jižním směrem o několik kilometrů.\n\nPodle údajů z roku 2009 tvořili naprostou většinu obyvatel Židé – přibližně  osob (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství, cca  osob). Jde o velké sídlo městského typu. Podle Centrálního statistického úřadu (CBS) žilo v Bejt Šemeš k 31. prosinci 2014  lidí.\n\nAž do 80. let 20. století byl populační růst obce v izraelských poměrech nevýrazný. Zlom nastal v 90. letech, kdy jednak do Bejt Šemeš přišli noví přistěhovalci, zejména ze Sovětského Svazu. Zároveň se v Bejt Šemeš začali usazovat ultraortodoxní Židé. Během 90. let 20. století sem přišlo cca 800 ultraortodoxních rodin a dosud sekulární město se začalo výrazně měnit, což vyvolávalo mezi starousedlíky a nově příchozími četné konflikty. Přistěhovalectví ultraortodoxních věřících pokračovalo i v první dekádě 21. století a počet obyvatel Bejt Šemeš se díky tomu v letech 1999-2009 zdvojnásobil. Podle údajů z roku 2007 tvoří ultraortodoxní židé již polovinu celkové populace města. Územní rezervy v okolí Bejt Šemeš umožňují výstavbu dalších cca  bytových jednotek a město tak směřuje výrazně nad hranici  obyvatel. Stotisícovou hranici město překonalo roku 2015.\n\n"}
{"id": "320572", "url": "https://cs.wikipedia.org/wiki?curid=320572", "title": "Dogú", "text": "Dogú\n\nDogú (: 土偶) jsou malé hliněné sošky z japonského období Džómon (přibližně 10 000 př. n. l. - 300 př. n. l.). Sošky mívají zoomorfní i antropomorfní tvary. Ve valné většině případů zpodobňují obvykle těhotné ženské postavy, mužská zpodobnění jsou velmi vzácná. Přesná funkce sošek dosud není známa. Podle newyorského Metropolitního muzea umění podoba figurek naznačuje jejich spojení s plodností a šamanskými rituály. Některé sošky vypadají jakoby měly brýle, pročež jsou jejich oči mnohokrát zvětšené.\n\nFigurky byly nalezeny takřka po celém území Japonska, zejména pak v jeho východních částech. Počet nalezených figurek se pohybuje v řádech tisíců.\n"}
{"id": "320577", "url": "https://cs.wikipedia.org/wiki?curid=320577", "title": "Srbská hymna", "text": "Srbská hymna\n\nSrbskou státní hymnou je skladba Bože pravde (česky: \"Spravedlivý Bože\"). Autorem skladby je Davorin Jenko a text napsal Jovan Đorđević roku 1872. Hymna byla rovněž do 16. července 2008 s drobnými odlišnostmi hymnou Republiky Srbské v Bosně a Hercegovině.\n\nV původní verzi, užívané od roku 1872 do pádu monarchie v Srbsku (resp. v Jugoslávii), se v refrénu žádalo o ochranu srbského krále, nikoli srbských zemí: \"\"Bože spasi, Bože chrani, srpskog kralja, srpski rod\".\", V předposlední sloce vystupovala z temného hrobu nová záře srbské koruny, nikoli srbské slávy (\"\"српске Круне нови сјај\"\").\n\n\n"}
{"id": "320580", "url": "https://cs.wikipedia.org/wiki?curid=320580", "title": "Luční bouda", "text": "Luční bouda\n\nLuční bouda (německy \"Wiesenbaude\") je horský hotel v Krkonoších, na Bílé louce na levém břehu Bílého Labe nedaleko západně pod Úpským rašeliništěm, prameništěm Bílého Labe i Úpy, v nadmořské výšce 1410 m, vzdušnou čarou asi 1,2 km severovýchodně od vrcholu Luční hory (1555 m n. m.) a 1 km severozápadně od vrcholu Studniční hory (1554 m n. m.). Hlavní přístupová cesta vede z Pece pod Sněžkou, v jejímž katastru hotel stojí. Původně však pozemky hotelu náležely do katastrálního území Špindlerův Mlýn.\n\nLuční bouda, která v různých obměnách existuje asi od 17. století, je nejstarší horskou chatou na hřebenech Krkonoš a jednou z největších v Evropě. Dnešní podoba pochází z let 1939–1940 a zaujímá 5600 m² zastavěné plochy, od té doby však prošla dalšími rekonstrukcemi.\n\nMajitelkou boudy je Klára Sovová, kandidátka do Senátu v doplňovacích volbách 2018.\n\nLuční bouda je nejstarší chatou na hřebenech Krkonoš. V místech Luční boudy bylo již v roce 1625 hospodářské stavení (jednoduchý úkryt pro poutníky) při Slezské cestě, obchodní stezce z Čech do Slezska. Při přestavbě zařízení mlýnského kola v roce 1869 byl objeven základní kámen s letopočtem 1623. Během historie několikrát vyhořela a byla vždy znovu obnovena a rozšířena. Postupně se stala významným hospodářským, obchodním, badatelským a turistickým střediskem. Známými majiteli byli Rennerové. Zdrojem obživy byl chov dobytka, sklizeň sena z okolních luk, později i turistická návštěvnost daná blízkostí Sněžky. Zdejší specialitou byl horský bylinný sýr.\n\nRoku 1914 byla dokončena nová velká bouda se 120 (?) pokoji a několika noclehárnami. Po Mnichovské dohodě Luční i nedaleká Rennerova bouda 2. října 1938 vyhořely.\n\nZa 2. světové války chatu obnovil německý wehrmacht a využíval ji pro školení leteckých radistek. Postavena však byla jen menší část z plánovaného rozsahu, menší než předválečná chata. Po válce chatu využívala československá armáda. Později chatu převzal Československý svaz tělesné výchovy a po roce 1990 připadla Klubu českých turistů.\n\nV roce 1993 chatu odkoupila od Klubu českých turistů firma CDH Chrastava a následně ji včetně pozemku za necelých 48 milionů korun zastavila Investiční a poštovní bance. V říjnu 2002 byla bouda nabízena v rámci konkursního řízení k prodeji za 12 milionů Kč (s očištěním od závazků), přičemž bylo známo, že výjimka pro vypouštění nedostatečně vyčištěných odpadních vod, platná do konce roku 2002, nebude prodloužena. Živiny z odpadních vod způsobovaly růst řas v Bílém Labi a tím přežívání nepůvodních živočichů a rostlin. Obec Pec pod Sněžkou měla sice na čističku přislíbenou státní dotaci, ale nepodařilo se převést na obec část objektu, kde měla být čistička umístěna. Chata byla zamořena plísněmi, kvůli nimž byla z objektu odstraněna expozice ze sbírek geologa, polárníka a horolezce Josefa Sekyry. Koncem roku 2002 se psalo o možném zániku boudy.\n\nOd listopadu 2002 byla chata uzavřena, čímž i horská služba přišla o své jediné stálé zimní hřebenové stanoviště. V roce 2003 byl vyhlášen konkurs na tehdejšího majitele Luční boudy, firmu CDH Leas. Správce konkursní podstaty Petr Tandler stanovil minimální cenu 5 milionů Kč. Správa KRNAP sice měla o koupi zájem, ale vzhledem k nutnosti objekt za desítky milionů zrekonstruovat, nedokázala nabídnout ani tuto minimální částku.\n\nZa 10,5 milionů Kč boudu koupila společnost AEZZ z Prahy, která ji opravila a 19. června 2004 její hlavní část zprovoznila. Počet lůžek hodlala následně zvýšit z 50 asi na trojnásobek (mapa KČT udává kapacitu 330 lůžek).\n\nMajitel pořádá na chatě klubové koncerty a jiné kulturní akce. Byl opakovaně pokutován za porušení podmínek přepravy návštěvníků. Koncem roku 2005 po koncertě skupiny Mig 21 26. listopadu 2005, který navštívilo asi 150 lidí, a Borůvkovém country bálu bylo zjištěno poškození kleče a tundrových trávníků od pásů rolby při necitlivém frézování, za což Správa KRNAP udělila pokutu 250 000 Kč a ministerstvo životního prostředí ji v odvolacím řízení potvrdilo. (Kosodřevina byla v Krkonoších uměle vysázená po velkých povodních na přelomu 19. a 20. století.) V březnu 2007 byla za podobný delikt udělena další pokuta. Asi 500 návštěvníků koncertů se sdružilo do Klubu přátel Luční boudy a jako vstupenka na koncerty údajně slouží jejich tajný pozdrav. V sobotu 29. března 2008 zde Divadlo Járy Cimrmana provedlo divadelní hru Dobytí severního pólu. V březnu 2008 byl zprovozněn on-line webový přenos z kamery na Luční boudě.\n\nV květnu 2008 Ministerstvo životního prostředí ČR oznámilo, že posuzuje nabídku vlastníka na prodej Luční boudy do státního vlastnictví. Ministerstvo zvažuje, že by ji přebudovalo na středisko ekologické výchovy. Správa KRNAP má do konce června 2008 zpracovat podrobnou studii tohoto záměru a ministerstvo se hodlá rozhodnout zhruba do konce roku 2008.\n\nOd roku 2012 se v prostorách hotelu nachází minipivovar s pivními lázněmi, kde se vaří značka piva Paroháč. Jedná se o nejvýše položený pivovar ve střední Evropě. \n\n29. října 2017 zde byla díky orkánu Herwart naměřena rychlost větru 182 km/h.\n\nNa severoseverovýchod vede od Luční boudy (přes česko-polský tzv. turistický hraniční přechod Luční bouda – Równia pod Śnieżką, nacházející se asi 0,5 km od Luční boudy) žlutě značená spojka (7378, délka 0,8 km) k hřebenové červeně značené pohraniční stezce (české č. 0401), která v tomto úseku vede územím Polska. Kolem Luční boudy dále vede modře značená trasa (1804 a 1801) od západu ze Špindlerova Mlýna údolím Bílého Labe (10,5 km), od Luční boudy pokračuje dále na východ k bývalé Obří boudě pod Sněžkou (č. 1801) a na jih do Pece pod Sněžkou (č. 1812) (9,5 km). Ze Špindlerova Mlýna k Luční boudě vede též červeně značená trasa (0402) ze Špindlerova Mlýna přes vrchol Krakonoš (1422 m n. m.) (7,5 km), od Luční boudy pokračuje (pod č. 0406) na jihozápad k Vrchlabí (18 km). Přímo na severozápad vede cesta po Stříbrném návrší, která však není turisticky značená. Na polskou stranu je nejbližší přístup k městu Karpacz.\n\nPřístup pro cyklisty byl zakázán do července 2008, poté byl zkušebně povolen na jeden rok s následným tříletým prodloužením. Povolení se týká asfaltové cesty od Výrovky.\n\nPříjezdová cesta pro obslužná vozidla (s přísně regulovaným provozem) vede z Pece pod Sněžkou na severozápad po Širokém hřbetu kolem Richterových bud k Výrovce (po zelené pěší značce) a pak na severovýchod sedlem mezi Luční a Studniční horou (po červené pěší značce). V Modrém (též Lučním) sedle je Památník obětem hor – kaplička zasvěcená obětem hor a na cestě k ní tzv. Rennerův kříž, připomínající smrt majitele Luční boudy Jakuba Rennera při sněhové bouři 11. dubna 1868. Na příjezdové cestě bývají až osmimetrové závěje.\n\n\n"}
{"id": "320584", "url": "https://cs.wikipedia.org/wiki?curid=320584", "title": "Seznam písní s hudbou Gejzy Dusíka", "text": "Seznam písní s hudbou Gejzy Dusíka\n\nToto je seznam písňové tvorby, ke které složil hudbu Gejza Dusík.\n\npoz. - píseň - původní interpret, další interpret - (autor textu písně-t:)\n\n(t: ) - doposud nezjištěný autor textu\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "320589", "url": "https://cs.wikipedia.org/wiki?curid=320589", "title": "Sergej Karjakin", "text": "Sergej Karjakin\n\nSergej Alexandrovič Karjakin (rusky \"Сергей Александрович Карякин\", ukrajinsky \"Сергій Олександрович Карякін\"; * 12. ledna 1990, Simferopol, Sovětský svaz) je ruský šachista. Pochází z Krymu. Roku 2002 se stal ve věku 12 let a 7 měsíců nejmladším velmistrem v historii a tento rekord stále drží.\n\nV roce 2009 vyhrál turnaj Corus Chess Tournament ve Wijk aan Zee s 8 body z 13 partií a půlbodovým náskokem před pronásledovateli.\n\nK prosinci 2014 měl Karjakin 2773 FIDE ELO (bodů), což ho řadilo na 8. místo světového žebříčku.\n\nV roce 2015 zvítězil ve Světovém poháru, když ve finále porazil svého krajana Petera Svidlera. Účastí ve finále si zajistil pozvánku do Turnaje kandidátů 2016 a tím i šanci střetnout se o titul se stávajícím šachovým mistrem světa.\n\nNa Turnaj kandidátů 2016, který se konal v březnu 2016 v Moskvě, se Karjakin připravoval v Dubaji společně se čtyřmi dalšími šachovými velmistry. Jedním z nich byl Šachrijar Mamedžarov, který jej pobídl k větší odvaze při obětích figur. Byly to právě oběti pěšce a věže, které Karjakinovi přinesly rozhodující výhru nad americko-italským velmistrem Fabianem Caruanou, což mu zajistilo vítězství v celém turnaji. Jako prémii za vítězství v moskevském turnaji obdržel Karjakin 95 000 eur a právo jeden měsíc používat zdarma automobil značky BMW i8.\n\nKarjakin se tak stal vyzyvatelem norského mistra světa Magnuse Carlsena. Zápas mezi těmito dvěma přibližně stejně starými velmistry se konal v New Yorku v listopadu 2016. Prvních sedm partií skončilo remízou, osmou partii vyhrál překvapivě Karjakin. O dvě hry později Carlsen vyrovnal a remízový stav po dvanácté partii znamenal prodloužení zápasu o čtyři partie rapid šachu. Prodloužení vyhrál Magnus Carlsen 3 : 1, a obhájil tak titul z roku 2013, který získal nad Indem Ánandem.\n\nNa konci roku (25. - 30.12.) se zúčastnil mistrovství světa v rapid šachu a bleskovém šachu, konaného v katarském Dauhá. V rapidové části, hrané na 15min.+10s/tah, byl nasazený jako číslo 4, a považovaný za velkého favorita. Hrál však hluboko pod svoje možnosti, a skončil velmi nespokojený až na 19. místě s výsledkem 9/15 (+6 =6 -3). V bleskové části, hrané na 5 minut na partii, si však spravil chuť, a výsledkem 16,5/21 (+13 =7 -1) se nejenom vyšvihl na 2. místo světového žebříčku, ale hlavně se mu podařilo získat titul mistra světa v bleskovém šachu. Oplatil tak hořkou porážku z New Yorku Magnusi Carlsenovi, který za ním se stejným bodovým ziskem zaostal pouze díky jejich vzájemnému zápasu, jenž Karjakin, jasně vyhrál.\n\n"}
{"id": "320600", "url": "https://cs.wikipedia.org/wiki?curid=320600", "title": "Římskokatolická farnost Jaroměřice nad Rokytnou", "text": "Římskokatolická farnost Jaroměřice nad Rokytnou\n\nŘímskokatolická farnost Jaroměřice nad Rokytnou je jedno z územních společenství římských katolíků v městě Jaroměřicích s farním kostelem sv. Markéty.\n\n\nHistoricky tvořil území farnosti celek jaroměřického panství, tedy kromě městečka Jaroměřic též jeho předměstí Lhota a dále Bohušice, Lažany, Popovice, Příložany, Příštpo a Štěpánovice. Z lesonického panství byly k farnosti přifařeny Boňov, Lesůňky, Ratibořice a Vacenovice. V roce 1785 byla z lukovské farnosti přičleněna Blatnice a z hostimské farnosti Ohrazenice.\n\nJaroměřická fara byla zřízena zároveň s farní školou roku 1362. Původní budova stála v dnešním zámeckém parku, u kostela těsně pod hřbitovem. Čelem byla obrácena k předměstí Lhotě. Byla veliká: měla tři komíny. Pod farou byla farní zahrada uzavřená sýpkou a stodolou. Zde farní komplex sousedil s ohradní zdí panské zahrady. Vrchnost nechala faru a její příslušenství chátrat, až všechno zcela sešlo.\n\nFara byla poté po dohodě mezi děkanem Polachem a Janem Adamem z Questenberka z roku 1706 vybudována na severu městečka, při dnešní Havlíčkově ulici. I tamní komplex sešel věkem a fara byla roku 1833 přesunuta do části zrušeného kláštera servitů. Komplex staré fary s rozlehlou zahradou byl rozdělen na několik stavebních a pozemkových dílů a ty daly základ čtvrti \"Na děkanství\".\n\nBudova je opravená, má klenuté stropy, v jedné místnosti fresky, vytopit tak rozsáhlý objekt je finančně neúnosné. V zimě se proto fara jen temperuje a kněz si topí v jedné místnosti. Většina farních aktivit se proto koná nejčastěji v boční kapli farního kostela.\n\nDoloženými jaroměřickými faráři byli: Vojslav (do r. 1346), Čeněk (zmíněn 1342), Štěpán Štefanů z Tetína (zmíněn 1352), Konrád ze Znojma (uváděn v letech 1358–1360), Jan ze Štítar (zmíněn 1394), P. Pavel z Miličína (zmíněn 1434), Václav z Hodic (1484–1498), P. Jiřík Raniš ze St. Dubenska (1500–1523), Mikuláš (1523–1540), Václav (1540–1544), P. Matouš Špetl (1545–1559), Václav (1560–1564), Baltazar (1564–1567), Blažej (1568–1570), Jan Měštecký (1571–1572), Vavřinec Rvačovský ze Rvačova (1573–1574), Ondřej Sofronius Pardubský (1576–1579), Ondřej Štefan (1577), Václav Žďárský (zmíněn 1581), Pavel Polidorus (zmíněn 1584), Mikulář Pelhřimovský (zmíněn 1587), Vavřinec (zmíněn 1595), Jan Porfirides (zmíněn 1601 a 1613), Jan Brosius (zmíněn 1608). V letech 1613–1631 zde působil bratrský pastor Mošt, poté Václav Olirius (1618), Jan Semonius (1619), David Richter (1620), Simon Oralides (1623), Vavřinec Lehman (1624–1625). Pak byl ustanoven opět katolický farář P. Pavel Nigrin (1625–1632), pak P. Martin Staříč (od 1632). Jeho nástupcem byl P. Jan Václav Achantes (od 1664), zároveň to byl první jaroměřický děkan. Toho roku 1676 vystřídal farář a děkan P. Jan Alois Tomanus, od roku 1689 pak P. Leopold Bedřich Stillner.\n\nRoku 1694 byl za faráře a děkana ustanoven P. Pavel František Polach. Na jeho práci navázal roku 1722 P. Antonín Ferdinand Dubravius. Dalším farářem byl P. Gundaker Ondřej hrabě z Eghu a Hungersbachu (1732–1735), P. Jan Siegmund hrabě z Götzenu (1735–1746). Jeho funkce se měl ujmout P. Tomáš Laštovka (r. 1747), farářem byl ustanoven, ale předešla ho smrt dříve, než do Jaroměřic dorazil. Dalším farářem byl jmenován P. Josef Joachim rytíř ze Stehna (roku 1747). Dále farnosti sloužil P. František Kolumbus (od r. 1778), později též děkan. Dalším v řadě byli P. Antonín Bedřich Jelec (od 1796), P. František Jiří Chvilíček (od 1804), P. František Jan Koeller (od 1829), P. Benedikt Ambrož Prchal (od 1849), P. František Bernard Syneček (od 1869). Do 20. století vstoupila jaroměřická farnost s P. Františkem Borgiasem Hochem z Horního Újezda.\n\nVe dvacátém století zastávali úřad faráře dále Josef Peksa (1906–1947), Jan Podveský (1947–1951), Jan Fiker (1951–1959), Václav Küchler (1959–1991), v 90. letech 20. století salesiáni - Karel Doležel (1991–1996), Petr Piller (1996–1999), Leo Červenka (od roku 1999).\n\nFarářem byl od srpna 2002 do července 2016 Mgr. Ing. Jan Kovář.Toho jako farář vystřídal od 1. srpna 2016 R. D. Mgr. Tomáš Holcner.\n\nVe farnosti funguje společenství založené na charismatickém podkladu, společenství matek a babiček a také pět skupin společenství živého růžence. Náboženství se vyučuje na škole. Aktivní je farní sbor, varhaníků se v kostele střídá více.\nKdyž po roce 1990 nastoupili do farnosti salesiáni vybudovali na zahradě hřiště a opravovali faru. Přes léto zde probíhaly exercicie. Po zjištění ekonomické neudržitelnosti objektu, byla myšlenka duchovního centra zrušena.\nDnem vzájemných modliteb farností za bohoslovce a bohoslovců za farnosti brněnské diecéze je 18. leden. Adorační den připadá na nejbližší neděli po 16. únoru.\n\nFarnost je zapojená do projektů Tříkrálová sbírka a Noc kostelů.\n\n"}
{"id": "320603", "url": "https://cs.wikipedia.org/wiki?curid=320603", "title": "Lenka Honzáková", "text": "Lenka Honzáková\n\nLenka Honzáková (* 16. dubna 1978) je česká gymnastka, reprezentantka ve skocích na trampolíně a první Češka, která do své sestavy zařadila trojné salto.\n\nV letech 1995 a 1996 získala dva juniorské tituly ve skocích jednotlivců, další dva juniorské tituly získala v roce 1994 a 1995 ve skocích synchronních dvojic. Je držitelkou osmi titulů absolutní mistryně České republiky ve skocích jednotlivců a dalších 5 seniorských titulů ve skocích synchronních dvojic.\n\nNa mezinárodní scéně získala titul juniorské mistryně Evropy 1994 ve skocích synchronních dvojic. Dosáhla i dalších úspěchů, z nichž většinu dosáhla v soutěžích synchronních dvojic. Na mistrovství světa 2007 v kanadském Québec City obsadila 16. místo v olympijské kvalifikaci a stala se tak kandidátkou na Letní olympijské hry 2008 v Pekingu, tím si potenciálně vybojovala poslední postupové místo na olympijské hry, které však mohlo být obsazeno jinou závodnicí na tzv. divokou kartu. Dne 14. března 2008 rozhodla komise složená ze zástupců MOV, Asociace národních olympijských výborů a Mezinárodní gymnastické federace o neudělení divoké karty a potvrdila tak 16. postupové místo pro Lenku Honzákovou. V konkurenci na olympiádě v Pekingu skončila na 15. místě.\n\nPo svatbě s bývalým americkým trampolinistou Davidem Popkinem, která proběhla v Litoměřicích 29. prosince 2007 se odstěhovala do Spojených států amerických, kde v současnosti žije v Jersey City.\n"}
{"id": "320606", "url": "https://cs.wikipedia.org/wiki?curid=320606", "title": "Judit Polgárová", "text": "Judit Polgárová\n\nJudit Polgárová (maďarsky \"Polgár Judit\", anglicky \"Judit Polgar;\" * 23. červenec 1976) je maďarsko-židovská šachistka s titulem mezinárodního velmistra. Je považována za nejlepší hráčku šachu v historii. V roce 1991, ve svých 15 letech a 4 měsících se stala velmistrem, tím překonala 33 let starý rekord Roberta Fischera. Dle FIDE ELO z listopadu 2010 (jež činí 2686) je 49. nejlepší šachista a jediná žena v TOP 100. Žebříček žen bezpečně vede s náskokem téměř 100 bodů. Její osobní maximum bylo ElO 2735, které dosáhla v červenci a říjnu 2005. Její nejlepší umístění v top sto bylo osmé místo. Díky ustavičnému tréninku jejího otce László Polgára slavila úspěchy již od mládí, stejně jako její dvě sestry Zsuzsa (Susan) Polgárová a Sofia Polgárová.\n\nJudit Polgárová v roce 2014 ohlásila ukončení profesionální šachové kariéry.\n\nAnglicky psaná\nČesky psaná\n"}
{"id": "320607", "url": "https://cs.wikipedia.org/wiki?curid=320607", "title": "Trávenina", "text": "Trávenina\n\nTrávenina (chymus) je polotekutá hmota tvořená částečně strávenou potravou, dále vodou, chlorovodíkovou kyselinou a různými trávicími enzymy. Vzniká v žaludku činností žaludečních šťáv a mechanickým zpracováváním v žaludku. \n\nTrávenina je po 40 minutách až několika hodinách (závisí na druhu a kvantitě jídla) vylučována dále do dvanáctníku. Protože je velmi kyselá (pH 2), hormon cholecystokinin (vylučovaný v dvanáctníku) stimuluje žlučník, aby do střev vyloučil zásaditou žluč. Hormon sekretin, produkovaný na stejném místě, zase indukuje vylučování hydrogenuhličitanu sodného z slinivky břišní. Na konci tenkého střeva už má trávenina pH 7. \n"}
{"id": "320609", "url": "https://cs.wikipedia.org/wiki?curid=320609", "title": "Římskokatolická farnost Biskupice u Hrotovic", "text": "Římskokatolická farnost Biskupice u Hrotovic\n\nŘímskokatolická farnost Biskupice u Hrotovic je jedno z územních společenství římských katolíků v obci Biskupice s farním kostelem sv. Martina.\n\nAdministrátorem excurrendo byl od září 2004 P. ICLic. Mgr. Jiří Ochman z Jevišovic.Toho od 1. srpna 2016 vystřídal R. D. Mgr. Jiří Bradáč.\n\nDnem vzájemných modliteb farností za bohoslovce a bohoslovců za farnosti brněnské diecéze je 8. prosinec. Adorační den připadá na 6. března.\n\nVe farnosti se každoročně koná tříkrálová sbírka. V roce 2014 se při ní v Biskupicích vybralo 9 784 korun, o rok později 9 685 korun.\nV roce 2016 se při sbírce vybralo v Biskupicích 10 338 korun. V roce 2017 dosáhl výtěžek sbírky 11 389 korun.\n\n"}
{"id": "320612", "url": "https://cs.wikipedia.org/wiki?curid=320612", "title": "BSD (rozcestník)", "text": "BSD (rozcestník)\n\nBSD může označovat několik významů:\n\n"}
{"id": "320613", "url": "https://cs.wikipedia.org/wiki?curid=320613", "title": "Zuzana Schindlerová", "text": "Zuzana Schindlerová\n\nZuzana Schindlerová (* 25. dubna 1987, Baška, Československo) je česká atletka, jejíž specializací je sportovní chůze.\n\nNa atletických závodech ve švýcarském Luganu 9. března 2008 splnila časem 1:33:15 A-limit na 20 km trati a kvalifikovala se na letní olympijské hry v Pekingu . Olympijský závod dokončila na 27. místě v čase 1:32:57. Na vítězku Olgu Kaniskinovou z Ruska ztratila 6 minut a 26 sekund. V roce 2009 vybojovala v litevském Kaunasu stříbrnou medaili na mistrovství Evropy do 22 let . Na světovém šampionátu v Berlíně 2009 skončila na devatenáctém místě.\n\nJe dvojnásobnou mistryní ČR v chůzi na 20 km. První titul získala v roce 2008 v Poděbradech .\n\n"}
{"id": "320620", "url": "https://cs.wikipedia.org/wiki?curid=320620", "title": "Miguel Miramón", "text": "Miguel Miramón\n\nMiguel Miramón (celým jménem Miguel Gregorio de la Luz Atenógenes Miramón y Tarelo, narozen 17. listopadu 1831 – zemřel 19. června 1867) byl mexický voják a politik. Miramón byl zástupcem konzervativní opozice vůči prezidentu Benitu Juárezovi a dokonce si sám nárokoval mexický prezidentský úřad. Ve svých názorech se klonil ke konzervatismu a byl stoupencem monarchie, aristokracie a privilegií pro římskokatolickou církev v Mexiku. Za Druhého císařství se přidal k francouzským okupačním silám, za což byl po stažení francouzských sil z Mexika a svržení císařství Juárezovými republikány popraven.\nMiguel Miramón se narodil 17. listopadu 1831 v Mexico City v rodině s francouzskými kořeny. Když mu bylo patnáct let, byl zajat armádou Spojených států při útoku na Castillo de Chapultepec během mexicko-americké války. V několika dalších letech začal rychle budovat kariéru v armádě a stal se slavným pro své osobní charisma a vojenské schopnosti v guerillové válce.\n\nBěhem občanské války v Mexiku v letech 1857–1861 bojoval na straně reakcionářské vojenské junty, která odmítala mexickou ústavu z roku 1857. Množství „prezidentů“, kteří byli v té době juntou dosazeni do čela země bylo jen odrazem mocenských zápasů mezi jednotlivými klikami uvnitř samotné junty. V jednom z takových zápasů zvítězil i Miguel Miramón, který se tak 2. února 1859 stal mexickým prezidentem. Avšak ani on, ani žádný jiný z loutkových prezidentů, které dosadila vojenská junta, nebyl uznán opozičními ústavními silami prezidenta Benita Juáreze ani vládou Spojených států, která udržovala diplomatické styky s Juárezem.\n\nV dubnu 1859 si znepřátelil značnou část mexického obyvatelstva. Začal posílat na popraviště nejen zajaté důstojníky Juárezovy armády, ale také lékaře, kteří je ošetřovali, a množství dalších civilistů, podezřelých ze spolupráce z Juárezovými jednotkami. Tyto jednotky utrpěly značné ztráty při neúspěšném pokusu o znovudobytí hlavního města, které stále držela vojska reakcionářské junty. Jako další důsledek Miramónova masakru vydal konstitucionářský generál Delgallado rozkaz, aby všichni reakcionářští důstojníci, kteří padnou do zajetí, byli zastřeleni.\n\nNa tři dny, mezi 12. a 15. srpnem 1859, opustil prezidentský úřad, do kterého usedl konzervativní právník José Ignacio Pavón. 15. srpna se Miramón stal znovu prezidentem. Poté nadále bojoval v občanské válce proti prezidentu Juárezovi, až dokud nebyly 22. prosince poraženy jednotky reakcionářského generála Jesúse Gonzáleze Ortegy u San Juan del Ría. Miguel Miramón o dva dny později rezignoval a odplul do Evropy.\nZatím se ve Francii krátce účastnil po boku mexických royalistů vyjednávání s císařem Napoleonem III. a arcivévodou Maxmiliánem Rakouským. Když se Miramón vrátil do Mexika, byl rakouský arcivévoda korunován mexickým císařem. Císař nechal Miguela Miramóna povýšit na vrchního maršála císařských vojsk a odeslal jej na studia vojenské taktiky do Berlína. Roku 1866 se maršál znovu vrátil do Mexika, kde začal organizovat císařskou obranu proti republikánským povstalcům, které vedl sesazený prezident Benito Juárez.\n\n19. února 1867 přitáhl i se zbytky císařské armády ke Querétaru, aby osvobodil císaře Maxmiliána, který byl republikánským generálem Escobenou obklíčen v klášteře de la Cruz. Miramón pověřil velením nad oddíly kavalérie generála Tomáse Mejíu, zatímco se sám chopil velení nad pěchotou. O téměř tři měsíce později se císař uchýlil, navzdory radám maršála Miramóna, který byl vážně raněn v boji, ke kapitulaci.\n\nCísař Maxmilián, Miguel Miramón i generál Mejía byli zajati a 19. června 1867 vítězným prezidentem Juárezem odsouzeni k trestu smrti zastřelením. Všichni tři byli společně popraveni v Cerro de las Campanas nedaleko Querétaru.\n\n"}
{"id": "320628", "url": "https://cs.wikipedia.org/wiki?curid=320628", "title": "František Havel (generál)", "text": "František Havel (generál)\n\nFrantišek Havel (23. srpna 1883 Cukmantl, dnes Zlaté Hory – 20. dubna 1958 Praha) byl československý brigádní generál.\n\nHavel studoval a následně vystudoval Vysokou školu technickou v Praze. V první světové válce se zúčastnil bojů na ruské frontě, kde roku 1915 padl do zajetí. V roce 1916 vstoupil do československých legií. Známé je jeho velení vítězné bitvě proti bolševikům na Mechové hoře 1. června 1918 (v níž padl i kapelník 1. pluku hudební skladatel J. Novotný), krátce po napadení štábního vlaku 1. pluku u Zlatoústu, při němž byl zákeřně zavražděn praporčík Zanáška. \n\nPo válce byl přidělen do Prahy k Zemskému vojenskému velitelství. Roku 1924 byl povýšen a získal hodnost generála. Od roku 1931 působil na Ministerstvu národní obrany. Zde setrval až do německé okupace.\n\n\n"}
{"id": "320639", "url": "https://cs.wikipedia.org/wiki?curid=320639", "title": "Josef Váňa (generál)", "text": "Josef Váňa (generál)\n\nJosef Váňa (19. ledna 1893, Ústrašín – 6. dubna 1976, Český Brod) byl československý divizní generál.\n\nJosef Váňa v letech 1912-1914 studoval na pražské filozofické fakultě. V roce 1915 musel nastoupit do armády a byl odvelen na ruskou frontu, kde již v únoru téhož roku padl do zajetí. V zajetí nastoupil do dobrovolnické srbské armády. Postupem času se dostal do československých legií. Po návratu do nového Československa podstoupil několik vzdělávacích kurzů a školení ve Francii. Roku 1930 byl povýšen do hodnosti brigádního generála. Následně byl přeložen na Ministerstvo národní obrany. Při mobilizaci mu bylo svěřeno velení II. sboru, na severu země organizoval obranu hranic Čech. Po odstoupení hranic se odstěhoval do Prahy. Zde žil po celou dobu okupace. Také se účastnil květnového povstání v roce 1945. Při osvobození země se přihlásil do nově vznikající armády, avšak ta jej odmítla. Za komunistického režimu byl napadán a byl nucen se přestěhovat na vísku Vyžlovka u Českého Brodu.\n\n"}
{"id": "320645", "url": "https://cs.wikipedia.org/wiki?curid=320645", "title": "Kofun", "text": "Kofun\n\nKofun () je japonská starověká hrobka, postavená v době od počátku 3. století do konce 7. století, nad níž je navršena mohyla z kamení nebo hlíny. Podle těchto staveb se též nazývá jedno z japonských historických období (období Kofun), které trvalo přibližně mezi lety 250–538. V následujícím období Asuka (538–710) Japonsko ovládl buddhismus a období pohřbívání do kofunů postupně skončilo.   \n\nKofuny se lišily tvarem a velikostí podle toho, kdo v nich byl pohřben. Pro méně významné osoby to byly kofuny s půdorysem čtverce či kruhu, členové panovnického rodu byli pohřbíváni převážně v kofunech s neobvyklým půdorysem připomínajícím klíčovou dírku a někdy obehnanými jedním nebo i více vodními příkopy. Jejich japonský název je – doslova „hrobka s čtvercem vpředu a kruhem vzadu“ .\n\nDo současné doby se na ostrovech Honšú a Kjúšú zachovalo asi 160 000 kofunů. Japonská Agentura pro kulturní záležitosti (Agency for Cultural affairs, japonsky ) jich v lednu 2001 oficiálně evidovala celkem 161 560. Jsou to z velké části malé čtvercové nebo kruhové hrobky o průměru několika metrů. Necelá stovka kofunů ve tvaru klíčové dírky dosahuje délky nad sto metrů a vůbec největší mohylovou hrobkou nejen v Japonsku, ale na celém světě, je Daisen kofun ve čtvrti Daisen města Sakai asi 50 km jižně od Ósaky. Dosahuje délky 486 metrů a je obklopen pásmem tří vodních příkopů. Císařská tradice jej označuje jako „Mauzoleum císaře Nintokua“ (), který v Japonsku vládl údajně v letech 313–399. Fakta o Nintokuově životě však nejsou bezpečně doložena a nelze se opřít ani o průzkum samotného kofunu, protože archeologům k tomu císařský dvůr neudělil povolení. Vědecká literatura proto dává od roku 1976 přednost označení Daisen kofun. \n\nCelkem 188 velkých kofunů (včetně Daisen kofunu) dnes spravuje Úřad správy císařského dvora (Imperial Household Agency, japonsky ). Jako oficiálně evidovaná mauzolea a hrobky císařů a dalších vysokých hodnostářů císařské rodiny (japonsky ) patří do této skupiny většina největších a nejzajímavějších kofunů. Císařský dvůr je všechny považuje za osobní památky císařské rodiny, takže jsou nepřístupné nejen pro veřejnost, ale i pro vědecký výzkum. Archeologicky byly zatím prozkoumány jen některé méně významné kofuny. V části z nich byly odhaleny pohřební komory zdobené malbami a nalezeny různé šperky, zbraně a především velké množství terakotových stovky sošek haniwa, které jsou typickou zvláštností japonských kofunů. Na některých velkých kofunech jich bývají až desítky tisíc. Jejich funkce však dosud nebyla uspokojivě vysvětlena. Několik malých kofunů (hlavně v oblasti Nary) je zpřístupněno turistům – např. Takamatsuzuka Tomb s kruhovým půdorysem o průměru 18–23 metrů, který pochází z doby kolem roku 700. Byl v minulých staletích zcela vykraden, ale zachovaly se zajímavé nástěnné malby.\n\nMohylové hrobky se v 2.–5. století n. l. objevily také v různých částech Korejského poloostrova. Nikdy se tam ale nepřiblížily gigantickým rozměrům japonského Kofunu Daisen. Vztahy a souvislosti mezi japonskými a korejskými mohylovými hrobkami se v posledních letech staly předmětem intenzivního výzkumu.\n\nDaisen kofun a další gigantické kofuny představují nejenom nejvýznamnější památky japonského starověku, ale i mimo Japonsko bývají často svým významem srovnávány s egyptskými pyramidami, mexickou Pyramidou Slunce nebo s menhiry Stonehenge. Logické proto bylo zařazení největších kofunů na seznam Světového kulturního dědictví UNESCO, které se uskutečnilo v červenci 2019. Prvním krokem k realizaci tohoto záměru se stal v listopadu 2010 zápis „Skupiny starověkých mohylových hrobek v oblastech Mozu a Furuiči“ na předběžný seznam (tentative list) UNESCO. Do nominace bylo zařazeno 49 velkých kofunů v jižní části ósacké prefektury, včetně největšího Daisen kofunu. Ve městě Sakai, které leží v centru celé oblasti, byla zároveň zřízeno Ústředí pro podporu zápisu kofunů ze skupiny Mozu-Furuiči na seznam světového kulturního dědictví UNESCO. Toto ústředí zajišťuje koordinaci s japonskou vládou a vydává také různé informační a propagační materiály . Japonská vláda schválila nominaci k zápisu na seznam UNESCO v červenci 2017 a v lednu 2018 odeslala dopis s oficiální nabídkou do sídla UNESCO a ICOMOS (Mezinárodní rada pro památky a sídla). Inspektoři ICOMOS provedli ve dnech 11. až 17. září 2018 prohlídku památek a v květnu 2019 vydali doporučení k realizaci zápisu. Oficiálně byl zápis na seznam světového dědictví vyhlášen 6. července 2019 na 43. zasedání Výboru pro světové dědictví UNESCO v Baku v Ázerbájdžánu. Pro úspěšné završení celého procesu bude důležitá spolupráce státních orgánů a Úřadu správy císařského dvora Kunaičó. V tomto směru je nadějné, že když byly 23. října 2018 na hrázi mezi prvním (vnitřním) a druhým vodním příkopem největšího Daisen kofunu zahájeny práce spojené s vykopávkami a údržbou (budou trvat do začátku prosince 2018), byli na uzavřený terén Daisen Kofunu vůbec poprvé ke spolupráci s Kunaičó přizváni odborníci ze správy města Sakai. \n"}
{"id": "320652", "url": "https://cs.wikipedia.org/wiki?curid=320652", "title": "Babočka kopřivová", "text": "Babočka kopřivová\n\nBabočka kopřivová (\"Aglais urticae\" (Linné, 1758), synonymum: \"Papilio urticae\" Linné, 1758, \"Nymphalis urticae\" (Linné, 1758), ve starší české literatuře babočka žahavková) je druh motýla z rodu baboček, patřících do čeledi babočkovitých (Nymphalidae). Druhové jméno dostal podle živné rostliny housenek – kopřivy dvoudomé (\"Urtica dioica\").\n\nJde o jednoho z nejhojnějších motýlů, který se vyskytuje v celé Evropě, přes Rusko, Asii po Japonsko, od nížin až po vysoké hory. Létá od března do října. Není vázaný na žádný konkrétní typ stanoviště, a tak jej lze nalézt v zahradách a parcích, na okrajích lesů a luk, v příbřežní vegetaci, vzácní nebývají ani ve velkých městech.\n\nNepatří mezi velké motýly, protože délka předních křídel je 23 až 30 mm. Křídla mají typickou oranžovo-červenou barvu s černými skvrnami, především na okraji předních křídel. Dolní okraje křídel jsou lemovány modrými skvrnami na černém pozadí. Od podobné babočky jilmové se liší bílou skvrnou na předním okraji křídel u jejich špičky, což umožňuje jejich snadné vzájemné rozlišení.\n\nJde o dvou (ve střední Evropě) až třígenerační, solitérně žijící druh s otevřenými populacemi. Poslední generace těchto motýlů je hojnější a přezimovává; na jaře opět založí další generaci. Přestože jsou jedinci geneticky velmi rozmanití, není mezi nimi v rámci Evropy podstatný rozdíl. Pouze populace ze Sardinie a Korsiky bývá někdy považována za samostatný druh \"Aglais ichnusa\".\n\nLinné popsal tento druh v roce 1758 jako \"Papilio urticae\", s názvem \"Aglais urticae\" přišel W. J. Dalman až v roce 1816. Mimo to existuje množství dalších, méně běžných názvů, považovaných dnes za synonyma.\n\nV klasifikaci rodu \"Aglais\" je poměrně značný zmatek, stejně jako v počtu poddruhů v rámci \"A. urticae\". Někteří autoři například udávají poddruhy tři (\"A. u. urticae\", \"A. u. chinensis\", \"A. u. kansuensis\"), zatímco další jich popisují hned 18. Jiní se přiklání k tomu, že \"A. u. chinensis\" a \"A. u. kansuensis\" by spíše měly být samostatné druhy. Když se dělala fylogenetická studie založená na srovnávání mtDNA, vyšlo najevo, že odlišnosti vykazují zejména jedinci z vysokých horských poloh v jihovýchodní Asii (možná to jsou relikty z dob ledových). V těchto místech jsou také poddruhy nejsnáze rozeznatelné. Jinak však v celé eurasijské populaci existuje silná migrace a velkou část rozmanitosti (většinu haplotypů) je možné najít na téměř celé ploše výskytu.\n\nJako všichni ostatní motýli prochází babočka kopřivová dokonalou proměnou. Její životní cyklus má čtyři stádia, během kterých se jedinec vyvíjí od vajíčka až po motýla. Prvním stádiem je vajíčko, druhým larva (v případě motýlů housenka), třetím kukla a posledním dospělec neboli imago. Vzhledově se všechna tato stádia výrazně liší. Sameček je vždy menší než samička a má taktéž štíhlejší křídla než samička.\n\nBabočka kopřivová klade soudečkovitá vajíčka ve velkých skupinách o počtu 80 až 100 kusů po dobu 20 až 90 minut na spodní stranu listu hostitelské rostliny, kterou je většinou kopřiva dvoudomá. Často na jeden list naklade vajíčka více než jedna samička a vždy na hostitelskou rostlinu rostoucí na teplém a slunném místě. Samičky jsou vybíravé na místo, kde svá vajíčka nakladou, protože je kladou v poměrně velkém množství a je třeba zajistit podmínky pro vývoj velkého počtu housenek. Vajíčka jsou tmavě zelená s osmi světlejšími žebry (další zdroje uvádějí devět žebírek).\n\nZ vajíčka se po 12 dnech (jiný zdroj uvádí od 1 do 3 týdnů v závislosti na počasí) vylíhne housenka, která dosáhne délky přibližně 3,5 cm. Okamžitě po vylíhnutí sežere zbytky vajíčka a začne produkovat vlákno na hnízdo. Jak roste a konzumuje hostitelskou rostlinu, přemisťuje se na další vhodné rostliny v okolí za stálé produkce vlákna, čímž dochází ke vzniku rozsáhlého hnízda. \n\nTělo housenky je pokryto kratšími šedočernými trny, které mají odradit případné predátory od jejího pozření. Povrch má tmavě černozelenou barvu s podélnými žlutými pruhy na stranách a na hřbetě. V období před zakuklením žijí housenky v horních částech kopřiv dvoudomých (popř. na kopřivě žahavce a výjimečně na chmelu otáčivém) v malých skupinách nebo samy, v období prvního instaru se zdržují ve společných hnízdech, které vytváří předením vláken po dobu až čtyř instarů. Kromě ochrany jim to umožňuje i vývoj za relativně nízkých teplot. \n\nV případě ohrožení začnou housenky produkovat zelenou tekutinu, kroutit se, cukat či se smotají do klubíčka a spadnou na zem. Často se začnou všechny před predátorem vlnit stejně, což budí dojem jednoho těla. Listy kopřiv housenky požírají, dokud nezbudou jen holé lodyhy. \n\nHousenky trpí četnými příživníky, kteří požírají rostoucí housenku zevnitř.\n\nBěhem posledního instaru vývoje se housenky rozlézají z hnízda do okolí, ale často několik jedinců zůstává i při zakuklení při sobě. Následně se housenka zakukluje. Během této doby dochází k vývoji motýla.\nV tomto období přechodu housenky na kuklu se utváří budoucí zbarvení křídel, které je závislé na teplotě okolí.\n\nBudoucí motýl je zakuklen v zavěšené hranaté kukle rudohnědé barvy (jiný zdroj uvádí hnědošedé barvy) až černé se zlatými tečkami (jiný zdroj uvádí čtyři stříbrné tečky na hřbetě) po dobu přibližně 12 dní až dvou týdnů (jiný zdroj uvádí 2 až 4 týdny, doba zakuklení je závislá na teplotě okolí). Kukly se zavěšují na podložku pomocí háčku vyrůstajícího na konci zadečku.\n\nDospělý motýl je veliký 40 až 50 mm, délka předních křídel je 22 až 25 mm (některé zdroje uvádějí až 30 mm). Babočka má nápadně oranžovo-červená křídla a tmavé tělo. Na křídlech má několik poměrně velkých černých skvrn, tři na každé straně u horního kraje předního páru křídel ve žlutém podkladu. V poli křídel jsou další tři menší okrouhlé skvrny a na konci křídla se pak nachází menší bílá skvrna. Křídla jsou na dolním okraji lemována řadou modrých skvrn ve tvaru měsíčků na černém pozadí. Mezi poslední černou skvrnou a špičkou předního křídla je výrazná bílá skvrna. Když je v Česku parné léto, babočky mívají rozdílné zbarvení od normálního. Vyskytují se jedinci s ohnivým zbarvením, kteří nemají skvrny v poli 10, 11 a 12. V případě, že je v létě chladno, jsou větší černé skvrny, které se u většího procenta motýlů i splývají dohromady. Vnější strana křídel je mírně zubatá. Spodní strana křídel je šedohnědá, ostře rozdělená mezi světlou vnitřní a tmavší vnější část. Okraje křídel má mírně zubaté. Samci jsou menší než samice a mají štíhlejší křídla.\n\nV případě ohrožení dospělec začne rychle otvírat a zavírat svá křídla, čímž ukazuje útočníkovi svá zbarvení ve snaze ho odstrašit.\n\nDospělec je v případě chladu schopen generovat teplo pomocí tření, což umožňuje let motýlovi i ve velmi chladném období. Během teplých dní se pak často vyhřívají na obnažené půdě či na nízké zeleni s křídly uzavřenými k sobě, čímž ukazují do okolí spodní stranu křídel fungující jako kamufláž.\n\nDospělí motýli sají nektar z květů různých rostlin dostupných v místě výskytu. V Evropě jsou to například: bukvice lékařská (\"Betonica officinalis\"), ostružiník křovitý (\"Rubus fruticosus\" agg.), pupava obecná (\"Carlina vulgaris\"), čertkus luční (\"Succisa pratensis\"), chrastavec rolní (\"Knautia arvensis\"), ptačinec velkokvětý (\"Stellaria holostea\"), jestřábníky (\"Hieracium\" sp.), vřes obecný (\"Calluna vulgaris\"), sadec konopáč (\"Eupatorium cannabinum\"), břečťan popínavý (\"Hedera helix\"), chrpy (\"Centaurea\" sp.), dobromysl obecná (\"Origanum vulgare\"), prvosenka bezlodyžná (\"Primula vulgaris\"), ptačí zob obecný (\"Ligustrum vulgare\"), starček přímětník (\"Senecio jacobaea\"), pcháče (\"Cirsium\" sp.), mateřídouška (druh \"Thymus polytrichus\") a máta vodní (\"Mentha aquatica\").\n\nPo konzumaci potravy dochází ke změně hmotnosti motýla, což mění jeho rychlost letu. S narůstajícím množstvím zkonzumované potravy klesá jeho rychlost letu, čímž se stává snadnější kořistí pro případné predátory. Úniková rychlost na vzdálenost 0,5 metrů experimentálně poklesla v případě nasycení o 37 %.\n\nBabočka kopřivová je dobrým a vytrvalým letcem, což jí umožňuje osídlení širokých oblastí. Jedná se o vysoce mobilní druh. Není vázána na konkrétní biotop, takže se vyskytuje na pasekách, okrajích lesů, loukách, stepích, polích, úhorech, městech a lze ji pozorovat na rozsáhlém území napříč kontinenty. V Evropě byla zaznamenána ve všech státech s výjimkou Islandu a to až do oblasti za polárním kruhem. Směrem na východ pak obývá Rusko, Turecko, část Blízkého východu, přes Asii až po Japonsko. Ojediněle byla pozorována i na kontinentálním území Spojených států. Obývá oblasti až do výšky 3000 metrů nad mořem, ale v Himálaji byla spatřena i ve výškách nad 5000 metrů. Babočka kopřivová často migruje z nížin do hor, čímž dochází k promíchání motýlů různého původu.\n\nS ohledem na zeměpisnou šířku se vyskytuje v různých částech Evropy v rozdílný čas – v jižní Evropě v únoru a v severní Evropě až v květnu. V Česku se vyskytuje od jara do pozdního podzimu a byla pozorována i na Václavském náměstí v Praze.\n\nČasto navštěvuje jeteliště. V některých zemích bývají z housenek uměle chováni motýli, kteří se pak vysazují do měst pro oživení kvetoucích záhonů a parků.\n\nJejí populace v různé roky často klesá a zase narůstá, ale od 90. let 20. století se její počty například v oblasti jižní Anglie významně snížily a nyní jsou zde pozorováni jen jednotliví motýli, nikoliv početnější kolonie. Častěji se začala objevovat opět až v roce 2009. Předpokládá se, že její četnost v přírodě je spojena s klimatickými změnami a výskytem parazitů, kteří motýla hubí. Taktéž je možné, že pokles je způsoben používáním pesticidů v zemědělství, jelikož se housenky často vyskytují na otevřených loukách, které jsou chemicky postřikovány.\n\nPaleontologické nálezy naznačují, že tento druh se na Zemi vyskytuje již přes 15 miliónů let – nalezená fosílie \"Aglais karaganica\" ze středního miocénu, na níž se velmi dobře zachoval i vzor křídel, je od babočky kopřivové prakticky nerozlišitelná.\n\nBabočka kopřivová vytváří ve střední Evropě ve vegetačním období dvě, dle některých zdrojů až tři generace, které se během léta překrývají (například třeba ve Skotsku se ale rodí pouze jedna generace motýlů v červenci), množství generací tak záleží na délce léta. První generace se vyskytuje zpravidla od poloviny června do poloviny července. Poslední generace v roce přezimuje a přežívá až do května následujícího roku. Dospělci z této generace nemají dostatečně vyvinuté pohlavní orgány a věnují se převážně příjmu potravy a slunění, což jim usnadňuje přezimování. Pokud množství zásob potravy v těle motýla nepřesáhne 20 % jeho celkové hmotnosti, babočka přezimování nepřežije. Chování spojené s rozmnožováním se u nich projevuje až na jaře. Samci pro rozmnožování používají vyčkávací strategii (\"perching\") a v odpoledních hodinách hájí dočasná teritoria.\n\nK zimnímu spánku vyhledávají úkryty často i v blízkosti člověka – ve sklepích či na půdách venkovských domů. Mezi přirozené úkryty patří jeskyně, v puklinách kůry stromů či v dutinách stromů.\n\nVe střední Evropě se začínají objevovat časně z jara (březen až duben) a občas i v zimě během oblevy za slunných dní, kdy vyrážejí hledat poraněné stromy a rozkvetlé jívy.\n\nSamci od brzkých odpoledních hodin vyhlížejí samici, se kterou by se spářili. S otevřenými křídly si sednou na zem, zaberou určité teritorium a čekají. Když kolem nich proletí samice, započnou s namlouvacím rituálem v podobě pronásledování letící samice až do doby, než si sedne na zem. V případě, že má samice zájem, otevře svá křídla. Samec přistupuje k samici zezadu a taktéž s otevřenými křídly. Poté se postaví na její zadní křídla, do kterých rázně bubnuje svými tykadly. Tento zvuk je tak pronikavý, že ho slyší i lidské uši. Dvojice následně popoletí o kousek a celý proces se opakuje. Ostatní samci jsou v době páření odhánění úspěšným samcem. Celý proces trvá několik hodin až do stmívání, kdy samice zavede samce do úkrytu pod keřem či jinou překážkou. Samec i samice mají zdvižená křídla, samec projde okolo samice a zkroutí zadeček ke kopulaci. Přibližně po 20 minutách se pak postaví čelem k sobě a začnou až do rána kopulovat.\n\nDospělce požírají ptáci či pavouci. Experimentálně bylo zjištěno, že v případě napadení dospělce predátorem, je motýl schopen vystartovat na krátkou vzdálenost (0,5 m) vyšší rychlostí, než kterou startuje přirozeně, když není ohrožen. Housenky jsou požírány taktéž vosami.\n\nSoučasné výzkumy naznačují, že okolo 18 % populace babočky je napadeno několika druhy parazitů. Mezi časté patří parazitická moucha kuklice babočková (\"Sturmia bella\"), která byla například do Anglie zavlečena jako invazní druh v roce 1998. Kuklice klade vajíčka na listy kopřiv, které požírají housenky babočky. Housenka pozře list společně s malými vajíčky, které nepoškozené prochází do těla housenky, kde se vylíhnou. Po vylíhnutí začnou larvy konzumovat měkkou tkáň housenky a před zakuklením pozřou i životně důležité orgány a prokoušou se z umírající housenky ven. Kuklice babočková je mimo Anglii hojně rozšířena v jižní Evropě, severní Africe a napříč Asii.\n\n"}
{"id": "320655", "url": "https://cs.wikipedia.org/wiki?curid=320655", "title": "Klub pekelného ohně", "text": "Klub pekelného ohně\n\nRoku 1749 založilo v Anglii několik vysoce postavených osob Klub Pekelného Ohně (v původním názvu Hellfire Club), jeho vedoucím byl sir Francis Dashwood. Členové klubu sloužili černé mše na tělech nahých dívek a scházeli se k satanistickým orgiím v rozvalinách cisterciáckého opatství. Tato skupina se často spojuje se satanismem. Hlavní náplní bylo nezvyklé sexuální dobrodružství v tehdejší puritánské společnosti, náboženská funkce sdružení buďto nebyla vůbec nebo byla zcela minimální. Motto klubu bylo \"Fait ce que voudras\" (Čiň co chceš).\n"}
{"id": "320660", "url": "https://cs.wikipedia.org/wiki?curid=320660", "title": "Berlínská filharmonie", "text": "Berlínská filharmonie\n\nBerlínská filharmonie (: \")\" je významná kulturní stavba v Berlíně. Otevřená v roce 1963 slouží jako sídlo Berlínským filharmonikům.\n\nAsymetrickou budovu ve tvaru stanu navrhl architekt Hans Scharoun a podle jeho návrhu byla vybudována v letech 1960-1963. Ústředním sálem je hlavní koncertní síň ve tvaru pětiúhelníku. K zajištění ideálního výhledu na scénu, která je uprostřed sálu, je stupňovité zvyšování řad sedadel nepravidelné. Sál má vynikající akustiku. Velký sál má kapacitu 2440 míst, menší komorní sál (\"\") má 1180 míst.\n\nBudova byla otevřena vystoupením Berlínských filharmoniků za řízení Herberta von Karajan, po němž je dnes pojmenována ulice, kde se filharmonie nedaleko Postupimského náměstí nachází.\n\n20. května 2008 vypukl pod střechou budovy požár krátce před odpolední zkouškou orchestru. Nezpůsobil však velké škody.\n\n"}
{"id": "320662", "url": "https://cs.wikipedia.org/wiki?curid=320662", "title": "Řetěz přežití", "text": "Řetěz přežití\n\nŘetěz přežití je posloupnost kroků při neodkladné resuscitaci, zajišťující optimální péči o nemocného s náhlou zástavou oběhu.\n\nŘetěz přežití sestává ze čtyř článků:\n\n"}
{"id": "320664", "url": "https://cs.wikipedia.org/wiki?curid=320664", "title": "Mistrovství světa v ledním hokeji 1933", "text": "Mistrovství světa v ledním hokeji 1933\n\n7. mistrovství světa a 18. mistrovství Evropy v ledním hokeji probíhalo ve dnech 18. – 26. února 1933 v Praze v Československu.\n\nNa turnaj se přihlásilo 12 účastníků, 10 mužstev bylo rozlosovaných do tří kvalifikačních skupin. Kanada a USA byly přímo nasazeny do čtvrtfinále. První dvě mužstva postoupila do dvou čtvrtfinálových skupin, ze kterých první týmy postoupily do play off. Mužstva, která vypadla v kvalifikačních skupinách, hrála o 9. – 12. místo. Týmy, které vypadly ve čtvrtfinálových skupinách, hrály o 5.- 8. místo. Ve skupinách se hrálo systémem každý s každým. Hrací doba, byla 3x15 minut.\n\nV zápasech Lotyšsko – Itálie, Rumunsko – Belgie a ve finále Kanada – USA, byli zkušebně nasazeni dva rozhodčí. Hrací doba byla 3x15 min.\n\nKanada, držitel šesti zlatých medailí, nakonec ve finále prohrála s USA 1:2. Tím byla zlomena kanadská nadvláda. Spojené státy se tak staly poprvé mistry světa. Domácí Československo získalo bronzové medaile a stalo se mistrem Evropy.\n\n Československo – Rumunsko 8:0 (2:0, 4:0, 2:0)\n\n18. února 1933 (20:00) – Praha (Zimní stadion Štvanice)\nBranky Československa: 11. Josef Maleček, 13. Alois Cetkovský, 18. Josef Maleček, 19. Josef Maleček, 19. Karel Hromádka, 29. Josef Maleček, 36. Tomáš Švihovec, 40. Josef Maleček\nBranky Rumunska: nikdo\nRozhodčí: André Poplimont (BEL)\n\nČSR: Peka – Petrs, Pušbauer – Hromádka, Maleček, Tožička – Cetkovský, Švihovec, Kučera.\n\nRumunsko: Ratiu – S. Grant, Polizu – Brackl, Cantacuzino, Rabinovici – Anastasiu, Botez, Tucker.\n\n18. února 1933 (následně po utkání ČSR – Rumunsko) – Praha (Zimní stadion Štvanice)\nBranky Rakouska: 16. Friedrich Demmer, 22. Jacques Dietrichstein, 33. Hans Ertl\nBranky Itálie: nikdo\nRozhodčí: Paul Loicq (BEL)\nVyloučení: 1:0\n\nRakousko: Amenth – Dietrichstein, Trauttenberg – Tatzer, Ertl, Demmer – Kirchberger, Göbel, Rammer.\n\nItálie: Gerosa – Trovati, Baroni – Dionisi, Venosta, de Zana – de Mezzeri, Mussi, Medri.\n\n19. února 1933 (20:00) – Praha (Zimní stadion Štvanice)\nBranky Československa: 13. Karel Hromádka, 27. Karel Hromádka\nBranky Rakouska: 15. Friedrich Demmer\nRozhodčí: Art Puttee (CAN)\nVyloučení: 1:1\n\nČSR: Peka – Dorasil, Pušbauer – Hromádka, Maleček, Tožička – Cetkovský, Švihovec, Michálek.\n\nRakousko: Amenth – Dietrichstein, Trauttenberg – Tatzer, Ertl, Demmer – Kirchberger, Csöngei, Rammer.\n\n19. února 1933 (následně po utkání ČSR – Rakousko) – Praha (Zimní stadion Štvanice)\nBranky Itálie: 14. Giovanni Mario Baroni, 27. Carlo de Mazzeri\nBranky Rumunska: nikdo\nRozhodčí: Magwood (ENG)\nVyloučení: 1:1\n\nItálie: Gerosa – Trovati, Baroni – de Mezzeri, Mussi, Venosta – Dionisi, de Zana – Medri.\n\nRumunsko: Ratiu – Grant, Polizu – Rabinovici, Cantacuzino, Brackl – Botez, Anastasiu, Tucker.\n\n20. února 1933 (15:00) – Praha (Zimní stadion Štvanice)\nBranky Rakouska: 3x Karl Kirchberger, 2x Friedrich Demmer, Hans Tatzer, Hans Ertl\nBranky Rumunska: Paul Anastasiu\nRozhodčí: Murezan Andreossi (SUI)\nVyloučení: 1:1\n\nRakousko: Weiss – Dietrichstein, Trauttenberg – Kirchberger, Csöngei, Demmer – Tatzer, Ertl, Neumaier.\n\nRumunsko: Ratiu – S. Grant, Polizu – P. Grant, Cantacuzino, Vakar – Botez, Anastasiu, Brackl.\n\n20. února 1933 (20:00) – Praha (Zimní stadion Štvanice)\nBranky Československa: 1. Karel Hromádka, 26. Josef Maleček, 45. Josef Maleček\nBranky Itálie: 30. Camillo Mussi\nRozhodčí: Blake Watson (CAN)\nVyloučení: 2:1 (0:1)\n\nČSR: Peka – Petrs, Dorasil – Hromádka, Maleček, Tožička – Cetkovský, Švihovec, Kučera.\n\nItálie: Gerosa – Trovati, Baroni – Venosta, Dionisi, De Zanna – De Mazzeri, Mussi, Medri.\n\n Německo – Belgie 6:0 (1:0, 3:0, 2:0)\n\n18. února 1933 (15:00) – Praha (Zimní stadion Štvanice)\nBranky Německa: 11. Gustav Jaenecke, 19. a 20. Rudi Ball, 27. Martin Schröttle, 35. Horst Orbanowski, 39. Hans Lang\nBranky Belgie: nikdo\nRozhodčí: Walter Brück (AUT)\n\nNěmecko: Egginger – Römer, Schröttle – Jaenecke, Rudi Ball, Orbanowski – Strobl, Lang, Wiedemann.\n\nBelgie: Chotteau – Ridder, Franck – Lekens, van Reyschoot, Kreitz – van Wouver, van Rompaey, de Beukelar.\n\n19. února 1933 (15:00) – Praha (Zimní stadion Štvanice)\nBranky Německa: 27. Gustav Jaenecke, 37. Rudi Ball\nBranky Polska: nikdo\nRozhodčí: Walter Brück (AUT)\nVyloučení: 4:2\n\nNěmecko: Egginger – Römer, Schröttle – Jaenecke, Rudi Ball, Orbanowski – Strobl, Lang, Korff.\n\nPolsko: Stogowski – Ludwiczak, Sokolowski – Werner, Materski, Adamowski – Wolkowski, Sabinski, Szenajch.\n\n20. února 1933 (následně po utkání Rakousko – Rumunsko) – Praha (Zimní stadion Štvanice)\nBranky Polska: 47. Andrzej Wolkowski\nBranky Belgie: nikdo\nRozhodčí: Art Puttee (CAN)\nVyloučení: 1:0\n\nPolsko: Stogowski – Ludwiczak, Sokolowski – Sabinski, Wolkowski, Materski – Werner, Adamowski, Piechota.\n\nBelgie: Chotteau – Ridder, Franck – van Wouver, van Reyschoot, Kreitz – Lekens, van Rompaey, de Beukelar.\n Švýcarsko – Lotyšsko 5:1 (3:0, 1:0, 1:1)\n\n18. února 1933 (následně po utkání Německo – Belgie) – Praha (Zimní stadion Štvanice)\nBranky Švýcarska: 2. Riccardo Torriani, 6. Riccardo Torriani, 8. Peter Müller, 28. Ferdinand Cattini, 34. Conrad Torriani\nBranky Lotyšska: 44. Ādolfs Petrovskis\nRozhodčí: Jaroslav Řezáč (TCH)\nVyloučení: 4:1 (0:1)\n\nŠvýcarsko: Hirtz – Meerkämper, Bächtold – Cattini I, Torriani II, Müller – Cattini II, Torriani I, Kessler.\n\nLotyšsko: Kušķis – Vedējs, Reinbahs – E. Petersons, Jurgens, Petrovskis – Bluķis, Skadiņš, K. Petersons.\n\n19. února 1933 (následně po utkání Německo – Polsko) – Praha (Zimní stadion Štvanice)\nBranky Švýcarska: 28. Riccardo Torriani\nBranky Maďarska: nikdo\nRozhodčí: Blake Watson (CAN)\nVyloučení: 2:1\n\nŠvýcarsko: Hirtz – Meerkämper, Bächtold – Torriani II, Cattini I, Cattini II – Kessler. Müller, Torriani I.\n\nMaďarsko: Hircsák – Weiner, Bethlen – Jeney, Miklos, Minder – Gergely, Margó, Blazejovski.\n\n20. února 1933 (následně po utkání ČSR – Itálie) – Praha (Zimní stadion Štvanice)\nBranky Maďarska: 2x Sándor Miklós, Sándor Mindér\nBranky Lotyšska: nikdo\nRozhodčí: Walter Brück (AUT)\n\nMaďarsko: Hircsák – Bethlen, Weiner – Jeney, Miklós, Minder – Gergely, Margó, Blazejovsky.\n\nLotyšsko: Kušķis – Vedējs, Reinbahs – Petrovskis, E. Petersons, Jurgens – Bluķis, Skadiņš, A. Petersons.\n\n Československo – Polsko 1:0 (1:0, 0:0, 0:0)\n\n21. února 1933 (20:00) – Praha (Zimní stadion Štvanice)\nBranky Československa: 3. Jiří Tožička\nBranky Polska: nikdo\nRozhodčí: Walter Brück (AUT)\nVyloučení: 1:2\n\nČSR: Peka – Pušbauer, Dorasil – Hromádka, Maleček, Tožička – Cetkovský, Švihovec, Mattern.\n\nPolsko: Stogowski – Ludwiczak, Sokolowski – Sabinski, Wolkowski, Materski – Werner, Adamowski, Godlewski.\n\n21. února 1933 (následně po utkání ČSR – Polsko) – Praha (Zimní stadion Štvanice)\nBranky USA: 1. Sherman Forbes, 27. Benjamin Langmaid, 28. Channing Hilliard, 35. Winthrop Palmer, 41. Benjamin Langmaid, 43. Frank Holland, 44. Winthrop Palmer\nBranky Švýcarska: nikdo\nRozhodčí: Francesco Roncarelli (ITA)\nVyloučení: 3:2\n\nUSA: Cosby – Garrison, Langmaid – Holland, Sanford, Palmer – Iglehart, Hilliard, Forbes.\n\nŠvýcarsko: Hirtz – Meerkämper, Bächtold – Torriani II, Cattini I, Cattini II – Kessler. Müller, Torriani I.\n\n22. února 1933 (následně po utkání Německo – Maďarsko) – Praha (Zimní stadion Štvanice)\nBranky USA: 11. Winthrop Palmer, 14. Winthrop Palmer, 15. Winthrop Palmer, 39. Sherman Forbes\nBranky Polska: nikdo\nRozhodčí: Art Puttee (CAN)\nVyloučení: 0:1\n\nUSA: Cosby – Garrison, Langmaid – Holland, Sanford, Palmer – Iglehart, Hilliard, Forbes.\n\nPolsko: Sznajder (16. Stogowski) – Ludwiczak, Sokolowski – Sabinski, Wolkowski, Materski – Werner, Adamowski, Godlewski.\n\n22. února 1933 (20:00) – Praha (Zimní stadion Štvanice)\nBranky Československa: 13. Josef Maleček\nBranky Švýcarska: nikdo\nRozhodčí: Walter Brown (USA)\nVyloučení: 2:0 (0:0)\n\nČSR: Peka – Pušbauer, Dorasil – Hromádka, Maleček, Tožička – Cetkovský, Švihovec, Kučera.\n\nŠvýcarsko: Hirtz – Meerkämper, Bächtold – Torriani II, Cattini I, Cattini II – Kessler. Müller, Torriani I.\n\n23. února 1933 (následně po utkání Kanada – Maďarsko) – Praha (Zimní stadion Štvanice)\nBranky Švýcarska: 5. Karl Kessler, 11. Riccardo Torriani, 45. Riccardo Torriani\nBranky Polska: 17. Tadeusz Adamowski\nRozhodčí: Walter Brück (AUT)\nVyloučení: 2:1\n\nŠvýcarsko: Hirtz – Meerkämper, Bächtold – Torriani II, Cattini I, Cattini II – Kessler. Müller, Torriani I.\n\nPolsko: Stogowski – Ludwiczak, Sokolowski – Sabinski, Wolkowski, Materski – Werner, Adamowski, Godlewski.\n\n23. února 1933 (20:00) – Praha (Zimní stadion Štvanice)\nBranky Československa: nikdo\nBranky USA: 7. Winthrop Palmer, 16. John Garrison, 18. Winthrop Palmer, 18. Frank Holland, 28. Lawrence Sanford, 45. Channing Hilliard\nRozhodčí: Paul Loicq (BEL)\nVyloučení: 0:2 (0:0)\n\nČSR: Peka – Pušbauer, Petrs – Michálek, Dorasil, Mattern – Cetkovský, Švihovec, Kučera.\n\nUSA: Cosby – Garrison, Langmaid – Palmer, Hilliard, Inglehart – Forbes, Holland, Sanford.\n Kanada – Německo 5:0 (1:0, 2:0, 2:0)\n\n21. února 1933 (15:00) – Praha (Zimní stadion Štvanice)\nBranky Kanady: 14. Cliff Chisholm, 23. a 28. Clark McIntyre, 31. Frank Collins, 35. Kenny Kane\nBranky Německa: nikdo\nRozhodčí: André Poplimont (BEL)\n\nKanada: Geddes – Nuget, McAlpine – Kane, Collins, Chisholm – Huggins, Kerr, McIntyre.\n\nNěmecko: Egginger – Römer, Schröttle – Orbanowski, Rudi Ball, Jaenecke – Lang, Strobl, Schütle.\n\n21. února 1933 (následně po utkání Kanada – Německo) – Praha (Zimní stadion Štvanice)\nBranky Rakouska: 72. Hans Trauttenberg\nBranky Maďarska: nikdo\nRozhodčí: Paul Loicq (BEL)\nVyloučení: 3:3\n\nRakousko: Amenth – Dietrichstein, Trauttenberg – Kirchberger, Ertl, Demmer – Tatzer, Csöngei, Ernst Göbel.\n\nMaďarsko: Hircsák – Weiner, Bethlen – Jeney, Miklós, Minder – Margó, Szamosi-Stoics, Blazejovski.\n\n22. února 1933 (15:00) – Praha (Zimní stadion Štvanice)\nBranky Německa: 8. Martin Schröttle, 12. a 34. Rudi Ball, 41. Martin Schröttle\nBranky Maďarska: nikdo\nRozhodčí: Blake Watson (CAN)\nVyloučení: 1:1\n\nNěmecko: Egginger – Römer, Schröttle – Orbanowski, Rudi Ball, Jaenecke – Lang, Wiedemann, Strobl.\n\nMaďarsko: Hircsák – Weiner, Bethlen – Minder, Jeney, Blazejovski – Margó, Szamosi-Stoics, Bliesener.\n\n22. února 1933 (následně po utkání ČSR – Švýcarsko) – Praha (Zimní stadion Štvanice)\nBranky Kanady: Gordon Kerr, Kenny Kane, Lloyd Huggins, Jack Hearn\nBranky Rakouska: nikdo\nRozhodčí: Blake Watson (CAN)\n\nKanada: Geddes – Hearn, McAlpine – Kane, Collins, Kerr – Huggins, McIntyre, Nugent.\n\nRakousko: Weiss – Dietrichstein, Trauttenberg – Kirchberger, Brück, Ertl – Csöngei, Rammer, Neumaier.\n\n23. února 1933 (14:00) – Praha (Zimní stadion Štvanice)\nBranky Kanady: 22. Gordon Kerr, 27. Kenny Kane, 42. Lloyd Huggins, 44:30 Jack Hearn\nBranky Maďarska: ???\nRozhodčí: Francesco Roncarelli (ITA)\n\nKanada: Geddes – Hearn, McAlpine – Kane, Collins, Kerr – Huggins, McIntyre, Nugent.\n\nMaďarsko: Hircsák – Weiner, Bethlen – Margó, Jeney, Minder – Stoicz, Blazejowski, Gergely.\n\n23. února 1933 (následně po utkání USA – ČSR) – Praha (Zimní stadion Štvanice)\nBranky Rakouska: 41. Hans Trauttenberg, 43. Karl Kirchberger\nBranky Německa: nikdo\nRozhodčí: Walter Brown (USA)\nVyloučení: 0:1\n\nNěmecko: Egginger – Römer, Schröttle – Orbanowski, Rudi Ball, Jaenecke – Lang, Strobl, Korff.\n\nRakousko: Amenth – Dietrichstein, Trauttenberg – Kirchberger, Brück, Demmer – Csöngei, Ertl, Göbel.\n\n Kanada – Československo 4:0 (2:0, 1:0, 1:0)\n\n25. února 1933 (15:00) – Praha (Zimní stadion Štvanice)\nBranky Kanady: 8. Jack Hearn, 12. Frank Collins, 18. Kenny Kane, 45. Gordon Kerr\nBranky Československa: nikdo\nRozhodčí: Francesco Roncarelli (ITA)\n\nKanada: Geddes – Hearn, McAlpine – Chisholm, Kane, Collins – Huggins, McIntyre, Kerr.\n\nČSR: Peka – Dorasil, Pušbauer – Tožička, Maleček, Hromádka – Cetkovský, Mattern, Michálek.\n\n25. února 1933 (20:00) – Praha (Zimní stadion Štvanice)\nBranky USA: 2., 14. a 21. Winthrop Palmer, 23. Benjamin Langmaid\nBranky Rakouska: nikdo\nRozhodčí: Blake Watson (CAN)\nVyloučení: 2:0\n\nUSA: Cosby – Garrison, Langmaid – Holland, Sanford, Palmer – Iglehart, Hilliard, Forbes.\n\nRakousko: Weiss – Dietrichstein, Trauttenberg – Kirchberger, Brück, Ertl – Neumaier, Göbel, Csöngei.\n USA – Kanada 2:1 (1:1, 0:0, 0:0 – 1:0 pp)\n\n26. února 1933 (20:00) – Praha (Zimní stadion Štvanice)\nBranky USA: 4. Sherman Forbes, 48. John Garrison\nBranky Kanady: 13. Gordon Kerr\nRozhodčí: Walter Brück (AUT), Francesco Roncarelli (ITA)\nVyloučení: 1:0\n\nUSA: Cosby – Garrison, Langmaid – Palmer, Sanford, Holland – Inglehart, Forbes, Hilliard.\n\nKanada: Geddes – Hearn, Nigent – Chisholm, Collins, Kane – Kerr, MacIntyre, Huggins.\n Československo – Rakousko 2:0 (0:0, 0:0, 0:0 – 0:0, 2:0 pp)\n\n26. února 1933 (15:00) – Praha (Zimní stadion Štvanice)\nBranky Československa: 64. a 64:15 Josef Maleček\nBranky Rakouska: nikdo\nRozhodčí: Walter Brown (USA)\nVyloučení: 3:4\n\nČSR: Peka – Pušbauer, Dorasil – Hromádka, Maleček, Tožička – Michálek, Mattern, Cetkovský.\n\nRakousko: Amenth – Dietrichstein, Trauttenberg – Demmer, Herbert Brück, Kirchberger – Csöngei, Göbel, Ertl.\n Německo – Švýcarsko 1:1 (0:0, 1:1, 0:0)\n\n24. února 1933 (20:00) – Praha (Zimní stadion Štvanice)\nBranky Německa: 19. Rudi Ball\nBranky Švýcarska: 22. Hans Cattini\nRozhodčí: Walter Brown (USA)\n\nNěmecko: Egginger – Römer, Schröttle – Orbanowski, Rudi Ball, Jaenecke – Lang, Strobl, Korff.\n\nŠvýcarsko: Hirtz – Meerkämper, Bächtold – Torriani II, Cattini I, Cattini II – Kessler. Müller, Torriani I.\n Maďarsko – Polsko 1:1 (0:0, 0:1, 1:0)\n\n24. února 1933 (následně po utkání Německo – Švýcarsko) – Praha (Zimní stadion Štvanice)\nBranky Maďarska: 44. Sándor Mindér\nBranky Polska: 24. Tadeusz Adamowski\nRozhodčí: Francesco Roncarelli (ITA)\nVyloučení: 2:2\n\nMaďarsko: Marx – Weiner, Bethlen – Jeney, Minder, Miklos – Stoicz, Blazejowski, Margó.\n\nPolsko: Stogowski – Ludwiczak, Sokolowski – Sabinski, Wolkowski, Materski – Werner, Adamowski, Godlewski.\n Rumunsko – Belgie 3:2 (2:2, 1:0, 0:0)\n\n24. února 1933 (14:00) – Praha (Zimní stadion Štvanice)\nBranky Rumunska: Petre Grant, Lajos Vakar, Paul Anastasiu\nBranky Belgie: 2x Pierre van Reysschoot\nRozhodčí: Jaroslav Řezáč (TCH), Walter Brück (AUT)\n\nBelgie: Chotteau (Franck) – Ridder, Franck (van Reyschoot) – van Wouver, van Reyschoot, Kreitz – Lekens, van Rompaey, de Beukelaar.\n\nRumunsko: Ratiu – S. Grant, Polizu – P. Grant, Anastasiu, Vakar – Botez, Cantacuzino, Brackl.\n\n24. února 1933 (následně po utkání Rumunsko – Belgie) – Praha (Zimní stadion Štvanice)\nBranky Lotyšska: 3. Arvīds Jurgens, 43. Arvīds Jurgens\nBranky Itálie: nikdo\nRozhodčí: Jiří Reisenzahn (TCH), Art Puttee (CAN)\n\nLotyšsko: Kuskis – E. Petersons, Reinbahs – Skadins, Petrovskis, Jürgens – K. Petersons, Vedejs.\n\nItálie: Gerosa – Trovati, Baroni – De Zanna, Venosta, Dionisi – Medri, Mussi, De Mazzeri.\n Rumunsko – Lotyšsko 1:0 (1:0, 0:0, 0:0)\n\n24. února 1933 (následně po utkání USA – Rakousko) – Praha (Zimní stadion Štvanice)\nBranky Rununska: 6. Alexandru Botez\nBranky Lotyšska: nikdo\nRozhodčí: Art Puttee (CAN)\n\nRumunsko: Ratin – Polizu, Buia – Botez, Cantacuzene, Rabinovici – Vacar, Anastasiu, P. Grant.\n\nLotyšsko: Kušķis – Reinbahs, Vedējs – Skadiņš, Petrovskis, Jurgens – Blukis, K. Petersons, Keslers.\n Itálie – Belgie\n\n25. února (následně po utkání Kanada – ČSR) – Praha (Zimní stadion Štvanice)\n\n\n USA (Massachusetts Rangers)\nBrankář: Gerry Cosby.\nObránci: Benjamin Langmaid, John Garrison.\nÚtočníci: Frank Holland, Lawrence Sanford, Winthrop Palmer, Stewart Inglehart, Channing Hilliard, Sherman Forbes, James Breckinridge.\nTrenér: Walter Brown.\n\n Kanada (Toronto National Sea Fleas)\nBrankář: Ron Geddes, Norbert Mueller.\nObránci: Jack Hearn, Clark McIntyre.\nÚtočníci: Kenny Kane, Cliff Chisholm, Scotty McAlpine, Frank Collins, Lloyd Huggins, Gordon Kerr, Marty Nugent.\nTrenér: Harold Ballard.\n\n Československo\nBrankáři: Jan Peka, Jan Vorel.\nObránci: Jaroslav Pušbauer, Wolfgang Dorasil, Zbyněk Petrs, Jan Michálek.\nÚtočníci: Jiří Tožička, – Josef Maleček, Karel Hromádka, Alois Cetkovský, Tomáš Švihovec, Oldřich Kučera, Hans Mattern.\n\n4. Rakousko\nBrankáři: Otto Amenth, Hermann Weiss.\nObránci: Jacques Dietrichstein, Franz Csöngei, Hans Trauttenberg.\nÚtočníci: Friedrich Demmer, Hans Ertl, Karl Kirchberger, Josef Göbel, Karl Rammer, Hans Tatzer, Herbert Brück, Lambert Neumaier.\nTrenér: Hans Weinberger.\n\n5. Německo\nBrankáři: Wilhelm Egginger, Gerhard Ball.\nObránci: Erich Römer, Martin Schröttle.\nÚtočníci: Horst Orbanowski, Rudi Ball, Gustav Jaenecke, Hans Lang, Georg Strobl, Werner Korff, Anton Wiedemann, Hans Schütte.\nTrenér: Erich Römer.\n\n5. Švýcarsko\nBrankáři: Arnold Hirtz, Emil Eberle.\nObránci: Emil Meerkämper, Jürg Bächtold.\nÚtočníci: Riccardo \"Bibi\" Torriani, Hans Cattini, Ferdinand \"Pic\" Cattini, Peter \"Putzi\" Müller, Conrad \"Bär\" Torriani, Karl \"Charles\" Kessler, Albert Geromini, Thomas Pleisch.\nTrenér: Mezzi Andreossi.\n\n7. Maďarsko\nBrankáři: István Hircsák, Ferenc Monostori-Marx.\nObránci: István Bethlen, Béla Weiner, Pál Bekési-Bliesener.\nÚtočníci: Sándor Mindér, Sándor Miklós, Zoltán Jeney, György Margó, András Gergély, Ferenc Szamósi-Stoics, Laszló Blazejovsky.\nTrenér: Frigyes Mindér.\n\n7. Polsko\nBrankáři: Jozef Stogowski, Jozef Sznajder.\nObránci: Kazimierz Sokolowski, Witalis Ludwiczak.\nÚtočníci: Karol Szenajch, Andrzej Wolkowski, Ryszard Werner, Roman Sabinski, Tadeusz Adamowski, Jan Piechota, Kazimierz Materski, Czeslaw Godlewski.\nTrenér: Tadeusz Sachs.\n\n9. Rumunsko\nBrankáři: Mircea Ratiu, Ion Doczi.\nObránci: Nicu Polizu, Serban Grant, Gheorghe Buia.\nÚtočníci: Alexandru Botez, Constantin Cantacuzino, Hans Brackl, Paul Anastasiu, Iuliu Rabinovici, Lajos Vakar, Petre Grant, Bobby Tucker.\nTrenér: Walter Sell.\n\n10. Lotyšsko\nBrankáři: Herberts Kušķis, Pēteris Skuja.\nObránci: Indriķis Reinbahs, Leonīds Vedējs, Arvīds Jurgens.\nÚtočníci: Roberts Bluķis, Herberts Keslers, Ādolfs Petrovskis, Arvīds Pētersons, Ēriks Pētersons, Johans Skadiņš.\n\n11. Itálie\nBrankáři: Augusto Gerosa, Enrico Calcaterra.\nObránci: Giovanni Mario Baroni, Decio Trovati.\nÚtočníci: Giampiero Medri, Camillo Mussi, Carlo de Mazzeri, Francesco de Zanna, Luigi Venosta, Ignazio Dionisi.\n\n12. Belgie\nBrankáři: Hector Chotteau, Johnny Williams.\nObránci: Francois Franck, Louis de Ridder.\nÚtočníci: Pierre van Reysschoot, Willy Kreitz, Jef Lekens, Jean van den Wouwer, Willy van Rompaey, Jean de Beukelaar, Charles van Riel, Georg van Riel.\nTrenér: Pierre van Reysschoot (hrající).\n\n\n"}
{"id": "320668", "url": "https://cs.wikipedia.org/wiki?curid=320668", "title": "Ruslan Ponomarjov", "text": "Ruslan Ponomarjov\n\nRuslan Olegovič Ponomarjov (*11. října 1983, Horlivka, Ukrajinská SSR, Sovětský svaz) je ukrajinský šachový velmistr a mistr světa FIDE v letech 2002-2004.\n\nK říjnu 2015 má 2710 FIDE ELO, což ho řadí mezi 50 nejlepších hráčů v žebříčku..\n\nRuslan Ponomarjov získal titul mistra světa již mezi dvanáctiletými v roce 1995, rok na to se stal světovým šampiónem v kategorii šestnáctiletých i osmnáctiletých. Velmistrovský titul získal již ve svých čtrnácti letech. Významně přispěl k bronzu Ukrajiny na Šachové olympiádě 2000 v Istanbulu, kde zároveň získal zlatou medaili za nejlepší individuální výsledek na 2. šachovnici.\n\nV roce 2002 se zúčastnil v Moskvě vyřazovacího turnaje o mistra světa FIDE, kde dosáhl historického úspěchu. Ve druhém kole vyřadil Sergeje Tivjakova 3-1. Ve třetím kolem zvítězil nad Kirilem Georgievem 2-0. Ve čtvrtém kole porazil Alexandr Morozeviče 2,5-1,5. Ve čtvrtfinále přešel přes Jevgenije Barejeva 3-1. V semifinále porazil Petera Svidlera 2,5-1,5.\n\nVe finále se utkal s Vasilijem Ivančukem. V tomto zápase zvítězil 4,5-2,5 a stal se tak mistrem světa FIDE jako 19letý, což je dodnes rekord.\n\nProtože se stal mistrem světa v době rozdělení titulu mistra světa mezi FIDE a PCA, plánoval se na základě dohody učiněné v Praze zápas mezí ním a Garri Kasparovem, jehož vítěz by se utkal s vítězem zápasu Vladimír Kramnik-Péter Lékó. K tomu ale nakonec nedošlo.\n\nVyřazovacího turnaje o mistra světa FIDE 2004 v Tripolisu se rozhodl neúčastnit, titul tak připadl vítězi turnaje, kterým byl Rustam Kasimdžanov\n\nKvalifikoval se do kandidátských zápasů o mistra světa FIDE 2007, v nich ale podlehl 2,5-3,5 Sergeji Rublevskému.\n\nPo zisku titulu mistra světa FIDE se zúčastnil v roce 2002 superturnaje v Linares, kde potvrdil své kvality. Skončil na 2. místě za Garrim Kasparovem\n\nV roce 2003 se mu ale už příliš na superturnajích nedařilo. Ve Wijk aan Zee i v Linares skončil v druhé polovině tabulky.\n\nJe považován za univerzálního hráče.\n\nRuslan Ponomarjov se naučil hrát šachy v sedmi letech. Bydlí v Kyjevě. Jeho šachovým vzorem je Alexandr Aljechin.\n\n\n"}
{"id": "320671", "url": "https://cs.wikipedia.org/wiki?curid=320671", "title": "Jaroslav Erik Frič", "text": "Jaroslav Erik Frič\n\nJaroslav Erik Frič (14. srpna 1949 Horní Libina u Šumperka – 24. května 2019 Brno) byl moravský básník, hudebník, nakladatel a organizátor festivalů undergroundové kultury.\n\nV Ostravě absolvoval gymnázium a roční kurs na jazykové škole (angličtina, ruština, francouzština, italština). Po státních zkouškách cestoval po západní Evropě, především po Anglii a Skotsku, kde se živil například jako pouliční hudebník (tzv. „busker“). Nejprve v Olomouci (Palackého univerzita), poté v Brně (Masarykova univerzita) studoval – poté co se rozhodl vrátit se do okupovaného Československa – angličtinu a filosofii. Absolvoval roku 1974. Protože nebyl ochoten dělat jakékoli ústupky svému morálnímu přesvědčení v době tuhé normalizace, vyučil se číšníkem a až do Sametové revoluce pracoval v podniku Restaurace a jídelny.\n\nV roce 1969 začal šířit strojopisné opisy textů, později začal vydávat samizdaty (s básníky Petrem Mikešem a Eduardem Zachou, nejprve v Ostravě, později v Olomouci). Edice přešla (poté, co se spolupráce ujal básník a pozdější kněz Rostislav Valušek) v samizdatovou řadu \"Texty přátel\". V roce 1973 Frič spolu s Jiřím Frišaufem a Jiřím Kuběnou v Brně na Veveří ulici č. 54 bytovou scénu \"Šlépěj v okně\" a stále vydává samizdaty (v Brně, Vranově nad Dyjí a Podhradí) pro nejbližší přátele. Většinou se jednalo o texty Josefa Šafaříka, Jiřího Kuběny; a vlastní sborníky „archového“ typu, v nákladech nejvýše 5–10 výtisků.\n\nPo revoluci zakládá ve Vranově nad Dyjí nakladatelství \"Votobia\". Po přizvání dalších společníků se nakladatelství přestěhovalo do Olomouce. Frič je nicméně po necelých dvou letech opouští a v červnu roku 1993 zřizuje v Brně nakladatelství \"Vetus Via\". V roce 1999 se stal jedním ze signatářů monarchistického prohlášení \"Na prahu nového milénia\", jehož autorem byl spisovaatel Petr Placák. Od roku 2000 organizuje v Brně festival poesie \"Potulný dělník\" (název inspirovaný vedlejším významem slova „hobo“ nalezeném ve slovníku, který se organizátorům zalíbil). Založil dvě občanská sdružení: Proximus (2002) – „pro podporu a integraci osob, náležejících k menšinám, především rasovým, etnickým, náboženským a společensky, zdravotně a jinak handicapovaným“. Toto sdružení, opírané o „hloubku tradic země, a nejlepší projevy její kultury“ organizuje festivaly a dlouhodobé projekty, orientované multižánrově a akcentující celospolečenské apely (např. multikulturní festival \"Napříč-Konec Léta\", již zmíněný festival poesie \"Potulný dělník\", dětské dny \"Proti noci – v nás\", dlouhodobý projekt \"Potulné akademie\", a \"permanentní\" festival \"Uši a Vítr\" – múzické večery \"Potulné akademie\" (každý čtvrtek na různých místech Brna); a Christiania (2006) – obecně prospěšná společnost „pro podporu kultury, národní paměti a menšin“. Byl rovněž redaktorem dvou periodik sdružením Proximus vydávaných: revue \"BOX pro slovo-obraz-zvuk-pohyb-život\" (2× ročně) a novin \"Potulné akademie\" nazvaných \"Uši a Vítr\" (12× ročně). Český rozhlas realizoval tři jeho scénáře. Od listopadu 2006 vystupoval opět i jako „busker“. Od léta 2007 rovněž psal vlastní blog, za který byl v roce 2017 nominován na cenu Blog roku v rámci cen Magnesia Litera. Žil většinou v Brně.\n\n\n\n\n\n"}
{"id": "320678", "url": "https://cs.wikipedia.org/wiki?curid=320678", "title": "Josef Dostál (botanik)", "text": "Josef Dostál (botanik)\n\nJosef Dostál (20. prosince 1903 Praha-Bohnice – 12. května 1999 Praha) byl český botanik, horolezec, turista, ochránce přírody a vysokoškolský pedagog, profesor botaniky na Karlově Univerzitě.\n\nZakladatel moderní české vědecké taxonomie vyšších rostlin. Zabýval se zejména českou floristikou a morfologií vyšších rostlin. Je považován za jednu z hlavních zakladatelských osobností moderní české botaniky 20. století. S rodinou bydlel v Praze-Bohnicích, nedaleko od pražské botanické a zoologické zahrady.\n\nV roce 1940 spoluzakladatel samostatného horolezeckého oddílu při KČT v Praze. Byl autorem mnoha článků nejen v časopise \"Turista\". mimo jiné pro horolezce při KČT popsal tehdejší nejstarší pražskou horolezeckou cvičnou oblast Černolické skály a sepsal horolezeckého průvodce na Divokou Šárku, byl také autorem úvodní botanické části v mnoha poválečných turistických průvodcích. V roce 1998 obdržel prof. RNDr. J. Dostál za celoživotní práci Cenu ministra životního prostředí. V roce 2004 založil KČT Síň slávy, kde je tentýž rok uvedený mezi prvními deseti významnými osobnostmi.\n\n\n"}
{"id": "320682", "url": "https://cs.wikipedia.org/wiki?curid=320682", "title": "Jerzy Krzysztoń", "text": "Jerzy Krzysztoń\n\nJerzy Krzysztoń (23. března 1931 – 16. května 1982) byl polský prozaik, dramatik, reportér a překladatel.\n\nNarodil se 23. března 1931 v Lublinu. Dětství a raná školní léta strávil v Grodně. V roce 1940 byl spolu s matkou a bratrem vyvezen do Kazachstánu, kde navštěvoval ruskou školu. V roce 1942 odešel, společně s polskou armádou generála Anderse, do Íránu. V letech 1944-1947 přebýval v Indii a následně v Ugandě, kde navštěvoval polskou školu a působil v pionýrské organizaci. V červenci 1948 se společně s rodinou vrátil do Polska a do rodného Lublinu. Tu roku 1949 získal maturitu na Všeobecně-vzdělávacím lyceu S. Staszice, následně na Katolické univerzitě v Lublinu studoval polonistiku a anglistiku. V roce 1952 se přestěhoval do Varšavy, kde pracoval ve spolku \"Pax\": v redakci \"Dziś i jutro\", a taktéž byl redaktorem týdeníku \"Kierunki\". Mezitím pokračoval ve studiích a v roce 1953 skončil studium polonistiky a v roce 1955 anglistiky. V roce 1956 změnil práci a stal se ředitelem Redakce rozhlasových pořadů Polského rádia.\n\nDo literatury vstoupil roku 1949 povídkou \"Wspomnienia indyjskie\" („Indické vzpomínky“), která se později stala základem sbírky „Indické povídky“ (1953) zasvěcené civilistům, kteří přežili zajetí v SSSR během 2. světové války, a odešli odtud společně s armádou generále Władysławe Anderse. Později napsal řadu povídek i románů. Cennými jsou jeho reportáže z pobytu v USA „Skok w Eldorado“ („Skok do Eldoráda“, 1967). Ve své tvorbě používal různé literární formy, např. černý humor, grotesku i symbolizmus. Byl též autorem početných rozhlasových pořadů a taktéž překládal povídky a romány z anglického jazyka.\n\nV roce 1953 dostal Literární cenu mladých W. Pietrzaka, a vedle mnohých jiných oceněních jej ocenili také za činnost v rádiu – byla mu udělena cena Ministra národní obrany za cyklus rozhlasových pořadů \"Poláci na frontách 2. světové války\". Kromě toho byl roku 1974 vyznamenán „Zlatým křížem za zásluhy“, a také dostal „Kavalírský kříž řádu obrození Polska“ roku 1982.\n\nV posledních letech života Krzysztoń chřadl a pravidelně přebýval v psychiatrickém ústavě. Třídílný román \"Šílenství\", který tehdy napsal, je jeho nejrozsáhlejším a nejslavnějším dílem. Je nevšední nejenom detailními popisy choroby člověka, ale rovněž promyšleně vytvořeným chorobopisem civilizace.\n\nZemřel tragicky 16. května 1982 ve Varšavě – spáchal sebevraždu.\n\n\n\n"}
{"id": "320688", "url": "https://cs.wikipedia.org/wiki?curid=320688", "title": "Haniwa", "text": "Haniwa\n\nHaniwa (: 埴輪) je pojem označující terakotovou sochu, které byly vyráběny v Japonsku v tzv. mohylovém období. Mohou mít různé tvary a zachycovat různá vyobrazení jako lidské postavy, zvířata, domy apod. Přesný účel soch není znám, jelikož však byly často nalézány v okolí kofunů, je možné, že sloužily jako náhražka za lidské oběti. Výroba haniw započala na samém počátku 3. století nejprve v oblasti Kinai, avšak za nedlouho se rozšířila do celého Japonska.\n"}
{"id": "320689", "url": "https://cs.wikipedia.org/wiki?curid=320689", "title": "Oviduktální reservoár", "text": "Oviduktální reservoár\n\nOviduktální rezervoár je místo, kde se ve vejcovodu (oviduktu) na určitou dobu uchylují spermie. U většiny druhů savců se ustanovuje tento rezervoár v tzv. isthmické části vejcovodu. Isthmem vejcovodu se označuje část poblíž dělohy, která je výrazně zúžená (z lat. \"isthmus\" – zúženina).\n\nSpermie se zde navážou na epitel vejcovodu, což zpomaluje proces kapacitace a tím se prodlužuje životnost spermií z několika hodin na několik dnů. Díky oviduktálnímu rezervoáru je tedy šance na oplození vyšší. Postupné uvolňování spermií z reservoáru také snižuje množství spermií přítomných kolem vajíčka v daný moment a tím snižuje pravděpodobnost tzv. polyspermie – jevu, kdy je vajíčko oplodněné více spermiemi a který je u savců neslučitelný s dalším vývojem.\n\nPodstatou vzniku oviduktálního reservoáru je navázání proteinů na povrchu spermií na sacharidy vystavované na vnitřním povrchu vejcovodu. Během ejakulace se na povrch spermie navážou proteiny pocházející z přídatných pohlavních žláz (převážně ze semenných váčků), které spermii propůjčují nové vlastnosti. Jednak zabraňují předčasné kapacitaci (tzv. dekapacitační faktory), jednak právě umožňují spermii specificky rozpoznat určité sacharidové struktury na povrchu oviduktálního epitelu.\n\nJe možné uvést konkrétní příklady různých vazeb mezi spermiemi a epitelem vejcovodu v závislosti na živočišném druhu:\n\nSpermie se z reservoáru uvolňují postupně, takže se po delší dobu udržuje ve vejcovodu jejich kapacitovaná, oplodnění schopná populace. Ovulace je stimulem k výraznějšímu uvolňování spermií z rezervoáru. V průběhu kapacitace spermie postupně ztrácí některé povrchové proteiny a s nimi i schopnost vázat se na oviduktální epitel. Tomu také napomáhá jev hyperaktivace (prudké zvýšení frekvence kmitů bičíku a změna charakteru pohybu spermie), který kapacitaci provází. Uvolněná spermie je plně vystavena oviduktální tekutině, která výrazně urychluje kapacitaci.\n"}
{"id": "320690", "url": "https://cs.wikipedia.org/wiki?curid=320690", "title": "Saskia Burešová", "text": "Saskia Burešová\n\nSaskia Burešová, provdaná Obdržálková, (*  Tornaľa) je česká rozhlasová a televizní moderátorka a hlasatelka.\n\nV Československé a následně České televizi působí od roku 1967, nyní připravuje pravidelný týdenní pořad \"Kalendárium\", v Českém rozhlase pak pořad \"Kolotoč\". \n\nV roce 1967 začala uvádět společně s Eduardem Hrubešem pravidelný čtrnáctidenní pořad určený pro vojáky základní služby, který se nazýval \"Poštovní schránka\". Po okupaci Československa v srpnu 1968 byl pořad přejmenován na \"Dopravní magazín\" a ve své původní podobě zanikl. Poté působila jako hlasatelka.\n\nPoslední den roku 1992 se proslavila tím, že v přímém přenosu oznamovala rozdělení Československa. Od roku 1993 uvádí pořad Kalendárium, vysílaný na programu ČT1 v neděli dopoledne, ve kterém připomíná zajímavá výročí týdne. Zpočátku byl režisérem pořadu Zdeněk Beránek, později manžel Burešové, který do pořadu vnesl zábavné prvky a triky. \n\nV 90. letech uváděla kromě \"Kalendária\" ještě pořady \"Vstupte, prosím\" a \"Neznámé osudy známých.\" Jako hlasatelka skončila v roce 2000 kvůli nesouhlasu s nově zavedeným systémem střídání směn po celých týdnech.\n\nPůsobí také jako voiceoverka, neboť namlouvá komentáře pro populárně naučné filmy. Spolu s Vítkem Chadimou napsala autobiografickou knihu \"Saskia\", v níž vypráví nejen o své zajímavé profesi, ale vzpomíná i na své televizní kolegy.\n\nJejím manželem je od roku 1972 televizní režisér Petr Obdržálek (* 6. červenec 1941), se kterým má syna Petra (* 1974).\n\n"}
{"id": "320693", "url": "https://cs.wikipedia.org/wiki?curid=320693", "title": "Vihorlatské vrchy", "text": "Vihorlatské vrchy\n\nVihorlatské vrchy (někdy též zkráceně Vihorlat) (ukrajinsky \"Вигорлат,\" \"Vyhorlat)\" je pohoří na východním Slovensku s malým přesahem na území Ukrajiny \"(chrebet Čantoš).\" Táhne se severozápadně-jihovýchodním směrem od Humenného k Užhorodu. Jeho nejzápadnější část, Humenské vrchy, je ohraničena tokem Laborce. Na severu přechází v Beskydské podhůří (údolí Cirochy a Ublianky, Ublianska pahorkatina). Na východě ho ohraničuje řeka Už zhruba v úseku mezi Užhorodem a obcí Malyj Bereznyj. Na jihu přechází v Podvihorlatskou pahorkatinu, součást Východoslovenské pahorkatiny, s vodní nádrží Zemplínská šírava.\n\nNa území Vihorlatu se rozprostírá Chráněná krajinná oblast Vihorlat. Turisty je pohoří vyhledáváno pro svoji relativní nedotčenost. Vyskytují se zde vzácné druhy motýlů, jako otakárek ovocný, ale i jiná pozoruhodná zvířata.\n\nNejvyšším vrcholem je Vihorlat, vysoký 1076 m. \nVihorlatské vrchy na jihu a západě hraničí s Východoslovenskou pahorkatinou, na severu s Bukovskými vrchy, Laboreckou vrchovinou a Beskydským Predhorím. Pohoří Vihorlat prudce vystupuje z Východoslovenské nížiny. Zatímco okrajové části Východoslovenské nížiny dosahují 250–300 m n. m., Vrcholové části Vihorlatu přesahují 1000 m, čímž vertikální převýšení dosahuje až 800 metrů.\n\nMladovulkanické pohoří na Slovensku vznikaly koncem třetihor, v neogénu, kdy došlo k rozsáhlé sopečné činnosti. Na Vihorlatu se začala sopečná činnost později, asi před 15 mil. let, a váže se na vznik hlubinných zlomů, které otevřely vstupní cesty magmatu. Na zlomech tohoto systému se nacházejí všechny významnější vulkanické centra pohoří – u Morského oka, v závěrech potoků Porubský a Sokolský, na vrchu Vihorlatu a na vrchu Kyjova. Nejvyšší hory pohoří, jako je Vihorlat, Veľká Trestia, Motrogon, Ščob, Veža a jiné, vznikaly v poslední etapě vulkanickou činností zhruba před 9 mil. let a jsou tvořeny převážně andezity. Finální vulkanismus (vznik čediče) se na Vihorlatu neprojevil. Sopečné hmoty vzniklého pohoří překryly zejména části druhohor bradlového pásma, Magurského flyše a neogenních sedimentů.\n\nSopečná činnost na Vihorlatu se odehrávala převážně v poklesávajícím území a pouze v pozdějším období bylo celé pohoří vyzdviženo vysoko nad své okolí. V důsledku toho se na většině území nesetkáváme s typickým vulkanickým reliéfem, jako jsou sopečné kužely apod., ale vyskytují se zde převážně erozní-zlomové formy s projevem stratovulkanické stavby.\n\nPřestože Vihorlat patří k nejmladším pohořím, jeho povrch je značně destruovaný. Původně vyšší hory se vlivem eroze a častých rozsáhlých sesuvů postupně zmenšovaly. Četné svahové toky odnášely půdotvorných materiál a na základnách svahů vytvářely mohutné náplavové kužele. Odkryté lávové proudy se rozpadaly na velké kamenné bloky a kamenná moře.\n\nAndezity budující hřeben pohoří vytvářejí dobré podmínky pro vsakování vod. Povrchová voda se na mnoha místech vsakuje podél zlomových linií. Na povrch vystupují mnohé z nich na styku s méně propustnými pyroklastiky nebo paleogenními horninami..\n\nVrcholy Vihorlatských vrchů nad 800 m n. m.:\n\nSedla ve Vihorlatských vrších:\n\n\nJezera Vihorlatských vrchů:\n\n\nChráněná území Vihorlatských vrchů:\n\nDřevěné kostelíky ve Vihorlatských vrších:\n\n\nLesy Vihorlatu byly zařazeny podle převažujících funkcí do tří kategorií:\n\nNa poměrně krátkém úseku z Remetské hamrů a ze Sninských rybníků překonáme výškové rozpětí 700–800 m. Změní se klima z mírně teplé a mírně vlhké (teploty 5–7° C, srážky 700–800 mm) na klima mírně chladné až chladně horské (teploty 4–5° C, srážky 800–1000 mm). Vlivem klimatu a jiných půdotvorných činitelů, hlavně geologického podloží a členitého reliéfu, mění se půdní poměry, což v konečném důsledku je určujícím prostředím pro výskyt, rozšíření a vegetační stupňovitost lesních společenství této oblasti.\n\nMálo změněné rostlinné fytocenózy a vliv nedaleké Východoslovenské nížiny a Východních Karpat se projevují i ve složení živočichů na Vihorlatu. Otevřenou krajinu pronikají z jihu teplomilné stepní živočichové, které se zde setkávají s horskými druhy Karpat. Z východokarpatských druhů žijí v pohoří některé měkkýši, žížaly a mnohonožky.\n\nZ chráněných druhů hmyzu žije v lesích Vihorlatu např. tesařík alpský a nosorožík kapucínek. Z motýlů je známý hlavně bělásek horský (\"Pieris bryoniae vihorlatensis\" Moucha, 1956) a perleťovec východní (\"Argynnis laodicae\"). Z obojživelníků se zde vyskytují všechny druhy slovenských mloků. Z plazů je hojná užovka stromová. Jedovatá zmije je v pohoří velmi vzácná. Ve větších bystřinách žije pstruh potoční, ale i mihule karpatská.\n\nZ ptáků jsou významnými hnízděním na Vihorlatu obě slovenské největší sovy, výr velký a puštík bělavý, dále orel křiklavý a v podhůří dále slavík tmavý.\n\nZ drobných savců je pozoruhodný zejména výskyt hraboše mokřadního, netopýra stromového a rejska horského. Velkým přírodním bohatstvím lesů Vihorlatu je přítomnost velkých a vzácných šelem jako je vlk obecný, rys ostrovid, kočka divoká a vydra říční. V posledních letech byl pozorován návrat medvěda hnědého.\n\nŘíční síť Vihorlatu svou složitostí plně odpovídá konfiguraci terénu. Celé území patří do úmoří Černého moře a je odtokem povodí Tisy, do kterého patří i soustava Bodrogu. Bodrog vzniká soutokem řek Ondava a Latorica. Severovýchodní část CHKO Vihorlat odvodňuje řeka Cirocha, která vytváří povodí s plochou 500 km a po 50,6 km se u Humenného vlévá do Laborce. Z východně exponovaných svahů Vihorlatu stékají významnější toky jako \"Luh\", potok \"Savka\", \"Strihovský potok\" a další. Říční síť centrální části tvoří říčka Okna s přítoky \"Skalný potok\", \"Ceremosna\", \"Barlahov potok\", \"Lysak\" a \"Rybnička\". Největší průtoky jsou zaznamenány v jarních měsících, nižší v letním a zimním období s mírným zvýšením na podzim.\n\nV komplexu vulkanického pohoří Vihorlat mají významné postavení jezera. Tvoří jedinečnou ukázku vzniku a postupného zániku jezer. Největší je Morské oko, dříve nazývané \"Velké Vihorlatské jezero\". Západně od Morského oka ve výši 727 m leží Malé Morské oko, dříve nazývané \"Malé Vihorlatské jezero\". Severně od Motrogonu se nacházejí další jezera. Nejvýznamnější je z nich jezírko Kotlík, ležící ve výšce 850 m. Další jezera se nacházejí v severní části CHKO a jsou v různém stupni zániku. Nejvýznamnější z nich je zanikající jezero Podstavka, ohraničené andezitových svahy. Nad Podstavkou je další zanikající jezero – rašeliniště Hypkania. Vývojově nejmladší slatinný-rašelinní typ je Ďurova mláka. Na ploše rašeliniště je celá řada slatinných a rašelinných společenství, které mají z fytocenologického a fytogeografického hlediska velký význam. Kromě uvedených jezer se v pohoří Vihorlatu nacházejí mnohé další, jejichž vnější obrys je již jen těžko rozeznatelný a proces jejich zániku lze pokládat za ukončený.\n\nVihorlat patří v současnosti mezi významné lokality akumulace povrchových a podzemních vod. Tento fakt byl potvrzen už i v minulosti Nařízením vlády tehdejší SSR ze 6. února 1987 o přirozené akumulaci vod v pohoří Vihorlat.\n\nV období před pár stoletími pohoří Vihorlat pokrývaly přírodní lesy (pralesy), v nich společenstva rostlin a živočichů byly dlouhým vývojem přizpůsobeny společnému životu v určitých podmínkách prostředí, které se navzájem ovlivňovaly a tvořily s prostředím nedílný celek. Takový les měl stále dřevinná složení, byl odolný proti nepříznivým biotickými a abiotickými vlivem prostředí, měl příznivé vodohospodářské i klimatické účinky, byl zdravý, krásný a nepotřeboval lidskou péči.\n\nZatímco byla společenská výroba na nízkém stupni vývoje, poskytoval přírodní les původním obyvatelům vše, co z něj pro svou hospodářskou činnost potřebovala společenská výroba, která se však stále zvyšovala. Vedle dřevě pro stavební účely a palivo se zvyšovaly potřeby dřeva pro hornictví, hutnictví, sklářství, a tak tlak na přírodní lesy Vihorlatu narůstal. Výrazně se projevil v dobře přístupných níže položených porostech, kde přírodní lesy vystřídaly lesy hospodářské s původním dřevinným složením nebo osázené nepůvodními dřevinami Vihorlatu, např. smrkem.\n\nPoměrně dlouho zůstaly nedotčené přírodní lesy v těžko přístupných vrcholových částech pohoří. Ojedinělá namátková těžba na stavební účely a palivo, pálení dřevěného uhlí, hlavně z bukového dřeva, výroba potaše a podobně nebyly ještě významným zásahem do přirozené struktury lesních porostů.\n\n18. a 19. století se vyznačuje všeobecným nedostatkem dřeva. Po vyčerpání zásob v níže položených porostech Vihorlatu začíná se nápor i na do té doby nepřístupné porosty, hlavně poté, kdy zdejší lesy přešly do majetku rodin Széchenyi-Vanderbiltovců. Vybudováním lesní železničky Remetské Hámre – Morské oko se začaly přírodní lesy v jejím přilehlých částech intenzivně přeměňovat na hospodářské lesy, kde se sice původní dřeviny přirozenou cestou obnovili, ale přírodní lesy se zachovaly pouze na extrémních stanovištích na malých plochách.\n\nNapoleonské války na začátku 19. století přinesly konjunkturu železářského průmyslu. Prudké nárůst cen železa a železářských výrobků bylo podnětem pro zakládání nových hamrů, hutí a železáren. Největší význam mezi nově založenými menšími železárnami měli železárny v Zemplínských a Remetských Hamrech. Podnět k založení Zemplínských hamrů dal Štefan Rholl, který sem přišel ze Spiše a který dal hledat v pohoří Vihorlatu zlato a stříbro. Výsledkem hledání byla železná ruda a silikáty na severozápadním úpatí Sninského kamene. Průzkum v lese dělal Hutman, který ukazoval, kde se má začít kopat štola. Nejdříve se vykopali velké jámy a pak se z boků těžila železná ruda. Vzniklé jámy se zasypávali hlušinou. V lese se těžila i troskotvorná přísada. S těžbou rudy se tu přestalo až kolem roku 1904.\n\nKromě rudních žil poskytl třetihorní vulkanismus na Slovensku i nerudné suroviny. Na Vihorlatu jsou nejrozšířenější a nejpoužívanější andezit. V současnosti se těží v lomu v Zemplínských Hámrech.\n\nPráce v lese již v minulosti byly prostorově velmi rozptýlené. Ještě do druhé světové války byla na území pohoří Vihorlat poměrně řídká síť lesních cest. Vytěžené dřevo se z porostů přibližovalo gravitačně nebo pomocí tažných zvířat a odváželo se na vozech po známých formanských cestách. Formanské cesty byly částečně zpevněné úzké lesní cesty, které nenarušovaly charakter krajiny a nevyžadovaly kácení širšího průseku v lesních porostech. Zvýšený požadavek na dřevní hmotu zvyšovala nároky i na její dopravu. Starý způsob dopravy pomocí koňských spřežení této požadavku již nestačil.\n\nV roce 1906 postavili v údolí říčky Okna nad Remetskými Humrami tehdejší majitelé lesů „železničku“ s dřevěnými kolejnicemi. Vozíky na dopravu dřeva tahali koňské spřežení. V roce 1924 postavili úzkokolejnou železničku s rozchodem 760 m. První trasa úzkokolejky vedla z lesního úseku Múr pod Vihorlat přes Porubu a Jovsu do Michalovců. Po železničce dopravovali dřevo, vypálené uhlí a železářské výrobky. Železnička byla využívána i na dopravu místní šlechty a inteligence, která podnikala výlety do lesů Vihorlatu. V roce 1939 postavili novou trasu železnice která vedla z Morského oka přes Remetské Hámre do Nižné Rybnice. Prázdné vagóny na dopravu kulatiny, stejného dřeva jako i vagón na dopravu lesních dělníků směrem nahoru táhla lokomotiva poháněná parou. Později parní lokomotiva byla nahrazena lokomotivou na naftový pohon. Ložené vozy směrem dolů se pohybovaly vlastní energií. Během celé trasy byly vagóny mechanicky brzděny stálou obsluhou. Na trati bylo několik výhybek a nákladních ramp. Na dopravu v nepravidelných intervalech byla používána i lesní „drezína“. Hlavním strojvedoucím tzv. „mašinistom“ na trase Remetské Hámre – Morské oko byl Anton Kudelas.\n\nKvůli svozu dřeva byla na severní straně Vihorlatských vrchů postavena v letech 1913 - 1928 Sninská úzkokolejka, která začínala ve městě Snina. Podobně vedla po východní části Vihorlatských vrchů Stakčínská úzkokolejka, která byla postavena v letech 1913 - 1926 a končila ve Stakčíně.\n\n\n"}
{"id": "320697", "url": "https://cs.wikipedia.org/wiki?curid=320697", "title": "Luigi Illica", "text": "Luigi Illica\n\nLuigi Illica (9. května 1857, Castell'Arquato – 16. prosince 1919, Colombarone) byl italský libretista, který spolupracoval s Puccinim, Catalanim, Giordanem a dalšími. Mezi jeho nejznámější operní libreta patří \"La bohème\", \"Tosca\", \"Madam Butterfly\" a \"Andrea Chénier\".\n\nIllicův osobní život někdy imitoval jeho příběhy. Důvodem jeho natočení hlavy na všech fotografiích je chybějící pravé ucho, které ztratil v souboji o ženu.\n\nKdyž se začaly natáčet němé filmy na motivy oper s Illicovými náměty, bylo jeho jméno uváděno velkými písmeny v titulcích. Výrobci mohli garantovat pouze příběh, ne hudbu, která bude film při promítání doprovázet.\n\n"}
{"id": "320698", "url": "https://cs.wikipedia.org/wiki?curid=320698", "title": "Adobe Version Cue", "text": "Adobe Version Cue\n\nAdobe Version Cue je program vytvořený firmou Adobe Systems se zaměřením na práci se soubory.\n\nAdobe Version Cue se nabízí jako součást balíku Adobe Creative Suite. Prvně byl vydán v roce 2002.\nJiž od první verze nabízí tyto funkce:\n\nAdobe Version Cue se komplexně chová jako správce souborů, který monitoruje používání souborů, sleduje jejich verze, poskytuje ochranu proti zápisu či spravuje revize založené na formátu PDF.\n\nPřehled vydaných verzí:\n\nProgram v nové verzi doznal oproti předchozím verzím pouze kosmetického změny a to ve formě nového\nuživatelského rozhraní.\n\n\n"}
{"id": "320699", "url": "https://cs.wikipedia.org/wiki?curid=320699", "title": "Vavřinec Hradilek", "text": "Vavřinec Hradilek\n\nVavřinec Hradilek (* 10. března 1987 Praha, Československo) je český vodní slalomář, kajakář závodící v kategorii K1. Je stříbrným medailistou z LOH 2012 v Londýně a mistrem světa v individuálních disciplínách z let 2013 a 2017.\n\nV roce 2016 hrál hlavní roli v českém filmu režisérů Lordana Zafranoviće, Petera Pálky a Daniela Krzywoně \"Tenkrát v ráji\", který je inspirovaný skutečnými událostmi ze života horolezce Josefa Smítky.\n\nNa kajaku jezdí od roku 1997. Od začátku kariéry je členem klubu USK Praha a trénuje ho Milan Říha. Už v žákovských kategoriích sbíral tituly mistra republiky, do Českého poháru se probojoval jako jeden z nejmladších kajakářů v historii. Českou republiku reprezentoval již jako junior. Na Mistrovství Evropy juniorů 2004 v polském Krakově skončil třetí, první a druhé místo získali rovněž čeští závodníci Michal Buchtel a Luboš Hilgert mladší. Na juniorském evropském šampionátu 2005 získal stříbro v závodě hlídek, jel s Vítem Přindišem a Janem Vondrou. Dne 1. července 2007 překvapivě zvítězil v závodě Světového poháru konaném v Praze na trojském kanálu. V roce 2009 vybojoval titul mistra Evropy v kategorii do 23 let a v celkovém pořadí Světového poháru 2009 byl třetí. V roce 2010 skončil druhý na mistrovství světa ve slovinském Tacenu a třetí na mistrovství Evropy v Bratislavě.\n\nV roce 2013 si dopádloval na domácí trati v Praze-Troji pro titul mistra světa. O rok později společně s reprezentačními kolegy získal stříbro v závodě hlídek, v roce 2015 již týmový závod na MS vyhráli. Z evropského šampionátu 2016 si přivezl zlatou medaili ze závodu hlídek a stříbro z individuálního závodu. Na MS 2017 vyhrál premiérový závod v kajak krosu.\n\nV roce 2011 zvítězil v anketě Kanoista roku.\n\nDne 20. dubna 2008 si na závodech v pražské Troji zajistil poslední jízdou nominaci na olympijské hry do Pekingu, když ve vzájemném souboji porazil Ivana Pišvejce. V olympijském závodě K1 obsadil 11. místo, jako první tak nepostoupil do finále.\n\nSuverénně se nominoval na Letní olympijské hry 2012 v Londýně. Zde postoupil do semifinále a ve finálovém závodě K1 získal stříbrnou medaili v čase 94,78 s, porazil ho pouze Ital Daniele Molmenti časem 93,43 s. Společně s kanoistou Stanislavem Ježkem startoval i v závodě deblkánoí, kde skončili v semifinále na celkovém devátém místě.\n\nV médiích bývá někdy nesprávně jmenován jako Hradílek.\n\nJeho bratr Václav Hradilek závodí v kategorii C2 se Štěpánem Sehnalem, v roce 2011 byli členy české reprezentace.\n\n"}
{"id": "320700", "url": "https://cs.wikipedia.org/wiki?curid=320700", "title": "Jan Lucemburský (velkovévoda)", "text": "Jan Lucemburský (velkovévoda)\n\nJan Lucemburský (luc. \"Jean vu Lëtzebuerg\", franc. \"Jean de Luxembourg\", něm. \"Jean\" n. \"Johann von Luxemburg\", 5. ledna 1921 zámek Berg, Colmar-Bergu – 23. dubna 2019 Lucemburk) byl v letech 1964 až 2000 velkovévodou lucemburským (a bývá, zejm. v německém jazykovém prostředí označován jako Johann I., tedy česky Jan I.)\n\nJeho plné jméno znělo \"Jean Benoît Guillaume Robert Antoine Louis Marie Adolphe Marc d'Aviano\". Byl nositelem titulu \"J.K.V. velkovévoda lucemburský, vévoda z Nassau, princ Bourbonsko-Parmský, falckrabě při Rýnu, hrabě ze Saynu, Königsteinu, Katzenelnbogenu a Diezu, purkrabě z Hammersteinu, svobodný pán z Mahlbergu, Wiesbadenu, Idsteinu, Merenbergu, Limburgu a Eppsteinu\".\n\nPrinc Jan se narodil 5. ledna 1921 na zámku Berg jako nejstarší syn lucemburské velkovévodkyně Šarloty a prince Felixe.\n\nOd roku 1934 navštěvoval školu v anglickém Ampleforthu a 5. ledna 1939 po dovršení 18. roku života byl jmenován dědičným velkovévodou. Během druhé světové války velkovévodská rodina společně s vládou odchází do exilu v Kanadě a Velké Británii.\n\nPoté, co princ Jan studoval na kanadské Universitě Laval v Quebeku, vstoupil 29. listopadu 1942 do britského pluku Irské gardy a účastnil se jako aktivní voják osvobození kontinentu. 11. června 1944 se zúčastnil vylodění v Normandii a podílel se na bitvě o Caen a osvobození Bruselu. 10. září 1944, v den osvobození města Lucemburku, byl princ Jan odvolán do Lucemburska, kde byl odpoledne nadšeně vítán obyvatelstvem. Krátce před koncem války s vojenskou jednotkou pomáhal osvobodit Arnhem a účastnil se bojů Ardenské ofenzívy.\n\nDědičný velkovévoda Jan se 9. dubna 1953 oženil s belgickou princeznou Joséphine Charlottou, sestrou belgického krále Baudouina I. a Alberta II., jež 10. ledna 2005 zemřela jako 77letá po dlouhé nemoci. Ze svazku se narodilo patero dětí:\n\n28. dubna 1961 jmenovala velkovévodkyně Šarlota prince Jana svým nástupcem, čímž se dědičný korunní princ de facto stal hlavním jednatelem ve státnických záležitostech lucemburského panovníka místo své matky.\n\nPo odstoupení své matky, velkovévodkyně Šarloty dne 12. listopadu 1964 se ujal vlády jako velkovévoda Jan a téhož dne vykonal přísahu před poslaneckou sněmovnou dle lucemburské ústavy.\n\nVelkovévoda Jan vykonával svůj úřad s výsostnou diskrétností, aby ani náznakem nepoškodil svou roli nadstranické symbolické postavy pro jednotu a nezávislost země.\n\nBěhem jeho vlády se Lucembursko vyvinulo z agrárního a průmyslového státu v moderní středisko služeb. Od konce 60. let se v Lucembursku usidlovaly první mezinárodní banky a východně od historického jádra hlavního města se nachází 350hektarový areál komplexu budov Evropského společenství, jehož je Lucemburk (po Bruselu) druhým hlavním sídlem.\n\nVelkovévoda Jan, za jehož úřadování Lucembursko roku 1989 oslavilo stopadesáté výročí nezávislosti a sté výročí vlády dynastie Nassau-Weilburg, předal v březnu 1998 probíhající státnické záležitosti svému nejstaršímu synovi, dědičnému velkovévodovi Jindřichovi, a dne 7. října 2000 mu předal také velkovévodskou korunu.\n\n"}
{"id": "320702", "url": "https://cs.wikipedia.org/wiki?curid=320702", "title": "Jean Nouvel", "text": "Jean Nouvel\n\nJean Nouvel (* 12. srpna 1945 ve Fumel, Lot-et-Garonne, Francie) je francouzský architekt s mezinárodním věhlasem. Studoval na École nationale supérieure des beaux-arts v Paříži a byl spoluzakladatelem francouzského architektonického hnutí Mars 1976 a Syndicat de l'Architecture. V průběhu své kariéry získal řadu prestižních ocenění - Aga Khan Award za architekturu (cena byla udělena za Institut du monde arabe), Wolfova cena za umění v roce 2005 a Pritzkerova cena v roce 2008. Jeho práci zpětně hodnotí množství muzeí a architektonických center.\n\nVe 25 letech Nouvel dokončil školu a spojil se s Françoisem Seigneurem. Díky Claudovi Parentovi a jeho doporučení se stal členem Pařížského biennale. Svoje architektonické a designérské návrhy aplikoval na výstavách umění a divadla. Brzy ve své kariéře se stal klíčovým účastníkem debat o architektuře ve Francii. V roce 1976 byl spoluzakladatelem francouzského architektonického hnutí Mars 1976, o rok později Syndicat de l'Architecture. V tom roce byl i jedním z organizátorů mezinárodní soutěže Les Halles a v roce 1980 založil první architektonické Pařížské biennale.\n\nV roce 1981 vyhrál architektonickou soutěž na stavbu Institutu arabského světa, jednoho z „velkých projektů“ vyhlášených tehdejším prezidentem Françoisem Mitterrandem. Tento projekt dokončený v roce 1987 přinesl Nouvelovi mezinárodní uznání.\n\nMezi lety 1972 a 1984 Nouvel spolupracoval se třemi různými partnery, kterými byli Gilbert Lezenes, Jean-François Guyot a Pierre Soria. V roce 1985 Nouvel a začínající architekt Jean-Marc Ibos, Mzrto Vitart a Emmanuel Blamont založili ateliér \"Jean Nouvel et Associés\". S Emmanuelem Gattanim vytvořil v roce 1988 architektonickou kancelář \"JNEC\" (Jean Nouvel et Emmanuel Cattani).\n\nDodnes působí ve svém ateliéru Jean Nouvel, který založil v roce 1994 s Michelem Pélissiém. Tato architektonická kancelář je se 140 zaměstnanci největší ve Francii. Má pobočky v Londýně, Kodani, New Yorku, Římě, Madridu a Barceloně.\n\nJean Nouvel navrhl množství pozoruhodných staveb po celém světě, za něž mu byla udělena Pritzkerova cena. Publikoval ilustrovaný přehled své architektonické práce, který obsahuje i projekty, které nikdy nebyly postaveny, projekty ve výstavbě a návrhy, které se teprve realizovat budou. V roce 2001 režisér \"Beat Kuert\" natočil dokument o pěti Nouvelových projektech s názvem \"Jean Nouvel\".\n\nZnakem jeho osobnosti je nepochybně jeho silná psychická přítomnost – vždy oblečen v černém je lehce rozpoznatelný. Jeho smysl pro objemy a materiály, obzvlášť pro sklo, je nepřekonatelný, ačkoli funkce některých prostorů není vždy úplně v souladu s potřebami klienta. S touto schopností jeho díla navzdory svýmm velkým rozměrům působí lehce a jemně. Využívá svůj intelekt a principů hi-tech na vyjádření reality.\n\n\n\n\n"}
{"id": "320703", "url": "https://cs.wikipedia.org/wiki?curid=320703", "title": "Origin Systems", "text": "Origin Systems\n\nOrigin Systems, Inc, někdy také nazývané OSI, byla vývojářská firma zabývající se vývojem počítačových her, činná od roku 1983 do 2004. Je známá díky svým sériím Ultima, Wing Commander a Crusader.\n\nSpolečnost byla v roce 1983 založena bratry Richardem a Robertem Garriotovými.\n\nV září 1992 byla společnost koupena Electronic Arts.\n\nV roce 1997 vytvořili jednu z prvních a nejúspěšnějších grafických MMORPG, Ultima Online. Po úspěchu tohoto titulu se v Electronics Arts rozhodli, že Origin se po dokončení \"Ultima IX\" v roce 1999 zaměří výhradně na online hry. Nicméně do jednoho roku EA zrušili vývoj všech dosavadních projektů jako Ultima Online 2, Privateer Online a Harry Potter Online. Krátce po tomto Richard Garriott Origin opustil a založil Destination Games v roce 2000.\n\nMotto Originu bylo \"We Create Worlds\" a jejich hry byly známy pro jejich dobře zpracovanou zápletku a děj a detailní propracování. OSI vždy s předstihem reagovali na změny v oblasti špičkové grafiky a herní všestrannosti.\n\n"}
{"id": "320704", "url": "https://cs.wikipedia.org/wiki?curid=320704", "title": "Přívoz Vrané nad Vltavou – Strnady", "text": "Přívoz Vrané nad Vltavou – Strnady\n\nPřívoz Vrané nad Vltavou – Strnady přes řeku Vltavu vede z přístaviště v blízkosti centra obce Vrané nad Vltavou k výzkumnému ústavu lesnickému na okraji zbraslavské osady Strnady. Přístaviště ani výzkumný ústav však katastrálně nepatří k pražské Zbraslavi, ale k obci Jíloviště, k níž však jinak nemají žádnou vazbu. Nalézá se na říčním kilometru 70,200 (počítáno od Mělníka), dle starého systému řkm 174,60.\n\nOd roku 1909 je provozovatelem přívozu obec Vrané nad Vltavou. Aktivními převozníky jsou Ladislav Ryšánek, Jaroslav Vlasák (od roku 1990), Bedřich Kyndl, expřevozník Jiří Hrdlička.\n\nPřívoz je na místě již několik staletí.\n\nNejstarší dochovaná zmínka o rybáři a přívozníkovi v jedné osobě je kronice z roku 1382. V roce 1407 byl na Malé řece, rameni Vltavy po pravé straně tehdejšího vranského ostrova, zřízen mlýn s pilou, který byl v roce 1837 majiteli, bratry Haaseovými, přestavěn na papírnu. Lze předpokládat, že v době provozu mlýna sloužil přívoz pro přepravu obilí, mouky, dříví i strojních součástí. Papírna poté provozovala i přívoz. Roku 1909 vranská papírna přívoz, který do té doby vlastnila, zdarma přenechala obci (kolem roku 2000 byla pak papírna zrušena). Obec přívoz pronajímala přívozníkovi za roční nájem 6000 Kč. Obec roku 1912 zrekonstruovala ocelovou konstrukci s lanem přívozu, dřívější konstrukce byla také kovová.\n\nRoku 1929 byl postaven a roku 1931 zkolaudován převoznický domek č. p. 123 ve Vraném – v téže době se začínala stavět i blízká vranská přehrada. Roku 1972 byl postaven nový domeček, blíže k řece, a zdevastovaný původní převoznický domek byl roku 1981 odstraněn. V prosinci 2003 byl domeček zrekonstruován (nová střecha, vybudování skladu a zřízení záchodu s umývadlem, nátěry).\n\nV letech 1962 až 1970 byl přívoz ve správě Okresní správy silnic Praha–západ. V té době se převáželo zdarma. V roce 1970 byl přívoz převeden zpět pod MNV Vrané, okres jej ročně dotoval částkou 40 000 Kč.\n\nDo roku 1939 byl v provozu dřevěný prám s nosností 6 tun a dřevěná loďka pro přepravu osob. Po roce 1939 si nechal přívozník Jaroslav Císař postavit prám o nosnosti 16 tun. V roce 1948 nechal přívozník pan Ejem prám za 63 000 Kč opravit. V únoru 1958 byl postaven nový prám o nosnosti 12,8 tuny pro 160 osob. Při velké vodě v roce 1965 po nárazu praskl jeden z trámů v prámu, oprava stála asi 1000–1500 Kč. Roku 1965 byla pořízena též nová, ocelová loď pro přepravu osob, s bezpečnostními plováky a se sedačkami s opěrátky. V roce 1966 v rámci spojeneckého cvičení armád Varšavské smlouvy byl v místě přívozu stavěn brod z betonových panelů (ten byl odstraněn v období od listopadu 1999 do září 2000). Neopatrnou manipulací s tankem byl nákladní prám v roce 1966 neopravitelně zničen. Od té doby slouží přívoz jen pro osobní dopravu. Roku 1990 byla stará loď pro opotřebení vyřazena a prodána soukromé osobě z Jarova, novou loď postavili pracovníci Vranské přehrady a byla uvedena do provozu v lednu 1991. V létě 2005 byla zhotovena nová vesla a podlážky do lodi, na loď byla umístěna nová „koule“, která podle Řádu plavební bezpečnosti označuje upoutaný přívozní prám.\n\nPrám je poháněn říčním proudem tak, že pomocí lana zavěšeného na horní vodič je loď nastavena do potřebného úhlu. Ocelová konstrukce napínání lana o průměru 31,5 mm pochází z roku 1912, kdy nahradila předchozí ocelovou konstrukci. Do roku 1957 mělo lano průměr 26 mm. V květnu 1991 bylo nataženo nové pozinkované ocelové lano, rovněž o průměru 31,5 mm. V roce 2002 bylo zhotoveno inspekční závěsné zařízení pro kontrolu lana.\n\nV roce 1988 se zprovozněním modřanského zdymadla stoupla hladina u vranského přívozu asi o 1 metr a proud se zmírnil. Loď proto byla místo dosavadního bidla s háčkem vybavena vesly.\n\nPři povodni v roce 2002 byla hladina Vltavy v místě přívozu zvýšena asi o 10,5 metru, vybavení bylo zčásti poškozeno či odplaveno.\n\nV létě 2005 bylo zrekonstruováno schodiště na strnadském přístavišti. U přívozu bylo instalováno nové zastřešené sedátko a informační tabule pro cyklisty.\n\nPřívoz jezdí celoročně, avšak jen v pracovní dny, což snižuje jeho význam pro turistiku. Přepravuje osoby, kočárky a jízdní kola. Denně převeze kolem 150 až 200 lidí, rekord je 3500 lidí za měsíc. Ve třicátých letech 20. století přepravoval i dvoustopá vozidla.\n\nV roce 1909 bylo jízdné odstupňováno od 2 h za osobu pěší až po 50 h za automobil, v noci byla sazba dvojnásobná. Jízdné v roce 1948 bylo za osobu 1,- a za povoz 5,- Kč. Od roku 1962 (převzetí přívozu okresní správou silnic) až do roku 1991 se převáželo zdarma. Do roku 2006 bylo jízdné 2 Kč za dospělou osobu a 1 Kč za dítě. Od 1. ledna 2007 je jízdné 5 Kč za dospělou osobu, jízdní kolo, větší zavazadlo nebo psa a 2 Kč za děti do 15 let. Od 1. ledna 2007 byly zavedeny měsíční, čtvrtletní a roční jízdenky. Přívoz není zařazen do žádného integrovaného dopravního systému.\n\nVýznam přívozu byl v minulosti o to vyšší, že ještě nevedly žádné cesty podél strmých břehů Vltavy. Přívoz zajišťoval spojení Vraného se Zbraslaví, Radotínem a Prahou.\n\nRoku 1896 byl postaven první Zbraslavský most a téhož roku byl proražen železniční tunel u Jarova (trať je v provozu od roku 1897). V roce 1936 byla na navážce zřízena silnice po levém břehu ze Zbraslavi do Davle. V roce 1951 byl zrušen přívoz ve Skochovicích. V letech 1962–1969 byla v akci Z vybudována silnice po pravém břehu přes Jarov na Zbraslav.\n\nNejbližší most je zbraslavský most Závodu míru asi 4 km po proudu řeky níže. Proti proudu jsou nejbližší veřejné mosty v Davli, ve Skochovicích je železniční most.\n\n\n"}
{"id": "320706", "url": "https://cs.wikipedia.org/wiki?curid=320706", "title": "Jindřich I. Lucemburský", "text": "Jindřich I. Lucemburský\n\nNositelé jména Jindřich I.:\n"}
{"id": "320708", "url": "https://cs.wikipedia.org/wiki?curid=320708", "title": "Gruzie", "text": "Gruzie\n\nGruzie (gruzínsky: საქართველო, transliterace: \"Sakartvelo\") je stát na rozhraní jihovýchodní Evropy a jihozápadní Asie, při východním okraji Černého moře. Jeho sousedy jsou na severu a severovýchodě Rusko, na jihu Turecko a Arménie a na jihovýchodě Ázerbájdžán. Součástí Gruzie jsou autonomní republiky Adžárie a Abcházie. Abchazské území a také Jižní Osetie jsou de facto ovládány a vojensky obsazeny Ruskem, takže gruzínská vláda nemá tyto oblasti pod kontrolou.\n\nGruzínsky název země zní Sakartvelo. V některých jazycích se Gruzie řekne \"Georgia\" (například anglicky) nebo \"Georgie(n)\", podle jedné z teorií podle patrona země svatého Jiří (řecky \"Georgios\"). Název „Gruzie“ pochází z ruštiny (Грузия – Gruzija). Gruzie proto v roce 2009 požádala pobaltské republiky, aby ruský název nepoužívaly a přešly na doporučené jméno \"Georgia\" pro estonštinu a \"Georgija\" pro litevštinu.\n\nV této době byla Gruzie obydlená různými kmeny, nejvýznamnější z nich byly Kartvelské, později známé také jako Kolchové a Iberové. Ty se dostaly nakonec pod vliv Urartské říše. V 4. století př. n. l. zde vytvořily starověký gruzínský stát Kartli, který existoval od 4. století př. n. l. do 6. století tento útvar je také nazýván Kavkazská Ibérie. Kavkazská Ibérie společně s přímořským státem Kolchida položila základy gruzínské státnosti a gruzínského národa.\n\nV 1. století n. l. obsadili Římané území dnešní Gruzie, jako jednu ze svých nejvýchodnějších provincií. Po rozdělení na západní a východní část se Gruzie stala součástí Východořímské říše, neboli Byzance. Kolem roku 340 zde bylo přijato křesťanství. V dobách oslabování Byzantského impéria se tohoto území nejdříve zmocnili Sásánovci, později Arabové. Arabové přišli k hranicím iberského knížectví v roce 645 a donutili jeho eristaviho (knížete) Štěpána II. opustit byzantskou příslušnost a uznat arabského chalífu jako svého nového nadřízeného. Z arabského vlivu se Ibérie vymanila až na počátku 9. století, když eristavi Ašot I. z jihozápadogruzínského rodu Bagrationů využil oslabení Arabské říše a prohlásil svůj rod za nový dědičný vládnoucí rod nad iberským knížectvím opět pod patronátem Byzance. Jeho nástupce Ardanase II. pak formálně ještě jako byzantský vazal přijal v roce 888 po více než 300leté odmlce iberskou královskou korunu. Korunován byl už ne jako vládce Ibérie, ale jako „Král všech Gruzínců“. Jeho potomek Bagrat III. pak dokázal přibližně kolem roku 1000 sjednotit okolní rozdrobená knížectví v Gruzii pod jedinou vládu a položil tak základ existence Gruzínského království.\n\nObdobí vlády Bagrationů od konce 11. do počátku 13. století, zejména vláda Davida IV. a jeho vnučky Tamary, patří k vrcholným epochám gruzínských dějin. Toto zlaté období bylo násilně ukončeno mongolskou invazí. Další ránu jednotě Gruzie uštědřil středoasijský dobyvatel Tamerlán.\n\nJednotná vláda byla po čase rozdrobena na drobná knížectví (abchazské, kachetinské, eretínské a tao-klardžetské) a na tři hlavní království – Imeretie, Kachetie a Kartlie. Gruzie byla v ohrožení jak ze západu z Turecka, tak z východu z Persie – Turci a Peršané získávali postupně vliv v jednotlivých knížectvích. Pod nátlakem těchto dvou velkých impérií se podařilo tak část obyvatelstva islamizovat. V 17. století načas obnovil slávu Gruzie vojevůdce Giorgi Saakadze, ale po jeho zavraždění persko-turecká agrese ještě zesílila. V roce 1783 byla uzavřena smlouva jedním z východních vládců o suverénnosti ruského carství nad těmito knížectvími, čímž získali Rusové fakticky nad nimi moc.\n\nRoku 1810 se východní dvě knížectví formálně připojila k Ruskému impériu a Gruzíni byli postupně začleňováni do carské říše, příkladem je slavný carský generál Pjotr Bagration. Do roku 1864 se podařilo Rusům anektovat celou Gruzii, kromě přístavů Suchumi a Batumi, které získali až po rusko-tureckých válkách. Do konce 19. století vliv carství a rusifikace země natolik zesílil, že se obyvatelstvo začalo bouřit, začal růst gruzínský nacionalismus. Při nepokojích v roce 1905 v Rusku vypukl v Gruzii ozbrojený boj.\n\nPo vypuknutí Říjnové revoluce moc v zemi rychle získali gruzínští sociální demokraté pod vedením Noa Žordaniji. Byl ustanoven výbor Zakavkazský komisariát, což byla společná vláda nacionálních stran všech tří budoucích kavkazských sovětských republik. Ten rozhodl o odtržení od Ruska a vytvoření Zakavkazské demokratické federativní republiky. Existovala až do doby, než Ázerbájdžán začal požadovat politickou i ekonomickou orientaci na Turecko, zatímco s tím nemohli představitelé Arménie a Gruzie souhlasit.\n\nGruzie po vyhlášení samostatnosti požádala Německo o ochranu, čemuž bylo vyhověno. Roku 1920 byla podepsána také mírová smlouva s RSFSR, kterou ruští bolševici uznali nezávislost Gruzie za podmínky, že bude povolena bolševická strana v Gruzii a pomoc bělogvardějcům zastavena. Ruské bolševické vedení ale porušilo veškeré smlouvy a Rudá armáda se nakonec zmocnila země silou. Byla vyhlášena Gruzínská SSR a menševická vláda byla nucena uprchnout do francouzského exilu. V rámci Gruzínské SSR byla zřízena Adžarská ASSR na jihu, Abchazská ASSR na severozápadě a Jihoosetská autonomní oblast. Byl učiněn i pokus o integraci s Arménií a Ázerbájdžánem v Zakavkazskou SFSR, která se však 5. prosince 1936 rozpadla. V roce 1924 vypuklo protisovětské srpnové povstání, které bylo potlačeno.\n\nZ Gruzie pocházel sovětský diktátor Josif Stalin a jeho blízcí spolupracovníci Sergo Ordžonikidze a Lavrentij Berija, který byl ve 30. letech neomezeným pánem Gruzie a od roku 1938 obávaným šéfem sovětské tajné policie NKVD.\n\nRoku 1989 vláda Gruzínské SSR prohlásila, že současný stav je okupací a porušením mírové smlouvy. Na jaře roku 1990 byly schváleny zákony vedoucí k zárukám vlastní nezávislosti, byla odstraněna vedoucí úloha komunistické strany v zemi; nezávislost pak byla vyhlášena 14. listopadu 1990. Gruzie se jako jedna z mála nových republik nestala členem SNS, nakonec však z hospodářských důvodů do společenství vstoupila (vystoupila až v roce 2008 jako následek tehdejší války v Jižní Osetii). V následujícím roce byl v nezávislých volbách zvolen za prezidenta nacionalista Zviad Gamsachurdia, který měl v úmyslu zrušit autonomní postavení Jižní Osetie a Abcházie.\n\nProtože se nejvyšší sovět snažil rozhodnutí zrušit, začaly v zemi s přičiněním sovětských tajných služeb vypukat nepokoje, které se přenesly i do autonomních republik, žádajících také nezávislost, čemuž nebylo vyhověno. Autonomní republiky se otevřeně postavily proti snaze nového gruzínského vedení zrušit jejich autonomii a vytvořit z Gruzie jednotný národní stát. V letech 1991 a 1992 se situace natolik zhoršila, že vypukly mezi Osety a Gruzíni ozbrojené střety, nesoucí znaky občanské války. Po uklidnění situace v roce 1995 se do čela země dostal bývalý ministr zahraničí SSSR Eduard Ševardnadze, který se k moci dostal již v roce 1992, ale až do smrti Gamsachurdii probíhaly vnitřní boje o moc. Vládnout vydržel jako prezident země až do růžové revoluce v roce 2003. K vyjádření tendencí, které se vyvinuly v postkomunistických společnostech ve východní Evropě a ve střední Asii na začátku 21. století se používá pojem barevná revoluce.\n\nBěhem této „růžové“ revoluce protestovaly tisíce lidí v čele s pozdějším prezidentem Michailem Saakašvilim proti Ševardnadzeho vládě, která nevyřešila základní hospodářské a politické problémy – chudobu a korupci. Roku 2004 byl Saakašvili zvolen prezidentem už demokratickou cestou, kdy získal 95% hlasů. Opozice tvrdila, že volby byly zmanipulované a že se na volebním výsledku podepsaly dary od nadací amerického miliardáře George Sorose a dalších nadací financovaných vládou USA. Saakašvili po nástupu k moci prosadil úpravy gruzínské ústavy, aby vytvořil „superprezidentský systém“ a soustředil veškeré pravomoci v exekutivě. Gruzínským parlamentem byly schváleny zákony, kterými byla snížena nezávislost soudní moci či podle kterých jsou ústřední i volební komise sestavovány pouze z lidí jmenovaných prezidentem. Postupně byla eliminována plná svoboda tisku, bylo omezeno vysílání.\n\nV roce 2006 se v Gruzii konaly demonstrace, při nichž lidé žádali odstoupení prezidenta. Policie proti demonstrantům brutálně zasáhla a začala zatýkat představitele opozice. Roku 2007 protesty přerostly v masové demonstrace, při nichž lidé kritizovali dramatický pokles životní úrovně a korupci. Prezident vyhlásil „výjimečný stav“, zakázal nestátní média, zakázal veřejná shromáždění a začal podnikat nedemokratické kroky proti svým politickým oponentům. Koncem listopadu 2007 Saakašvili z funkce odstoupil, ale již v lednu 2008 se konaly volby, při nichž byl zvolen znovu prezidentem a které opozice označila jako zmanipulované.\n\nV květnu 2008 se v Gruzii konaly parlamentní volby, v nichž zvítězila vládnoucí Sjednocená národní strana prezidenta Saakašviliho, která získala 63% hlasů. Opozice označila tyto volby za zfalšované.\n\nV říjnu 2012 v parlamentních volbách zvítězila opoziční koalice Gruzínský sen miliardáře Bidziny Ivanišviliho. Prezident Saakašvili uznal porážku a oznámil, že jeho strana odchází do opozice.\n\n1. srpna 2008 začala válka v Jižní Osetii mezi Gruzií a jihoosetinskými separatisty. Ta pak začala 7. srpna nabírat na síle, když se na stranu Jižní Osetie přidalo Rusko poté co podle zprávy pozorovatelů OBSE gruzínská armáda zaútočila nerozlišující dělostřeleckou a raketometnou palbou na správní středisko Jižní Osetie Cchinvali. Gruzíni žijící na území Jižní Osetie byli donuceni opustit domovy. Mise organizace Člověk v tísni začala ihned poskytovat materiální a psychosociální podporu tisícům utečenců\n\nJižní Osetie obývaná Osety, kteří žijí i v sousední ruské republice Severní Osetie-Alanie, usiluje stejně jako Abcházie o nezávislost na Gruzii od roku 1990 v souvislosti se snahou Gruzie odtrhnout se od bývalého SSSR a faktickou nezávislost, kterou Gruzie nikdy neuznala, získala Jižní Osetie po první gruzínsko-osetinské válce v letech 1991–1992 a po referendu místních obyvatel v lednu 1992.\n\n12. srpna potvrdilo Rusko stažení svých jednotek z Gruzie.\n\n14. srpna schválil gruzínský parlament kvůli ruské agresi vystoupení ze Společenství nezávislých států.\n\n26. srpna byly Ruskou federací uznány samostatné státy Jižní Osetie a Abcházie. Uznání samostatnosti odsoudil americký prezident George W. Bush a další západní politici, kteří v konfliktu podporovali Gruzii.\n\nNa summitu EU, který probíhal na začátku září, prohlásil ruský prezident Dmitrij Medveděv, že Rusko stáhne své vojáky z gruzínského území, avšak v Abcházii a Jižní Osetii ozbrojené síly ponechá. S důsledky ozbrojeného konfliktu se země stále ještě potýká. Jedná se např. o nestabilní politickou situaci či dlouhodobý odliv obyvatelstva.\n\nGruzie leží na rozhraní jihovýchodní Evropy a jihozápadní Asie. Podle některých názorů vede hranice mezi Evropou a Asií po hlavním kavkazském rozvodí, které také tvoří severní hranici Gruzie s Ruskem. Podle těchto názorů by Gruzie ležela těsně u hranic Evropy, některé její severní výběžky by do Evropy zasahovaly. Při použití v Česku přijímané hranice na řekách Kuma a Manyč patří do Asie i přilehlé části Ruské federace. Další definice vedou evropsko-asijskou hranici také přímo Gruzií.\n\nZeměpisná šířka Gruzie 41 až 43° odpovídá např. šířce Pyrenejí, Říma, Bulharska, severního Japonska, pomezí Oregonu a Kalifornie nebo třeba Nové Anglie. Zeměpisná délka Gruzie 40 až 47° odpovídá např. délce Iráku, západního Jemenu a Mosambického průlivu. Rozlohou 69 700 km² je Gruzie jen o málo (např. o 1 kraj) menší než Česko. Bez částečně mezinárodně uznaných separatistických provincií Abcházie a Jižní Osetie činí rozloha Gruzie jen 57 200 km² (o málo více než Chorvatsko), tedy o 18 % méně. Na severu hraničí s Ruskem, na jihovýchodě s Ázerbájdžánem, na jihu s Arménií a na jihozápadě s Tureckem.\n\nZemě je spjata s Kavkazem a podstatná část jejího povrchu je hornatá. Zjednodušeně lze říci, že severní hranice tvoří Velký Kavkaz a jižní hranice Malý. Uprostřed Gruzie jsou oba spojeny Lišským (Suramským) hřebenem. Od něj na západ se táhne široká kotlina řeky Rioni, na východ pak údolí Kury. Nejvyšší hora Kavkazu Elbrus leží kousek od gruzínských hranic v Rusku. Součástí hraničního hřebene je ale několik dalších pětitisícovek, z nichž nejvyšší (a tedy nejvyšší hora Gruzie) je Šchara (5201 m).\n\nŘíční síť je rozvinuta nerovnoměrně. Nejhustší je v západní Gruzii a nejmenší na Jurské pahorkatině, což je spojeno s odtokem vody (od 80 až 150 l/s/km² v západní Gruzii do 3 l/s/km² na Jorské pahorkatině a jihovýchodě Dolnokartlijské roviny). Řeky náleží k úmořím Kaspického a Černého moře. Úmoří Kaspického moře je převážně tvořeno povodím řeky Kury. Její nejvýznamnější přítoky jsou zleva Velká Liachvi, Ksani, Aragvi, Jori a Alazani (poslední dvě ústí do Mingačevirské přehradní nádrže) a zprava Paravani, Dzama, Tana, Tedzami, Algeti a Chrami. Řeky černomořského úmoří (západní Gruzie) netvoří žádný systém a ústí do moře každá samostatně. Nejvýznamnější je Rioni s přítoky Cchenisckali, Techuri a Kvirila, která protéká na dolním toku Kolchidskou propadlinou. Další významné řeky ústící do Černého moře jsou Inguri, Kodori, Adžarisckali, Bzipi, Chobi a Galidzga. Řeka Čoroch pramenící v Turecku protéká Gruzií na dolním toku (26 km). Většina řek pramenících v horách má maximální průtok na jaře v době tání sněhu. Řeky, jejichž hlavním zdrojem jsou ledovce (Kodori, Inguri, Rioni) mají největší průtok v létě s výraznými maximy každý den ve večerních hodinách a minimem před úsvitem. Řeky Adžarského pobřeží a severních svahů Meschaetského hřbetu mají maxima na podzim a v zimě a jsou na nich časté povodně po deštích. Horské řeky se vyznačují rychlým tokem a tak zamrzají málokdy. Výjimku tvoří řeky Jihogruzínské pahorkatiny, které tečou pomalu na horním toku a rychle v nížině. Oblasti tvořené vápenci a vyvřelinami se vyznačují silně rozvětvenými podzemními systémy s množstvím silných vřídel (řeky Čjornaja, Cačchuri, Rečchi v západní Gruzii a Nardevani, Tašbaši, Armutlo v jižní Gruzii), které přerozdělují a přirozeně regulují vodní toky. Gruzie je bohatá na hydroenergetické zdroje.\n\nV Gruzii není mnoho jezer, ale v některých oblastech (Džavachetie, Kolchidská nížina, Kelská planina, staroledovcová zóna Abcházie) se nacházejí skupiny jezer tektonického, vulkanického, mořského, říčního, ledovcového, závalového, krasového jiného původu. Největší jsou Paravani (37 km²), Karcachi (26,6 km²) a Paleostomi (17,3 km²). Nejhlubší jsou závalová jezera Rica (116 m) a Amtkel (72 až 112 m podle výšky hladiny) a jezero Kelistba (75 m). Rybí průmysl je rozvinutý na jezerech Tabackuri a Paleostomi.\n\nPodnebí je silně ovlivněno složitým geomorfologickým členěním krajiny. V údolích je teplé subtropické podnebí s vysokým podílem srážek, které mohou dosahovat od 1 000 až k 2 500 mm. Teplé podnebí umožňuje pěstovat celou řadu teplomilných plodin jako jsou citrusy či čajovník.Směrem na východ země klesá podíl srážek a oblasti jsou zde více suché. Začíná zde převládat kontinentální podnebí. V oblasti povodí řeky Rioni a Kury jsou typické mrazivé zimy a teplá léta. Průměrná teplota v Tbilisi se pohybuje okolo 1 °C v lednu a 24 °C v červenci.\n\nVzhledem k různorodosti krajiny a malé zeměpisné šířce obývá Gruzii na 1000 druhů obratlovců, z toho 360 druhů ptáků (4 druhy supů, 11 druhů orlů), 160 druhů ryb, 48 druhů plazů a 11 druhů obojživelníků.\nLesy jsou obývány několika druhy masožravců jako je vlk, rys, šakal obecný, hyena žíhaná, kočka divoká a několik jedinců levharta perského (Panthera pardus ciscaucasica). Z ostatní velké zvěře je to medvěd hnědý, jelen lesní, srnec obecný, kamzík, prase divoké, koza bezoárová. Endemicky je zde domovem kozorožec kavkazský, kozorožec dagestánský a tetřívek kavkazský (Tetrao mlokosieviczi). Z dravců jsou rozšířeni orel skalní a orlosup bradatý.\nBažant obecný byl jako původní endemický pták z Gruzie uměle rozšířen do celého světa. Počet rozšířených bezobratlých druhů je též velmi rozsáhlý a jejich soupis představuje rozsáhlé hledání napříč rozsáhlou literaturou. Jen známí pavouci čítají 501 druh.\n\n44 procent země tvoří lesy, z toho 5% činí pralesy a 40 % lesů si zachovalo původní strukturu. V nižších polohách roste převážně listnatý les (dub, buk), ve vyšších polohách pak jehličnatý les (smrk a jedle, mezi nimi jedle kavkazská). Nad hranicí lesa se rozprostírají subalpské a alpské louky. Pohoří na jihu země, nížiny a transkavkazská sníženina byla dříve tvořena stepí, dnes je převážně kultivovaná.\n\nPřibližně 40 % populace pracuje v zemědělství, kde pěstuje převážně zeleninu, obilí, brambory a zaměřuje se současně i na chov hospodářských zvířat (prasat a drůbeže). 20 % populace pracuje v průmyslovém sektoru, kde převažuje potravinářský průmysl nad strojírenstvím a automobilovým průmyslem, který je soustředěn v okolí hlavního města Tbilisi či ve městě Kutaisi a Batumi. Významná část obyvatelstva pracuje ve stavebnictví. Země se potýká s extrémně vysokou nezaměstnaností, která v některých regionech dosahuje až 80%.\n\nGruzie je významnou hornickou zemí, která má bohaté zásoby železných a neželezných kovů, jenž ve velkém exportuje. Významná ložiska manganu se nacházejí v oblasti Čiatury a řadí se mezi největší na světě. V zemi se nacházejí malá ložiska ropy, plynu a uhlí, ale Gruzie není energeticky soběstačná a musí většinu paliv dovážet a to převážně z Ázerbájdžánu. Rafinace a úpravy surové ropy probíhá v Gruzii v místních rafinériích. Přes Gruzii vedou dva význammné ropovody (BTC a Baku-Supsa, a Jihokavkazský plynovod, spojující oblast Kaspického moře s Černým mořem.\n\n\nOd roku 2005 funguje mezi Gruzií a státy Evropské unie bezvízový styk. Česká republika vyváží do Gruzie mimo jiné zbraně, za což jí, a dalším státům exportujícím do Gruzie zbraně, bylo pohrozeno sankcemi ze strany Ruska.\n\nPočet obyvatel Gruzie v roce 2015 činil odhadem 3 729 500 lidí. Demografická situace v Gruzii je stejně jako v některých jiných v minulosti sovětských republikách (zvláště v Estonsku a Lotyšssku) charakterizovaná dvěma hlavními trendy po získání nezávislosti – úbytek celkové populace a \"gruzínifikace\" etnického složení. Poměr etnických Gruzínců se zvýšil mezi lety 1989 a 2002 o deset procent – z 73,7 % se zvýšil na 83,7 % populace. Populace v době, kdy Gruzie byla součástí Sovětského svazu a v prvních letech nezávislosti, strmě rostla a z počtu 4 miliony v padesátých letech se zvýšila na nejvyšší počet 5,5 milionu v roce 1992. Poté se trend změnil, populace se začala zmenšovat a v roce 2005 se snížila na 4,5 milionu. Tento počet reprezentuje celkovou populaci, včetně dvou separatistických regionů, tedy Abcházie a Jižní Osetie, jejichž populace se v roce 2005 odhadovala na 178 000 a 49 200. Bez Abcházie a Jižní Osetie měla Gruzie 4 321 500 obyvatel v roce 2005 a 4 382 100 v roce 2008. Podle sčítání v roce 2002 přišla Gruzie od začátku devadesátých let kvůli migraci o 1,1 milionu obyvatel, neboli 20 % populace. Snížení populace je způsobeno emigrací lidí hledajících zaměstnání, a snížením porodnosti v této době. Mezi lety 2002–2014 přišla Gruzie o 14,7 % populace.\n\nObyvatelé Gruzie jsou Gruzíni (83,8 %), Azerové (6,5 %), Arméni (5,7 %), Oseti (0,9 %), Řekové (0,3 %), Abchazové (0,1 %), Rusové (1,5 %). Do kartvelské jazykové skupiny patří kromě vlastních Gruzínů také Adžarové, Lazové, Svanové, Mingrelové, Tušetové či Kachetové, kteří jsou v současné době považováni za etnické podskupiny Gruzínců.\n\nNejvíce příslušníků má Gruzínská pravoslavná církev 82,1 %, Islám 9,9 %, Arménská apoštolská církev 5,7 %, katolictví 0,8 %, židé 0,1 %, ostatní 1,4 % (2002) V horách existuje originální místní náboženství džvarismus.\n\nBásník Šota Rustaveli je autorem raně středověkého národního eposu \"Muž v tygří kůži\" (\"Vepkhist'q'aosani\"). K tomuto zakladatelskému dílu se vraceli v 19. století obrozenci jako Ilja Čavčavadze, Važa Pšavela, Akaki Cereteli nebo Nikoloz Baratašvili, kteří gruzínskou literaturu vzkřísili. Na konci století položil základy gruzínské prózy Alexander Kazbegi. Ve 20. století byl významným autorem básník Galaktion Tabidze. Obětí Stalinových čistek 30. let se stal prozaik Micheil Džavachišvili. Bardem Velké vlastenecké války se ve 40. letech stal básník Grigol Abašidze. V 60. letech vynikl Nodar Dumbadze, v 70. letech Othar Čiladze.\n\nNejznámějším gruzínským hudebním skladatelem je Gija Kančeli, který žil v Belgii. Zakaria Paliašvili je autor gruzínské hymny. Slavným baletním choreografem byl George Balanchine. V současnosti si získala věhlas baletka Nina Ananiašvili.\n\nV sovětském filmu se prosadili filmoví režiséři Tengiz Abuladze, Vachtang Kikabidze a Georgij Danělija. Ve Francii působil režisér Otar Ioseliani. Nejznámější gruzínskou fotografkou je pak patrně Salome Vatzadze tvořící zejména v New Yorku. Patrně nejznámějším gruzínským malířem je Niko Pirosmani, představitel naivního umění, sochařem pak Zurab Cereteli.\n\nNa olympijských hrách je samostatná Gruzie úspěšná především v bojových a silových sportech. Zlatou olympijskou medaili v judu získal Laša Šavdatuašvili, Zurab Zviadauri a Irakli Cirekidze, v zápase Vladimer Chinčegašvili, Manučar Kvirkvelia a Revaz Mindorašvili. Zlato vybojovali i dva vzpěrači, roku 2004 Giorgi Asanidze a v roce 2016 Laša Talachadze. Ještě v časech Sovětského svazu zlato ze závodu ve skoku vysokém přivezl z římské olympiády Robert Šavlakadze.\n\nGruzínská úspěšnost v zápase na OH není náhodná, zápas má v Gruzii starou tradici a mnozí historikové se domnívají, že klasický řecko-římský zápas byl v časech Římského impéria ovlivněn řadou gruzínských prvků, s nimiž se římští kolonizátoři v Ibérii setkali.\n\nV zemi je také dosti populární basketbal, řada hráčů se prosadila ve významných ligách, např. Tornike Šengelia, Nikoloz Ckitišvili a zvláště Zaza Pačulija, dvojnásobný vítěz severoamerické NBA s Golden State Warriors. Již za časů Sovětského svazu byla řada jeho reprezentantů v košíkové Gruzínci - trojnásobný mistr Evropy Otar Korkia či olympijští vítězi Micheil Korkia a Zurab Sakandelidze. Dinamo Tbilisi vyhrálo v roce 1962 nejprestižnější klubovou basketbalovou soutěž Evropy, tehdejší Pohár mistrů.\n\nVe fotbale samostatná Gruzie zatím výraznějšího úspěchu nedosáhla. Ale v 60. až 80. letech měla silnou fotbalovou generaci, která se prosadila v dresu SSSR a také na klubové úrovni - Dinamo Tbilisi vyhrálo v sezóně 1980/1981 Pohár vítězů pohárů. K největším osobnostem této generace patřil Alexandr Čivadze (nejlepší fotbalista SSSR roku 1980), Ramaz Šengelia (nejlepší fotbalista SSSR 1978 a 1981), Micheil Meschi, Slava Metreveli a Givi Čocheli (všichni tři mistři Evropy 1960), Revaz Dzodzuašvili (stříbro z mistrovství Evropy 1972) či Murtaz Churcilava, který byl roku 2003 vyhlášen nejlepším gruzínským fotbalistou posledních padesáti let.\n\nLegendárním šachistou byl Tigran Petrosjan. Finalistou Wimbledonu byl tenista Alex Metreveli, zisk titulu mu zhatil v roce 1973 Jan Kodeš.\n\nPopulární je v zemi také rugby. Místní lidovou hrou podobnou rugby je \"lelo burti\".\n\nK nejznámějším gruzínským vědcům patří kontroverzní lingvista Nikolaj Marr.\n\n\n"}
{"id": "320710", "url": "https://cs.wikipedia.org/wiki?curid=320710", "title": "Jiřina Salaquardová", "text": "Jiřina Salaquardová\n\nJiřina Salaquardová (* 9. července 1955, Brno) je česká básnířka, novinářka a autorka knih pro děti. Vzhledem k počátkům své tvorby bývá řazena k tzv. „generaci osamělých běžců“.\n\nNarodila se jako Jiřina Kalabisová v Brně, dětství však strávila v Náměšti nad Oslavou. Žila zde v domě uprostřed lesní obory. Vystudovala Filosofickou fakultu Masarykovy univerzity, obor bohemistika a muzikologie, a v roce 1980 získala titul PhDr.\n\nNa poli jazykovědy se zaměřila na současný český jazyk. Pořádala množství seminářů k tomuto tématu pro různé instituce, např. pro magistráty v Brně, Praze a Olomouci. Také spolupracovala s několika nakladatelstvími jako korektorka textů.\n\nSvé fejetony a novinové články publikovala v \"Lidových novinách\", \"Právu\", \"Literárních novinách\", v literárním časopisu \"Host\" či v internetovém deníku \"Britské listy\".\nPůsobila také v České televizi jako scenáristka několika pořadů pro děti a rodinu a jako učtitelka na základní škole v Jihlavě. \n\nMá dceru a adoptivního syna. Momentálně pracuje na katedře mediálních studií a žurnalistiky Masarykovy univerzity v Brně. Do oblastí jejího vědeckého zájmu patří tištěná média, český jazyk, stylistika, rétorika, verbální a neverbální komunikace a tvůrčí psaní.\n\nMá velkou oblibu v motýlech.\n\nJiřina Salaquardová nastoupila svou literární dráhu v polovině 80. let jako básnířka, v období generace osamělých běžců, v době, která přála ženské poezii. Nicméně od 90. let již žádnou sbírku nepublikovala a svou sporou tvorbu zaměřila na oblast dětské literatury.\n\n\n\n\n\n\n \n"}
{"id": "320711", "url": "https://cs.wikipedia.org/wiki?curid=320711", "title": "Zdravotní péče ve Francii", "text": "Zdravotní péče ve Francii\n\nZdravotní péče ve Francii je finančně zajišťována povinným národním pojištěním. Sociální pojištění ve Francii se odvozuje ze zisku (procentuální podíl).\n\nLékaři a zubní lékaři provozují soukromé praxe. Pacienti si mohou vybrat, kterého z nich budou navštěvovat. Z platby, kterou pacient za zdravotní úkony učiní, může zpětně od státu nárokovat až 85 % nákladů.\n\nVšichni Francouzi jsou povinni platit zdravotní pojištění. Pojišťovny jsou neziskové nezávislé organizace, které nejsou nijak napojeny na stát. Zdravotní pojištění \"premium\" je (ve stylu daně z příjmu) automaticky odváděno z platu. V případě vztahu zaměstnanec-zaměstnavatel, zaměstnanec pojišťovně odvádí 0,75 % svého platu, zaměstnavatel pak musí do systému přispět 12,8 %. Ti, kteří mají plat pod 6600 euro ročně jsou od plateb osvobozeni.\n\nPro možnost plného vrácení zdravotních nákladů mnoho Francouzů platí též dobrovolné \"premium\" (až do výše 2,5 % platu) vzájemnému pojišťovateli (\"mutual insurance\", ty pojištění, ve kterém má pojištěnec určitá vlastnická práva nad samotnou pojišťovnou, např. volit její vedení).\n\nProcento Francouzů platících za nadstandardní pokrytí zdravotní péče od 60. let do současnosti postupně rostlo z 30 na 85 %.\n\nKromě zdravotního pojištění se z mzdy (u fyzických) a investičních výnosů (u právnických osob) odvádí všeobecný sociální příspěvek (\"Contribution Sociale Generalisée\", CSG). Většina z něj jde do zdravotního pojištění.\n\nPo zaplacení poplatků u lékaře či zubního lékaře je určitá část poplatku (75 až 85 %) zpětně nárokována. Francouzští pacienti mají tendenci vyhledávat zdravotní pomoc spíše u specialistů či přímo v nemocnici než u provozovatelů primární péče (odpovídá českým oborům praktickému lékaři a praktickému lékaři pro děti a dorost, dříve fungujícím jako \"obvodní lékaři\"). Nárokování nákladů na zdravotní péči bylo ve Francii nedávno upraveno možností registrace tzv. rodinného lékaře.\n\nVzhledem k tomu, že náklady na ošetření nesou bezprostředně pacienti (byť je mohou později nárokovat zpět), mají tito svobodu výběru při rozhodování, kde obdrží zdravotnickou péči.\n\nOkolo 65 % nemocničních lůžek ve Francii poskytují veřejné nemocnice, 15 % soukromé neziskové organizace a 20 % společnosti fungující za účelem dosahování zisku.\n\nFrancie má vysoký standard zdravotní péče a její systém zdravotní péče je podle WHO nejlepší na světě. \n\nPrůměrná délka života se pohybuje těsně pod hranicí 80 let. Počet obyvatel nakažených AIDS byl k roku 2003 asi 120 000.\n\nVe Francii mají praktičtí lékaři (\"médecin généraliste\", běžněji \"docteur\") odpovědnost za zdravotní péči obyvatelstva z dlouhodobého pohledu. To obnáší prevenci, osvětu, léčbu traumat a neakutních nemocí, které nevyžadují specialistu; převzetí do péče specialisty v případě potřeby. Mají roli při epidemiologických průzkumech, jejich rozhodnutí a posudky mají v některých případech právní roli/statut (konzultace traumat, které mohou vynést kompenzace; certifikáty pro hospitalizaci bez souhlasu pacienta v případě nepříčetnosti, sportní praxi nebo úmrtní list), hrají stěžejní roli v systému lékařské pohotovosti (\"samu\"). Často navštěvují pacienty u nich doma a/nebo slouží noční a víkendové služby.\n"}
{"id": "320715", "url": "https://cs.wikipedia.org/wiki?curid=320715", "title": "Fiume", "text": "Fiume\n\nFiume (, ) byl nezávislý stát, který existoval v letech 1920 až 1924. Zahrnoval území stejnojmenného města, které se od roku 1947 jmenuje Rijeka, zemědělsky obhospodařované území severně od něj a koridor na západě, který území spojoval s Itálií.\n\nMěsto dosáhlo autonomie poprvé v roce 1719, když bylo vyhlášeno jako svobodný přístav Svaté říše římské. Příslušný dekret vydal císař Karel VI.. V roce 1776 během panování Marie Terezie bylo město převedeno pod Královské Uhersko.\n\nV roce 1779 obdrželo město status Corpus separatum v rámci Královského Uherska. Autonomii několikrát krátce ztratilo, naposledy v roce 1848 po okupaci chorvatským bánem Josipem Jelačićem. Autonomie v rámci Královského Uherska město opět dosáhlo v roce 1868.\n\nPo 1. světové válce a rozpadu Rakousko-Uherska se otázka budoucího statusu Fiume stala velkým mezinárodním problémem. Polemika na nejvyšší úrovni mezi Královstvím Srbů, Chorvatů a Slovinců a Italským královstvím vedla k tomu, že velmoci začaly obhajovat vytvoření nárazníkového státu. Americký prezident Woodrow Wilson se stal soudcem tohoto italsko-jugoslávského sporu. Navrhl z Fiume vytvořit nezávislý stát, který by mohl být sídlem Společnosti národů. Polemika vedla k protiprávnostem na území města, jehož správa střídavě přecházela mezi jugoslávskými a italskými výbory. Nakonec to vedlo k vylodění britských a francouzských sil. Italský správní výbor přetiskl rakouskouherské bankovky a začal nově vzniklou fiumskou korunu používat jako oficiální měnu. Konfliktní situace vyvrcholila vstupem italského básníka Gabriele D'Annunzia do města 12. září 1919, čímž začalo 15 měsíců okupace. Po roce neúspěšných vyjednávání s italskou vládou D'Annunzio vyhlásil Italské regentství Carnaro.\n\nNevyjasněné otázky, které vyvstaly po 1. světové válce mezi Královstvím Srbů, Chorvatů a Slovinců a Italským královstvím vyřešil podpis Rapallské smlouvy, ve které se oba státy zavázaly k uznání kompletní svobody a nezávislosti pro stát Fiume navždy. Tento stát pak po roce existence de facto jako Italské regentství Carnaro existoval následující čtyři roky de iure. Po podpisu Rapallské smlouvy nezávislé Fiume ihned uznaly USA, Francie a Spojené království. D'Annunzio odmítl Rapallskou smlouvu uznat a vyhlásil Itálii válku. Po ostřelování města italskou armádou během krvavých vánoc 24. prosince až 30. prosince 1920 se však vzdal a byl z města vypovězen.\n\nV dubnu 1921 voliči schválili plán pro nezávislý stát a konsorcium pro fungování přístavu. První parlamentní volby byly ve znamení souboje Autonomní strany a proitalského Národního bloku. Autonomisté podporovaní hlasy většiny Chorvatů získali 6558 hlasů, zatímco Národní blok sestávající z Fašistické, Liberální a Demokratické strany jen 3443 hlasů. Představitel Autonomní strany Riccardo Zanella se stal prezidentem. Vláda nad státem však byla téměř neustále v pochodu. Po odchodu sil D'Annunzia italský národní výbor ve Fiume převzal kontrolu nad městem a ustanovil prozatímní vládu. Dohoda s místním italským velitelem stanovila předání řízení armádě k 18. lednu 1921, avšak to trvalo jen tři dny než vypukly nepokoje. Následně ustanovená mimořádná vláda vydržela dva dny. V červnu 1921 oznámil italský královský komisař, že řízení z jeho strany potrvá už jen dva týdny. Poté skupina loajální D'Annunziovi obsadila část města do srpna, kdy byla vytlačena. V říjnu byl autonomista Riccardo Zanella konečně ustanoven prozatímním prezidentem.\n\nV listopadu 1921 byla založena Komunistická strana Fiume, která byla nejmenší komunistickou stranou na světě. Byla založena na principech 3. internacionály, podle nichž měl mít každý nezávislý stát svou komunistickou stranu.\n\nVláda Zanelly nad městem skončila 3. března 1922, kdy provedli italští fašisté státní převrat a zákonná vláda se uchýlila do exilu v Kraljevici. 6. března byla italská vláda požádána o pomoc a opětovné nastolení pořádku a 17. března italské síly vstoupily do města. Vláda se vrátila do rukou menšiny loajální s italskými okupanty. Druhým prezidentem Fiume se tak stal od 22. března 1922 Giovanni Giurati a ve funkci vydržel až do 16. září 1923, kdy byl úřad prezidenta Fiume zrušen. Nahradil ho úřad vojenského guvernéra a ten zaujal generál Gaetano Giardino. V lednu 1924 podepsaly Království Srbů, Chorvatů a Slovinců a Italské království Římskou smlouvu, která dala souhlas s anexí Fiume Italským královstvím s výjimkou přístavu Sušak, který byl přidělen Království Srbů, Chorvatů a Slovinců. Smlouva vstoupila v platnost 16. března 1924, nicméně už 22. února bylo město obsazeno italskými vojsky. Exilová vláda Římskou smlouvu nikdy neuznala, protože byla podle ní v rozporu s mezinárodním právem a nadále pokračovala ve svých aktivitách.\n\nPo kapitulaci Itálie ve 2. světové válce se téma Fiume opět vynořilo. V roce 1944 skupina občanů vytvořila memorandum na znovuobnovení Liburnie, což bylo pojmenování regionu v antickém období. Mělo se jednat o konfederaci tří kantonů Fiume, Sušaku a Ilyrské Bystrice. Ostrovy Krk, Cres a Lošinj měly mít rovněž možnost se připojit. Zároveň se bývalý prezident Riccardo Zanella stále pokoušel obnovit nezávislý stát. Vedení Jugoslávie, které mělo nad městem faktickou kontrolu od 3. května 1945 po ukončení německé okupace, však mělo jiné záměry. Vůdci autonomistů Nevio Skull, Mario Blasich a Sergio Sincich byli zavražděni a Fiume pod jménem Rijeka stejně jako celý poloostrov Istrie se stal součástí Jugoslávie. Od roku 1991 je pak součástí Chorvatska. Riccardo Zanella zemřel v roce 1959 v exilu v Římě.\n\nV 19. století bylo město osídleno převážně Italy, přičemž v menšině byli zastoupeni Chorvaté, Maďaři a další národnosti. Přiřazení k jednotlivým národům se měnilo od sčítání ke sčítání, přičemž národnost byla definovaná nejčastěji na základě jazyka, kterým daní obyvatelé města a okolí mluvili. Speciální status města a jeho poloha mezi různými státy vytvořili místní identitu obklopenou většinovou populací.\n\nOficiálními jazyky byly italština, maďarština a němčina. Většina obchodní korespondence byla vedena v italštině. Většina městských rodin mluvila lokálním dialektem, v němž se prolínala benátština s příměsí slov z chorvatštiny. Na venkově se mluvilo chorvatským dialektem čakavštinou s příměsí italských a benátských slov.\n\nOd roku 1918 vycházely poštovní známky pro Fiume. Nejprve se jednalo o přetisky na maďarských známkách a později o definitivní známky označené \"Fiume\". Celkem vyšlo 195 známek a navíc 30 známek služebních. Na známkách jsou státně propagační náměty a vycházejí z italského vzoru. Emise navržené podle Guida Marussiga a Gabriele D'Annunzia mají zajímavá výtvarná řešení. V roce 1924 je nahradily poštovní známky Itálie. V roce 1942 po obsazení Sušaku italskými vojsky vyšlo 21 přetisků na jugoslávských známkách označených \"Zona Occupata Fiumano Kupa\", které se v katalozích vyskytují, jejichž poštovní funkce je však pochybná. V roce 1945 po obsazení města jugoslávskou armádou vyšla emise italských známek s přetiskem \"Fiume/Rijeka\".\n"}
{"id": "320718", "url": "https://cs.wikipedia.org/wiki?curid=320718", "title": "Akrozom", "text": "Akrozom\n\nAkrozom je specifická organela spermií. Obsahuje enzymy, které jsou schopné rozštěpit glykoproteinový obal oocytu (vajíčka) – zonu pellucidu a umožní tak spermii tímto obalem proniknout.\n\nObsah akrozomu tvoří různé lytické enzymy:\n\n\nPo vhodném stimulu (kontakt spermie se zonou pellucidou), dochází ke splynutí vnější akrosomální membrány a cytoplazmatické membrány. Obsah akrozomu se uvolní ven a začne enzymaticky štěpit zonu pellucidu. Receptory na vnitřní akrozomální membráně pomáhají udržet spermii přichycenou na zoně pellucidě, zatímco pohyby bičíku spermii pomáhají postupně pronikat zonou pellucidou.\n"}
{"id": "320731", "url": "https://cs.wikipedia.org/wiki?curid=320731", "title": "Let Itavia 870", "text": "Let Itavia 870\n\nVe 20:08 roloval stroj přímého letu z Boloně do Palerma IH870 na dráze Mezinárodního letiště Guglielma Marconiho s dvouhodinovým zpožděním a o padesát minut později se hlásil kontrole v Římě. Ve 21:04 byl volán věží v Palermu pro přiblížení, piloti neodpovídali a to ani na volání z Říma, ani z vojenského radaru Marsala, ani kontrolní věže v Palermu a ani letu KM153 Air Malta. Bez ohlášení uplynul čas přistání 21:13. Ve 21:25 vyhlásila letecká pohotovost pátrání po letadle, odstartovaly helikoptéry, stíhačky a lodě, ale v noci nic nenašly. První trosky a mrtví byli spatřeni za rozbřesku, poblíž ostrova Ustica, kde Tyrhénské moře dosahuje hloubky až 3 km.\n\nZahynulo 77 cestujících, z toho 13 dětí, a 4 členové posádky. Nalezeno bylo jen 38 těl. Jejich zranění naznačovala, že v letadle došlo před pádem do vody k protržení trupu a lidé nedostatkem kyslíku upadli do bezvědomí. Smrt však způsobil až náraz do vodní hladiny.\n\nCockpit Voice Recorder skončí v jednu chvíli z ničeho nic nahrávání.\nPoslední záznam CVR:\n\"\"Allora siamo a discorsi da fare... [...] Va bene i capelli sono bianchi... È logico... Eh, lunedì intendevamo trovarci ben poche volte, se no... Sporca eh! Allora sentite questa... Gua...\"\" \n\nPosledním zachyceným slovem je „Gua...“, pravděpodobně začátek „Guarda!“, tedy „Podívej!“. Kapitán zřejmě před selháním přístroje spatřil něco velmi zvláštního. Není jisté, jestli i po vypnutí CVR probíhala další komunikace, jestli let dále probíhal, nebo šel letoun rovnou k zemi.\n\n\nVyšetřování vedlo italské ministerstvo dopravy. Komise určená ministerstvem a prokuraturou nebyla schopna splnit své úkoly. Vyšetřování bylo roku 1982 svěřenou do rukou jediné osoby, soudce Bucarelliho. V tomto období se došlo k závěru, že nehodu mohla způsobit střela i bomba.\n\nRoku 1987 rozhodl ministr Giuliano Amato o rekonstrukci DC-9. Vrak z hloubky 3 700 m vylovila francouzská společnost Ifremer. Do roku 1991 bylo 96 % trosek vyloveno a sestaveno v hangáru, odkud bylo roku 2006 přemístěno do Boloni do muzea neštěstí.\n\nV dalších fázích se vyšetřování zaměřilo na svědky nehody z řad vojenského letectva.\nHned na začátku bylo zjištěno, že záznamu radaru z osudného dne „jsou roztrhány“. Později se zjistilo, že nejde o záznamy 27., ale 25. června. Záznamy z večera 27. byly naopak nalezeny s vystřiženými částmi. Seržant velící té noci na radaru k tomu podal jen toto vysvětlení: „Nevím, co vám mám říct.“\n\nRoku 1991 nahrál novinář Corrado Augias anonymní telefonát, který uvedl, že oné noci sloužil na základně a že viděl i záznam radaru z té noci. Den po nehodě byl prý nadřízeným důstojníkem požádán, aby se staral o své věci a byl zticha. O rok později vyšel článek Nina Tilotta, kde je uvedeno, že anonym byl ve skutečnosti ve službě na SHAPE v Bruselu a Marsalu si přimyslel, aby nebyl prozrazen. S výpovědí prý přišel po letech, až když se stal důchodcem a nemusel nadále držet vojenské tajemství.\n\nOblast jižní Tyrhénského moře je využívána NATO jako cvičná zóna. V té době také docházelo k průnikům libyjského letectva, které přepravovalo letadla MiG a Suchoj mezi Libyí a Jugoslávií. Libyjští piloti byli schopni se vyhýbat italským civilním radarům i radarům NATO, a není proto důkaz pro ani proti případnému přičinění libyjských sil na pádu letadla.\n\nDalším faktem je, že v onen den na místě cvičily americké i italské vzdušné a námořní síly. Jeden italský stíhač F-104 s Mariem Naldinim a Ivem Nutarellim letěl v trajektorii blízké DC-9, a co je podivnější, nahlásil stav nouze základně v Grossetu, ačkoli později přistál bez problémů ve Veroně. NATO ani italské letectvo nikdy nevyjasnily, proč byl stav nouze vyhlášen.\nKromě toho také ten den poblíž Korsiky cvičila francouzská armáda a do Egypta směřovaly britské bombardéry. V srpnu byly na Sicílii vyplaveny krom jiných trosek i bezpečnostní pásy a pilotní helma amerického námořnictva. Nikdy nebylo prokázán podíl kterékoliv vojenské složky na nehodě.\n\nItalský premiér mezi lety 1985 a 1992 Francesco Cossiga přišel s teorií, že letadlo sestřelila francouzská armáda v domnění, že na palubě je libyjský vůdce Muammar Kaddáfí.\n\nZávěrečná zpráva vydaná 31. srpna 1999 nepřinesla jména viníků, zato obvinila italské letectvo a NATO ze zatajování a mlžení.\n\nZávěr zprávy zní:\n\nPravděpodobné příčiny zůstaly stejné. Výbuch ať už z vnitřku či vnějšku letounu, nebo skoro srážka s jiným letadlem. Z nehody nebyl nikdo obviněn nebo za ni souzen, vyjma několika vojenských důstojníků, kteří ale byli souzeni za jednání těsně po katastrofě. 24 let po nehodě byly vyneseny rozsudky nad dvěma vládními úředníky a dvěma generály, kterým však byl čin již promlčen.\n\nPo 33 letech od nehody, 28. 1. 2013, stanovil ve svém rozsudku italský nejvyšší kasační soud, že pravděpodobnou příčinou nehody je sestřelení italským, francouzským nebo americkým stíhačem, kteří sledovali libyjský vojenský letoun. Je to prvý pravomocný rozsudek v této kauze a pozůstalým po obětech neštěstí tím vznikl nárok na odškodnění od italského státu, neboť tento řádně nezajistil ochranu svého vzdušného prostoru.\n"}
{"id": "320735", "url": "https://cs.wikipedia.org/wiki?curid=320735", "title": "Seznam profesionálních mistrů České republiky v latinskoamerických tancích", "text": "Seznam profesionálních mistrů České republiky v latinskoamerických tancích\n\n\"Tento seznam obsahuje profesionální mistry ČR. Amatérské mistry ČR najdete v článku Seznam mistrů České republiky v latinskoamerických tancích.\"\n\n\n"}
{"id": "320739", "url": "https://cs.wikipedia.org/wiki?curid=320739", "title": "Kapanga", "text": "Kapanga\n\nKapanga je argentinská hudební skupina. Kombinuje prvky reggae, rocku a ska.\n\nVznikla v roce 1989 ve městě Buenos Aires, má šest členů (Martin Fabio, Miguel De Luna Campos, Marcelo Sposito, Javier Manera, Claudio Batería a Mariano Arjones). V Česku (a dalších evropských zemích) sice známá není, oblíbená je však v domácí Argentině, kde slavila úspěch - například zlaté album za desku A 15 cm de la Realidad v roce 1998. Hlavními zdroji insipirace pro skupinu jsou například Beatles, Mano Negra, Divididos, či Bob Marley.\n\n\n"}
{"id": "320740", "url": "https://cs.wikipedia.org/wiki?curid=320740", "title": "Imploze", "text": "Imploze\n\nImploze je opakem exploze. Je to jev, při kterém se těleso, objekt nebo hmota zbortí do vlastního objemu, nebo je jeho strukturální integrita porušena vyšším tlakem prostředí, ve kterém se nachází. V praxi se s implozí můžeme nejčastěji setkat např. u velkých elektronek nebo televizních obrazovek, ve kterých se za normálního stavu nachází technické vakuum. Při implozi, stejně jako při explozi, dochází k vyrovnávání entropie.\n\nPrincip imploze je také využit při odpalu plutoniové bomby, kdy je plutonium obaleno výbušninou a při její detonaci stlačováno dovnitř až do zahájení řetězové jaderné reakce.\n\nImploze je často příčinou zániku a vzniku určitých přirozených vesmírných těles:\n\n"}
{"id": "320757", "url": "https://cs.wikipedia.org/wiki?curid=320757", "title": "Soňa Boštíková", "text": "Soňa Boštíková\n\nSoňa Boštíková (5 let vdaná jako Vomáčková, po rozvodu si vzala zpět své dívčí jméno), (* 22. září 1971, Boskovice) je česká horolezkyně.\n\nBoštíková se od dětství věnovala sportu, do svých 20 let závodně běhala. Poprvé si vyzkoušela lezení na táboře ve svých 8 letech. Po absolvování boskovického gymnázia vystudovala pedagogiku na Fakultě tělesné výchovy a sportu Univerzity Karlovy, obor matematika a tělocvik se zaměřením na sporty v přírodě. V letech 1996 až 2004 pracovala na Katedře sportů v přírodě, přednášela studentům v kurzech lezení, turistiky a skialpinismu. od roku 1998 pomáhala Josefovi Šimůnkovi s chodem obchodu s vybavením pro turistiku, horolezectví a skialpinismus. Od roku 2002 spoluvlastní společnost \"Namche – Outdoor, Travel & Climbing Center\" zastřešující tento horolezecký obchod, lezeckou školu i cestovní kancelář, v této společnosti je i vedoucí lezecké a skialpové školy Namche. Je členkou realizačního týmu filmového festivalu Banff. Soňa Boštíková je autorkou knihy Vysokohorská turistika (2004) a spoluautorkou knih Droga zvaná výška (2002) a Lezení na umělých stěnách (2008).\n\nK výškovému horolezectví se dostala na vysoké škole. Nejprve trénovala na umělých stěnách, postupně pak ve skalách, v Alpách a potom už jela rovnou do Himálaje, kde byla do roku 2012 celkem osmkrát. Její první expedicí byl na podzim 1995 výstup na Pumori (7165 metrů). To však vrcholu nedosáhla. V roce 1997 přišel další pokus, tentokrát na Aljašce. Jako první Češka vůbec zdolala Mount McKinley (6193 m n. m.). Roku 1998 se zúčastnila výstupu expedice Himalaya 8000, kdy vystoupali na Makalu (8463 m n. m.). Zde se zapsala do statistiky jako první žena, která při výstupu nepoužila kyslík, a zároveň posunula český výškový rekord žen. O rok později stejná skupina vystoupala na Lhoce (8 512 m n. m.). Zde se Boštíková stala druhou ženou v pořadí na tomto vrcholu. V roce 2000 a 2001 se pokusila pokořit vrcholy Kančendženga (8586 m n. m.) a K2 (8612 m n. m.). Avšak ani jednou nedosáhla vrcholu.\n\nV roce 2005 měla šanci stát se druhou Češkou (po Renatě Chlumské) na vrcholu Mount Everestu, tým Himalaya 8000 vystupoval bez použití kyslíku severní stěnou, Hornbeinovým kuloárem. Pro nepřízeň počasí se expedice na vrchol nedostala. Druhou Češkou na nejvyšší hoře světa se tak stala v roce 2007 až Klára Poláčková, která stejně jako Soňa vystoupila už na dvě osmitisícovky, nicméně jejich výkon nelze srovnávat, protože Klára Poláčková používala umělý kyslík a podporu Šerpů.\n\nPři studiu se v roce 1993 začala věnovat také skialpinismu. Několik let se účastnila skialpových závodů, v roce 2003 byla dokonce 2. v hodnocení Českého poháru. \n\n"}
{"id": "320760", "url": "https://cs.wikipedia.org/wiki?curid=320760", "title": "ProgeCAD", "text": "ProgeCAD\n\nprogeCAD je software pro 2D a 3D projektování a konstruování (CAD). ProgeCAD obsahuje převážnou většinu funkcí AutoCADu a lze ho použít jako finančně příznivou alternativu za program AutoCAD. Jedná se o italský CAD software od společnosti ProgeSOFT postavený na jádru IntelliCAD 7. Program lze používat na Windows XP, Windows Vista, Windows 7, Windows 8, Windows 10 a Mac OS. \n\nProgeCAD pracuje s formáty DWG AutoCAD 2016 (formát AutoCADu 2016) a starší až do verze 2.5. Program umožňuje 2D i 3D profesionální kreslení a tisk na papíry rozměrů A5 až A0. Je určen pro kreslení výkresů a vytváření projektů zejména ve stavebnictví, architektuře, strojírenství, elektro, designu apod. Program obsahuje všechny standardní funkce pro 2D a 3D projektování. Oproti AutoCADu neobsahuje ARX, ale využívá vlastní formát DRX C++ a obsahuje i funkce, které AutoCAD nemá, jako například konvertor z PDF do DWG, export do 3D PDF, parametrickou architektonickou nadstavbu EasyArch3D, vektorizici WinTopo (převod rastrových obrázků na DXF výkres), import a export do Google Earth nebo foto render.\n\nPlatforma progeCAD poskytuje API rozhraní jako je například: AutoLISP a VBA pro tvorbu nadstaveb třetích nezávislých stran.\n\nNativním formátem programu je DWG, dále podporuje DXF, DXB, DGN (nativní formát softwaru MicroStation), DWF, DWT, SAT (soubory ACIS těles) a téměř všechny formáty obrázků (např. BMP, PNG, GIF, JPG, ICO, TIFF, EMF, WMF, JPEG, ECV a další). \n\nPro školy je progeCAD k dispozici pro nekomerční použití zdarma u distributora pro ČR a SR.\n\n\n"}
{"id": "320764", "url": "https://cs.wikipedia.org/wiki?curid=320764", "title": "Rašeliníkovité", "text": "Rašeliníkovité\n\nRašeliníkovité (\"Sphagnaceae\") je čeleď mechů z monotypického řádu rašeliníkotvaré (\"Sphagnales\"). V současnosti obsahuje jediný recentní rod, rašeliník (\"Sphagnum\"). K vyhynulým rodům této čeledi patří například \"Sphagnophyllites\". Rod rašeliník zahrnuje asi 330 druhů, navzájem velmi obtížně rozlišitelných.\n\nProtonema (prvoklíček) těchto mechů je lupenitá. Mechové rostlinky jsou bez rhizoidů, lodyžky jsou neukončeného růstu se svazečky větviček, které jsou na koncích lodyžek nahloučeny v hlavičku. Lístky jsou bezžebré, tvořeny úzkými zelenými buňkami - chlorocysty, které obsahují četné chloroplasty a skládají jakousi sít, jejíchž oka jsou vyplněna bezbarvými mrtvými buňkami. Tobolka je kulovitá, bez čepičky, uvnitř je mohutná kolumela, nad níž je rozprostřen archespor.\n"}
{"id": "320766", "url": "https://cs.wikipedia.org/wiki?curid=320766", "title": "Železniční doprava na Slovensku", "text": "Železniční doprava na Slovensku\n\nŽelezniční doprava na Slovensku je v provozu od 27. září 1840 s koňským pohonem a od 20. srpna 1848 parním pohonem.\n\nTratě byly budovány většinou v soukromém vlastnictví - státní dráhy spíš jen výjimečně, ty provozovaly na území současného Slovenska tehdejší MÁV, kterého nástupcem na Slovensku se v r. 1918 staly ČSD.\n\nSpolečnost Železnice Slovenskej republiky vznikla v r. 1993 jako nástupce společnosti ČSD na Slovensku. Do r. 1996 měly formálně a poté de facto monopol na železniční dopravu v zemi.\n\nPo r. 2002 byla společnost rozdělena: ŽSR byla pověřena správou a údržbou infrastruktury, provozování osobní a nákladní dopravy bylo vyčleněno do společnosti Železničná spoločnosť, a. s. (ZSSK). V r. 2005 byla ZSSK znovu rozdělena do společností Železničná spoločnosť Slovensko, a. s. (ZSSK) provozující osobní dopravu a Železničná spoločnosť Cargo Slovakia, a. s. (ZSSK Cargo) provozující nákladní dopravu. \n\nNa síti ŽSR působí vedle ZSSK a ZSSK Cargo ještě dalších 24 dopravců (stav k r. 2010). Pravidelnou osobní dopravu na síti ŽSR přitom kromě trati 131 zajišťuje výhradně společnost ZSSK.\n\nKromě několika úzkorozchodných drah ve správě ŽSR existuje na Slovensku také několik dalších železnic s úzkým rozchodem:\n\n\n"}
{"id": "320767", "url": "https://cs.wikipedia.org/wiki?curid=320767", "title": "Čtení z Tóry", "text": "Čtení z Tóry\n\nČtení z Tóry ( , \"kri'at ha-Tora\") je součást židovské liturgie, kdy se předčítá týdenní oddíl (\"paraša\") ze svitku Tóry. Čtení podléhá řadě pravidel a může být prováděno pouze pokud je v synagoze nebo na jiném pro čtení vyhrazeném místě přítomen \"minjan\". Čtení z Tóry je součástí ranní bohoslužby (šacharit) v pondělí a čtvrtek, dále pak na šabat, Roš chodeš, poutní a vysoké svátky, Chanuku, Purim a veřejné postní dny. O šabatu a půstech se Tóra čte rovněž při odpolední modlitbě (mincha).\n\nVeřejné předčítání Tóry pro lid bylo zavedeno Ezdrášem po návratu z babylónského zajetí. Podle rabínské tradice je ovšem zvyk předčítat Tóru ve všední dny mnohem starší a má své kořeny ještě v dobách putování Izraele pouští z Egypta. Rabínská exegeze totiž vykládá verše hovořící o „reptajícím Izraeli“, který již tři dny neměl vodu, jako o Izraeli, který tři dny nestudoval Tóru. Proto aby bylo reptání pro příště zabráněno, bylo ustanoveno čtení i během všedních dnů a to tak, aby mezi žádným čtením nevznikla prodleva delší než tři dny. Po šabatu se tak dalším dnem pro čtení stalo pondělí a po něm čtvrtek. \n\nTyto dny sloužily i jako dny trhů, kde se shromažďovalo velké množství lidí z okolí a bylo proto vhodné uspořádat čtení z Tóry právě tam. Později se čtení přesunulo do synagogy a stalo se součástí liturgie.\n\nTóra je dnes rozdělena na 54 oddílů, pro každý týden židovského kalendáře jeden. Jeden oddíl se nazývá \"paraša\" nebo \"sidra\". Počet \"parašot\" nebyl stálý, v minulosti byla Tóra rozdělena na 175 oddílů, takže čtení celé Tóry systémem lectio continua trvalo tři roky. Později převládla babylónská tradice, která text dělila pouze do 54 oddílů. Každý oddíl je celý přečten na šabat při ranní bohoslužbě (šacharit). Na mincha na šabat se čte úvodní pasáž (min. 9 veršů) oddílu následujícího. Tatáž pasáž se čte i na šacharit v pondělí a čtvrtek.\n\nSváteční a postní dny mají své vlastní, pevně stanovené oddíly. Tyto jsou vybírány podle tématu, text v daném oddíle se vždy nějakým způsobem vztahuje k dotyčnému svátku.\n\nKdyž nastane čas pro čtení, celá obec se postaví. Chazan (vedoucí bohoslužby) vyjme z aronu svitek Tóry zahalený v pláštíku a se stříbrnými ozdobami a obejde s ním synagogu. Je zvykem, že se věřící dotknou svitku sidurem nebo cicit. Poté je Tóra přinesena na bimu a rozvinuta a připravena ke čtení.\n\nU Tóry jsou vždy přítomni dva až tři lidé:\n\nPodle tradice je prvním člověkem vyvolaným k Tóře kohen a druhým levita. Toto pořadí nemusí být vždy nutně dodržováno, již ve starověku bylo pravidlem, že např. významní učenci, rabíni nebo autority měly při vyvolání k Tóře přednost, ačkoli nebyli ani příslušníky kohenů, ani levitů. Být vyvolán k Tóře je velká \"micva\" a čest. Protože ve většině synagog musí vyvolaný vystoupit na bimu, nazývá se vyvolání k Tóře výrazem \"alija\" (, výstup). Vyvolaný vždy řekne požehnání před a po čtení příslušné části a počká, než skončí čtení pro člověka vyvolaného po něm. Poté odchází z bimy na své místo v synagoze.\n\nVe všední den, o postních dnech, Chanuka a Purim, a dále při mincha na šabat a Jom kipur jsou vyvoláni tři lidé, na Roš chodeš a v období \"chol ha-mo'ed\" (polosvátku) čtyři, na svátky pět, na Jom kipur ráno ráno šest a na šabat ráno sedm lidí.\n\nAliju mohou obdržet pouze muži a chlapci starší 13 let (tedy pokud již absolvovali Bar micva). V některých konzervativních a reformních synagogách mohou aliju obdržet i ženy.\n\nPo skončení čtení je svitek Tóry vždy vyzvednut (, vyvýšení, \"hagbaha\"), celá obec se na něj dívá a říká nahlas: „Toto je zákon, který předložil Mojžíš Izraelcům na Hospodinův rozkaz daný skrze Mojžíše.“ Poté je smotán (, gelila) a zahalen do pláštíku. Ten, kdo Tóru zvedal (, \"magbiah\"), s ní usedne na bimě a drží ji během čtení haftary a následných modliteb na klíně, dokud není odnesena zpět do schrány.\n\nV sefardských, italských a orientálních komunitách je zvykem pozvednout a ukázat svitek Tóry už před zahájením předčítání.\n\nO šabatech, svátcích a o postních dnech následuje po čtení z Tóry čtení tematicky souvisejících pasáží z prorockých knih označované jako \"haftara\" (, závěr). Osoba poctěná čtením haftary se nazývá \"maftir\" (). Maftir vždy přečte několik posledních veršů z oddílu z Tóry, poté se říká zvláštní požehnání pro haftaru a následně předčítá text haftary.\n\n"}
{"id": "320779", "url": "https://cs.wikipedia.org/wiki?curid=320779", "title": "Adéla pestrá", "text": "Adéla pestrá\n\nAdéla pestrá (\"Nemophora degeerella\" či \"Adela degeerella\") je drobný motýl z čeledi adélovitých. Vyznačuje se extrémně dlouhými tykadly.\n\n"}
{"id": "320784", "url": "https://cs.wikipedia.org/wiki?curid=320784", "title": "Michal Černík", "text": "Michal Černík\n\nMichal Černík (* 28. února 1943, Čelákovice) je český spisovatel, básník.\n\nVystudoval PedF UK v Brandýse nad Labem, obor čeština-historie, čtyři roky učil, poté působil v Praze jako nakladatelský a časopisecký redaktor v různých funkcích s výjimkou let 1988-1989, kdy byl předsedou Svazu českých spisovatelů. Vydal přes dvě desítky knih pro děti (říkadla, verše, pohádky, veršované pohádky, naučné knížky pro děti), dále vydal deset knih veršů pro dospělé, šest knih literární publicistiky, editorsky připravil řadu výtvarných publikací pro děti a několik knižních a zvukových výborů z české a světové poezie. Jeho verše a knížky pro děti byly přeloženy do slovenštiny, polštiny, němčiny, angličtiny, francouzštiny, ruštiny, arménštiny, estonštiny, ukrajinštiny, bulharštiny, vietnamštiny, italštiny, slovinštiny. Od roku 1987 žije v Praze, od léta roku 2005 je v důchodu a věnuje se literární tvorbě.\n\n\n\n\n\n\n\n\n\n"}
{"id": "320795", "url": "https://cs.wikipedia.org/wiki?curid=320795", "title": "Roman Bílek (atlet)", "text": "Roman Bílek (atlet)\n\nRoman Bílek (* 29. září 1967) je český sportovec, atlet-chodec.\n\nRoman Bílek se třikrát nominoval na olympijské hry. Poprvé splnil kvalifikační limit na hry v Soulu 1988, ale v silné konkurenci se do československé nominace nedostal. Podruhé splnil kvalifikační limit na hry v Atlantě 1996, ale na mistrovství ČR skončil až třetí a na olympiádu nejel.\n\nV roce 2007 došel na Přerovské padesátce v čase odpovídajícím kvalifikačnímu limitu na olympijské hry v Pekingu, jelikož však neměl závod certifikát IAAF ke kvalifikaci to nestačilo. Regulérně tak splnil kvalifikační limit až v březnu 2008 na závodech ve slovenských Dudincích, kde se stal zároveň po čtrnácti letech mistrem republiky. Pětkrát se stal mistrem ČR na 20 km chůze.\n"}
{"id": "320800", "url": "https://cs.wikipedia.org/wiki?curid=320800", "title": "Paraša", "text": "Paraša\n\nParaša ( , oddíl, pl. \"parašot\") nebo též sidra (, úsek, pasáž, oddíl) je označení pro úsek textu v Tóře. Paraša, která se čte na šabat během ranního čtení z Tóry, se nazývá \"parašat ha-šavu'a\" (dosl. „týdenní oddíl“)\n\nTóra je dnes rozdělena na 54 oddílů, pro každý týden židovského kalendáře jeden — za jeden rok se tak přečte celá Tóra. Tato tradice je původem z Babylónie. Podle tradice \"Erec Jisra'el\" byla Tóra rozdělena na 175 oddílů, takže čtení celé Tóry trvalo tři roky. Tato tradice se udržela až do středověku — referuje o ní ve svém cestopisu například Benjamín z Tudely, později definitivně převládla babylónská tradice 54 oddílů. Každý oddíl je celý přečten na šabat při ranní bohoslužbě (šacharit). Na mincha na šabat se čte úvodní pasáž (min. 9 veršů) oddílu následujícího. Ta samá pasáž se čte i na šacharit následující pondělí a čtvrtek.\n\nSváteční a postní dny mají své vlastní, pevně stanovené oddíly. Ty byly určeny podle tématu: text v daném oddíle se vždy nějakým způsobem vztahuje k dotyčnému svátku.\n\nRozdělení textu na \"parašot\" pravděpodobně vycházelo z potřeby rozdělit text Tóry na tematické celky a ukazuje možná původní rozdělení hebrejského textu. Dnešní rozdělení textu na kapitoly a verše je pozdější a je částečně ovlivněno i křesťanskou tradicí (proto někdy dochází k drobným rozdílům mezi číslováním veršů v židovských a křesťanských Biblích).\n\n\"Parašot\" jsou pojmenovány podle prvního slova, případně klíčového slova prvního verše.\n\n"}
{"id": "320805", "url": "https://cs.wikipedia.org/wiki?curid=320805", "title": "Josef Dostál", "text": "Josef Dostál\n\nJméno a příjmení Josef Dostál se může vztahovat k následujícím osobnostem:\n\n"}
{"id": "320810", "url": "https://cs.wikipedia.org/wiki?curid=320810", "title": "Skinheads Against Racial Prejudice", "text": "Skinheads Against Racial Prejudice\n\nSkinheads Against Racial Prejudice (zkráceně SHARP, česky \"skinheadi proti rasistickým předsudkům\") jsou protirasističtí skinheadi, kteří jsou silní odpůrci neonacistických skinheadů a ostatních rasistů hlásících se ke skinheadům, protože skinheadská subkultura vznikla smíšením jamajského reggae a anglické pracující třídy.\n\nJako reakce na rozmach rasismu a xenofobního myšlení mezi skinheads vznikli v roce 1986 v americkém New Yorku SHARP. Sharps zaznamenali velký, rychlý přírůstek a začínají vytvářet protiklad WP Skins. Jde ale spíše o vyjádření antipatií vůči naziskinheadům, nežli o hlouběji organizovanou strukturu (na rozdíl od WP). \n<br>Sharps vyvolávají bitky s WP Skins, které docházejí až do extrému (použití střelných zbraní). Vzniklo mnoho nových kapel, např. Warzone a Agnostic Front. Jsou ostře zaměřeni proti nacismu i národnímu cítění, uvažují politicky a chodí oblečeni ve stylu své subkultury. Myšlenka protirasistických skinheads brzy přešla i do Evropy, a to do Anglie přes zpěváka antifašistické Oi! kapely The Opressed. Vznikaly různé kapely, vydavatelství hudby a časopisy (zvané fanziny - např. Rytíř, Buldok). Sharps nebyli nijak organizovaní jako někteří WP Skinheads. Často navazují vztahy i s anarchisty či redskiny. Svými postoji se někdy blíží k tradičním apolitickým skinheadům. Jsou proti útisku menšin a zastávají myšlenku „Punks & Skins United“ (jelikož někteří nacističtí skinheads vedou „válku“ s příznivci hnutí punk). Sharps jsou od roku 1989 i v Česku.\n"}
{"id": "320820", "url": "https://cs.wikipedia.org/wiki?curid=320820", "title": "Hypertermofil", "text": "Hypertermofil\n\nHypertermofil je organismus, který žije v extrémně horkém prostředí, zpravidla o teplotě vyšší než 60 °C a optimální teplota pro něj leží nad 80 °C. Hypertermofilové jsou extrémní případ termofilů. Zástupci (mikroskopické velikosti) patří především do domén Archaea a Bacteria. Někteří hypertermofilové jsou schopni přežít i další extrémy životního prostředí, například vysokou kyselost či radiaci. \n\nRekord drží hypertermofilní archebakterie nazvaná „Strain 121“, která se bujně množila i při teplotě 121 °C a \"Methanopyrus kandleri\", množící se při teplotě 122 °C. \n\nHypertermofilové byli objeveni v 60. letech 20. století v Yellowstonském národním parku.\n\n\n"}
{"id": "320824", "url": "https://cs.wikipedia.org/wiki?curid=320824", "title": "Giorgio Baffo", "text": "Giorgio Baffo\n\nGiorgio Baffo (11. srpna 1694, Benátky – 31. července 1768, tamtéž) byl benátský básník a senátor Benátské republiky.\n\nBaffo je znám hlavně pro své prostopášné verše psané v benátštině, ale vystupoval také proti úplatkářství, hlavně duchovenstva.\n\nPosmrtné vydání básní:\n\n"}
{"id": "320828", "url": "https://cs.wikipedia.org/wiki?curid=320828", "title": "Ondřej Slačálek", "text": "Ondřej Slačálek\n\nOndřej Slačálek (* 5. leden 1982) je český politolog vyučující na Filozofické fakultě Univerzity Karlovy v Praze, levicový anarchista, publicista a překladatel. Od roku 1999 působil v redakci časopisu \"A-kontra\" vydávaném Československým anarchistickým sdružením, dále publikoval zejména v denících \"Britské listy\" (zhruba do roku 2010) a \"MF Dnes\" a v anarchofeministické revui \"Přímá cesta\". Od podzimu 2006 do podzimu 2007 byl redaktorem týdeníku \"Nový Prostor\", později redaktorem kulturně politického časopisu \"A2\".\n\nÚčinkoval např. v krátkém dokumentárním filmu \"Pulec, králík a Duch svatý\", oceněném Cenou diváků na MFDF Jihlava 2007.\n\n\n\n"}
{"id": "320831", "url": "https://cs.wikipedia.org/wiki?curid=320831", "title": "Komorová voda", "text": "Komorová voda\n\nKomorová voda (též komorový mok, nitrooční tekutina) je hustá tělní tekutina, která vyplňuje prostor mezi čočkou a rohovkou.\n\nFunkcí komorové vody je zachovávat nitrooční tlak oka, vyživovat okolní tkáně, odvádět odpadní produkty metabolismu a transportovat vitamín C do rohovky (antioxidant). Komorová voda také obsahuje imunoglobuliny, takže se zdá, že funguje v imunitní odpovědi.\n\nKomorová voda se z 99% skládá z vody, dále obsahuje některé ionty, proteiny, vitamín C, glukózu a kyselinu mléčnou či aminokyseliny.\n\nS komorovou vodou souvisí porucha oka, tzv. glaukom.\n"}
{"id": "320836", "url": "https://cs.wikipedia.org/wiki?curid=320836", "title": "ETR 470", "text": "ETR 470\n\nElektrická jednotka s aktivním naklápěním vozových skříní ETR 470 je členem \"rodiny\" vlakových souprav typu Pendolino vyráběných společností ALSTOM v severoitalském Saviglianu.\n\nTento typ byl vyroben jen pro italsko-švýcarskou společnost Cisalpino, která je využívala pro spojení mezi největšími městy Švýcarska a severní Itálie. Později byly z provozu na švýcarském území pro nespolehlivost vyřazeny. Ze stejného důvodu bylo již dříve původní vozební rameno Stuttgart – Curych – Milán zkráceno na úsek Curych – Milán. Nástupcem jednotek ETR 470 je typ ETR 610, který byl zaveden do provozu v roce 2007.\n\nOd počátku provozu se tyto jednotky potýkaly s technickými problémy, v jejichž důsledku vznikala častá zpoždění. Mezi nejvážnější problémy patří požár jednotky ve švýcarském tunelu Zimmerberg dne 11. dubna 2006.\n\nVzhledem k přetrvávajícím potížím s provozem těchto souprav SBB v květnu 2011 oznámily záměr ukončit pravidelný provoz v prosinci 2014.\n\n\n"}
{"id": "320843", "url": "https://cs.wikipedia.org/wiki?curid=320843", "title": "Jiří Jedlička (plavec)", "text": "Jiří Jedlička (plavec)\n\nJiří Jedlička (* 5. února 1987) je český plavec, prsař. Byl vyhlášen nejlepším českým plavcem roku 2007.\n\nK jeho největším úspěchům patří 6. místo na 200m na ME 2007 v krátkém bazénu v maďarském Debrecínu a na 100m trati na ME 2008 v nizozemském Eindhovenu. V roce 2007 také splnil pro obě trati kvalifikační limity na olympijské hry v Pekingu.\n\n"}
{"id": "320859", "url": "https://cs.wikipedia.org/wiki?curid=320859", "title": "Hotel California (píseň)", "text": "Hotel California (píseň)\n\n\"Hotel California\" je titulní skladba stejnojmenného alba americké country rockové skupiny The Eagles z roku 1976, která vyšla začátkem roku 1977 také na singlu.\n\nSong byl v březnu roku 1977 jeden týden na vrcholu žebříčku Billboard Hot 100. Kytarové sólo v této skladbě je umístěné v hodnocení časopisu Guitar World na osmé pozici mezi 100 nejlepšími sóly všech dob. Tato skladba získala v roce 1978 cenu Grammy. Časopis \"Rolling Stone\" dal tuto píseň na 49. místo seznamu 500 nejlepších skladeb všech dob\nZároveň je tato skladba v Rock and Roll Hall of Fame zařazená do seznamu 500 skladeb, které ovlivnily další směrování rock and rollu.\n\nHotel California patří mezi nejznámější skladby této skupiny. Jejími autory jsou Don Henley, Glenn Frey a Don Felder. Jako jedna z jejich nejpopulárnějších patří dodnes do základního repertoáru živých vystoupení a kompilačních alb. Její koncertní nahrávka vyšla i na jejich prvním živáku \"Eagles Live\" jako i v akustické verzi na edici, kterou vydali po opětovném spojení v roce 1994 na CD a videu s názvem \"Hell Freezes Over\". Verzi z roku 1994 s úvodem zahraným na trubku spolu hraje osm kytar.\n\nHlavní linií skladby je vyprávění historky unaveného cestujícího, který zůstal uvězněný v hrůzostrašném hotelu, který se zpočátku zdál lákavým. Text písně je metaforou o požitkářství a sebedestrukci v hudebním průmyslu jižní Kalifornie, kde je Hollywood přirovnávaný k luxusnímu hotelu, který zpočátku vítá a nabízí splnění všech tužeb, ale výsledkem je past pro jeho návštěvníky s jejich sebedestruktivními požadavky.\n\n"}
{"id": "320861", "url": "https://cs.wikipedia.org/wiki?curid=320861", "title": "Rorýs obecný", "text": "Rorýs obecný\n\nRorýs obecný (\"Apus apus\") je malý stěhovavý pták z řádu svišťounů (Apodiformes), patřící k nejlepším letcům vůbec. S výjimkou hnízdního období se téměř stále zdržuje ve vzduchu.\n\nJsou popsány dva poddruhy:\n(Populace z Malé Asie, Kypru a Blízkého východu jsou většinou řazeny k poddruhu \"A. apus apus\".)\n\nVědecké synonymum: \"Brachyapus apus\".\n\nO málo větší než vlaštovka (nepatří však do řádu pěvců).\nČernohnědě zbarvený se světlým (bělavým) hrdlem, dlouhými srpovitými křídly, vidličitým ocasem, nápadně krátkým černým zobákem a zakrslými černými končetinami. Poříz uvádí, že vrch těla má kovově nazelenalý lesk, vrch křídel namodralý lesk. Obě pohlaví mají zbarvení shodné, mladí ptáci mají světlejší lemy per na hlavě a na křídelních krovkách, peří je bez lesku; prachový šat chybí. Bělavé hrdlo nebývá za letu patrné.\n\nLet je nápadně rychlý, svištivý, prudký, s rychlými rázy křídel. Razantní let střídá rorýs s letem klouzavým, při kterém se někdy otáčí podél své podélné osy. Často létá ve skupinách v kruzích nad domy; k budovám naletují skupiny zejména po vyvedení mláďat. Za letu se ozývá, a to i v noci.\n\nHlas: Dungel s Hudcem uvádějí pronikavé „cíízíí-cíízíí“, Dierschke uvádí pronikavé „sríí“, Černý pronikavé ostré a protáhlé „sríí-sríí“, zpravidla vícehlasé. Na hnízdě se ozývá v duetu jasnějším „svíí“ (samice) a hlubším „ríí“ (samec). Kontaktní hlas viz\n\nCharakteristický křik skupinek rorýsů při střemhlavém letu je součástí toku; při hnízdění posiluje vazbu partnerů v páru. Sameček a samička létají v těsné blízkosti, příp. se v těsném závěsu pronásledují, přičemž hlasitě pískají v synchronizovaném duetu, které se navenek slévá do jednoho hlasu. Křik hejnek, která mohou čítat i několik desítek jedinců (v našich podmínkách jsou rorýsi ptáci společenští a skupinky složené z párů mohou doprovázet i nehnízdící ptáci), přehluší i městský ruch.\n\nHnízdí téměř v celé Evropě, v severní Africe a na rozsáhlém území Asie.<br>\nNa jihu a západě Evropy žije velmi podobný rorýs šedohnědý (\"A. pallidus\") a rorýs velký (\"Tachymarptis melba\"), který vzácně zaletuje i na území České republiky a který se od rorýse obecného liší bílým zbarvením břicha.\n\nV letech 1985–1989 i 2001–2003 hnízdil na území České republiky v počtu 60 000–120 000 párů. Podle Červeného seznamu je rorýs obecný zařazen do kategorie „LC – málo dotčený“, přičemž v letech 2000 až 2015 bylo zaznamenáno hnízdění v celé České republice.\n\nPřísně tažný druh. Zimuje v Africe, jižně od rovníku; do střední Evropy se začíná vracet v dubnu. Na území ČR přilétá koncem dubna a v květnu, do zimovišť odlétá od konce července do září. Hnízdí od nížin po nejvyšší polohy, létá i nad horskými hřebeny, za deštivých dnů nízko nad vodou řek a nádrží.\n\nRorýs obecný se s výjimkou hnízdního období téměř neustále zdržuje ve vzduchu, kde spí, pije a páří se, přičemž střídá svižný let s plachtěním, během kterého nabírá výšku okolo jednoho až dvou kilometrů, aby během klesání mohl spát. Během klesavého letu upadá do mikrospánku, kdy „vypíná“ jednu polovinu mozku, přičemž druhá kontroluje let. Rorýsové nocují za letu v hejnech. Ve vzduchu létá průměrnou rychlostí 35 km/h, ačkoli může dosáhnout i rychlosti přesahující 200 km/h. Minimální pohyb po pevném povrchu dokazují také jeho zakrnělé končetiny, díky kterým druh získal binomické jméno (\"Apus apus\" – z řeckého „apous“ čili „bez nohou“).\nŽiví se výhradně členovci létajícími vzduchem aktivně (hmyz) i pasivně (pavouci, roztoči aj.), zpravidla do velikosti 10 mm.\n\nPůvodně hnízdil ve štěrbinách skal a dutinách stromů. Se stavbou budov se adaptoval na hnízdění v otvorech a skulinách zdiva vyšších staveb. Ve městech hnízdí na vysokých budovách (v dutinách, pod střechami, na půdách, ve věžích), ale jeho hnízdiště ohrožuje proces zateplování budov (početnost klesala např. v Praze v 90. letech 20. stol.). Ztrátu hnízdních příležitostí lze částečně kompenzovat instalací speciálních budek, tzv. rorýsovníků. Hnízdní materiál (stébla, vlákna, vlasy, vlna, peří, žíně atp.) slepuje slinami, které na vzduchu tuhnou, a proto je hnízdo většinou pevně přilepeno k podkladu. Umístěno je v tmavých dutinách (v ČR z 90 % na budovách, zbytek v budkách, ve skalách a v dutinách stromů).\n\nHnízdí jednou ročně, v rozmezí od května do července. Samička snáší 2–3 bílá vejce o hmotnosti 3,5 g, na kterých sedí oba rodiče. Mláďata se líhnou po 18–21 dnech, a protože jejich vývoj je pomalý, zůstávají na hnízdě 42–43 dní, při nedostatku potravy až téměř dva měsíce. Rodiče krmí mláďata chuchvalci nalovených členovců slepených slinami (chuchvalce obsahují 90–800, max. až 1500 jedinců). Denně uloví rodiče přibližně 50 g potravy. Ve srovnání s pěvci nekrmí rorýsi svá mláďata tak často. Při nepříznivém počasí, a tedy nedostatku potravy mohou mláďata snížením teploty těla zpomalit růst, díky čemuž přežijí i jedno- až dvoutýdenní nedostatek potravy. Mladí opouštějí hnízdo, když jsou jejich křídla dlouhá 16 cm. Pohlavně dospívají koncem druhého roku života. Dožívají se průměrně 7 let; nejvyšší věk kroužkovaného ptáka je 21 let. Když mladí rorýsi jednou opustí hnízdo, již se do něho nevrátí – s rodiči létají několik dní po okolí a poté se vydají na cestu do zimoviště.\n\nDospělí ptáci mají vzhledem ke svým výborným manévrovacím schopnostem v letu jen malé množství predátorů. Patří mezi ně zejména ostříž lesní (\"Falco subbuteo\") a sokol stěhovavý (\"Falco peregrinus\"). Mláďata jsou v nepřístupných hnízdech obvykle dobře chráněna, ohrozit je dokáže např. poštolka obecná (\"Falco tinnunculus\"). Příležitostnými predátory jsou drobní savci plenící hnízda rorýsů. Kromě predátorů jsou nebezpečné skleněné stěny staveb.\n\nV České republice je zvláště chráněn jako ohrožený druh. Je chráněn ve všech vývojových stadiích. Chráněna jsou jím užívaná přirozená i umělá sídla a jeho biotop. Orgány ochrany přírody s působností krajských úřadů jsou oprávněny postupem podle § 56 zákona č. 114/1992 Sb. na žádost udělovat výjimky ze zákazů stanovených v § 50 zákona č. 114/1992 Sb. Orgány ochrany přírody s působností krajských úřadů obvykle postupují podle \"Metodického pokynu Sekce ochrany přírody a krajiny Ministerstva životního prostředí k postrupu orgánů ochrany přírody při zajišťování ochrany hnízdní populace rorýse obecného (Apus apus) podle zákona č. 114/1992 Sb., o ochraně přírody a krajiny, ve znění pozdějších předpisů.\"\n\nV době od 20. dubna do 10. srpna se nesmí rušivě zasahovat do hnízdění rorýse obecného. Například při zateplování je řešením jednak provádět práce mimo atiku, jednak stavět lešení nejvýše na úroveň předposledního podlaží a dostavbu naplánovat až po 10. srpnu.\n\nV souvislosti se zateplováním budov se začaly vyrábět budky do zateplení pro rorýse, a to jednokomorové až tříkomorové, jednokomorové zaatikové a také vletové trubky do dvouplášťových střech. Budky jsou vyrobeny z extrudovaného polystyrenu, lepí se fasádním lepidlem nebo lepicí pěnou pro Etics a není třeba je osazovat parapetním plechem, takže instalace je pro montážní pracovníky zateplení snadná a rychlá.\n\nNa českém trhu jsou i dřevocementové budky, které jsou nerozbitné strakapoudy.\n\n„Přátelé rorýsů“ je motivační program připravený Českou společností ornitologickou (ČSO) spolu s Ministerstvem životního prostředí ČR a Magistrátem hlavního města Prahy. Přáteli rorýsů se mohou stát ti, kdo umístili na svém domě budky pro rorýse (aniž by je k tomu zavazoval zákon). Přátelství stvrzuje certifikát vystavený ČSO. Skutečnost, že obyvatelé domu jsou přáteli rorýsů, prokazuje štítek na domě. Příležitost vytvořit rorýsům hnízdiště má nejen majitel bytového nebo rodinného dvou- a vícepodlažního domu, společenstvo vlastníků atd., a nejen při stavbě domu či úpravě.\n\nJedním ze vzdělávacích programů České společnosti ornitologické je program „Rorýsí škola“. Škola, která se do programu zapojí, získá od České společnosti ornitologické certifikát „Rorýsí škola“, bezplatný přístup k výukovým materiálům, bezplatné základní poradenství, propagační materiály s tematikou ochrany ptáků a také štítek na školní budovu, prokazující, že škola patří mezi přátele rorýsů.\n\n\n\n\n\n"}
{"id": "320863", "url": "https://cs.wikipedia.org/wiki?curid=320863", "title": "Světelné pero", "text": "Světelné pero\n\nSvětelné pero ( ) je vstupní zařízení pro počítače, které snímá pozici pera na monitoru ve spolupráci s grafickým adaptérem.\n\nSvětelné pero obsahuje fotočlánek připojený k vyhodnocovací jednotce, která je součástí grafického adaptéru. Při přechodu svazku elektronů po stínítku obrazovky v bodě, kam je přiložené světelné pero, zareaguje fotočlánek vytvořením elektrického impulzu. Vyhodnocovací jednotka díky znalosti polohy světelného paprsku určí polohu pera na stínítku.Na obrázku vlevo je světelné pero, které bylo vyráběno počátkem 80. let 20. stol. v tehdejším Ústavu jaderné fyziky ČSAV pro potřeby zpracování spekter záření gama.  \n\nPoloha pera na stínítku je stanovena takto: Po stisknutí tlačítka (které je obvykle umístěno na povrchu světelného pera) se otevře časové okno, v němž se čeká na okamžik \"T\", kterým je počátek prvního nového snímku. Tehdy se světelný paprsek nachází v levém horním okraji obrazovky, tj. na počátku prvního řádku obrazového rastru, sestávajícího z \"R\" řádek a \"S\" sloupců. Odtud paprsek postupně putuje na konec prvního řádku, poté se v čase \"T\" posune na začátek druhého řádku, atd. Poloha pera se stanoví na základě času, který uplyne mezi časem \"T\" a časem \"T\", kdy dochází k zaznamenání elektrického impulzu. V čase \"T\" se (tlačítkem otevřené) časové okno uzavírá.\n\nPři neprokládaném řádkování a zanedbání zatemňovacích impuzů lze rastrovou pozici pera \"p\" a \"p\" vypočítat  ze vztahů\n\n\"p = k [(T - T) div (T - T]) ,\" resp\".\" \"p = k [(T - T) mod (T - T)]\",\n\nkde konstanty \"k\", resp. \"k\" závisejí na snímkové frekvenci, hodnotách \"R\" a \"S\" a na geometrii rastru.\n\nSvětelné pero se používalo i ve videohrách, kde bylo zabudováno do makety zbraně, která pomocí optických členů umožňovala snímání polohy z větší vzdálenosti (avšak s menší přesností).\n\nSvětelné pero reaguje pouze na rozsvícené body, což ztěžuje jeho univerzální použití, může mít problémy s průnikem okolního světla do fotočlánku, znečištěním obrazovky a nefunguje s LCD displeji, takže se v současné době příliš nevyužívá a bylo nahrazeno jinými vstupními zařízeními (např. dotekovou obrazovkou).\n\n"}
{"id": "320866", "url": "https://cs.wikipedia.org/wiki?curid=320866", "title": "Óm šinrikjó", "text": "Óm šinrikjó\n\nÓm šinrikjó (v překladu „Nejvyšší pravda“), dnes známé jako Aleph, je japonské nové náboženské hnutí, které v roce 1984 založil Asahara Šókó. Tato organizace se stala známou především díky svému největšímu útoku v tokijském metru. V ranní špičce 20. března 1995 bylo několik souprav tokijského metra zamořeno nervovým plynem sarinem právě členy tohoto hnutí. V červenci 2018 byl zakladatel sekty a 6 dalších členů sekty popraven za spáchané zločiny.\n\nDoktrína Óm šinrikjó je do značné míry založena na buddhistickém učení, v jejím učení však lze rozpoznat i vlivy hinduismu.\n\nV roce 2000 se organizace Óm šinrikjó přejmenovala na Aleph. Zřekla se násilných činů, jež spáchali její členové a omluvila se jejich obětem či pozůstalým obětí. Přesto zůstaly stovky členů stále pod dohledem policie.\n\n\n"}
{"id": "320871", "url": "https://cs.wikipedia.org/wiki?curid=320871", "title": "Michel Blavet", "text": "Michel Blavet\n\nMichel Blavet (13. března 1700 Besançon – 28. října 1768 Paříž) byl francouzský flétnista a hudební skladatel.\n\nUž od chlapeckých let byl oslavován jako „nejlepší francouzský flétnista“. Po roku 1723 se, s protekcí vévody von Levis den Posten, stal jedním z prvních flétnistů Pařížské opery.\n\nRoku 1732 byl jmenován hudebním superintendantem hraběte z Clermontu. Toto místo zastával až do své smrti. Roku 1738 byl navíc členem královské kapely ve Versailles a roku 1740 vstoupil do orchestru Pařížské opery.\n\nBlavetův hudební nástroj, příčná flétna, je v jeho skladatelském díle ústředním bodem. Dochovalo se:\n"}
{"id": "320875", "url": "https://cs.wikipedia.org/wiki?curid=320875", "title": "Sata", "text": "Sata\n\nVýraz Sata může znamenat:\n\n"}
{"id": "320877", "url": "https://cs.wikipedia.org/wiki?curid=320877", "title": "Lakmus", "text": "Lakmus\n\nLakmus je vodou ředitelné barvivo extrahované z určitých druhů lišejníků rodu Rocella. Používá se jako acidobazický indikátor (indikuje pH) v chemii.\n\nLakmusem se napouštějí proužky filtračního papíru, tím dostaneme jeden z nejstarších pH indikátorů, používaných na testování kyselosti známý pod názvem lakmusový papírek.\nModrý lakmusový papírek se barví načerveno v kyselých prostředích a červený lakmus se barví namodro v zásaditých prostředích. Změna barvy probíhá v rozsahu 4,5 - 8,3 pH (při 25 °C).\n\nZ lakmusu se vyrábí i barvivo azolitmín s podobnými indikátorovými vlastnostmi.\n\nModrý lakmusový papírek se připravuje přímým namáčením papírku v lakmusovém odvaru. Červený lakmus vznikne smíšením velmi zředěné kyseliny do původního modrého lakmusového roztoku (většinou se používá kyselina octová nebo chlorovodíková). Lakmus je možné i zneutralizovat přidáním menšího množství kyseliny, čímž vznikne purpurový lakmus.\n\nLakmus se získává z mnoha druhů lišejníků, třeba\nHlavním zdrojem jsou:\n\n"}
{"id": "320880", "url": "https://cs.wikipedia.org/wiki?curid=320880", "title": "Počítačová skříň", "text": "Počítačová skříň\n\nPočítačová skříň ( , slangově \"case\" nebo \"šasi\") je hardware pro počítače, která slouží k mechanickému upevnění všech ostatních vnitřních dílů a částí počítače. Nejčastěji se jedná o celokovové šasi se standardizovanými rozměry, úložnými šachtami (bay) a montážními otvory korespondujícími s mechanickými rozměry ostatních součástí počítače.\n\nObvykle je skříň vyrobená z plechu (ocel, dural, hliník, karbon…), ale může být i z plastu a nebo jiných materiálů. Skříň má odnímatelné víko nebo boční stěny, které po odstranění odhalí samotné šasi. Šasi je kostra skříně s vytvořenými upevňovacími plochami a otvory, do kterých se připevňují všechny interní mechanické díly počítače.\n\nZákladem je plocha pro uložení základní desky patřičného rozměru. Obvykle je skříň univerzální pro jeden typ základní desky, například ATX a jeho varianty (micro ATX, ATX, DTX, mini ATX, flex ATX). Rozměry základní desky odpovídají rozmístění upevňovacích otvorů, otvorů v zadní stěně pro výstupní konektory, upevňovací lišty a pro rozšiřující karty. Obsahuje ovládací prvky (zapínací tlačítko, reset), indikační prvky (LED indikující zapnutí, LED indikující činnost disku) a rozšiřující konektory (USB, audio, FireWire) umístěné na čelním panelu skříně.\n\nDalší částí skříně je místo pro upevnění napájecího zdroje pro daný typ základní desky (např. zdroj ATX). Upevňovací otvory ve skříni odpovídají rozmístění upevňovacích otvorů ve zdroji.\n\nZvláštní kategorií jsou upevňovací šachty (bay). Každá skříň má několik 5,25\" šachet pro upevnění 5,25\" mechanik s čelním panelem (např. optické mechaniky), několik 3,5\" šachet pro upevnění 3,5\" mechanik s čelním panelem (FDD, ZIP, MO) s několik 3,5\" šachet pro upevnění 3,5\" mechanik bez čelního panelu (HDD). Rozdíl mezi mechanikou s čelním panelem a bez něho je v tom, že mechanika má čelní panel, který musí zůstat dostupný i když je skříň uzavřená – jsou na něm ovládací a funkční prvky mechaniky (např. optická mechanika má na čelním panelu výsuvný tray, ovládací tlačítka a kontrolky) a mechanika bez čelního panelu zůstává celá ukrytá v zavřené skříni (např. pevný disk). Počet šachet souvisí s celkovou velikostí skříně.\nVe skříni se dále nacházejí místa pro upevnění standardních přídavných ventilátorů o rozměrech 8 a 12 cm. Některé skříně mají nadstandardní výbavu - měřiče teploty, přídavná chlazení, displeje či dekorativní osvětlení.\n\nSkříně se vyrábějí v rozličných velikostech a pro různé typy základních desek. Z hlediska použití se skříně dělí na dva základní typy – „naležato“ (desktop) a „nastojato“ (tower).\n\n\n\nDůležitým bodem je i design počítačové skříně. Skříně podléhají módním trendům a často vypadají jako umělecká díla. Je možné si zakoupit i umělecky dodělané skříně - různé malby, výřezy, podsvícení, doplňky, displaye, ovladače chlazení, teploměry, přídavné konektory… Okolo roku 2000 a před ním byla nejmódnější barva počítače a jeho doplňků (klávesnice, myš, tlačítek..) béžová – dnes převládá černá a stříbrná barva s barevnými doplňky. Individuálním úpravám vzhledu počítačových skříní se říká casemodding.\n"}
{"id": "320886", "url": "https://cs.wikipedia.org/wiki?curid=320886", "title": "Flotace", "text": "Flotace\n\nFlotace je způsob rozdružování, tedy třídění jemného materiálu, o různém složení ve vzduchu či ve vodě.\nRozdružování flotačním způsobem se zakládá na využití rozdílu smáčitelnosti povrchu různých materiálů. Některé materiály jdou vodou smáčet snadno, kdežto jiné se smáčejí poměrně těžce. Hustota materiálů nemá při flotačním rozdružování zásadní vliv. Flotační technologie vyžaduje jemný materiál o velikost zrn maximálně 2 mm.\n\nSmáčitelnost surovin může být charakterizována velikostí styčného úhlu, tj. úhlu, který tvoří povrch vody (vzduchu) s povrchem rozdružované částice. Čím větší je tento styčný úhel, tím menší je smáčitelnost materiálu.\n\nMateriály, které mají malý styčný úhel a jsou snadno smáčitelné, nazýváme hydrofilní. Materiály, které mají velký styčný úhel a které se vodou špatně smáčejí, nazýváme hydrofobní. Mezi oběma krajními materiály je většina ostatních, jejichž hydrofilnost či hydrofobnost je méně výrazná.\n\nVyužívá se zejména při úpravě vytěžených nerostných surovin jako jsou rudy nebo uhlí, pro separaci různých částí drceného odpadu, při aplikaci lapáku tuků u čistíren odpadních vod.\n\n"}
{"id": "320889", "url": "https://cs.wikipedia.org/wiki?curid=320889", "title": "Velký Zelenčuk", "text": "Velký Zelenčuk\n\nVelký Zelenčuk ( ) je řeka v Stavropolském kraji a v Karačajevsko-Čerkesku v Rusku. Je dlouhá 158 km. Plocha povodí měří 2730 km².\n\nVzniká soutokem zdrojnic Psyš a Kizgyč, které stékají ze severních svahů Hlavního (Rozvodňového) hřebenu Velkého Kavkazu. Má charakter typický pro horskou řeku. Vlévá se zleva do Kubáně v Něvinnomyssku.\n\n\nZdrojem vody jsou sněhové a dešťové srážky, podzemní voda a ledovce. Průměrný průtok vody u stanice Ispravnaja ve vzdálenosti 80 km od ústí činí přibližně 40 m³/s.\n\nJe splavná pro vodáky.\n"}
{"id": "320891", "url": "https://cs.wikipedia.org/wiki?curid=320891", "title": "Vzdušnicovci", "text": "Vzdušnicovci\n\nVzdušnicovci (Tracheata, Atelocerata) jsou bývalý podkmen členovců, k němuž se dříve řadili zástupci dnešních podkmenů šestinozí (Hexapoda) a stonožkovci (Myriapoda). Vzhledem k tomu, že zahrnovali hmyz, jednalo se o nejpočetnější skupinu členovců.\n\nDýchají vzdušnicemi (trachejemi), trubicovými chitinovými vchlípeninami pokožky, které se bohatě větví a svými výběžky zasahují do všech tělních orgánů. Nejdůležitějšími skupinami vzdušnicovců jsou mnohonožky, stonožky, chvostoskoci a hmyz.\n\nRecentní členovci se tradičně člení na 4 velké skupiny, zpravidla označované jako podkmeny – klepítkatce, stonožkovce, korýše a šestinohé. Dlouho se usuzovalo na užší příbuznost stonožkovců a šestinohých (společný název \"Tracheata=Atelocerata\" – vzdušnicovci) a spekulovalo se, zda korýši jsou bližší příbuzní klepítkatců (společný název \"Schizoramia\") nebo vzdušnicovců (společný název \"Mandibulata\" – kusadlovci). V 90. letech 20. století se na základě prvních molekulárních analýz objevily další konkurenční hypotézy – užší příbuznost šestinohých a korýšů (společný název \"Pancrustacea=Tetraconata\") a klepítkatců se stonožkovci (společný název \"Myriochelata=Paradoxopoda\"). Konečné rozhodnutí snad přinesla komplexní fylogenetická analýza jaderných genů z r. 2010: Byla vyvrácena hypotéza vzdušnicovců a paradoxopodů a potvrzena přirozenost mandibulát a pancrustaceí, korýši v užším slova smyslu byli potvrzeni jako nepřirozená skupina, v jejímž rámci došlo k podstatným přeskupením. Závěry studie byly v témž roce podpořeny širokou fylogenetickou studií jaderných genů, mikroRNA i morfologických znaků, i studií z roku 2011, která již konstatovala prokázání dostatečné robustnosti fylogenetického stromu. Molekulární analýzy byly často v rozporu s morfologickými analýzami. Teprve studie z r. 2013 potvrdila molekulární výsledky i rozsáhlou analýzou morfologických znaků z fosilního záznamu se správným uvažováním konvergentních znaků.\n\nHypotéza vzdušnicovců však nadále zůstává živá - jejich přirozenost vychází z analýz tehdy, sestavuje-li se fylogenetický strom na základě pouze morfologických znaků recentních a fosilních představitelů, tedy s odhlédnutím od molekulárních analýz genomů a transkriptomů. Podle nových (2014) studií vycházejících pouze z morfologie se však vzdušnicovci neodvětvují na bázi členovců (jako sesterská skupina ke Schizoramia), ale až uvnitř \"korýšů\" jako sesterská skupina veslonožců (pro společnou skupinu vzdušnicovců a veslonožců se pak používá název Archilabiata).\n"}
{"id": "320897", "url": "https://cs.wikipedia.org/wiki?curid=320897", "title": "Státní znak Běloruska", "text": "Státní znak Běloruska\n\nStátní znak Běloruska vychází ze symboliky Běloruské SSR. O podobě současného znaku rozhodlo referendum konané 14. května 1995, v němž se většina voličů (75,1 % z 64,8 % celkově se zúčastnivších oprávněných voličů) vyslovila pro návrh prezidenta A. Lukašenka o změně státního znaku a vlajky. Znak tvoří zelená mapa obrysu Běloruska na paprscích slunce, vycházejícího zpoza modré planety. Ohraničení tvoří věnec z obilných klasů, do nichž jsou vloženy květy lnu a jetele. Nad nimi je rudá pěticípá hvězda. Klasy jsou třikrát, na každé straně, převázány stuhou v národních barvách (červená, zelená), ve spodní části je zlatý nápis v běloruštině \"Respublika Belarus ()\".\n\nTradičním (nyní neoficiálním, ovšem protilukašenkovskou opozicí stále používaným) znakem Běloruska je tzv. \"Pahoňa\" („stíhání“, „pronásledování“) – obrněný rytíř s taseným mečem na (heraldicky) vpravo cválajícím koni. Je v podstatě, kromě tinktur, totožný se znakem Litvy, zvaným \"Vytis\" („bílý rytíř“). Ten byl původně obrazem na majestátních jezdeckých pečetích litevských panovníků (podobně jako u vladařů a šlechty celé Evropy) – a tedy osobním erbem – ale postupně (od 15. století) začal být vnímán jako znak země, jíž tito panovníci vládli: Litevského velkoknížectví. Od uzavření Lublinské unie (1569) byl součástí čtvrceného znaku Rzeczpospolité.\n\n"}
{"id": "320907", "url": "https://cs.wikipedia.org/wiki?curid=320907", "title": "Indiánské války", "text": "Indiánské války\n\nIndiánské války je termín popisující sérii konfliktů mezi evropskými kolonizátory či později americkými osadníky a domorodými kmeny na území Severní Ameriky. Primárním důvodem konfliktů byla rostoucí poptávka po půdě vyvolaná imigrací z různých evropských zemí. Ta vedla k osídlování západních teritorií bělošskými kolonizátory a vytlačování Indiánů stále více na západ případně do vymezených území - pozdějších rezervací. Dalším problémem byla kulturní nekompatibilita obou etnických skupin. Při těsnějším soužití Indiánů a bělochů se objevovalo mnoho nedorozumění, nesrovnalostí a incidentů. Tyto faktory následně vedly ke konfliktům.\n\nČasto ještě dříve, než začaly skutečné války, zdecimovaly indiánskou populaci z Evropy zavlečené choroby. Jednalo se o nemoci jako neštovice, spalničky, zarděnky a jiné, na něž organismy domorodců neměly vypěstovanou žádnou imunitu. Evropané šířili tyto choroby zprvu nevědomky, ale posléze si všimli, že účinky nemocí mají na domorodce daleko zhoubnější vliv než na ně. V několika válkách toho následně chtěli využít. Nejznámějším příkladem je pokus o rozšíření neštovic během obléhání pevnosti Pitt za Pontiacova povstání. Jedná se o jeden z prvních případů použití biologických zbraní. Nicméně i Indiáni se snažili proti bělochům využít primitivní biologické zbraně - pokusili se otrávit studnu u Fort Ligonier v roce 1761, avšak s malým efektem. Naopak v letech 1757-1758 si sami mezi sebou roznesli neštovice, kterými se nakazili mj. při drancování pevnosti William Henry. Evropské nemoci si vyžádaly daleko více indiánských životů než přímé vojenské akce. Odhady se různí, ale mnohé indiánské kmeny takto ztratily i 90 % své populace, což mělo samozřejmě zcela zásadní vliv na vojenskou sílu domorodců.\n\nPříčiny, jež stály za vznikem konfliktů mezi kolonisty a Indiány, byly různé a zdaleka nesouvisely jen s územní expanzí, která nicméně hrála důležitou úlohu. V 17. století postupně narůstal počet obyvatel prvních kolonií na východním pobřeží dnešních Spojených států amerických a způsoboval tak čím dál větší tlak na získávání nové obdělávatelné půdy. Způsob, jakým ji od Indiánů kupovali, byl pro ně často nevýhodný. Indiáni nebyli zvyklí na evropské chápání vlastnictví a neuvědomovali si plně dopad prováděných obchodů. Dalším problémem, který narušoval vzájemné vztahy s domorodými obyvateli, byl způsob, jakým kolonisté zajišťovali pastvu svého dobytka - nebrali ohled na neohrazená indiánská políčka a evropský dobytek pak na nich způsoboval těžké škody. Jiné třecí plochy vznikaly kvůli tomu, že Evropané občas nedokázali rozlišit jednotlivé indiánské skupiny. Indiáni, neorganizovaní do tak mohutných a tak dobře řízených celků jako byly například anglické kolonie, se proti zvůli svých sousedů mohli jen těžko bránit legální cestou, neboť soudní moc jim vnutily organizovanější evropské celky. Další příčinou rozmíšek, které někdy vedly i k válkám, byla různá nedorozumění vyplývající například z nedostatku kvalitních překladatelů a incidenty spáchané v opilosti. Svou roli hrála rovněž vzájemná podezíravost a obavy z útoku druhé strany. A v neposlední řadě byly konflikty způsobovány i kvůli ekonomickým zájmům (zejména obchod s kožešinami). Je nutno podotknout, že Indiáni nevystupovali nikdy jednotně a prakticky ve všech konfliktech získali kolonisté část domorodců na svou stranu jako spojence.\nPrvní válka, která byla zřejmě způsobena anglickým rozpínáním v údolí virginské řeky James a stavbou několika pevnůstek na území kmenového svazu Powhatanů bez jejich souhlasu, proběhla v letech 1609/1610-1614 a skončila nerozhodně. Druhá započala překvapivým útokem Indiánů na Evropany, který způsobil smrt v té době asi čtvrtiny obyvatelstva Virginie (347 osob) a pokračovala systematickými trestnými výpravami kolonistů v letech 1622-1632. Boje znovu skončily bez jasného vítěze. Ke třetí došlo v letech 1644-1646, kdy Indiáni nezvládli využít počáteční úspěšný překvapivý útok a byli postupně vytlačeni ze svého území. V důsledku válek byla vytyčena jasná hranice mezi anglickým osídlením a domorodci.\n\nPequotská válka probíhala v letech 1636-1638 na území jižní Nové Anglie (Connecticut) mezi Pequoty na jedné a Angličany spolčenými s některými sousedními indiánskými kmeny na druhé straně. Pequotové byli rozdrceni a ve válce krále Filipa již stáli na straně Angličanů.\n\nV letech 1642-1644 se osadníci katolické kolonie Maryland dostali do konfliktu s irokézským kmenem Susquehannocků. Ti získali zbraně od Švédů z Nového Švédska a podařilo se jim odrazit útok anglických kolonistů na svou tvrz. Způsobili jim při tom poměrně značné ztráty. Navíc zajali 15 kolonistů a umučili je, což byl mezi irokézskými kmeny relativně běžný postup vůči zajatcům (viz smuteční války). Mír byl uzavřen až roku 1652.\n\nKieftova válka propukla mezi severními Delawary (Munsee - Lenni Lenape) a Nizozemci v roce 1643. Tento konflikt byl neobyčejně krvavý. Ještě v roce 1628 měla nizozemská kolonie asi 270 obyvatel, ve 40. letech to byl zhruba 1 000 osadníků. Zřejmě i z toho důvodu vedli Holanďané boj zcela bez slitování a ztráty dosáhly na straně Indiánů snad až půl druhého tisíce, přičemž na straně Evropanů zřejmě jen okolo 100. Nizozemce podpořili jako spojenci Angličané.\n\nRovněž v Novém Nizozemí začala v roce 1655 broskvová válka a proslavila se útokem Indiánů na Nový Amsterdam. V dalších letech pomalu doznívala do ztracena.\n\nDvě války mezi Nizozemci a Indiány z kmene Esopus, k nimž došlo v letech 1659-1663. První vypukla v důsledku napětí mezi osadníky a domorodci a následného opileckého incidentu. Druhá začala lstivým přepadem nizozemské osady Wiltwijck velkou skupinou Indiánů. Nizozemcům se stejně jako v předchozích konfliktech podařilo zažehnat nebezpečí porážky a získat převahu, ale již natrvalo ztratili v Indiány důvěru.\n\nTato série konfliktů, do níž se zapojili Francouzi a mnoho indiánských kmenů, byla způsobená irokézskou expanzí a do značné míry se vymyká představě o obraných a spravedlivých indiánských válkách, která je sama o sobě sporná. Bobří války probíhaly v letech 1609-1701 s menšími či většími pauzami. Často uváděný důvod, že to bylo za účelem monopolizace obchodu s kožešinami (hlavně bobřími), je dnes zpochybňován. Spíše se předpokládá, že šlo o pokračování tradičních konfliktů, které Irokézové vedli proti okolním etnikům (Huroni, Algonkinové, Odžibwejové, Ottawové, Montagnaisové, Petunové, Neutrálové aj.) a Francouzi měli tu „smůlu“, že si tato etnika vybrali za spojence. Válka postupně utichala, neboť Francouzi měli zájem mocné sousedy neutralizovat a irokézská moc byla silně otupena na konci sedmnáctého století za války krále Viléma (součásti devítileté války). Irokézové od té doby nepředstavovali pro Novou Francii vážnější hrozbu, ačkoli část z nich zůstala spojenci Britů.\n\nTento rozsáhlý konflikt většiny novoanglických kmenů s tamějšími osadníky se odehrál v letech 1675-1676 (někde až 1678). Podle jeho vůdce, náčelníka Metacoma, nazývaného \"král Filip\", byla nazývána válka krále Filipa. Indiáni využívali znalosti terénu a dobrou vybavenost evropskými zbraněmi a zprvu slavili značné úspěchy. Začátkem léta 1676 se však situace obrátila. Indiánům docházely zásoby a Angličané v boji využívali množství spojeneckých Indiánů jako zvědů. V jižních oblastech válka skončila začátkem podzimu 1676, na severu trvaly menší boje ještě dva roky. Ztráty na životech a materiální škody byly obrovské. Angličané měli minimálně 1000 mrtvých z toho 2/3 vojáků padlo přímo v boji. Více než tucet měst lehlo popelem, přibližně dvacet dalších bylo poškozeno; samoty a malé vesnice byly téměř do kořene vyvráceny. Domorodci pobili velkou část dobytka (8000 kusů). Konflikt uvrhl kolonie do hluboké sociální a ekonomické krize, z níž se vymanily až počátkem 18. století. Indiáni však ztratili asi pětkrát více lidí a přestali působit jako politická síla, na kterou by osadníci museli brát ohled.\n\nTato koloniální občanská válka proběhla v roce 1676 na hranicích Marylandu a Virginie. Spouštěčem byly útoky indiánských kmenů Susquehannocků a Doegů na osadníky (někdy se uvádí samostatně jako druhá válka se Susquehannocky, 1675-1676). Výsledkem bylo zřízení vůbec prvních indiánských rezervací (pro každý kmen zvlášť) na území Virginie v roce 1677, kdy \"Cockacoeske\", považovaná za nejvyšší náčelnici v té době velmi oslabené Powhatanské konfederace, podepsala smlouvu, podle níž si Indiáni podrželi právo lovu mimo rezervace.\n\nV této první imperiální válce mezi Francií a Anglií v letech 1688-1697 bojovaly na obou stranách různé indiánské kmeny. Větší podporu měli tradičně Francouzi, kteří nebyli tak početní, nevyvíjeli tlak na indiánskou půdu, intenzivně s nimi obchodovali a dokázali s domorodci obratně jednat. Liknavá politika a vojenská neschopnost Anglie způsobila, že jejich jediní významnější indiánští spojenci Irokézové raději uzavřeli s Francouzi v Montrealu v roce 1701 smlouvu o budoucí neutralitě, kterou v dalších desetiletích (s výjimkou Mohawků) v zásadě dodržovali.\n\nPronikání bělochů na západ nabralo na intenzitě, přesto územní expanze znovu nebyla jedinou příčinou válek (například Pontiacova vzpoura nebyla způsobena spory o území, ale především netaktní britskou politikou). Indiáni si nicméně začali uvědomovat, že jim hrozí trvalá ztráta území a případně \"suverenity\" a snažili se organizovat do větších celků, které by dokázaly lépe čelit euroamerické materiální, organizační a nyní už i početní převaze. To se projevilo za války s kmenem Yamasee, během Pontiacova povstání a za severozápadní války. Ve všech těchto konfliktech utrpěli běloši množství porážek a převahu získali jen za cenu těžkých ztrát a nasazením značných sil. Indiáni se kromě toho pokoušeli využít ve svůj prospěch nepřátelství mezi jednotlivými bělošskými národy. Ve francouzsko-indiánské válce tak většina domorodců podporovala početně slabší a přátelštější Francouze proti Britům. Naopak během americké války za nezávislost stála větší část domorodců na pro ně přijatelnější britské straně. Přesto byly indiánské úspěchy jen dočasné. Výsledkem bojů v 18. století bylo posunutí faktické hranice do oblasti Velkých jezer, západního Ohia a místy až k řece Mississippi.\n\nEvropská válka o španělské dědictví se v Americe nazývá válka královny Anny (1702-1713). Jednalo se o druhý ze série francouzsko-britských imperiálních konfliktů v Severní Americe. Opět se do bojů zapojili na obou stranách Indiáni. Známou akcí provedenou kombinovanými silami kanadských Francouzů a spojeneckými Indiány byl útok na novoanglický Deerfield v roce 1704. Tento přepad stál anglické kolonisty 56 mrtvých a 112 zajatých. Válka skončila Utrechtským mírem potvrzujícím územní ztráty Francouzů.\n\nV Severní Karolíně došlo v letech 1711-1715 ke konfliktu mezi britskými, nizozemskými a německými osadníky a irokézským kmenem Tuscarorů. Výsledkem byla porážka domorodců, jejich následná migrace a začlenění do Irokézské ligy.\n\nJednalo se o dvě války, které vedli Francouzi a jejich spojenci Ottawové, Huroni, Potawatomiové a další s kmenem Lišek (Foxové) a jejich spojenci Mascouteny a Kickapuy. Proběhly v letech 1712-1716 a 1728-1733. Příčinou první války bylo vzrůstající přelidnění a napětí okolo pevnosti Detroit. Na pozvání Francouzů se v roce 1710 k Detroitu přesunula část Lišek a Mascoutenů, což byly kmeny zřejmě oprávněně považované v oblasti Velkých jezer za lupiče a potížisty. Francouzi věřili, že je zde \"zkrotí\". Ostatní již dříve zde usazené kmeny se s nimi ale dostaly do konfliktu. Záhy se do bojů zapojili i Francouzi. Ti zorganizovali v roce 1716 velkou výpravu proti palisádové pevnosti Lišek u Green Bay, která je donutila k uzavření příměří. Příčinou druhé války bylo neutuchající nepřátelství Lišek vůči Francouzům a jejich útoky na kolonisty a francouzské indiánské spojence. Lišky byly v bojích drtivě poraženy a přišly o mnoho stovek svých příslušníků. Zbytky kmene v počtu asi 500 lidí se pak stáhly k Saukům, kteří je de facto začlenili do své komunity.\n\nVálka s kmenem Yamasee proběhla v letech 1715-1717 v Jižní Karolíně. Na jedné straně stáli britští kolonisté a na druhé množství kmenů a skupin (Muscogee = Kríkové, Cherokee, Chickasaw, Catawba, Apalachee, Apalachicola, Yuchi, Savannah River Shawnee, Congaree, Waxhaw, Pee Dee, Cape Fear, Cheraw) v čele s kmenem Yamasee. Indiáni zničili mnoho osad a pobili stovky kolonistů. V roce 1716 se na stranu Britů přidali Čerokíové (Cherokee) a rok nato byl uzavřen křehký mír. Jednalo se o jednu z nejkrvavějších indiánských válek vůbec, která připravila Jižní Karolínu o 7 % populace a vážně tuto kolonii oslabila.\nFrancouzi sice udržovali relativně bezkonfliktní vztahy s naprostou většinou indiánských etnik, ale přesto se ani oni nevyhnuli několika válkám. Kromě konfliktu s Liškami svedli přibližně ve stejné době na dolním toku Mississippi několik válek s Načezy (Natchez). Načezové byli starobylé hierarchicky uspořádané etnikum usazené na území dnešního státu Mississippi. Konflikty s Francouzi vznikly většinou z důvodů několika vzájemných vražd a následné pomsty a první tři (1716, 1722, 1723) se podařilo poměrně rychle vyřešit. V roce 1729 oznámili Francouzi části Načezů (vesnici Bílé jablko), že budou z důvodu zřízení tabákové plantáže odstěhováni ze svého území. Odpovědí byl nenadálý masivní útok na francouzské osady (29. listopad 1729), při němž kolonisté ztratili přes 240 lidí. Francouzi však situaci ustáli, na jejich stranu se přidali i bojovníci kmenů Tunica a Čoktavů (Choctaw), a do roku 1731 se jim podařilo Načezy rozprášit. Část Načézů byla zajata a odvezena do otroctví na Haiti, zbytek kmene se poté přestěhoval dál na sever, kde se spojil s Kríky a Čikasavy (Chickasaw).\n\nTento konflikt nazývaný též \"válka otce Ralea\" (Father Rale's War) proběhl v letech 1722-1725 v severní Nové Anglii a Novém Skotsku. Na jedné straně stáli britští osadníci z Maine a na druhé straně indiánští spojenci Nové Francie sdružení v konfederaci Wabanaki (Mikmakové, Maliseeti, Abenakové). Válku způsobilo pronikání britských osadníků na severovýchod, kterému se snažili zabránit místní Indiáni spolu s francouzskými misionáři. Zatímco v Maine získali Britové jednoznačnou převahu a upevnili své pozice, v Novém Skotsku si domorodci načas podrželi svou nezávislost a svou zem.\n\nAmerické dějství válek o rakouské dědictví nese jméno britského krále a trvalo v letech 1744-1748. Indiáni se opět aktivně účastnili především nájezdů na britské osady. Nejznámějším z těchto útoků se stalo napadení Saratogy v listopadu 1744.\nTento konflikt přímo předcházel francouzsko-indiánské válce. Vypukl v roce 1749 a odehrával se v oblasti Akádie (Nový Brunšvik a Nové Skotsko). Zúčastnili se ho Indiáni kmenů Mikmak (Mi'kmaq) a Maliseet a francouzští Akaďané, kteří se pokusili zabránit pronikání Britů do této oblasti. Britům se přesto podařilo vztyčit několik pevností a roku 1755 vyhnat většinu Francouzů z Akádie (tzv. \"Grand Dérangement\" - Velké vykořenění).\n\nSedmiletá válka začala v Americe téměř o dva roky dříve než v Evropě, ale trvala zde jen do roku 1760. Na rozdíl od předchozích konfliktů měla francouzsko-indiánská válka naprosto zásadní význam pro další směřování historického vývoje kontinentu. Do soupeření Velké Británie a Francie se znovu přimíchalo množství indiánských kmenů, a i když zpočátku hrály významnou úlohu (Braddockova porážka u Monongahely v roce 1755), jejich účast postupně ztratila na důležitosti. Hlavní bitvy byly vybojovány klasickými evropskými bojovými postupy čili poměrně rozsáhlými přímými střety pravidelných armád. Ztrátou Quebecu a Montrealu přišla Francie natrvalo o svá území v Kanadě. Mnozí Indiáni ztratili zásadního spojence proti britskoamerické rozpínavosti.\n\nK britsko-čerokíské válce došlo v letech 1758-1761 v Jižní Karolíně a Virginii. Ačkoli byli Britové a Čerokíové (Čerokézové, Cherokeeové) během francouzsko-indiánské války nejprve spojenci, podezíraly se obě strany ze zrádných úmyslů. Napětí přerostlo v roce 1758 v konflikt. Indiáni napadali britské osídlení, dobyli mj. Fort Loudoun, ale několik větších vojenských výprav je donutilo uzavřít mír.\n\nPontiacovo povstání probíhalo v návaznosti na ukončení bojů v Severní Americe mezi Francouzi a Brity v letech 1763 – 1766. Jednalo se o reakci Indiánů na britskou politiku v oblasti Velkých jezer a na rozmáhající se domorodé protibělošské hnutí. Počáteční úspěchy nezvykle dobře organizovaných útoků algonkinských kmenů (dobytí mnoha pevností a tvrzí) neměly dlouhého trvání, ale na druhou stranu se v zásadě udržel \"status quo ante bellum\" a Britové nevybudovali nové opevněné pozice.\n\nVálka lorda Dunmora byla konfliktem mezi kmeny Šónýů (Shawnee) a Mingů na jedné straně a kolonií Virginie na straně druhé. Došlo k ní v roce 1774 a je pojmenována po guvernérovi Virginie. Příčinou bylo britské (americké) pronikání do jižní části údolí řeky Ohio a následné indiánské nájezdy na skupiny osadníků a lovců. Válka skončila po virginském vítězství v bitvě u Point Pleasant 10. října 1774. Indiáni dočasně rezignovali na zastavení bělošské expanze do oblasti jižně od Ohia.\n\nChickamaugské války probíhaly v letech 1776-1794. Je tak označována série nájezdů, přepadů a bitev vedených Čerokíji, Kríky (Muscogee) a Šónyi a jinými Indiány proti americkým osadníkům během americké války za nezávislost a v letech následujících. Čerokíové bojovali nejprve jako spojenci Britů a po roce 1786 jako členové tzv. Západní konfederace, domorodého uskupení, které vedlo tzv. severozápadní indiánskou válku.\n\nSeverozápadní indiánská válka byla způsobena tím, že Britové po americké válce o nezávislost přenechali „kontrolu“ nad územím mezi Mississippi a Apalačským pohořím Američanům. Tamější indiánské kmeny se však postavily pronikání amerických osadníků, kterým do té doby Británie neumožňovala se na území příliš usazovat. Probíhala v letech 1785-1795. Indiánské kmeny byly po počátečních úspěších poraženy a musely se zříct velké oblasti v povodí Ohia. Válka stála Američany přibližně 1 700 mrtvých a zraněných.\n\nV roce 1803 koupily Spojené státy od Francie Louisianu a tím se před dynamicky expandujícím státem otevřela cesta na západ. Bylo jen otázkou, jakou formou Američané s touto výzvou naloží. V letech 1804–1806 podnikli badatelé Lewis a Clark cestu napříč kontinentem, která přinesla první přesnější představy o území daleko na západě. Měli s sebou také několik indiánů, které používali jako tlumočníky. Stali se tak jedněmi z prvních bílých lidí, kteří se setkali s obyvateli severozápadu, jako byli Činúkové, Tlingitové a Haidové. Američanům se začalo otevírat obrovské území západně od řeky Mississippi, kde sídlilo množství indiánských kmenů a skupin, které už o existenci bílých mužů většinou věděly. Zatím však Američané nedokončili ani obsazování a kolonizaci území východně od této řeky. Stále zde žilo několik desítek kmenů, které byly připraveny bránit se pronikání bělošských vojáků a osadníků. Převaha Američanů se stala již velmi výraznou ve všech směrech. Jedna z mála šancí, kterou Indiáni měli, bylo využít nepřátelství mezi USA a Brity ve svůj prospěch, o což se také někteří pokusili.\n\nZačátkem 19. století si podporu etnik z oblasti velkých jezer a Ohia získal náčelník Šónýů Tecumseh. Jeho neúnavné cestování a přesvědčování umožnilo vytvoření velké spojenecké konfederace mnoha kmenů. Bohužel od kmenů jihovýchodu získal jen malou pomoc v podobě části Kríků. Tecumsehovi válečníci se s Američany poněkud předčasně střetli v roce 1811 u řeky Tippecanoe, byli však poraženi (Tecumseh se bitvy neúčastnil). V roce 1812 vypukla mezi Brity a USA válka o hranice mezi USA a Kanadou. Indiáni viděli v Britech spojence v zápase o udržení svého území, a mnoho z nich se do války zapojilo. Hlavním indiánským spojencem Britů byl Tecumseh (získal dokonce hodnost generála) a bojovníci z jeho konfederace. Ti pomohli Britům zajmout pevnost Detroit a podíleli se na mnoha dalších akcích. V roce 1813 však Tecumseh padl v bitvě na Temži (nyní Chatham, Ontario). Výsledkem byl faktický rozpad konfederace. Vzhledem k tomu, že válka mezi Velkou Británií a Spojenými státy skončila nerozhodně (nepočítaje velmi malé reparace USA kvůli tomu, že vyhlásili válku oni), začali mnozí domorodí obyvatelé utíkat do Kanady.\n\nTento konflikt proběhl v době druhé britsko-americké války v letech 1813–1814. Začal jako občanská válka uvnitř kmene Kríků (\"Red Sticks\" Kríkové nazvaní podle červených rituálních palic proti Dolním Kríkům), ale poté přerostl ve válku mezi \"Red Sticks\" Kríky a Američany. Američanům pomáhali i Dolní Kríkové, Čerokíové a Čoktavové (Choctaw). V bitvě u Horseshoe Bend v březnu 1814 připravily jednotky Američanů a jejich spojenců \"Red Sticks\" Kríkům drtivou porážku, v níž zabili přes 800 domorodců. Ti museli rezignovat na další odpor. Výsledkem byla smlouva z Fort Jackson (9. srpen 1814), podle níž Kríkové odstoupili USA obrovské území (93 000 km²) v Alabamě a Georgii. Andrew Jackson, který tuto dohodu připravil, nebral ohledy na to, že šlo i o část území amerických spojenců v této válce - Čerokíů a Dolních Kríků.\n\nSeminolové byli jakousi směsicí několika indiánských etnik, především Kríků, a černochů usazených na Floridě v průběhu 18. století. V roce 1814 začali první ze tří válek proti armádě a osadníkům USA. Válka proběhla ještě v době, kdy byla Florida španělská, ale pronikali sem už američtí \"squateři\" a armáda. Jednou ze záminek bylo i to, že Indiáni mezi sebe ochotně přijímali černé otroky uprchlé z plantáží v Georgii. V roce 1821 získaly USA Floridu. Boje byly dočasně přerušeny a v roce 1823 uzavřeli Seminolové s Američany dohodu, podle níž získali pod svou kontrolu poměrně rozsáhlé území (16 000 km²) v centru poloostrova.\n\nVálka s Arikary proběhla v roce 1823 na území dnešní Jižní Dakoty a šlo o první konflikt armády Spojených států s Indiány západně od řeky Mississippi. Příčinou byly spory ohledně kožešinového obchodu. Arikarové napadli členy Missouri Fur Company a několik jich zabili. Americká armáda podporovaná Siouxy provedla kárnou expedici a Arikary porazila. Arikarové zprvu vyjednávali, ale pak uprchli a mír uzavřeli až v roce 1825. Později se přidali k Mandanům a Hidatsům.\n\nVálka s Winnebagy byla drobným konfliktem, k němuž došlo v roce 1827 na území dnešního státu Wisconsin. Winnebagové napadli americké osadníky, kteří na jejich území hledali olovo. Výsledkem krátké války byla dohoda, v níž Winnebagové za každoroční poplatek postoupili Američanům oblast, kde se olověná ruda nacházela.\n\nČerný jestřáb byl válečný náčelník kmene Sauků. Již v britsko-americké válce se s bojovníky svého kmene a s příbuznými Foxy zúčastnil bojů na britské straně a počínal si velmi aktivně. Krátce po uzavření míru mezi Brity a vládou USA (prosinec 1814) pokračoval v bojích. V roce 1815 napadli jeho bojovníci skupinu rangerů (bitva u Sink Hole neboli bitva na Psí prérii). V roce 1816 uzavřel Černý jestřáb s Američany mír, který trval 15 let. Mezitím, na základě smlouvy z roku 1804, postoupila větší část Sauků a Foxů své původní kmenové území v Illinois Američanům a v roce 1828 většina z nich odešla na západ za řeku Mississippi. Černý jestřáb a jeho přívrženci zvaní \"Britská tlupa\" s touto smlouvou nesouhlasili a nehodlali se smířit se ztrátou své domoviny. Po několika nenásilných demonstracích svého nesouhlasu v letech 1830-1831 se \"Britská tlupa\" v počtu asi 1500 lidí (z toho přibližně 500 bojovníků) přesunula začátkem roku 1832 do Illinois, kde měla v plánu získat indiánské spojence. V květnu 1832 se část bojovníků střetla s jednotkou americké milice, kterou rozprášila. Tím začal konflikt zvaný válka Černého jestřába. Následovalo několik srážek a přepadů, kdy bojovníci Černého jestřába (kromě Sauků a Foxů šlo o část Winnebagů, Potawatomiů, Ottawů, Kickapooů a dalších) napadali americké tvrze a osady. Americké jednotky tvořené převážně milicí Indiány pronásledovaly a v létě 1832 jim uštědřily dvě drtivé porážky, které válku ukončily - bitva u Wisconsinských výšin (Wisconsin Heights) a bitva u Bad Axe. Černý jestřáb byl následně zajat a spolu s dalšími náčelníky vzat na \"inspekční\" cestu po Spojených státech, aby pochopil, že bojovat nemá smysl.\n\nV roce 1830 podepsal prezident USA Andrew Jackson zákon o přesunu Indiánů na západ, který se nazýval \"Indian Removal Act\". Všechny kmeny žijící na jihovýchodě především ve státech Georgia, Alabama, Tennessee, Mississippi a Florida se měly \"dobrovolně\" vystěhovat do oblastí rezervací na západ od řeky Mississippi do dnešní Oklahomy, kde vzniklo tzv. Indiánské teritorium. Ty, které odmítaly, byly obklíčeny a dovedeny pod dohledem armády Spojených států. Tento přesun, který probíhal na několik etap a vedl mnoha cestami se nazýval \"Stezka slz\" (Trail of tears). Odsuny trvaly až do roku 1847 a přesunuto bylo přes 50 000 Indiánů z tzv. Pěti civilizovaných národů (Kríkové, Čerokíové, Čoktavové, Čikasavové a Seminolové). Odhaduje se, že během té doby zemřelo nejméně 8 000 ale možná až 17 000 domorodců (nemoci, vysílení, násilnosti). Američané takto získali asi 100 000 km² území.\nKrátký konflikt, který následoval poté, co část Kríků začala napadat spekulanty s půdou a squattery, kteří se je snažili podvodně připravit o území. Výsledkem bylo armádou zajištěné nucené přesunutí Kríků na západ v rámci zákona \"Indian Removal Act\".\n\nJedni z mála, kteří se přesunu na západ nepodvolili bez boje, byli Seminolové. Odmítli opustit své území, vláda USA musela nasadit armádu a stát Florida milici. Začala tzv. druhá seminolská válka. Šlo o jednu z nejúspěšnějších indiánských válek a zároveň pro americkou stranu nejnákladnější boj s Indiány vůbec. Boje probíhaly v letech 1835-1842 a stály americkou stranu asi 1600 mrtvých vojáků (většinou následkem nemocí) a neznámé množství civilistů. Seminoly vedli slavní náčelníci Osceola (Asi-Yahola), Micanopy, Billy Bowlegs a další. Američané nakonec dosáhli Pyrrhova vítězství a přesunuli přes 3 000 Indiánů na západ. Nicméně ti co zůstali, pokračovali později v odporu. Výsledkem byla třetí seminolská válka, která trvala až do roku 1858. V té době žilo na Floridě už jen několik stovek Seminolů. Tento kmen je jeden z mála, který nikdy neuzavřel s vládou Spojených států mírovou smlouvu a mnozí floridští Seminolové se dodnes považují za neporažený svobodný národ.\n\nStále více bílých Američanů mířilo na západ, a tak se vytvořily ve 40. letech 19. století stezky, vedoucí napříč prériemi a lovišti kmenů, které zde žily. Některé kmeny se k cestujícím chovaly nepřátelsky, zatímco jiné jim pomáhaly, protože věděly, že jen procházejí a míří do jiných krajů. Když ale byla napříč prériemi postavena železnice, situace se začala měnit. Do oblasti se přistěhovali horníci, dobytkáři a sedláci. Výsledkem bylo období uzavírání smluv mezi etniky obývajícími prérie a vládou USA. Domorodí Američané podepisovali dohody, které však kolonizátoři často porušovali. Vláda USA byla přesvědčena o tom, že nejlepší možností pro domorodé Američany je soustředit je do rezervací, kde by mohli mít vlastní půdu a začít sedlačit jako osadníci. Postoj, který zaujímali k této myšlence domorodí Američané, shrnul náčelník Siouxů Velký orel, který řekl: \"“Bílí lidé se stále snažili přimět indiány, aby se zřekli svého způsobu života a žili jako oni. To Indiáni neuměli a každopádně ani nechtěli“\". Pokud si Indiáni chtěli zachovat svou lovecko-sběračsko-válečnickou kulturu náročnou na prostor, museli se nevyhnutelně střetnout s osadníky a armádou. Převaha Američanů byla již tak zdrcující, že nebylo otázkou kdo zvítězí, nýbrž za jakých podmínek a za jak dlouho Indiáni prohrají.\n\nV roce 1836 vznikl na jihozápadě Severní Ameriky nový stát Texaská republika. Prakticky záhy navázal na konflikty s různými indiánskými etniky z let minulých. Hlavními domorodými soupeři Texasanů se stali mocní Komančové, následovaní Kajovy (Kiowové). Války začaly už v roce 1820, kdy bílí osadníci vyhubili mírumilovné indiány kmene Karankawa, žijící u pobřeží v oblasti dnešního Houstonu. Boje pokračovaly i po anexi Texasu Spojenými státy v roce 1845 a skončily až v roce 1875, kdy poslední vzdorující Indiáni z jižních plání odešli do rezervace v Oklahomě. Na straně bělochů bojovali také indiáni nepřátelští Komančům, zejména Tonkawové a v některých případech i Lipan Apačové - působili hlavně jako zvědové a stopaři. Boje se vyznačovaly značnou brutalitou na obou stranách. Právě zde snad nejvíce ze všech dějišť indiánských válek platilo z pohledu Euroameričanů heslo \"mrtvý Indián, dobrý Indián\". Slovo Komanč se pro místní obyvatele stalo synonymem pro teroristu. V bojích na texaském pomezí se proslavily nepravidelné oddíly Texas Rangers. \n\nPřed polovinou 19. století pronikli američtí osadníci a misionáři na západní pobřeží Severní Ameriky do oblasti Oregonu. Kromě jiného sem zanesli epidemii spalniček, která zdecimovala místní Kajusy. Indiáni obvinili misionáře z čarodějnictví a v listopadu 1847 zmasakrovali osazenstvo Whitmanovy misie. Tento čin odstartoval kajuskou válku. Na americké straně jí vedla především milice později posílená o armádu. Kajusové byli nakonec poraženi, v roce 1855 smluvně odstoupili vládě Spojených států značné území a následně odešli do rezervace.\n\nVálka s Jakimy (Yakima, Yakama) navazovala na kajuskou válku. Proběhla mezi léty 1855-1858 na území Washingtonského teritoria na severozápadě USA a skládala se z několika dílčích konfliktů (Puget Sound War, Coeur d'Alene War). Indiáni utrpěli porážku a buď uprchli do Kanady (náčelník Kamiakin) nebo odešli do rezervace. 24 jakimských náčelníků bylo popraveno.\n\nVálky s Apači patřily mezi nejdelší indiánské války vůbec. Začaly v roce 1849, hlavní boje skončily v roce 1886, ale menší potyčky trvaly až do roku 1924. Apačové bojovali proti Španělům a Mexičanům již více než 40 let, než poprvé museli čelit armádě Spojených států v roce 1849. Až do roku 1875 spočíval konflikt především v nájezdech na americké a mexické osídlení, kdy se Apačové pokoušeli krást zbraně a zásoby a zabíjení bylo spíše vedlejším produktem těchto útoků. V letech 1875-1886 se americké úřady snažily za pomoci armády usadit a následně udržet Apače v rezervacích. Skupiny odbojných válečníků vedené různými náčelníky (Mangas Coloradas, Cochise, Victorio, Geronimo a další), se skrývaly na mnoha místech jihozápadu Spojených států (Arizona, Kalifornie, Nové Mexiko, Texas), prováděly menší přepady a více či méně úspěšně unikaly armádním útvarům, které je měly přivést k poslušnosti. V roce 1886 se vzdal Geronimo a poté pokračoval odpor již jen sporadicky. K poslednímu \"nájezdu\" došlo až v roce 1924, kdy skupina Apačů ukradla koně arizonským osadníkům.\n\nVálka s Yumy proběhla v letech 1850-1853 v Arizoně a Kalifornii. Americké jednotky během této doby pronásledovaly partyzánskou taktiku využívající nepřátelské Indiány z kmenů Yumů, Mohavů, Cocopahů a jiných a chránily osadníky překračující řeku Colorado.\n\nTyto konflikty mezi Indiány ze skupiny Ute a Američany se prolínaly s válkami vedenými Apači a Navahy. Válek bylo celkem 10. Začaly v roce 1849, skončily až v roce 1923 a odehrávaly se především na území států Utah, Colorado a Nové Mexiko.\n\nSiouxské války jsou patrně nejznámějším a nejlépe zmapovaným konfliktem mezi Indiány a bělochy na území Spojených států. Šlo o sérii několika válek, jichž se kromě Siouxů (Lakotové, Dakotové) zúčastnily i jiné prérijní kmeny - Čejeni (Šajeni), Assiniboinové, Arapahové, Kajovové a Komančové. Boje začaly v roce 1854 po tzv. Grattanově masakru (incident, při němž bylo v táboře Siouxů poblíže Fort Laramie pobito 31 vojáků) a skončily po masakru u Wounded Knee v roce 1890. Americké jednotky utrpěly několik porážek, válku s náčelníkem Rudým oblakem dokonce prohrály a musely opustit několik pevností, během siouxského povstání v roce 1862 došlo k pobití až 800 osadníků a k dočasnému vytlačení bílých osadníků z velké části Minnesoty, ale celkové vyznění konfliktu bylo očekávatelné - Siouxové byli nuceni přesunout se do rezervací. Během velké siouxské války se odehrála i nejslavnější bitva všech indiánských válek - porážka 7. kavalérie u Little Bighornu.\n\nŘeka Rogue protéká jihozápadním Oregonem. Indiáni žijící v údolí tohoto toku (kmeny Latgawa, Takelma, Shasta, Coquille aj.) se setkávali s kolonisty již od 30. let 19. století a jako všude jinde docházelo k množství incidentů mezi nimi a přistěhovalci. Armáda se v tomto případě snažila domorodce chránit, ale guvernér teritoria Washington Isaac Stevens chtěl zabrat co nejvíce indiánské půdy pro bělochy a využíval k tomu osadníky a systém různých smluv. K otevřenému konfliktu došlo v roce 1855, kdy rozhněvaný dav napadl vesnici Indiánů a 27 jich pobil. Indiáni odpověděli zabitím stejného množství kolonistů - tím měla být celá záležitost z jejich pohledu vyřízena. Místo toho ale začala otevřená válka. 27. května 1856 došlo k bitvě mezi Indiány a armádou, domorodci byli nuceni ustoupit, měsíc na to se podvolili a odešli do rezervací.\n\nVálka s Paiuty (Pajuty) proběhla v roce 1860 u Pyramid Lake v dnešní Nevadě (tehdy Utah Territory). Boje skončily v podstatě nerozhodně, ale Paiutové odtáhli a přestali nadále ohrožovat místní bělochy.\n\nV letech 1864-1868 došlo na západě USA ke krvavému konfliktu jménem válka s \"Hadími Indiány\". Takto označovali Američané Severní Paiuty, Bannocky a skupiny Západních Šošonů žijících v údolí Hadí řeky (Snake river). Jednalo se o jednu z nejkrvavějších indiánských válek, jež si vyžádala dohromady na obou stranách 1 762 mrtvých a zraněných. Boje sestávající z menších přepadů a potyček probíhaly na území dnešních států Oregon, Idaho, Kalifornie a Nevada.\nNavahové válčili už se Španěly v 17. století. Ve 40. letech 19. století začali na jejich území pronikat Američané. Výsledkem byl mnohaletý konflikt tradičně sestávající z vzájemných potyček a přepadů. Navahové byli mezi lety 1864-1866 přinuceni odejít do rezervace Fort Sumner v Novém Mexiku. Tomuto přesunu se říká \"Dlouhá túra\" (Long Walk).\n\nVálka s kmenem Nez Perce vznikla kvůli odmítnutí členů tohoto etnika odejít do rezervace v Idahu. Trvala relativně krátce - od června do října 1877. Nez Percey vedli náčelníci Ollokot, Poker Joe, Looking Glass, Josef a Bílý pták (White Bird) a počínali si více než zdatně. Dařilo se jim porážet či alespoň zadržovat americké jednotky, které migrující kmen pronásledovaly. Například v bitvě u White Bird Canyon uštědřili Američanům drtivou porážku (34 mrtvých na americké straně a jen 3 zranění na indiánské). Nakonec byli poraženi v několikadenní bitvě u Medvědí tlapy (Battle of Bear Paw). Část Nez Perceů uprchla do Kanady, část byla přesunuta do rezervací. Tato krátká válka stála americkou stranu téměř 300 mrtvých a zraněných, v naprosté většině vojáků, civilní ztráty byly minimální.\nRebelie na Červené řece (Red River Rebellion) a povstání na Severozápadě byly jedinými významnějšími \"indiánskými\" konflikty v Kanadě. Vzpoury vedl Louis Riel, Métis a politik, který se snažil bojovat za práva a nezávislost svých soukmenovců francouzsko-indiánských Kanaďanů v oblasti Manitoby a Saskatchewanu. Nejprve v roce 1869 nechal vyhlásit na Kanadě nezávislý stát Assiniboia, ale na \"métiskou\" stranu se odmítli přidat angličtí Kanaďané a většina Indiánů a armáda rebelii potlačila. Riel obviněný z vraždy jednoho ze svých odpůrců uprchl do USA, kde zůstal 15 let. V roce 1884 se vrátil do Kanady a začal ozbrojený konflikt známý jako povstání na Severozápadě (North-West Rebellion). Na stranu Métisů se přidali i Indiáni kmene Krí (Cree) a Assiniboinové. Po počátečních úspěších byla métisko-indiánská koalice poražena a Louis Riel popraven (1885).\n\nIndiáni většinu válek s Euroameričany prohráli. Proč tomu tak bylo? Zde je shrnutí hlavních příčin.\n\nV Severní Americe žilo před příchodem evropských objevitelů a kolonizátorů zřejmě několik miliónů domorodců, velká většina z nich na území dnešních Spojených států. Přesná čísla nejsou známa, ale odhady vědců se pohybují v rozmezí 1-10 miliónů, nejpravděpodobnější se jeví údaje v rozmezí 3-5 miliónů. V roce 1800 žilo na území USA přibližně 600 000 Indiánů a koncem 19. století to už bylo jen 250 000. Tento úbytek domorodého obyvatelstva způsobily tři hlavní faktory - epidemie, snížení porodnosti a války. Ve 20. století se tento demografický trend prudce změnil. V současnosti představuje indiánská populace asi 1,37 % populace USA, což jsou přibližně 4 miliony (z toho více než třetina míšenců).\n\nFederální agentura U.S. Census Bureau v roce 1894 odhadla, že indiánské války na území Spojených států si v 19. století vyžádaly životy 20 000 bělochů a 30 000 Indiánů.\nIndiáni, kteří si chtěli podržet svou kulturu a styl života, museli odejít do rezervací. První \"protorezervace\" vznikly už koncem 17. století ve Virginii, nicméně skutečné rezervace s plnými právními aspekty se objevují až v první polovině 19. století. Naprostá většina plochy rezervací se nachází na západ od řeky Mississippi, kam začali být domorodci stěhováni od 30. let 19. století z východních území. V současnosti je na území USA 310 rezervací o celkové rozloze 225 410 km² a celkem 550 uznaných kmenů. Každá rezervace resp. každý indiánský národ obývající rezervaci má určitou právní suverenitu, která se může mírně lišit.\n\nV češtině existují kvalitní knižně publikované práce k válkám v 19. století. Války 17. a z větší části i 18. století nejsou v českém jazyce dosud zpracovány na potřebné úrovni. Vyšlo pouze několik článků v různých časopisech.\n\n"}
{"id": "320911", "url": "https://cs.wikipedia.org/wiki?curid=320911", "title": "Pražská tyčka", "text": "Pražská tyčka\n\nPražská tyčka je mezinárodní atletický mítink ve skoku o tyči, který se pořádá jednou ročně v dolní části Václavského náměstí. Jedná se o exhibiční mítink, výkony atletů zde dosažené proto nemohou být uznány jako rekordy. Poprvé se konal v roce 1992, ženy startovaly poprvé v roce 1995. Sedmnáctý ročník PT se v roce 2008 konal na nádvoří u Národního divadla, dolní část Václavského náměstí tehdy procházela rekonstrukcí. Soutěž mužů však byla předčasně ukončena pro průtrž mračen a již nebyla dokončena. V roce 2009 se mítink opět konal na Václavském náměstí.\n\nHalovou obdobou mítinku s doprovodnými disciplínami je Zimní Pražská tyčka, která se pořádá od roku 1996.\n"}
{"id": "320913", "url": "https://cs.wikipedia.org/wiki?curid=320913", "title": "Freedom Toaster", "text": "Freedom Toaster\n\nFreedom Toaster je veřejný samoobslužný stánek podobný telefonnímu automatu sloužící ke kopírování svobodného softwaru na vlastní donesená CD nebo DVD.\n\nPůvodní projekt Freedom Toaster byl sponzorován nadací Marka Shuttlewortha. Skládal se z několika vypalovaček CD, kde si mohli kolemjdoucí zkopírovat svobodný software na svoje vlastní prázdná CD. Projekt vznikl jako způsob jak získat Linux a další svobodný SW v Jihoafrické republice, kde kvůli cenám a dostupnosti není možné si tyto věci stáhnout z Internetu. V současné době je tam takovýchto automatů umístěno 22 a to celkem v patnácti městech.\n\nFreedom Toastery jsou umísťovány nejčastěji ve školách, knihovnách, obchodních centrech a dalších veřejně přístupných míst. Uživatel do něj vloží CD nebo DVD, zvolí si software, který požaduje, spustí vypalování a během několika málo minut je software připraven.\n\nNejvíce Freedom Toasterů se zatím nachází v Jihoafrické republice. Nadace Marka Shuttleworthe má však zájem na jejich rozšíření i do dalších zemí, a proto umístila na svoje stránky návod, jak si takovýto přístroj vyrobit. \n\nOficiální stránky\n"}
{"id": "320921", "url": "https://cs.wikipedia.org/wiki?curid=320921", "title": "Ema (šintoismus)", "text": "Ema (šintoismus)\n\nEma (: 絵馬) je pojem používaný k označení dřevěných votivních destiček, na které stoupenci šintoismu píší své modlitby a přání. Destičky jsou pak zavěšovány ve svatyních či v jejich blízkém okolí, aby je mohli číst kami.\n\nVýraz „ema“ se dá přeložit i jako „koňský obrázek“. To pramení ze starobylého zvyku obětovat svatyni živého koně, jenž se časem zjednodušil na oběť koně malovaného. K obrazům koní se později přidaly i obrazy ostatních zvířat zvěrokruhu a také malby obsahu prosby.\n"}
{"id": "320924", "url": "https://cs.wikipedia.org/wiki?curid=320924", "title": "Felix Bourbonsko-Parmský", "text": "Felix Bourbonsko-Parmský\n\nPrinc Felix Bourbonsko-Parmský (28. října 1893, Schwarzau – 8. dubna 1970, zámek Fischbach) byl parmským a lucemburským princem.\n\nNarodil se z druhého manželství posledního parmského vévody Roberta I. s portugalskou princeznou Marií Antonií z Braganzy. Byl bratrem poslední císařovny rakouské a královny uherské a české Zity.\n\nFelix se 6. listopadu 1919 v lucemburské katedrále oženil s lucemburskou velkovévodkyní Šarlotou.\nV letech 1922 až 1969 působil jako prezident lucemburské společnosti Červeného kříže.\n\n"}
{"id": "320926", "url": "https://cs.wikipedia.org/wiki?curid=320926", "title": "Seznam sásánovských velkokrálů", "text": "Seznam sásánovských velkokrálů\n\nSeznam sásánovských velkokrálů zahrnuje všechny vladaře novoperské říše mezi lety 224 a 651 n. l. Do seznamu jsou zařazeni i dva králové, kteří nebyli příslušníky sásánovského rodu – Bahrám Čóvén a Šahrvaráz.\n\n"}
{"id": "320932", "url": "https://cs.wikipedia.org/wiki?curid=320932", "title": "Anna Pavlovna Ruská", "text": "Anna Pavlovna Ruská\n\nAnna Romanovna-Holstein-Gottorp, též \"Anna Pavlovna (Ruská)\", rusky \"Анна Павловна\", nizozemsky a v zemích mluvících německy \"Anna Paulowna\" ( Sankt Petěrburk – 1. března 1865, Haag) byla rodem ruská velkokněžna a královna nizozemská v letech 1840 až 1849.\n\nJejími rodiči byli ruský car Pavel I. a carevna Marie Fjodorovna, narozená jako princezna Sofie Dorota Württemberská; byla jejich osmým dítětem (šestou dcerou) a nejmladší sestrou cara Alexandra I.\n\nDne 21. února 1816 se Anna Pavlovna provdala za pozdějšího nizozemského krále Viléma II. Oranžsko-Nasavského. Z manželství vzešlo pět potomků:\n\n\nAni po svatbě se Anna nevzdala svého pravoslavného vyznání. Svatební obřad byl vykonán nejprve po pravoslavném způsobu, poté až po způsobu luteránském. Po svatbě strávili novomanželé jeden rok v Rusku a Anna měla poté problém si zvyknout na to, že oddělení společenských tříd bylo v její nové zemi daleko slabší než v Rusku.\n\nAnna Pavlovna dostala věnem jeden milion (tehdejších) rublů, což byla velmi vysoká peněžní částka. To vzbudilo velkou pozornost. Její manželství bylo kvůli Vilémovým nevěrám bouřlivé. Nadto jí v roce 1829 v Bruselu, kde manželé tehdy bydleli, někdo ukradl skoro všechny šperky (nakonec byla velká část nalezena), z čehož podezírala manžela, protože byl v té době v dluzích a stýkal se s podle jejího názoru pochybnými lidmi. Konflikty jitřily také nevěry jejího manžela. Pár pak žil odděleně až do roku 1843.\n\nNa nizozemský trůn nastoupila spolu se svým manželem po abdikaci svého tchána Viléma I. (7. října 1840). Jako královna Anna nebyla u veřejnosti příliš populární. Naučila se sice mluvit nizozemsky lépe než její manžel, který často mluvil francouzsky, ale dodržovala přísnou etiketu a od veřejnosti si udržovala odstup. Její manžel zemřel v roce 1849 a Anna se poté stáhla z dvorského života.\n\nNa její počest je pojmenováno místo Anna Paulowna v provincii Severním Holandsku (Noordholland). V centrální části Haagu (\"Zeeheldenkwartier\") je po královně Anně Pavlovně pojmenováno jedno z nejživějších náměstí \"Anna Paulownaplein\" s restauracemi a kavárnami. Nadto je zde také ulice \"Anna Paulownastraat\", která ono náměstí protíná.\n\nNěmecký botanik Philipp Franz von Siebold po královně pojmenoval rostlinný druh paulovnií (mj. strom Paulovnie plstnatá, nizozemsky \"Anna Paulownaboom\").\n\n"}
{"id": "320934", "url": "https://cs.wikipedia.org/wiki?curid=320934", "title": "Diskografie Iron Maiden", "text": "Diskografie Iron Maiden\n\nDiskografie britské heavy metalové kapely Iron Maiden se skládá z 15 studiových alb, 8 živých alb, 9 kompilací, 40 singlů a 16 videoalb.\n\n"}
{"id": "320936", "url": "https://cs.wikipedia.org/wiki?curid=320936", "title": "Kamidana", "text": "Kamidana\n\nKamidana ( 神棚) je malý šintoistický oltář, který bývá zejména u japonských rodin umístěn na čistém, osvětleném a vyvýšeném místě, nejčastěji na poličce. Obecně se doporučuje, aby kamidana byla obrácena na východ či na jih. Mohou na ní být umístěny různé předměty představující kami, různé tabulky či kousky papírů ofuda se jmény bohů či zemřelých předků, kteří jsou tak uctíváni jako kami. Než se s kamidanou manipuluje, je v rámci zachování rituální čistoty důležité umýt si ruce. Na kamidanu či před ni bývá pravidelně umisťováno trochu jídla, např. miska s rýží, zelené snítky, saké a voda. Obvykle vše každé ráno vyměňuje paní domu za čerstvé.\n\nVýraz „kamidana“ bývá překládán jako „polička bohů“ (myšleno kami).\n"}
{"id": "320939", "url": "https://cs.wikipedia.org/wiki?curid=320939", "title": "Distribuce založené na Ubuntu", "text": "Distribuce založené na Ubuntu\n\nTato stránka popisuje některé linuxové distribuce založené na Ubuntu. Ubuntu je operační systém postavený na základech linuxové distribuce Debian. Pro lepší pochopení vazeb jsou zde zmíněny i jednotlivé edice Ubuntu samotného.\n\nSamotné Ubuntu vychází v několika edicích, podle svého zaměření, které jsou vytvářeny a udržovány firmou Canonical a Ubuntu komunitou. Tyto edice dostávají plnou podporu od Canonicalu, jeho partnerů a komunity. Těmito edicemi jsou:\n\nUbuntu Desktop je operační systém určený pro osobní počítače a notebooky.\n\nUbuntu Touch je mobilní verze operačního systému Ubuntu vyvinutá pro mobilní zařízení s dotykovou obrazovkou jako jsou chytré telefony a tablety.\n\nUbuntu pro Android je varianta Ubuntu navržená pro běh na Android telefonech.\n\nUbuntu TV je verze Ubuntu pro chytré televizory.\n\nUbuntu Server je verze Ubuntu pro servery.\n\nTyto subprojekty jsou plně integrovány do projektu Ubuntu. Jejich podpora ze strany firmy Canonical ale není v takovém rozsahu, jaký mají oficiální edice. Tuto podporu z velké části přebírá Ubuntu komunita.\n\nRozdíl mezi jednotlivými subprojekty je ve výchozí sadě balíčků. Nicméně, všechny používají stejné úložiště pro stahování balíčků a jejich aktualizací jako samotné Ubuntu, takže jsou pro ně dostupné stejné soubory balíčků, bez ohledu na to, kterou variantu jste nainstalovali. Všechny nové subprojekty (také označované jako „příchutě“) musejí nejprve projít schvalovacím procesem.\n\nKubuntu je linuxová distribuce odvozená od Ubuntu. Rozdíl mezi těmito distribucemi je v grafickém prostředí (GUI), Ubuntu používá grafické rozhraní Unity společně s desktopovým prostředím GNOME, zatímco Kubuntu používá desktopové prostředí KDE.\n\nXubuntu, podobně jako Kubuntu, se liší od Ubuntu v grafickém prostředí. Xubuntu používá Xfce, které je vhodné především pro méně výkonné počítače.\n\nLubuntu je derivát Ubuntu s desktopovým prostředím LXDE, který je vhodný pro méně výkonné počítače.\n\nUbuntu GNOME je derivát Ubuntu s desktopovým prostředím GNOME, bez rozhraní Unity.\n\nUbuntu MATE je na Ubuntu založená distribuce s desktopovým prostředím MATE. Stejně jako Xubuntu či Lubuntu je vhodná pro méně výkonné počítače.\n\nEdubuntu je derivátem Ubuntu specializovaným na školství, zpřístupňuje Linux Terminal Server Project a mnoho výukových aplikací.\n\nUbuntu Studio je derivátem Ubuntu, který je zaměřený především na práci s multimédii, jejich zpracování a tvorbu.\n\nMythbuntu je Ubuntu určené pro vytvoření domácího kina s MythTV.\n\nUbuntu Kylin je varianta Ubuntu přizpůsobená pro čínské uživatele.\n\nGobuntu byl oficiální derivát Ubuntu, jehož cílem bylo zajistit distribuci složenou výhradně ze svobodného softwaru. Projekt byl ukončen a sloučen do hlavní řady Ubuntu pod volbu instalátoru „Free software only“, (v českém překladu „Pouze svobodný software“) dostupnou při instalaci.\n\nUbuntu JeOS byla distribuce speciálně určená pro virtualizaci, od vydání Ubuntu 8.10 byla začleněna jako jedna z možností instalace edice Ubuntu Server.\n\nUbuntu Mobile byl operační systém určený pro použití v mobilních zařízeních, jeho nástupcem je Ubuntu Touch.\n\nUbuntu Netbook byla upravená verze Ubuntu pro netbooky.\n\nNa Ubuntu je v dnešní době postavená také celá řada menších linuxových distribucí. Níže je výběr z těch zajímavějších.\n\nLinux Mint je oblíbená linuxová distribuce založená na Ubuntu, případně na Debianu.\n\nLinux Lite je odlehčená distribuce založená na Ubuntu, s grafickým prostředím Xfce.\n\nelementary OS je přívětivá distribuce známá pro své uživatelské rozhraní.\n\nTrisquel GNU/Linux je projekt plně svobodného systému bez proprietárního softwaru nebo firmwaru.\n\nBodhi Linux je odlehčená linuxová distribuce používající správce oken Enlightenment.\n\nNova je kubánským státem podporovaná distribuce, vyvíjená havanskou univerzitou informatiky.\n\nLiMux je distribuce německého města Mnichov určená pro provoz na městských počítačích.\n\nGendBuntu je francouzská distribuce přizpůsobená pro francouzské četnictvo.\n\nBaltix je litevská distribuce cílená na obyvatele pobaltských zemí.\n\nGoobuntu je upravená distribuce Ubuntu interně používaná velkým množstvím zaměstnanců společnosti Google.\n\n"}
{"id": "320944", "url": "https://cs.wikipedia.org/wiki?curid=320944", "title": "Mosambická hymna", "text": "Mosambická hymna\n\nHymna Mosambiku je píseň\nPátria Amada, která roku 2002 nahradila dosavadní hymnu Viva, Viva a FRELIMO.\n\n1. sloka\nNa memória de África e do Mundo\nPátria bela dos que ousaram lutar\nMoçambique, o teu nome é liberdade\nO Sol de Junho para sempre brilhará\n\nRefrén (2×)\nMoçambique nossa terra gloriosa\nPedra a pedra construindo um novo dia\nMilhões de braços, uma só força\nOh pátria amada, vamos vencer\n\n2. sloka\nPovo unido do Rovuma ao Maputo\nColhe os frutos do combate pela paz\nCresce o sonho ondulando na bandeira\nE vai lavrando na certeza do amanhã\n\nRefrén (2×)\n\n3. sloka\nFlores brotando do chão do teu suor\nPelos montes, pelos rios, pelo mar\nNós juramos por ti, oh Moçambique\nNenhum tirano nos irá escravizar\n\nRefrén (2×)\n\nV paměti Afriky i celého světa\nkrásná vlast těch, kteří se odvážili bojovat,\nMosambiku, tvé jméno je svoboda,\nčervnové slunce bude zářit vždy.\n\nRefrén: \nMosambiku, naše slavná země,\nkámen po kameni budují nový den,\nmiliony paží jedinou silou,\nmilovaná vlasti, zvítězíme!\n\nSjednocený lid od Rovumy po Maputo\nsklízí plody boje za mír,\nroste sen, kterým laje vlajka,\na stále vzrůstá až do jistoty zítřka.\n\nKvěty z tvého potu vzrůstají ze země,\nz hor, z řek i z moří.\nPřísaháme ti, ó Mosambiku,\nže nás žádný tyran nezotročí!\n\nPozn.: Zmínka o červnovém slunci odkazuje na datum získání nezávislosti Mosambiku 25. června 1975. Řeka Rovuma (ve světě obvykle označovaná anglickým názvem Ruvuma) a město Maputo jsou symbolickým vymezením severní a jižní hranice Mosambiku.\n\n"}
{"id": "320947", "url": "https://cs.wikipedia.org/wiki?curid=320947", "title": "EIBA", "text": "EIBA\n\nEuropean Instalation Bus Association (EIBA) je sdružení vedoucích firem v oblasti elektroinstalací v Evropě.\nJeho cílem je nabízet jednotný systém instalační sběrnice pro řízení provozních procesů v budovách.\n\nPrvky kompatibilní se systémem EIBA by měly mít označení EIB. Jedná se o decentralizovaný instalační řídící systém pro zařízení budov, umožňující měření, regulaci, zapínání a vypínání, hlídání a kontrolu strojů, přístrojů a zařízení v budovách. Někteří výrobci označují svoje výrobky KNX/EIB nebo jen KNX. Jde o propracovanější verzi, která je ale zpětně kompatibilní se staršími výrobky označenými EIB.\n\nV systému EIB se paralelně s vedením 230 V klade i vedení datové sběrnice. Na ní se pak napojují jednotlivé snímače a ovladače.\n\nČidla nebo spínače, vysílající na sběrnici signály informující o stavu konkrétního zařízení: Zapnuto, vypnuto, teplota, intenzita osvětlení apod.\n\nZařízení ovládající všechny výkonné přístroje na základě signálů ze snímačů: Stmívače, stykače, termoregulátory.\n\nSlouží ke správnému směrování signálů, spojení mezi různými úseky sběrnice, napájení sběrnice(DC 24V). Jsou vstupními místy pro připojení programovacího přístroje.\n\n"}
{"id": "320948", "url": "https://cs.wikipedia.org/wiki?curid=320948", "title": "Chomského normální forma", "text": "Chomského normální forma\n\nChomského normální forma je tvar formální gramatiky ve které jsou všechna odvozovací pravidla tvaru:\n\nkde \"A\", \"B\" a \"C\" jsou neterminály, α je terminál, \"S\" je startovní neterminál a ε je prázdný řetězec, přičemž \"B\" ani \"C\" nemohou být startovacím neterminálem.\n\nKaždá gramatika v Chomského normální formě je bezkontextová a naopak, každou bezkontextovou gramatiku lze transformovat do Chomského normální formy.\n\nS výjimkou volitelného pravidla \"S\" → ɛ jsou všechna pravidla nezkracující, tzn. při každém odvození je každý řetězec stejně dlouhý nebo delší než předchozí (ve významu času) řetězec. Jelikož všechna pravidla odvozující neterminály transformují jeden neterminál na právě dva, je parsovacím stromem binární strom a jeho výška je maximálně délka generovaného řetězce. \n\nForma je pojmenována po svém autorovi, Noamovi Chomském.\n\nChomského normální forma je často používána v CYK algoritmu.\n\n"}
{"id": "320951", "url": "https://cs.wikipedia.org/wiki?curid=320951", "title": "Dusík (rozcestník)", "text": "Dusík (rozcestník)\n\nDusík může být:\n\n\n"}
{"id": "320952", "url": "https://cs.wikipedia.org/wiki?curid=320952", "title": "Greibachové normální forma", "text": "Greibachové normální forma\n\nGraibachové normální forma (GNF) je tvar formální gramatiky, ve které mají všechny odvozující pravidla tvar:\nnebo\nkde \"A\" je neterminál, α je terminál, \"S\" je výchozí neterminální symbol, \"X\" je (případně prázdná) posloupnost neterminálních symbolů (ve které se nevyskytuje \"S\", pokud gramatika obsahuje pravidlo formula_2\n) a \"ɛ\" je prázdný řetězec.\n\nGramatika v Greibachové normální formě postrádá levou rekurzi. Každá bezkontextová gramatika může být transformována do Greibachové normální formy. Forma je pojmenovaná podle její autorky Sheily Greibachové.\n\n\n"}
{"id": "320954", "url": "https://cs.wikipedia.org/wiki?curid=320954", "title": "Alan Craig", "text": "Alan Craig\n\nAlexander Alan Craig je britský politik, předseda strany Christian Peoples Alliance a místní zastupitel za svou stranu. Ve volbách v roce 2008 neúspěšně kandidoval na starostu Londýna, když se ziskem 1,6 % prvních preferenčních hlasů skončil na celkovém šestém místě.\n\nAlan Craig na www.cpaparty.org.uk\n"}
{"id": "320955", "url": "https://cs.wikipedia.org/wiki?curid=320955", "title": "François Athanase de Charette de la Contrie", "text": "François Athanase de Charette de la Contrie\n\nFrançois Athanase de Charette de la Contrie (21. dubna 1763, Couffé, Maine-et-Loire — popraven 29. února 1796, Nantes) byl francouzský námořní důstojník a jeden z vůdců povstání ve Vendée v letech 1793 až 1796.\n\nFrançois de Charette pocházel z rodiny venkovské šlechty ve Vendée (západní Francie). Roku 1779 vstoupil do námořní školy, po jejímž absolvování se stal námořním důstojníkem. Roku 1787 dosáhl hodnosti námořního poručíka. Sloužil pod Toussaint de La Motte-Picquetem a admirálem Lucem de Guichen. Zúčastnil se americké války za nezávislost. Po výbuchu revoluce podepsal Charette službu v armádě (1789), ale po krátké době emigroval a žil v Koblenci. Po svém návratu do Francie se účastnil obrany krále a jeho rodiny při útoku na Tuilerie (10. srpna 1792). Po začátku royalistického povstání ve Vendée v předjaří 1793 byl svými krajany přemluven, aby se ujal jejich velení. Již 10. března 1793 - tedy týden po vypuknutí povstání – se podařilo oddílu pod jeho velením dobýt městečko Machecoul, a pak postupně se Charettovi podařilo ovládnout oblast na jih od ústí Loiry (Pays de Retz). Až do ztroskotání útoku na Nantes (konec června 1793) byl hlavním velitelem povstalců (chouanů) Cathelineau. Ten však byl při útoku smrtelně raněn a 14. července 1793 přebírá vrchní velení Charette de la Contrie spolu s generálem Maurice–Joseph d'Elbéem. V prosinci 1793 bylo povstání potlačeno, ale pokračovala guerilová válka, během které Charette zaznamenal výrazný úspěch roku 1794 při útoku na vojenský tábor u Saint-Christophe a jeho následném totálním zničení. Teprve 17. února 1795 podepsal Charette de la Contrie mírovou dohodu se zástupci Konventu na zámku Jaunaye u města Vertou. Tuto dohodu však dodržel jen po dobu 5 měsíců. Podlehl slibům Angličanů, že bude podpořen mohutným vyloděním vojsk a vytáhl opět do zbraně 23. července 1795. Jmenován králem Ludvíkem XVIII. vrchním velitelem královských vojsk, 22. února 1796 je však zajat a o týden později byl v Nantes popraven. \n"}
{"id": "320960", "url": "https://cs.wikipedia.org/wiki?curid=320960", "title": "Rwandská vlajka", "text": "Rwandská vlajka\n\nVlajka Rwandy je tvořena třemi pruhy o poměru šířek 2:1:1 v barvách jasně modrá, žlutá a zelená V horním cípu je žluté slunce s 24 paprsky.\n\nVlajka měla v době vzniku představovat (dle vlády) národní jednotu, úctu k práci, hrdinství a důvěru v budoucnost, bez opakování událostí v roce 1994. Dle rwandského prezidenta Paula Kagameho (dle slov v roce 2001) znázorňovala prosperitu, bohatství, mír a štěstí. Dle vlády symbolizovala (v době vzniku) modrá barva mír a klid (nebo štěstí), žlutá bohatství vzniklé prací na udržitelném ekonomickém růstu, zelená prosperitu, práci a produktivitu. Slunce symbolizovalo novou naději a jeho záře upřímnost.\n\nÚzemí dnešní Rwandy (do té doby nezávislé monarchie) bylo na přelomu 19. a 20. století anektováno Německem a připojeno k Německé východní Africe. Německá přítomnost však byla v oblasti minimální.\n\nKolem roku 1912 začalo Německo uvažovat o rozlišení vlajek svých kolonií podle britského vzoru (německé kolonie byly považovány za nedílnou součást říše). Vlajky byly navrženy, v roce 1914 i schváleny, ale po vypuknutí 1. světové války nebyly nikdy zavedeny.\n\nRoku 1916 byla oblast dobyta Belgičany, a stala se do roku 1923 Belgickou kolonií Ruanda-Urundi. Od 1. listopadu 1923 byla země pod dohledem Společnosti národů, od roku 1948 pod kontrolou OSN, stále však Belgickým mandátním resp. poručenským územím. \n\nV roce 1959 proběhla Rwandská revoluce, po které opustilo své domovy na 100 000 Tutsiů do okolních zemí. Vlajkou království byla červeno-žluto-zelená trikolóra se svislými pruhy. 1. července 1962 byla zrušena monarchie a vyhlášena nezávislost. Tato vlajka však byla shodná s guinejskou vlajkou (přijatou 10. listopadu 1958), proto bylo do žlutého pruhu přidáno velké černé písmeno R jako Rwanda.\n\nV roce 1994 proběhla v zemi tzv. rwandská genocida při které bylo zavražděno 800 tisíc až 1 milion obyvatel Rwandy (většinou Tutsiů) a 2,5 milionu lidí bylo vyhnáno ze svých domovů. 25. října 2001 rozhodl rwandský parlament o změně státních vlajky. Změnil tím zákon z roku 1991. K představení nové vlajky došlo až 31. prosince 2001. V Kigali, hlavním městě Rwandy, byla tento den slavnostně spuštěna dosavadní vlajka a vyvěšena, za zvuku nové státní hymny Rwanda Nziza () vlajka nová, platná do současnosti. Autorem vlajky byl Alphonse Kirimobenecyo.\n\n"}
{"id": "320962", "url": "https://cs.wikipedia.org/wiki?curid=320962", "title": "Siân Berry", "text": "Siân Berry\n\nSiân Berry (* 9. července 1974, Cheltenham) je britská politička, spisovatelka a politická aktivistka, členka Green Party of England and Wales. V rámci své strany patří k levicověji zaměřeným členům.\n\nZa svou stranu vícekrát kandidovala v místních a parlamentních volbách, v roce 2008 byla kandidátkou ve volbách londýnského starosty, ve kterých skončila čtvrtá se ziskem 3,15 % prvních preferenčních hlasů.\n\nJe autorkou několika knih.\n"}
{"id": "320964", "url": "https://cs.wikipedia.org/wiki?curid=320964", "title": "Nebe", "text": "Nebe\n\nJako nebe či nebesa se označuje místo či stav blaženosti mimo tento svět, kde podle některých náboženství dlí Bůh, nadpřirozené bytosti (andělé), případně i duše lidí, kteří do nebe budou přijati. Nebe se obvykle umísťuje nahoře, nad oblohu. V Novém zákoně se píše o Ježíšově nebeském království, kam budou lidé vzkříšeni po konci světa. V Apoštolském vyznání víry je uvedeno vzkříšení celých lidí, tedy s duší i tělem.\n\nOpakem nebe je peklo, místo zavržení a utrpení.\n\nBible však slovem \"nebe\" označuje i vše, co je nad zemí, a jeho stvořením celá začíná:\n"}
{"id": "320966", "url": "https://cs.wikipedia.org/wiki?curid=320966", "title": "François Régis de La Bourdonnaye", "text": "François Régis de La Bourdonnaye\n\nFrançois Régis de La Bourdonnaye, hrabě de La Bretèche (19. března 1767, Angers – 28. srpna 1839, zámek Mesangeau u Beaupréau), byl francouzský royalistický politik.\n\nNa počátku francouzské revoluce byl městským úředníkem v Angers. Od roku 1792 bojoval v armádě prince Conde a poté po boku chouanů ve Vendée. V době konzulátu se podřídil ústřední vládě a stal se starostou města Angers. \n\nRoku 1815 zastupoval departement Maine-et-Loire v tzv. \"Chambre introuvable\" (správně \"Chambre des deputes\" - první zákonodárný orgán druhé restaurace - nástroj bílého teroru). Po dobu 15 let byl vedoucím představitelem tzv. kontraoposice (extrémní pravice) a vydobyl si pseudonym „Bílý jakobín”. Ve vládě Julese de Polignaca obdržel roku 1829 křeslo ministra vnitra, ale pro své extrémistické názory se stal i pro reakcionářské vládní kruhy neudržitelným a po třech měsících byl nucen vládu opustit. Král Karel X., jej nato jmenoval členem tajné královské rady. Od 27. ledna 1830 získal titul paira, ale po červencové revoluci roku 1830 ho ztratil. Od té doby žil v ústraní na svém zámku Mesangeau u Beaupereau, kde také roku 1839 zemřel.\n\n \n"}
{"id": "320971", "url": "https://cs.wikipedia.org/wiki?curid=320971", "title": "Bucudan", "text": "Bucudan\n\nBucudan ( 佛壇 nebo 仏壇) je buddhistický oltář, který bývá umístěn v japonských chrámech i jednotlivých domácnostech. Mívá podobu dřevěné skříňky s dvířky, které mají za úkol chránit obsah bucudanu. Nejčastěji se v něm nachází různé buddhistické sošky a obrázky bódhisattvů, mandal apod. Dvířka se otevírají většinou při zvláštních příležitostech jako jsou náboženské rituály.\n"}
{"id": "320975", "url": "https://cs.wikipedia.org/wiki?curid=320975", "title": "Tejmur Radžabov", "text": "Tejmur Radžabov\n\nTejmur Radžabov (; * 12. březen 1987) je ázerbájdžánský šachový velmistr. Dle FIDE Elo z října 2015 (jenž mu činí 2738) je 19. nejlepším hráčem světa a nejlepším hráčem ve své zemi. Půl roku (listopad 2012 - duben 2013) byl však držitelem Elo 2793, čímž figuroval na 4. místě světového žebříčku. Velmistrem se stal ve věku 14 let a 14 dní, čímž se stal jedním z nejmladších velmistrů, jenž dosáhli tohoto titulu (konkrétně je 7. nejmladší v historii). Radžabov je často spojován se svým slavným rodákem Garrim Kasparovem, oba jsou z Baku, oba mají židovské otce. Zvláštní je, že Radžabovovo skóre s bývalým mistrem světa jsou tři výhry a jedna remíza, žádná prohra.\n"}
{"id": "320986", "url": "https://cs.wikipedia.org/wiki?curid=320986", "title": "Pavel Stratil", "text": "Pavel Stratil\n\nPavel Stratil, (* 17. dubna 1945 Olomouc) je bývalý fotbalový reprezentant Československa, prvoligový útočník Teplic a Sparty Praha.\n\nLevá spojka v útoku, fyzicky zdatný, oplýval výtečnými technickými kousky, nikoliv rychlostí. Ovládal umění velmi přesných přihrávek ze své levé strany do pokutového území. Uměl dobře střílet ze střední vzdálenosti. V teplickém klubu (dnešní FK Teplice) hrál 9 let, od roku 1966, nastoupil v 464 zápasech a nastřílel za svůj žlutomodrý tým 254 gólů, z toho 70 v 1. lize. Stal se proto teplickou fotbalovou legendou. Několikrát se umístil v první desítce ankety Fotbalista roku, v roce 1970 na devátém, v roce 1971 druhém, v roce 1972 na pátém a roku 1973 na 11 místě. V Poháru UEFA nastoupil za Teplice ve 2 utkáních a dal 1 gól.\n\nV letech 1970 až 1975 nastoupil ve 22 mezistátních utkáních za národní tým ČSSR. Ve dvou z nich dokázal vstřelit branku. Byl členem náhradní jedenáctky po distancování týmu po nevyvedeném turnaji Mistrovství světa v kopané v Mexiku a místo si udržel. Hrával v útočné trojici s Petrášem, Kabátem, také s Nehodou a dalšími tehdejšími fotbalovými útočníky. Poslední reprezentační zápas odehrál ve Vídni v roce 1975 proti domácímu Rakousku. Za juniorskou reprezentaci nastoupil ve 3 utkáních a za olympijskou reprezentaci nastoupil v 7 utkáních a dal 6 gólů.\n\nV roce 1975 se rozhodl změnit klub a přestoupil do týmu Sparta Praha. Zůstal zde dva roky, během nichž sehrál na Letné 106 zápasů. Vítěz Československého poháru 1976. V Poháru vítězů pohárů nastoupil za Spartu v 1 utkání.\nPo skončení kariéry prvoligového hráče odešel v roce 1977 (ve svých 32 letech) do divizního týmu FK Kolín a pomohl mu postoupit do národní ligy. Poté si ještě zahrál za SK Vyžlovka na Kolínsku ve III.třídě. Ještě dlouho po své padesátce si občas zahrál za starou gardu Sparty a internacionály ČR. Před odchodem do důchodu podnikal v dopravě. Podle některých údajů (tzv. Cibulkovy seznamy) byl důvěrníkem StB bez krycího jména.\n\n\n"}
{"id": "320991", "url": "https://cs.wikipedia.org/wiki?curid=320991", "title": "Vilém Maréchal", "text": "Vilém Maréchal\n\nVilém Maréchal (francouzsky \"Guillaume le Maréchal\", anglicky \"William Marshal\", 1145 – 14. května 1219) byl rytíř normanského původu, učitel a vychovatel dvou anglických králů – Jindřicha Mladíka a Jindřicha III. V letech 1216 – 1219 byl poručníkem a regentem nezletilého krále Jindřicha III. a rovněž vítězem bitvy u Lincolnu, po níž byla navždy vyhnána francouzská vojska z Anglie. Patřil mezi nejslavnější rytíře své doby, věrně sloužil pěti anglickým králům a byl uznávaným a respektovaným účastníkem rytířských turnajů.\n\nPředkové Viléma Maréchala byli s největší pravděpodobností normanského původu a jeho děd údajně přišel do Anglie spolu s Vilémem Dobyvatelem. Na dvoře Vilémova syna krále Jindřicha I. prý zastával děd Viléma Maréchala úřad maršálka dvora (maréchal de la cour) a dohlížel na výzbroj a výplaty bojovníků. Titul zdědil i Vilémův otec Jan, kterému se podle jeho úřadu začalo říkat Maréchal. Jan Maréchal byl bohatý a mocný muž a své postavení ještě upevnil sňatkem se Sibylou ze Salisbury, sestrou hraběte Patrika ze Salisbury. Vilém byl čtvrtým synem.\n\nV neustále se opakujících sporech mezi dvěma uchazeči o anglický trůn, Matyldou Anglickou a Štěpánem z Blois, se Vilémův otec Jan Maréchal vždy stavěl na stranu Matyldy Anglické. Poté, co Matylda uzavřela se Štěpánem další příměří, putoval tehdy asi šestiletý Vilém jako rukojmí ke dvoru krále Štěpána z Blois. Štěpán z Blois si malého chlapce velmi oblíbil a ten strávil v jeho blízkosti celé dětství. Když zavládl mír, vrátil se chlapec k rodičům, ale dlouho u nich nepobyl. Na přání svého otce odešel do Normandie ke královskému komořímu Vilémovi z Tancarville, což byl otcův bratranec. Tancarville si hocha rovněž oblíbil a postaral se o jeho další výchovu. Vilém se nadále zdokonaloval v jezdeckém umění, v zacházení se zbraněmi a ve znalosti rytířských ctností. V družině pana z Tancarville byl nejprve pážetem, od čtrnácti let pak panošem (štítonošem) a na jaře roku 1167 byl pasován na rytíře. Od této chvíle už jej jeho dosavadní pán neměl povinnost šatit a živit a Vilém Maréchal ztratil i nárok na další ubytování na pánově hradě. Stal se z něj sice rytíř, ale patřičné postavení v rytířské společnosti si musel teprve získat. Jako čtvrtý syn svého otce navíc nemohl doufat v případné dědictví. Jeho finanční situace nebyla v tom okamžiku nejlepší.\n\nVilém Maréchal měl na v počátku svého rytířského života štěstí. Ještě než stačil opustit panství svého vychovatele a učitele pana z Tancarville, oslovil ho rytíř Vilém Chambellan s lákavou nabídkou, aby se stal členem jeho rytířské skupiny, která se hodlá zúčastnit turnajového klání. Vilém nezaváhal a chopil se příležitosti. Hned v prvním soutěžním boji byl velmi úspěšný a upoutal na sebe patřičnou pozornost. Z kořisti získané výhrou v turnaji si zakoupil lepší výzbroj a vydal se na další turnaj. I zde si získal obdiv, ale přesto zemi opustil a vrátil se do rodné Anglie, kde vstoupil do služeb svého bohatého strýce Patrika ze Salisbury.\n\nV letech 1168 – 1169 se dostal zpět na kontinent, když Patrik ze Salisbury dostal za úkol doprovodit královnu Eleonoru Akvitánskou na její cestě do Poitou. Vilém Maréchal se této cesty zúčastnil jako člen rytířské družiny a stal se svědkem přepadení královnina průvodu a zavraždění svého strýce Patrika ze Salisbury panem z Lusignanu. Královně se podařilo uprchnout. Vilém Maréchal se pustil do střetu s útočníky a zcela sám zaútočil na šedesát osm ozbrojených mužů. Nakonec byl zajat a královna Eleonora Akvitánská za něj bez váhání zaplatila požadované výkupné a pak jej přijala do své družiny. V roce 1170 ocenil Vilémovu odvahu v boji i manžel Eleonory Akvitánské, anglický král Jindřich II., když Viléma Maréchala jmenoval ochráncem a učitelem svého nejstaršího syna a spoluvladaře Jindřicha Mladíka.\n\nStále ještě velmi mladý Vilém dosáhl na svůj věk významného společenského postavení. Stál v čele mužů obklopujících spoluvladaře Anglie a velel dvěma stovkám rytířů. Jeho pán Jindřich Mladík si jej navíc mimořádně oblíbil. V roce 1173 se Vilém Maréchal dostal do tíživé životní situace, když Jindřich povstal proti svému otci. Vilém zůstal věrný svému pánu, ale trápilo jej, že má bojovat proti Jindřichovi II., kterého si také vážil. V tomto těžkém období došlo ještě k jedné významné události. Jelikož v těch časech mohl kterýkoliv rytíř pasovat na rytíře jinou osobu, požádal mladý král Jindřich Mladík o tuto službu právě svého přítele Viléma Maréchala, který samozřejmě prosbu svého pána nemohl odmítnout. Vilém Maréchal se tedy zapsal do historie i tím, že měl tu čest pasovat anglického krále na rytíře. Roku 1174 se oba Jindřichové, otec a syn, usmířili. Jindřich Mladík v Anglii dlouho nezůstal a vydal se do Francie, kde se spolu se svou družinou, vedenou stále věrným Vilémem, zúčastnil řady turnajových zápasů. Vilém Maréchal byl svému pánovi neustále na blízku, což u ostatních rytířů zřejmě vzbuzovalo závist. V roce 1182 byl Vilém nečekaně obviněn z toho, že je milencem manželky svého pána Jindřicha Mladíka. Po tomto obvinění opustil královský dvůr a Jindřich Mladík o pár měsíců později vrátil svoji choť Markétu jejímu otci, francouzskému králi Ludvíku VII., což bylo chápáno tak, že se opravdu cizoložství dopustila.\n\nVilém Maréchal se ocitl v tíživé situaci bez majetku, bez dlouho budovaného společenského postavení a bez finančních prostředků. Jezdil tedy znovu od turnaje k turnaji a nabízel své rytířské služby u šlechtických dvorů. Když se vracel z pouti, kterou vykonal do Kolína nad Rýnem, zastihl jej na cestě posel Jindřicha Mladíka, který jej žádal o návrat zpět do svých služeb. Mezi Jindřichem II. a jeho ambiciózním synem totiž znovu došlo ke sporům a tak oba sháněli všechny své věrné pro budoucí boj. Vilém Maréchal se rozhodl využít příznivé situace a zamířil ke dvoru francouzského krále Filipa II. Augusta, před nímž prohlásil, že jeho pán Jindřich Mladík ho povolal zpět do svých služeb, čímž ho zprostil všech podezření ohledně údajného cizoložství. Francouzského krále dále požádal o to, aby i on pomohl smýt hanbu, která neprávem ulpěla na něm, Vilémovi, a jeho údajné milence, od anglického dvora neprávem vyhnané Markétě, která byla královou sestrou. Filip II. souhlasil a anglickému králi Jindřichu II. poslal list, dosvědčující Maréchalovu nevinu. Vilém byl očištěn oběma anglickými králi, otcem Jindřichem II. i synem Jindřichem Mladíkem, kteří se mezitím opět usmířili, a zároveň i králem francouzským.\n\nV roce 1183 se Vilém Maréchal vrátil ke dvoru svého pána Jindřicha Mladíka, který náhle 11. června 1183 zemřel. Po smrti svého pána požádal krále Jindřicha II. o povolení vykonat pouť do Svaté země. Jindřich II. svolil, dokonce jej zahrnul dary a kladl mu na srdce, ať se brzy vrátí zpět.\n\nVilém odešel do Svaté země, kde sloužil jeruzalémskému králi Guyovi z Lusignanu a stal se laickým bratrem templářského řádu. Na anglický královský dvůr se vrátil až roku 1187. Věrně sloužil králi v bojích proti francouzskému králi i proti vlastnímu Jindřichovu synovi Richardovi, kterému se Vilém Maréchal dokonce v boji osobně postavil, když vlastním tělem chránil z boje ustupujícího Jindřicha II. Měsíc po této události starý král zemřel a Richard Lví srdce se stal králem.\n\nVilém se právem obával hněvu nového krále, proti němuž ještě nedávno tak statečně bojoval, ale Richard mu odpustil a dokonce se rozhodl dodržet slib, který dal Maréchalovi už jeho královský otec když ještě žil – tedy slib, že mu umožní sňatek s patřičně bohatou nevěstou. Vilém Maréchal se oženil s Isabelou ze Striguil, vnučkou irského krále, která byla o víc jak třicet let mladší. Díky tomuto sňatku se stal dosud nemajetný rytíř pánem panství, jež se rozkládala od řeky Severn k pomezí Walesu, zahrnovala téměř čtvrtinu Irska a mnohá panství a hrady v Normandii. Deset let po sňatku získal Vilém po předcích své manželky titul hraběte ze Striguil. Teď měl i on své rytíře, páže a panoše a na jeho dvoře vyrůstali rytíři budoucí. Účastnil se v dalších bojích proti Francii.\n\nPo smrti Richarda Lví srdce, roku 1199, se Vilém v otázce následnictví postavil na stranu Richardova bratra Jana Bezzemka. Ten se mu odvděčil nedůvěrou, a tak Maréchal opustil Anglii a odešel na svá panství do Irska. Když Jan Bezzemek roku 1216 umíral, vzpomněl si na Maréchala a svěřil mu do ochrany svého devítiletého syna Jindřicha. Hrabě Vilém Maréchal se tak již podruhé ve svém životě ocitl v roli vychovatele a ochránce budoucího anglického krále. Stal se navíc také regentem království a dočasným vládcem země. Malého Jindřicha nechal urychleně korunovat jako Jindřicha III., a pak jej pasoval na rytíře. Rovněž podruhé se mu tedy dostalo cti pasovat anglického krále na rytíře.\n\nKrál Jindřich III. a jeho regent Vilém Maréchal měli celou řadu nepřátel. Část anglické šlechty se postavila na stranu francouzského krále Filipa II. a jeho syna Ludvíka, kteří se chtěli po získání Normandie zmocnit nejen dalších anglických území ve Francii, ale i Anglie samotné. 20. května 1217 se podařilo vojsku vedenému hrabětem Vilémem Maréchalem porazit v bitvě u Lincolnu francouzskou armádu a navždy ji vyhnat z Anglie. V roce 1219 se pak Maréchal nečekaně vzdal svého regentství a osud ještě nedospělého krále Jindřicha III. svěřil do rukou papežova zástupce v Anglii. Začátkem dubna 1219 přijal již umírající Vilém Maréchal naposledy mladého krále, poté se rozloučil se svými dětmi i manželkou a 14. května 1219 zemřel. Pochován byl v hrobce londýnské komendy Templářského řádu.\n\n\n"}
{"id": "320995", "url": "https://cs.wikipedia.org/wiki?curid=320995", "title": "Achziv", "text": "Achziv\n\nAchziv ( אכזיב) je starověké sídliště na břehu Středozemního moře v západní Galileji, asi 5 km severně od Naharije. Leží v místech, kde se do moře vlévá vádí Nachal Kaziv. Dnes je tato lokalita chráněna jako národní park, jenž zahrnuje také zbytky arabské vesnice al-Zeeb, opuštěné roku 1948. Jižně od areálu také do moře ústí vádí Nachal Ša'al.\n\nSídliště Achziv je zmiňováno již v biblické knize Jozue: . Podle nálezů a vykopávek, provedených v této oblasti, je možné vyvodit, že Achziv byl v době železné obchodním městem a kvetoucím městem bylo i v několika prvních staletích našeho letopočtu.\n\nŘímané znali toto místo jako Ecdippa. Křižácké prameny ji nazývali Casal Lambertie nebo Imbert. V období křížových výprav stála v Achzivu křižácká pevnost, jejíž zbytky byly při archeologických vykopávkách nalezeny spolu s hospodářskými budovami či hřbitovy.\n\nLokalita byla dobyta Mamlúky v 13. století a v následujícím období byl bývalý Achziv (arabsky al-Zeeb) obýván Araby. Tato arabská vesnice al-Zeeb se rozkládala na břehu moře, přímo u ústí Nachal Kaziv. Stála tu mešita a základní škola založená roku 1882. Roku 1931 měl al-Zeeb 1059 obyvatel a 251 domů.\n\nBěhem Noci mostů 16. června 1946 vyhodilo 43 bojovníků Palmachu v Achzivu současně silniční a železniční most přes Nachal Kaziv. Bojovníkům, kteří při této operaci zahynuli, byl na tomto místě vztyčen památník.\n\nPři první arabsko-izraelské válce (15. května 1948) byla arabská vesnice al-Zeeb dobyta židovskými silami a její obyvatelé uprchli. Zástavba vesnice pak byla v prosinci 1948 zbořena, s výjimkou mešity a jednoho domu, a nyní je začleněna do turistického areálu v národním parku Achziv.\n\n"}
{"id": "320998", "url": "https://cs.wikipedia.org/wiki?curid=320998", "title": "Bon", "text": "Bon\n\nSlovo bon nebo Bon může znamenat:\n\n\n\n\n"}
{"id": "320999", "url": "https://cs.wikipedia.org/wiki?curid=320999", "title": "Savage: The Battle for Newerth", "text": "Savage: The Battle for Newerth\n\nSavage: The Battle for Newerth je fantasy/sci-fi online hra kombinující prvky střílečky z pohledu první osoby a realtimové strategie v jedné hře. Tvůrci hry ji definovali jako \"Real Time Strategy Shooter\" neboli \"RTSS\". Odehrává se v daleké budoucnosti, kdy lidé po apokalypse obnovují společnost, ale ohrožují je inteligentní bestie. Od 1. září 2006 je hra šířena jako freeware.\n\nCílem Savage je zničit soupeřův 'Stronghold / Lair', protože to je hlavní bod, v němž se vojáci mohou po smrti obnovovat a pořizovat výzbroj. To lze i mimo hlavní základnu v 'garrison/sublair', které mohou hráči stavět, popřípadě na statických vlajkách (které stavět nelze).\n\nSavage se hraje pouze s živými protivníky, má dva nebo více týmů (obvykle lidé vs. bestie, ale jiné konfigurace, jako lidé vs. lidé, jsou možné). Každý tým má jednoho velitele, který hraje hru jako realtimovou strategii. Staví budovy, vyvíjí nové zbraně a vylepšení, těží suroviny a zadává hráčům příkazy (zda jich uposlechnou už záleží na nich). Pokud se stane situace, že do křesla velitele usedne nezkušený nebo neschopný hráč, ostatní mají možnost ho hlasováním sesadit a zvolit velitele nového. Proto je také pro nové hráče snadnější učení povelů na prázdných serverech.\n\nDalších 1-63 hráčů v týmu jsou vojáci a ti hru hrají jako střílečku z pohledu první osoby (FPS), i když značné množství bojů, především vedené hráči bojící na blízko, se odehrává v pohledu třetí osoby. Většina z nich bojuje proti druhému týmu, ale mohou také pomáhat stavět budovy nebo těžit suroviny.\n\nK dispozici je také až deset pracovníků z obou týmu, ale ty jsou ovládáni přímo velitelem, a jsou používáni většinou pro výstavbu a shromažďování zdrojů, i když je možné dát jim příkaz k útoku (ale jsou velmi neúčinní)\n\nKaždá strana má své unikátní výhody a slabiny. Bestie jsou vhodnější ke kontaktnímu boji, což je posíleno jejich schopností skočit na své nepřítele, čemuž odpovídá první sada zbraní, která je kompletně určena ke kontaktnímu boji. Lidé se naopak soustřeďují na boj na dálku, čemuž odpovídá jejich výzbroj a schopnost krýt rány.\n\nMimo vlastní zbraně si mohou hráči pořizovat další vybavení jako lékárničky, miny, posilující prostředky a další.\n\n"}
{"id": "321016", "url": "https://cs.wikipedia.org/wiki?curid=321016", "title": "Cairo", "text": "Cairo\n\nNázev Cairo nese více sídel v USA, vychází z Káhiry (v angličtině Cairo):\n\n\n"}
{"id": "321017", "url": "https://cs.wikipedia.org/wiki?curid=321017", "title": "Litotrofie", "text": "Litotrofie\n\nLitotrofie (\"lithos\" - země, \"trophos\" - výživa) je způsob výživy/získávání energie organizmů (nazývaných litotrofy), které k tomu účelu používají anorganický substrát, typicky minerálního původu. A to buď k získávání uhlíku skrze určitou formu biosyntézy a nebo konvergace energie skrze aerobní dýchání či anaerobní dýchání.\n\nMezi litotrofy patří výhradně některé druhy mikrobů a rostlin, živočichové schopnosti přizpůsobit si anorganické sloučeniny coby zdroj energie nemají.\n"}
{"id": "321021", "url": "https://cs.wikipedia.org/wiki?curid=321021", "title": "Zeměchy", "text": "Zeměchy\n\nNázev Zeměchy má více sídel:\n"}
{"id": "321022", "url": "https://cs.wikipedia.org/wiki?curid=321022", "title": "Vojnice", "text": "Vojnice\n\nNázev Vojnice má více sídel:\n"}
{"id": "321028", "url": "https://cs.wikipedia.org/wiki?curid=321028", "title": "RBH Logistics", "text": "RBH Logistics\n\nRBH Logistics GmbH (dříve RAG Bahn und Hafen Vertriebsgesellschaft či RAG Bahn und Hafen GmbH, VKM: RBH) je německý nákladní železniční dopravce patřící do skupiny Railion Deutschland AG. Sídlo společnosti je v Gladbecku.\n\nSpolečnost vznikla v roce 1994 vyčleněním železničních aktivit z těžební společnosti Ruhrkohle AG. V říjnu 2005 byla společnost prodána firmě Railion Deutschland AG ze skupiny Deutsche Bahn. Následně se v prosinci roku 2006 název změnil na nynější RBH Logistics GmbH.\nZákladem provozu společnosti je od počátku doprava uhlí, ale zabývá se také dopravou kontejnerů mezi Německem, Švýcarskem a Itálií, další produkty pak dopravuje nejen v rámci Německa, ale ve spolupráci se zahraničními dopravci také do/z Rakouska, Česka, Itálie, Polska, Slovenska a Švýcarska.\n\n"}
{"id": "321030", "url": "https://cs.wikipedia.org/wiki?curid=321030", "title": "Deliňja", "text": "Deliňja\n\nDeliňja ( ) je řeka v Jakutské republice v Rusku. Je dlouhá 357 km. Plocha povodí měří 12 500 km².\n\nPramení na Elpšské vrchovině, protéká mezi horami na západ a posléze se obrací na jih. Na horním toku protéká stejnojmenným jezerem. Ústí zprava do Tomna (povodí Aldanu).\n\nZdrojem vody jsou sněhové a dešťové srážky.\n"}
{"id": "321032", "url": "https://cs.wikipedia.org/wiki?curid=321032", "title": "Adiponektin", "text": "Adiponektin\n\nAdiponektin je protein, který je tvořený v adipocytech. Patří do početné skupiny adipokinů, tzn. proteinů tvořených tukovou tkání. Adiponektin byl objeven v polovině 90. let 20. století a dodnes patří k nejintenzivněji zkoumaným adipokinům.\n\nAdiponektin je protein o 244 aminokyselinách. Gen pro adiponektin je lokalizován na 3. chromozomu, lokus 3q27. Existují čtyři typy mutací tohoto genu. Molekula adiponektinu sestává ze dvou strukturálně odlišných domén – kolagen-like doména a komplement C1q-like globulární doména. V organismu nalezneme adiponektin ve dvou formách – jako trimer (nízkomolekulární forma – LMW, převážně v cirkulaci) a jako hexamer, složený ze dvou trimerů spojených disulfidickými vazbami (vysokomolekulární forma – HMW, lokalizována převážně intracelulárně).\n\nAdiponektin je nejhojnější produkt tukové tkáně, zahrnuje 0,01 % všech proteinů plazmy, jeho hladiny se pohybují v rozmezí 5–10 mg/l. Koncentrace adiponektinu klesá s věkem a je o cca 40 % vyšší u žen než u mužů (to souvisí s celkově vyšším objemem tukové tkáně u žen než u mužů). Exprese adiponektinu podléhá cirkadiánním rytmům, propad jeho koncentrací můžeme vysledovat v noci a brzy ráno. \nJeho hladiny negativně korelují s BMI, obsahem viscerálního tuku, celkovým podílem tukové tkáně v organismu, kouřením, přítomností diabetes mellitus, inzulínové rezistence, hypertenze a ischemické choroby srdeční, hladinou C-reaktivního proteinu a triacylglycerolů. Stejně tak zvýšená aktivita sympatiku snižuje hladiny adiponektinu.\n\nAdiponektin působí přes své specifické receptory. Existují dva typy těchto receptorů – AdipoR1 a AdipoR2. Receptory jsou exprimovány ubikvitárně ve většině tkání ((β-buňky pankreatu, srdeční svalovina, makrofágy, aterosklerotické léze), převážně však v kosterních svalech (AdipoR1) a játrech (AdipoR2). Adiponektinové receptory jsou strukturálně podobné G-proteinům (obsahují sedm transmembránových domén), jejich funkce je však velmi odlišná. Navázáním adiponektinu na receptory aktivuje početné signální dráhy v buňce, především prostřednictvím PPARα či AMPK.\n\nAdiponektin plní v organismu množství rozličných funkcí.\n\nAdiponektin působí jako ochranný faktor proti změnám, které jsou zapříčiněny obezitou a rozvinutým metabolickým syndromem. Při stálém stavu organismu (přítomnost obezity a metabolického syndromu) však nestačí na udržení fyziologického stavu a dochází k patologickým změnám spojeným s obezitou.\n\n"}
{"id": "321037", "url": "https://cs.wikipedia.org/wiki?curid=321037", "title": "Red (řeka)", "text": "Red (řeka)\n\nRed je název několika řek:\n\n"}
{"id": "321038", "url": "https://cs.wikipedia.org/wiki?curid=321038", "title": "Věra Nosková", "text": "Věra Nosková\n\nVěra Nosková (* 9. dubna 1947 Hroznětín), je česká spisovatelka, novinářka, propagátorka vědy a kritického myšlení.\n\nBrzy po narození se s rodiči přestěhovala do Strakonic v jižních Čechách, kde žila do dvaceti let. Vystudovala zde gymnázium, později studovala při zaměstnání Střední pedagogickou školu v Praze. Do roku 1990 vystřídala asi 16 zaměstnavatelů a mnoho profesí (aranžérka, dělnice, závorářka, cukrářka, uklizečka, kreslička družstva architektů, archivářka u Památkářů, pracovnice Osvětové besedy, servírka). Nejdéle byla učitelkou v mateřské škole a noční vychovatelkou v Domově mládeže Haštalská v Praze.\n\nPo roce 1989 začala pracovat jako novinářka a externí rozhlasová redaktorka. Od roku 2003 se věnuje psaní beletrie. Ve vlastním nakladatelství vydává populárně vědecké publikace významných členů občanského sdružení Sisyfos, prózu jiných autorů a vlastní díla.\n\nVěra Nosková byla spoluzakladatelkou a po tři roky předsedkyní Českého klubu skeptiků Sisyfos a je členkou PEN klubu.\n\nVěra Nosková žije v Praze, je vdaná a má dva dospělé syny.\n\nV 60. a 70. letech publikovala básně v časopisech \"Divoké víno\" a \"Literární měsíčník\", některé texty byly uváděny v pořadech \"Zelené peří\" Mirka Kováříka v divadle Rubín. První sbírka básní připravená do tisku v Českobudějovickém nakladatelství Růže počátkem 80. let byla těsně před vydáním zakázána. Jediná sbírka básní \"Inkoustové pádlo\" vyšla roku 1988.\n\nPo roce 1989 našla nová zaměstnání jako tajemnice a redaktorka v \"Českém deníku\", jako redaktorka \"Týdnu\" (časopisu pro venkov), reportérka obrazové přílohy \"Blesk Magazín\",\nredaktorka \"Europress\" a nakonec jako spoluautorka přílohy \" Věda a lidé\" \"Hospodářských novin\". Externě spolupracovala s \"Lidovými novinami\" a \"MF DNES\",\nčasopisy \"Reflex\", \"Print and Publishing\", \"Packaging\", \"Sanquist\", \"Listy\", na Slovensku \"Rozmer\" a \"Prometheus\"\n\nV devadesátých letech uváděla pořad \"Naše téma\" v Českém rozhlase Vltava, a již několik let píše pravidelné fejetony pro týdeník Rozhlas. Vedle článků popularizujících vědu psala zejména reportáže, rozhovory a fejetony.\n\nJe autorkou námětů pro televizní pořady \"Klekánice\" (ČT 2) a \"Na vlastní oči\" (Nova).\n\nOd roku 1996 vydala 10 knih beletrie - jako první novelu reflektující její předchozí novinářskou zkušenost \"Ten muž zemře\", (Čs. spisovatel 1996). V pořadí čtvrtou knihu - román \"Bereme co je\", vydala nejprve ve vlastním nakladatelství. Román, brzy označený za \"generační\", vyvolal značný ohlas u odborné kritiky i čtenářů a v upravené podobě byl nově vydán roku 2005 v nakladatelství Národního divadla Abonent a nominován na cenu Magnesia Litera. Tento autobiografický text o dospívání na malém městě je prvním dílem postupně vydané trilogie. Druhý díl \"Obsazeno\" (nominace na Cenu Josefa Škvoreckého) je hutným a expresivním popisem doby po okupaci v roce 1968. Třetí díl \"Víme svý\" uzavírá trilogii přiblížením atmosféry normalizačních let v malém pohraničním městě.\n\nKnížka humorných povídek a fejetonů \"Ať si holky popláčou\" byla nominována na Cenu Boženy Němcové.\n\nPo dokončení románové trilogie se Věra Nosková vrací k tématům své novinářské práce a později v reakci na feministickou expanzi a skrytá dramata v rodinách, kdy je obětí muž, vydává titul na pomezí žánru s názvem \"Chraňme muže\", který následují \"Příběhy mužů\".\n\nV roce 2013 vyšel výběr z poezie Věry Noskové (\"Být básnířkou\") a román \"Proměny\", který v následujícím roce získal Cenu čtenářů České knihy.\n\nV roce 2014 vyšla reedice knihy \"Ať si holky popláčou\", do které byly zařazeny některé nové povídky.\n\nPo knížce pro děti, která vyšla v září 2014, následovala kniha fejetonů (2015), uveřejněných předtím v časopisu Rozhlas. Posledním prozaickým dílem je cestopis \"Nechte psa doma\" (2016)\n\n\nVěra Nosková iniciovala vznik Českého klubu skeptiků Sisyfos, kterému pak i několik let předsedala. Zakládajícími členy klubu, jehož hlavní činností je propagace kritického myšlení, byli novináři, lékaři a vědci (Jiří Grygar, Václav Hořejší, Ivan David, Jiří Heřt). Na půdě klubu se později ustavila společensko - filosofická sekce, kterou vedl Rudolf Battěk.\n\nJako členka Českého klubu skeptiků zpracovala některá témata a přednášela o nich na řadě míst v Čechách a na Slovensku.\nKlub pořádá pravidelné přednášky pro veřejnost v budově Akademie věd České republiky, vydává vlastní \"Zpravodaj\" a uděluje anticenu \"Bludný balvan.\"\n\nVe vlastním nakladatelství vydává Věra Nosková odborné publikace klubu Sisyfos i beletrii\njiných autorů.\n\n\n\n\n\n\n"}
{"id": "321041", "url": "https://cs.wikipedia.org/wiki?curid=321041", "title": "Šintoistická svatyně", "text": "Šintoistická svatyně\n\nŠintoistická svatyně, též džindža (: 神社), je druh svatyně typický pro šintoismus a Japonsko. Tyto svatyně jsou místem, které slouží k uctívání kami. Asi nejznámější džindža je svatyně Ise ve městě Isa v prefektuře Mie. K dalším důležitým svatyním patří velesvatyně Izumo Taiša v prefektuře Šimane.\n\nSoučástí svatyně bývá honden, což je posvátné místo určené výhradně pro uctívání kami. Je nepřístupné veřejnosti a rituály prováděné v hondenu jsou určeny výhradně specializovaným osobám. Další součástí šintoistických svatyné bývá torii, což jsou nejčastěji dřevěné brány umístěné v okolí chrámu. Skládají se ze dvou svislých sloupů spojených vrchním sloupem. Mohou stát úplně samostatně či sloužit zároveň jako vchod do prostoru svatyně.\n\nDžindžy se nachází zejména v Japonsku. Zde tvoří často významné historické památky a nejedna svatyně je součástí Světového dědictví.\n"}
{"id": "321046", "url": "https://cs.wikipedia.org/wiki?curid=321046", "title": "Syrinx (anatomie)", "text": "Syrinx (anatomie)\n\nZpěvné ústrojí (syrinx) je ptačí obdobou hlasivek savců. Slouží k produkci zvuků u ptáků. Nachází se v místě, kde se průdušnice rozděluje na dvě průdušky ve tvaru obráceného Y.\n\nSyrinx pěvců (Passeriformes) má poněkud komplikovanější stavbu, než u jiných ptačích řádů, a patří k nejdůležitějším charakteristickým znakům pěvců. Má tvar malého bubínku vzniklého srůstem několika chrupavčitých kroužků průdušnice a průdušek; zevně na zpěvné ústrojí přisedá několik dvojic svalů. V místě, kde se setkávají stěny průdušek, se nachází chrupavčitý trámec zakončený blanitou hlasivkou, která má funkci podobnou jazýčku. Pomocí hlasivkových pysků je možno rozšiřovat a zužovat dvě symetricky položené hlasivkové štěrbiny. Zvuk vzniká chvěním blanité hlasivky při současném napínání bubínkových blan; jako rezonátor jej pak zesilují blízké plicní vaky.\n\nZvláště pěvci jsou schopni dokonale ovládat každou polovinu syrinxu zvlášť. U některých druhů slouží jedna polovina syrinxu k produkci zvuků o nízkých frekvencích, kdežto pravá polovina má na starosti zvuky o vyšších frekvencích. Mnohé druhy pěvců ve svých zpěvech produkují dva zvuky o různých frekvencích naráz, což savčí hlasivky z principu své funkce nedovedou.\n\n\n"}
{"id": "321050", "url": "https://cs.wikipedia.org/wiki?curid=321050", "title": "Zahrada", "text": "Zahrada\n\nZahrada je lidmi upravený pozemek s uměle vysázenou vegetací, prostor, kde jsou obvykle pěstovány nebo umístěny rostliny. Může sloužit k odpočinku, volnočasovým aktivitám a reprezentaci, pro pěstování rostlin určených ke konzumaci nebo i k jinému účelu. Vědeckým, výzkumným a pedagogickým účelům pak slouží specializované botanické zahrady a arboreta, kde jsou sbírky často také nějak architektonicky upraveny. Zemědělský slovník vymezuje zahradu jako prostor s úplným nebo částečně omezeným přístupem veřejnosti.\n\nZahradu zakládá majitel, zahradní architekt nebo zahradník, udržuje majitel, uživatel nebo zahradník. Je doporučováno a vhodné, aby zahradu udržoval stále týž zahradník nebo táž osoba. Zahrada může být založena podle pravidel sadovnické tvorby.\n\nPři příležitosti znovuotevření Květné zahrady v Kroměříži ředitelka NPÚ Naďa Goryczková řekla: „\"Zahradní kultura je u nás stále opomíjena.\"“\n\nSlovo zahrada znamená v původním významu ohrazený prostor, malou ohradu. V některých zemích rozlišují více typů zahrad založených pro specifické účely, s různými rostlinami; vznikla pro ně jednoslovná pojmenování nebo bývá k podstatnému jménu připojeno přídavné, které typ specifikuje, například zahrada zeleninová, bylinková či okrasná.\n\nPark a zahrada jsou synonyma. Do 21. století je v českém jazyce za synonymum ke slovu zahrada považováno slovo \"sad\", ale rovněž \"park\". Zahrada u obytné budovy před stavbou směrem ke vstupu na pozemek bývá označována jako \"předzahrádka\", ovšem pokud je to jediná taková velká intenzivně udržovaná plocha, bývá používáno i zde slovo \"zahrada\". Až do 20. století bývala zahrada rovněž spojena s rostlinami. Móda japonských zahrad tuto představu zrušila.\n\nZahrada vznikala v různých částech světa v mnoha podobách a šlo původně vždy o nejintenzivněji obdělávanou zemědělskou část (nebo části) pozemku, obvykle u obytné budovy. Podobně vzniká zahrada i u staveb velmožů a duchovních i světských vůdců, kde nejméně obdělávanou částí pozemku byla obora se zvěří a stromy. Tyto úpravy jsou pokládány za základ parku a zahrady. Rozdíl pozemků s označením \"zahrada\" a \"park\" lze vysledovat ve velikosti a intenzitě údržby. Z tohoto hlediska bylo možné barokní parky (jak tomu i dodnes u těchto dobových je) označit jako zahrady (např. Květná zahrada). Naproti tomu úpravy stejné plochy ve stylu anglického parku se obvykle označovaly jako park, a to i v případě, že pozemky byly ohrazeny. Ještě ve 20. století ve střední Evropě za zahrady pokládali udržované ohrazené plochy bez ovocných dřevin. Takovéto plochy s ovocnými dřevinami (stromy) vně hlavní stavby byly označovány jako \"sad\", a jsou-li mimo uzavřený celek stavby, jako \"dvůr\". Podobnou charakteristiku a rozdělení zahrad podle použití a účelu na dvory a zahrady lze vysledovat například i u korejských zahrad na venkově.\n\nNaproti tomu v některých dalších evropských zemích byly už od 18. století některé součásti parků označovány jako zahrady a mohlo jich být v parku i více. Parky a zahrady bylo možné rozlišit právě způsobem výsadby a intenzitou údržby. Zemědělský slovník vydaný v 21. století slovo zahrada používá pro uzavřené víceméně soukromě plochy, kdežto park jako místo k pobytu v krásném prostředí; dále specifikuje, že vznikají i veřejné parky, otevřená veřejná prostranství. Realita 21. století ukazuje, že slovo \"park\" je používáno bez ohledu na velikost, veřejnou funkci, intenzitu údržby či styl úpravy. Stejně tak je tomu u pozemků označovaných jako \"zahrada\". Oba pojmy jsou, zejména u veřejných pozemků, používány běžně. U soukromých pozemků je v 21. století pro více či méně obdělávané, oplocené nebo neoplocené zelené plochy u obytné budovy obvykle správný název \"zahrada\".\n\nPřídavné jméno u slova zahrada často mění jeho smysl. Výraz \"zimní zahrada\" je tak označení pro prosklenou obytnou místnost nebo i zasklený balkon. Zahrada zde ale může být zastoupena pěstováním rostlin v nádobách. Výraz zoologická zahrada označuje plochu, kde jsou ukázky druhů zvířat. Rostliny v ní nejsou nezbytné a podstatné, někdy však napodobují přirozené prostředí zvířat, která se v nich nacházejí, a mohou takto sloužit i k edukativním účelům.\n\nUstálené fráze:\n\nVztah člověka a lidské společnosti k zahradě je odedávna velmi specifický a projevuje se jak na úrovni ekonomických potřeb a kulturních vztahů, tak například i na úrovni sociálního symbolu. Vztah člověka k okolnímu přírodnímu prostředí vyplývá převážně z ekonomických potřeb, ovšem zahrada nemusí být hospodářsky významná; je hodnocen její estetický a sociální přínos (nebo nutnost), a to podle dosaženého stupně společenské formace. Zahrady někdy mohou být součástí větších architektonických celků a kombinují se s krajinnými prvky, jako jsou například aleje, parky či lesoparky.\n\nOkrasné zahrady mohou mít různou velikost a mnoho podob. Mnohdy záleží na účelu, kterému slouží, na možnostech majitele a záměru tvůrce. Odlišnost slohů a úprav také souvisí s vnímáním krásy zahrad. A to nikoliv jen s estetickými a architektonickými zásadami, mnohdy poplatnými době, ale především s vnitřními podněty vytvářejícími tato pravidla, tedy s touhami zákazníka, majitele pozemku.\n\nKonkrétní způsob úpravy zahrady se během historie tedy měnil z ekonomických důvodů, jako znak příslušnosti majitele zahrady k sociální skupině, ale především zde hrála roli měnící se móda. Pokud by zahrady sloužily jako pouhý znak příslušnosti k sociální skupině, za estetické by byly považovány zahrady přibližně shodné. Proměnlivost oceňovaných prvků a jejich kvalit je však dána nejen vývojem poznání, ale i snahou majitele předvést svou jedinečnost. V jakékoliv době vývoje zahrad jsou obvykle nejcennější právě unikátní úpravy a prvky. Ty nejobdivovanější jsou však současně nejčastěji napodobovány. Hodnota jedinečnosti je dána právě vzácností nebo unikátností objektu a jeho vlastnictví je pak důkazem schopností majitele. Opakování a napodobování tuto hodnotu devalvuje, což platí i u zahrad. Předměty touhy a jejich podoba se proto proměňují; právě z toho důvodu jsou krásné zahrady tak různé a invence tak ceněná.\n\nPokud by hlavní funkcí zahrad a parků bylo odpočinout si v lůně přírody, nevznikaly by a jistě by celá století nevládly parky založené na geometrických principech se zářivými barvami, oslňující architekturou a blyštivými doplňky. Úkolem těchto úprav je oslnit návštěvníka bohatstvím majitele, pravidelné rozestupy pak mají již od starověku implikovat odpovídající majitelovy vlastnosti, jako je dokonalost, přesnost, kázeň a pořádek.\n\nPokud by hlavní funkcí parků a zahrad bylo poskytnout majiteli zdroj potravin, nevznikaly by okrasné zahrady a parky. Plody zde v mnoha případech ty jedlé jen napodobují. Velké a bohaté květenství může opravdu navozovat očekávání hojnosti. Nicméně v tomto ohledu je zahrada jen obraz, napodobení.\nPokud by zahrady totiž skutečně měly odrážet přírodu a přirozenost, nebyly by vždy, i ty přírodní, venkovské, či anglické, svého druhu divadlem, okázalým dramatickým uměním využívajícím především barvy, kontrasty, romantické a atraktivní prvky, vodní hladiny a vodní toky v zelených kulisách. Podobně jako divadlo se zahrada spoléhá na zručnost svých nejschopnějších umělců, kteří co nejvěrohodněji vyvolávají umělými nádržemi dojem říčních meandrů a pomocí záhonů iluzi kvetoucích luk. Zahrady nejsou věrnou napodobeninou přírody. Ve skutečnosti probouzejí pocity a vzpomínky, podobně jako je tomu u jiných uměleckých prací. Napodobení přírody, jakkoliv dokonalé, by bylo bezúčelné. Pozorovatel očekává emoce. Použití symbolů a vytváření efektů, vyvolávání sentimentu, radosti či krásného smutku má v kompozici právě tento účel, jak o tom hovoří už Repton. Skladba kompozice je prakticky scénářem, který architekt vytvářením parku či zahrady píše. Náznak, symbol, stylizovaný obraz má tak ve vztahu k podněcování emocí větší význam než vytváření skutečně reálných situací. To je u zahrad 20. století zjevné.\n\nNěkteré byly vytvářeny jako příběh, další jako živé náboženské knihy. Schopnost zahrad vyvíjet se v čase a měnit se i během roku nebo dne je známá. Schopnost poutat pozornost, dávat svou úpravou vyšší smysl, který stojí za zkoumání, či být něčím víc než jen úhrnem záhonů, to vše je vysoce ceněno. Lidská touha naslouchat příběhům a poznávat nové věci je zřejmě bezedná. Požadovanou kvalitu, tj. vyprávět příběh, však nemusí naplňovat jen sled symbolů dávajících nějaký význam, tvarované keře, obrazy a sochy rozmístěné v parku. Po zahradě celý rok zelené a plné květů mnohdy majitel touží zcela stejně jako po zahradě, která se od jara do podzimu mění a vyvíjí, kde některé rostliny vykvétají, jiné už plodí a další hynou. I z takového důvodu jsou ceněny i pláně trvalek spálených suchých mrazem. Poutavou dobrodružnou zahradou může být zahrada upravená ve stylu přírodní zahrady, vždyť na počátku 21. století je vítána právě možnost pozorovat přírodu a zvířata.\n\nTyto motivy tvorby zahrad lze prokázat v starověkých čínských zahradách, v japonských zahradách, zahradách středověku a devatenáctého století stejně jako v těch moderních. Všechny takto motivované úpravy mají v majiteli a návštěvníkovi vyvolávat potěšení a obdiv.\n\n\"„Některé rostliny rodí a rostou jsou li dobře vyživovány; a další, naopak, raší z odpadu a materiálů zcela různých. Kultivace způsobí, že… …vytváří plody dobrými k jídlu. …(tyto) se nazývají zdomácnělé rostliny…\"\n\"…Proč je tymián v Attice tak hořký, zatímco všechny ostatní plody jsou tak sladké? Není to proto, že půda Attica je lehká a suchá, takže rostliny v ní nenajdou mnoho vlhkosti? …\"\n\"…Proč myrta promnutá mezi prsty jak se zdá, má lepší vůni, než když se není rozemnuta? Je to to stejně jako s hrozny, z nichž se svazky sklizené z vinice se zdají být sladší než ty, utržené z podnože?\"“ Aristotelés (384–322 př.n.l.)\n\nKulturní vliv zahrad na vývoj lidstva je zaznamenán od starověku, existence zahrad ovlivňuje literaturu i jiné směry umění, básníci (George Gordon Byron například prosazoval architekturu anglického parku proti francouzskému baroknímu stylu) a umělci často ovlivňují styl zahrad. Politikové ve starověku díky zřizování veřejných zahrad a parků získávali přízeň poddaných nebo podřízených. Zahrad a parků si ve Francii majitelé více cenili než paláců u nich ležících. Majetní lidé dávali ještě v devatenáctém století najevo svou moc, invenci a majetnost právě úpravami zahrad.\n\nOdpor k pravidelným zahradám byl na přelomu 18. a 19. století v Evropě celospolečenským jevem a vedla se veřejná a zcela vážná diskuse, plná osobních sporů, zda jsou správné zahrady pravidelné, nebo nepravidelné. Florimánie ve starověkém Římě musela být omezena zákonem a posedlost holandskými tulipány v devatenáctém století otřásala Evropou. Šlechtitel růží David C. H. Austin byl za své dílo povýšen do šlechtického stavu, získal Medaili cti a stal se nositelem Řádu britského impéria. Ve dvacátém století po dvou světových válkách byla zahrada vnímána jako místo k pěstování potravin, méně často místo pro aktivní odpočinek. Zahrady upravené jako pravidelně kosené trávníky, jsou na počátku 21. století považovány za ekologickou hrozbu omezující druhovou rozmanitost a přírodní zahrady jsou propagovány jako osobní přínos pro život na této planetě. Význam zahrad je zřejmě nejlépe vykreslen častým použitím slova „zahrada“ v přeneseném smyslu pro pojmenování sdružení, aktivit nebo komerčních objektů a projektů.\n\nZahradní terapie se rozvíjí ve Spojených státech amerických již od 80. let 20. století. Je součástí psychologických metod práce s tělesně postiženými, stejně jako například aromaterapie.\n\nTvorba a údržba zahrad měla velký vliv na formování sdružení a spolků. Na území ČR to byl například Český zahrádkářský svaz, ve Velké Británii Arts and Crafts movement a The Royal Horticultural Society nebo ve Francii Fronta za osvobození zahradních trpaslíků. Zahrady lze vnímat jako objekty zájmu, které jsou pro lidskou společnost dlouhodobě poměrně důležité.\n\nV Severní Americe se v pátek před Dnem matek slaví svátek „National Public Gardens Day“. V roce 2009 ho neziskové organizace založily s úmyslem zvýšit povědomí veřejnosti o vzdělávacích zdrojích veřejných zahrad a podpořit místní komunity. Upozorňuje na programy, jako je ochrana původních rostlin, ochrana vodních zdrojů či zachování zelených ploch a zahrádkářství.\n\nMezi starověké civilizace jsou řazeny první vyspělé lidské společnosti, které rozkvétaly v oblastech Sýrie, Palestina, Fénicie, Malé Asie, Mezopotámie, Íránské vysočiny, Egypta a Arábie. Toto období je ohraničeno koncem pravěku ve 4. tisíciletí př. n. l. a vpádem Arabů v první polovině 7. století. První zemědělci se v oblasti Předního východu usadili někdy v 8. a 9. tisíciletí př. n. l. Kolem roku 7700 př. n. l. se začaly utvářet první usedlé agrární společnosti. Vznikla zde nejstarší známá města světa a také vznikaly první zahrady.\n\nPrvní zmínky o zahradách v oblasti Přední Asie pochází z období 4000 l. př. n. l. Tyto zahradní úpravy mají zřetelné rysy pravidelné úpravy. Jsou osově souměrné, převládají geometrické linie, výsadby jsou zřetelně ve sponu. V zahradách přední zahrady lze najít prvky jako záhon, živý plot, geometricky upravený bazén, fontána, kanály, alej, terasa, sochy, umělé zavlažování. Do oblasti přední Asie je někdy také umisťována mytická rajská zahrada. Bývá ztotožňována s rozsáhlými pozemky v starověké Persii označovanými jako \"paradis,\" které však sloužily jako lovecké obory pro lovení zvěře.\n\nV egyptské milostné básni je popisována zahrada následovně:\n„\"Rákosí v zahradě se zelenalo, a všechny keře kvetly.\"\n\"Zralé broskve v zahradě se podobaly bronzu\"\n\"a háje se leskly peckami mandloní.\"“\nEgypťané podle nalezených důkazů ale záměrně pěstovali nejen okrasné a ovocné dřeviny, koření a byliny, ale i květiny a zeleninu.\n\nHomér u nějž se předpokládá, že žil v období mezi léty 1200 až 700 př. n. l., popisuje v Odyssee zahradu takto:\n„\"Přímo za dveřmi je velká zahrada, keře jsou na každé straně u vchodu… rostou tu vysoké kvetoucí stromy, hrušně a granátová jablka, a jabloně se světlými plody a sladké fíky a olivy…. Tyto stromů nikdy nepřestávají plodit, ani v zimě nebo v létě, vyrůstají po celý rok. Foukání větru ze západu sklidí vždy nějaké ovoce, aby se urodilo a dozrávalo další. Hruška na hrušce voskovatí, jablko na jablku, ano, nahloučené bobule dozrávají v hroznu, fík po fíku.… Tam taky, běží vyvýšené linie všech druhů záhonů… a jsou tam i dvě kašny vody, odkud proudí voda ke všemu na zahradě…\"“\n\nXenofón (444-359 př. n. l.) popisuje rozhovor Sokrata a Critobuluse, kdy Sokrates říká, že v některé části Persie je velký princ nazývaný satrapa, který v každé zemi, kde se usídlí, nebo stráví trochu času, postará se, aby vyrostly vynikající zahrady nazývané Paradeisioi, plný všeho druhu květin a rostlin. Také popisuje ohromení řeckého vůdce Lýsandra, když mu perský vládce Kýros ukázal svoji zahradu\n„\"…byl oslněn krásou stromů, pravidelností jejich výsadby, rovnoměrnost jejich řad, a jejich pravidelnými úhly jeden k druhému, nebo jedním slovem krásným trojsponem (quincunx), v jakém byly vysazeny a jejich nádhernou vůní… Lýsander nemohl přestat vychvaloval krásu seřazení stromů,… Kýros mu odpověděl: Všechny stromy, které jste zde hle, jsou zde z mého příkazu. …vyměřil jsem a upravil půdu pro pěstování těchto stromů, a mohu vám některé z nich, které jsem zasadil vlastníma rukama dokonce ukázat.\"“\n\nJohn Claudius Loudon (1783 – 1843) v rozsáhlé publikaci zabývající se i historií zahradnictví píše : Římané se naučili zahradnictví od Řeků a Řekové od Peršanů a tak postupovalo jako každé další umění od civilizací východu na západ. Z dalších informací v encyklopedii vyplývá, že je tím míněno nejen využití zahrad jako míst odpočinku, ale zejména jako míst sloužící k reprezentaci. Lze pouze předpokládat vysoce pravděpodobné ovlivnění zahradní architektury v Středozemí egyptskými zahradami, zejména v souvislosti s kontakty řecké kultury s vyspělou kulturou starověkého Egypta.\n\nMezi kulturně vyspělé oblasti v Asii, které už ve starověku vynikaly tvorbou zahrad patří kromě Koreje, Japonska a Indie i Čína. Některé způsoby tvorby zahrad v této oblasti byly vzájemně přejímány a celkově s ohledem na kulturní kontakty tak lze najít více podobností než rozdílů. Zahrady v Asii měly často náboženský charakter, spíše než rekreační a více než v Evropě je použito objektů - symbolů. Také v Asii jsou nejstarší zmínky o zahradách známy především z legend, podobně jako je tomu ve Středomoří nebo u evropských pohádek. V těchto legendách se odráží jak druhová skladba zahrad, tak zahradní kultura a obdiv ke kultivovaným zahradám, které patří nejcennějším částem paláců.\n\nDiodóros Sicilský (50 př. n. l.) píše:\n\"„Visuté zahrady Semiramidiny nebyly vystavěny Semiramis, která založila město, ale pozdějším vládcem nazývaným Kýros, kvůli kurtizáně, která byla z Persie. Vytvářela louky na vrcholcích hor, požadovaných králem. Zhotovovala umělé výsadby, aby napodobila Perskou zemi. Tato zahrada, byla 400 stop čtverečných velká a stoupala až na vrchol hory, kde byla budova a otevřené místnosti jako je u divadla. Podle schodiště byly postaveny nad sebou oblouky, mírně vystoupavě, které podepírají celou zahradu. Nejvyšší oblouk, na kterém leží celá plocha zahrady, byl 50 loktů vysoký. Zahrada samotná byla obklopena cimbuřím a valy. Stěny byly z velmi silné, postavené s nemalou péčí a náklady, jsou silné 22 stop, a každý pískovcový kámen je 10 stop široký. V několika patrech této stavby byly položeny trámy a velké kameny, každý 16 stop dlouhý a čtyři široký. Střecha nad tím vším byla nejprve pokryta rákosím zalitým množstvím síry (nebo asfaltu), a na to pak byly položeny dvojitě dlaždice spojené tvrdou a odolnou maltou. Nad tím vším byly položeny pláty olova uložené tak, aby odváděly vodu a také aby nehnily základy. Při vším byla položena zemina, která měla hloubku dostatečnou pro růst největších stromů. Když byla položena půda rovná a hladká, byla osázena všemi druhy stromů, které jak pro krásu, tak i pro velikost může potěšit diváky. Oblouky, které stály nad sebou vytvořily mnoho majestátních prostor všeho druhu a pro všechny účely. Byly tam stroje které přiváděly velké množství vody z řeky Eufrat prostřednictvím potrubí, tak aby bylo skryto před diváky. Toto potrubí vodu vyvádělo stavbou až na úroveň zahrady.“\"\n\nVisuté zahrady Semiramidiny byly považovány za legendu a div světa. Zbytky odpovídající jejich popisu zřejmě znovuobjevil Robert Koldewey (1855 - 1925). Visuté zahrady nad většími a nákladnějšími stavbami vynikají originalitou, jedinečností, technikou, řešením stavby, důmyslností čerpacího zařízení a krásou. Irácká Památková správa v roce 1964 Semiramidiny visuté zahrady v Babylónu měla v úmyslu rekonstruovat, ale po postavení základů práce pro vysoké náklady ukončila.\n\nPopisovány jsou také visuté zahrady v Ninive, kde je měl dát vybudovat asyrský král Sinacherib, který mimo jiné města dobyl i Babylon. Ninive bylo také nazýváno Nový Babylon. Dalšímu výzkumu brání válečný stav v lokalitě. \n\nEgyptská zahrada je poprvé zmiňována v době asi 4000 př. n. l. Domy, paláce, chrámy a kaple v obrazech z hrobů v Egyptě mají téměř vždy zahradu. Velmi často se na malbách v hrobkách nachází celek, jehož vzhled je podrobně propracovaný, takže lze získat dost dobrý přehled o různých typech zahrad v období Nové říše a dají se dokonce podle takového obrazového svědectví i rekonstruovat. Vrcholu úpravy zahrad v Egyptě dosahují v Egyptě v letech 1530–1350 př. n. l. Součástí zahrady býval zavlažovací systém, který ji rozděloval na pravidelné části. Toto rozdělení bylo základem pravidelných zahrad. Cesty a živé ploty ze stálezelených dřevin ji dále členily na pravoúhlé obrazce. Uprostřed zahrady býval pravidelný bazén, který mohl být různé velikosti podle zámožnosti majitele. Bazény ve faraonových zahradách byly tak velké, že bylo možné se v nádrži projíždět na plachetnici. Součástí některých zahrad byly také vodotrysky. Nejobvyklejší součástí egyptských zahrad bylo stinné stromořadí, které je typické pro většinu egyptských zahrad. Zahrady byly obehnány vysokou zdí s jediným vchodem.\n\nV zahradě mohla být i více než jedna nádrž a zahrada mohla být rozdělena do částí. V jednom případě měla zahrada v přední části obdélníkový rybník souběžně s řekou, kdežto druhá část ve střední oblasti byla obehnána zdmi a osázena stromy, mezi nimiž byly patrně i vzácné druhy.\n\nPerské zahrady mohou pocházet počátku období 4000 př. n. l. Zahrada je s typickou osovou linií vytvářenou vodní nádrží nebo tokem a symbolizuje ráj, podobně jako je tomu u mnoha úprav zahrad ve starověku. Zdobená keramika z té doby zobrazuje typický plán perské zahrady. Obrys zahrady v Pasargad, postavený kolem 500 př. n .l, je dodnes viditelný. Pod vlivem zoroastrismu se voda v umění stala důležitější. Tento trend se projevil v zahradního designu větším důrazem na fontány a rybníky v zahradách. Perská zahrada se vyvíjela se do současné doby pod různými vlivy, základní principy ale byly jen málo změněny.\n\nBěhem arabské okupace, estetika v zahradě rostla na významu. Příkladem je Chahār Bāgh (چهارباغ), forma zahrady, která se snaží napodobit ráj, se čtyřmi řekami a čtyřmi kvadranty, které představují svět. Konstrukce někdy rozšiřuje jednu osu delší než příčné osy, a mohou představovat vodní kanály, z nichž každá vede přes jednu ze čtyř zahrad a jsou spojeny v centrální nádrži.\n\nInvaze Mongolů z Persie ve třináctém století vedla k využití dalších ozdobných objektů v zahradě. Mongolská říše zavedla tradici perské zahrady v dalších částech světa, zejména v Indii. Novodobý div světa, hrobka Tádž Mahal je ztělesněním perské představy ideální rajské zahrady.\n\nEvropská zahradní architektura začala ovlivňovat Persii koncem 18. století, zejména barokní úpravy tehdy běžné ve Francii. Západní vlivy vedly ke změnám ve využívání vody a druhů použitých rostlin.\n\nJaponská zahrada je způsob úpravy okrasné zahrady. Kořeny úprav, dnes považovaných za tradiční, sahají od animistických náboženství. Určující zde dále byly čínské a korejské vlivy z období Nara (710 - 794) a Heian (794 - 1185). Po dlouhé době napodobování si ale japonská zahradní architektura rozvinula mírně odchylnou estetiku ovlivněnou příchodem zenového buddhismu.\n\nSilný vliv na tvorbu zahrad v Japonsku měl především čajový obřad (ča-no-ju). Výchozí čínský vliv, který byl staletí Japonci kopírován, je stále jasně zřetelný v použitých prvcích i uspořádání. V Japonsku jsou upraveny jako parky a zahrady jak rozlehlé přírodně krajinářské zahrady, zahrady rezidenční a chrámové, soukromé. Za formu zahrad některými autory bývají považovány výsadby v mísách (bonseki a bonkei) a bonsaje či dokonce suiseki (水石), tedy umělecky ztvárněných kamenech a jejich kompozicích. Toto označení je však spíše přenesený význam slova zahrada.\n\nKlasické japonské zahrady vznikly a byly tvarovány na základě náboženských vlivů. Vytváření zahrad v Japonsku má starou historii ovlivněnou šintoismem, buddhismem a taoistickou filozofií. V Japonsku byla dlouhodobě zahrada otázkou prestiže více, než kdekoliv na světě. Zbohatlík v Japonsku si až do dvacátého století nepořizoval, na rozdíl od Evropanů, automobily a obrovské domy s hejny sluhů, ale zvětšoval a zlepšoval svou zahradu, nebo získával novou.\nJaponské zahrady jsou považovány za krásné po všechna čtyři roční období. Zima je pro Japonce v japonské zahradě stejně krásná jako jaro nebo léto. \n\nČínská zahrada je typ zahrady typický pro čínský region. V čínské zahradě jsou určujícími prvky modelace terénu, dekorativní stavební doplňky, použité substráty, kameny a rostliny. Rostliny zde však nejsou tak zásadním prvkem jako u jiných druhů zahrad. Čínské zahrady jsou zhotovovány jako myšlené zobrazení vesmíru. Čínské zahrady mají úzkou spojitost s náboženstvím a mytologií,\n\nJednotlivé prvky, celek a části zahrady jsou zde interpretovány jako symboly, ale i sociální postavením majitele. V době svého rozmachu, stejně jako dnes, byly způsobem jak rafinovaně dát najevo inteligenci, organizační schopnosti, vytříbenost vkusu, zámožnost a postavení. Většina čínských zahrad byla luxusním zbožím, které prokázalo a posílilo postavení jejich majitelů.\n\nAntické zahrady jsou výsledkem vlivů orientálních zahrad. Zahrady byly používány jako obytné. Římské zahrady se staly díky osobitému vkusu Římanů vrcholnými zahradnickými díly své doby. V dobách kolem 1. století n. l. Římané jasně odlišovali stylově, umístěním, skladbou a použitím zeleninové zahrady, užitkové sady, výsadby v okolí venkovských vil, rozsáhlé parky a malé městské zahrady. Nejvíce známé městské zahrady měly často pravidelný tvar a obvykle byly založeny jako pravidelné, geometrické zahrady. Využití zahrady jako součásti obydlí bylo ještě používanější než u Řeků. V zahradách se i spávalo. Uprostřed pravidelně členěného peristylu stála kašna anebo vodotrysk, cesty byly dlážděné, lemované květinovými záhony. Na pravidelný architektonický styl římské zahrady výrazně odkazují zahrady a zahradní styly v celé Evropě až do konce 18. století. Větší parky měly části podobné holandským a francouzským barokním zahradám, avšak v dalších částech jsou podle popisů zahrady nápadně podobné přírodně krajinářským parkům. V okrasných zahradách se nacházely ovocné dřeviny zcela výjimečně. Prakticky u každého obydlí byla zeleninová zahrada, za jejíž stav zodpovídala hospodyně. Při pěstování květin i zeleniny Římané například používali rychlení a oddalování kvetení a plodnosti, tak jak je tomu dnes.\nVýstavba parků pro veřejnost byla také výrazem politické prestiže zadavatele a způsobem politického boje. Rozsáhlé soukromé okrasné zahrady byly předmětem kritiky jako projev marnivosti. Obliba zahrad a kvetoucích rostlin byla rozšířena mezi všemi vrstvami obyvatel a použití kvetoucích rostlin muselo být dokonce omezováno zákonem.\n\nZahrady v období středověku, ve stylu typickém pro Evropu, v období přibližně od 5. století do začátku renesance v 14. století, navazovaly na předchozí období, ale vyvíjely se do formy, která byla odlišná. Ačkoliv na různých místech v Evropě byly zahrady upraveny rozdílně, bylo možné vysledovat podobnosti, dané především kontextem doby. Zahrada v tomto období byla určena k výukovým účelům, k reprezentaci, pěstování potravin, léčivých rostlin a volnočasovým aktivitám, nebo byla rozdělena na jednotlivé části, které byly takto zaměřeny.\n\nStředověké zahrady v Evropě jsou především malé, jednoduché, obezděné geometrické zahrady, vyznačující se pravidelností, nebo i symetrií. Středověká zahrada, nebo takto koncipovaný park, je stejně jako egyptská, římská a perská zahrada zjevně a zřetelně ohraničena budovami a zdmi. Na zdech někdy mohou být namalovány zjednodušené motivy nebo krajiny. Středověká (víceméně) okrasná zahrada byla někdy nazývána \"Hortus Conclusus,\" což je latinský termín a znamená doslova \"uzavřená zahrada\". Rostliny v zahradě byly používány jako květinové dary u oltářů (podobně jako ve starověkém Římě) a jako léčivky. Skutečné okrasné zahrady byly považovány za hříšné, neboť platilo obecné pravidlo \"ozdoba je hřích\".\n\nZahrada \"Hortus Conclusus\" bývala zobrazením Panny Marie, matky Boží, podle křesťanské symboliky. Symbol panenství Ježíšovy matky Marie ve středověkém a renesančním umění byl opakovaně a dlouhodobě znázorňovaný princip. Křesťanské náboženství postavu Panny Marie ideologicky propaguje jako vzor ženství a neposkvrněnosti (v tomto smyslu dobrovolného trvale nesexuálního chování).\n\nPřestože obezděné byly už nejstarší egyptské zahrady, tak v období středověku se obezdění dostalo i symbolický, mystický význam. Použitím symbolů se \"Hortus Conclusus\" přiblížilo čínským a japonským zahradním stylům.\n\nRenesanční zahradní úpravy jsou symetricky organizované plochy, jejichž forma použitá poprvé v Itálii výrazně ovlivnila další budoucnost zahradní architektury. Vývoj italské zahrady od období renesance po baroko je zásadní zejména pro tvorbu vztahu budov a zahrady (Leon Battista Alberti to popisuje v knize \"De re aedificatoria\"). Nevýznačnější slohovou úpravou italského parku, nejvýraznějším stylem, je „italská terasovitá zahrada“ a právě ta je také často chápána jako styl italské zahrady (parku), jakkoliv se způsoby úpravy italského parku vyvíjely ve více podobách. Italská terasovitá zahrada byla rozšířena zejména na kopcích podél řeky Arno v oblasti Florencie. Byla inspirována římskými a neapolskými zahradami a spojovala jejich styl.\nItalské zahrady dosáhly mimořádné úrovně v období renesance a dále se vyvíjely pod vlivem baroka.\n\nOd 15. století zahrada v Itálii sloužila jako obytný prostor budovaný podle stejných hledisek jako celá stavba na jejíž půdorys navazuje. Na dvorech panovníků nesloužila jen obytným a dekoračním účelům, ale i jako sbírka rostlin, zoologická sbírka cizokrajných živočichů, často ptáků a hříček. Taková zahrada se někdy zvrhla v chaotickou změť a proto ji bylo nutné architektonicky cestami, zídkami, dřevěnými a živými ploty rozčlenit na jednotlivé sekce. Půdorys zahrady tak zůstává šachovnicovou skládankou. Řady monotónně se opakujících čtverců se obměňují jen ornamenty. Vnitřní část čtyřúhelníku má nejrůznější náplň. – trávník, užitkové záhony, drť, stříhané keře, bylinkářskou zahrádku. V šestnáctém století zahrady podléhají přísnějšímu geometrickému formování, přichází objev vlivu architektury rostlin na kvality zahrady, jsou objevovány vlivy a pravidla stavebních a rostlinných prvků.\n\nKřížení cest akcentuje fontána, vodní nádrž, nebo tvarovaný strom. Nejnáročněji se upravuje giardinetto na terase před lodžií, nebo salou terrenou budovy. Leží na hlavní ose zahrady a je zpravidla totožná s hlavní osou domu. Závěr osy podtrhuje casino, grotta s kaskádou a fontána v náročně řešené nice, nebo theatron. Rybníčky, štěpnice, ptáčnice, zvěřinec a stromovky se umisťují na obvod reprezentační zahrady a tvoří přechod do volné krajiny. Prostory propojují loubí, pergoly a aleje, které vedou k vinicím a polím. Jedním z největších příkladů italské renesanční zahrady jsou zahrady Boboli, což je park u paláce Pitti ve Florencii.\n\nPočátek barokních italských a francouzských parků se datuje do 16. století a příkladem vzoru barokních zahrad je úprava u paláce Pitti ve Florencii. Tento styl se přenesl do Francie. Vrcholem tvorby francouzských parků byl park u zámku Versailles, který pro Ludvíka XIV. vytvořil architekt André Le Nôtre.\n\nTypicky park rozděluje několik hlavních cest, od kterých se pravoúhle dělí vedlejší. Cesty jsou zpravidla lemovány nízkými živými plůtky ze stálezelených dřevin. Hlavní, nejširší cesta obvykle vede středem, je hlavní osou. Největší plocha je naprosto přehledná a osázena jen nízkými plůtky a květinovými vzory, nejvýše pak přerušena několika ozdobnými stříhanými keři nebo výsadbou letniček na vyvýšeném záhonu. Na hlavní plochu navazuje mnoho menších ploch, naprosto oddělených živými ploty ze stálezelených dřevin, vysokých často 4 m. Vytvářejí tak intimní zákoutí. Zákoutí nebyla prázdná a stejná, ale v každém byl nějaký dekorativní prvek - socha či nádoba s atraktivní nebo vzácnou rostlinou. V parku byla často chována jako zpestření zvířata, např. pávi. Typickou stavbou jsou altány a pergoly. Francouzská zahrada napodobuje i stavby z venkova nebo cizích zemí, které samozřejmě musí odpovídat pravidlům symetrie a krásy. Takové stavby mohly vypadat i velice uměle a nepřirozeně, to však nebylo stylu francouzské zahrady na překážku. Umělost a nepřirozenost byla znakem kultivovanosti a ušlechtilosti. Někdy byla součástí zahrady i oranžerie nebo skleník s tropickými rostlinami, případně konírna. Francouzská zahrada dává najevo, že majitel je movitý a kultivovaný šlechtic.\n\nSpolečnost byla v 17. století přesycena přehnanou, stále se opakující pravidelností francouzských zahrad, které byly kritizovány ještě za života Le Nôtreho, a to i lordem Francisem Baconem, což potvrzuje například esej \"Of the Garden\" (kde obdivuje původní krajinu a kritizuje architekturu zahrady). Byla hledána nová vhodná forma. V období klasicismu se tak stává moderní úpravou anglický park, který je v mnoha směrech opakem barokního stylu.\n\nAnglický park je stylem krajinářského parku nebo zahrady. Vznikl v Anglii na počátku 18. století pod estetickým vlivem čínských zahradních úprav a rozšířil se po celé Evropě. Nahradil formálnější, symetrické francouzské zahrady, vzniklé v 17. století jako hlavní zahradnický styl v Evropě. Zřejmě nejznámější postavou stylu anglické zahrady je Lancelot \"Capability\" Brown. Změny v architektuře zahrad a parků a jejich směr zcela korespondoval se změnami ve společnosti a kultuře té doby.\n\nBěhem dlouhého období, kdy na velké části světa dominuje vliv anglického parku, je styl přírodních úprav s romantickými zákoutími vystřídán stylem s čínskými pavilonky, gotickými troskami, římskými, křesťanskými i pohanskými chrámy a sochami, pyramidami a sfingami, doupaty čarodějnic, strašidelnými domy a trpaslíky.\nPrvní zkomolení, zkažení anglického stylu přírodně krajinářského parku, říká Loudon, nastalo, když se tento styl stal módním a oblíbeným. Mělo se tak stát prokázanou pravdou, že „\"ve všech svobodných uměních je měřítkem míra geniality, nikoliv houf falešných následovníků, poplatných době\".“ Bláznění po úpravách ve stylu přírodně krajinářského slohu bylo takové, že poptávka po skutečných umělcích s vkusem brzy převýšila jejich nabídku. Umění bylo zjednodušeno na mechanické úpravy a z nové podoby umění, zobrazujícího jednoduchost, eleganci, přirozenou přírodu, se stal systém přidávání doplňků a uplatňování pevných forem, který v podstatě byl méně různorodý než prehistorické formální styly. Umění přírodně krajinářských úprav bylo degradováno na tři formy úprav - „chomáče“, „pásy“, a jednotlivé stromy (clump, belt, solitera). Pravidla byla jednoduchá: umístěte pás po obvodu, rozmístěte shluky a jednotlivé stromy uvnitř. Pokud výsledek vypadá jako les, je náročná práce zahradního architekta ukončena. Tyto plány byly vytvářeny nejen místními umělci, ale hlavně jistým anglickým mistrem (míněno Lancelotem \"Capability\" Brownem), který na svých cestách sbíral zakázky na tyto plány, které kreslil po návratu. Neliší se od sebe úpravou, pouze velikostí. Jednotvárné produkty těchto mechanických úprav anglickému stylu brzy přinesly špatnou pověst. Vlastníci byli zesměšňováni, že vynakládají nesmírné částky k ničení starých alejí a lesů a vysazují na jejich místech malé shluky mladých stromů, z žádného jiného důvodu, než že je to moderní.\n\nBěhem 19. a 20. století se pohled na zahradu měnil pod vlivem různých filosofických a výtvarných směrů, ale i vlivem konzumerismu a krizí. Ze zahrad, které měly při nákladné údržbě zdobit množstvím květů, kombinací barev a kompozicí prvků, se vyvinuly úpravy, které vytvářejí souhrny geometrických tvarů, jednoduchých symbolů a také okázalé úpravy dekorativním zpracováním hmot, světelnými a dalšími dramaticky či divadelně působivými efekty. Tyto projevy a posuny se tradičně ukazují ponejvíce v úpravách pro sociálně nadřazené skupiny obyvatel. V zahradách pro širokou veřejnost a střední vrstvy změna spočívá v napodobování vzoru se snadnější, často mechanizovanou údržbou a technologiích, omezujících náklady na údržbu (mulčování, pesticidy), a na počátku 21. století příklon k přírodě blízkým ideálům. Nové je u těchto sociálních vrstev preferování okrasných zahrad jako místa pro relaxaci.\n\nV meziválečné době hnutí Arts and Crafts ovlivnilo i architekturu. Gertrude Jekyllová zavedla do zahradní architektury v mnoha směrech novátorské propracované úpravy ve stylu venkovské zahrady a prosazovala úpravy, které byly blízké přirozeným společenstvům rostlin.\nV období hospodářské krize, ve dvacátých a třicátých letech, i později, během poválečné rekonstrukce Evropy, byl funkcionalismus v mnoha zemích Evropy vedoucím architektonickým slohem. Pod vlivem architektonického směru, který se hlásil k filosofii „\"ozdoba je zločin\"“, „\"Dekorace je smyslné a primitivní povahy, stejně jako barva, a hodí se toliko pro nižší třídy, sedláky a divochy.\"“ byly vytvářeny jednoduché domy - „\"stroje na bydlení\"“ (Le Corbusier).\n\nV třicátých letech v ČR byl ražen trend, že zahrada má být místem relaxace:„\"Ve stavebnictví a vnitřním zařízení jsme se již hodně oprostili ode všech drahých zbytečností, jen zahrada,… …,jest dosud útočištěm ustupujícího dekorativismu“\" „\"Aby byl zajištěn co největší komfort majitele, musí zahrada obsahovat tři základní prvky: velký, rovný trávník, bazén, stromy, jež poskytují stín.\"“\n\nVe třicátých letech v Brně byla vystavěna Vila Tugendhat, která úpravou zahrady sice v mnoha bodech neodpovídá principům daného stylu, nicméně zřejmě vypovídá o výsadbách prováděných v tomto období a preferovaném vkusu tehdy sociálně nadřazené skupiny obyvatel.\nVelmi jednoduchými a jasně členěnými, geometrickými a přehlednými, „holými“ zahradami, oslovuje zákazníky i Holanďanka Mien Ruys. U výsadeb je zjevná snaha úpravou omezit nároky na údržbu. Ačkoliv u některých výsadeb používá trvalky v zajímavých kompozicích, právě jednoduché geometrické úpravy Mien Ruys, málo druhové pestré, jsou vnímány v souvislosti s moderní architekturou jako velký přínos.\n\nV ČR v 70. letech je již naprostý nedostatek školkařských výpěstků. Tento stav vrcholí v osmdesátých letech, kdy na trhu chybí celé skupiny okrasných dřevin. Výsadby alejí v zahradách a parcích byly prováděny znovu v osmdesátých letech. Z prvků zahradní architektury byl používán a propagován živý plot.\n\nOd konce 80. let 20. století v ČSSR postupně expanduje u soukromých staveb móda udržovaných trávníků spojená s kopírováním životního stylu USA. Od konce 20. století se v ČR prosazují u obytných budov okrasné zahrady a veřejná zeleň je udržovaná. Zelinářské zahrady mizí.\nOd sedmdesátých do konce devadesátých let buduje v Jižní a Severní Americe Roberto Burle Marx nákladné parky a zahrady s neobvyklými, pestře barevnými vzory a měkkými liniemi, a stává se slavným. V tomto období zde rovněž působí Robert Irwin, který vytváří nákladné úpravy s geometrickými symboly. Známá je jeho úprava Central Garden v Getty Center v Los Angeles.\n\nZahrady lze teoreticky členit podle jasně daných a smysluplných kritérií. Často lze ale narazit na úpravy, které leží mezi jednotlivými typy, protože účel díla a využití prostoru, tedy požadavky uživatele, jsou v ideálním případě nadřazeny jakékoliv kategorizaci. Příkladem budiž parky, kde se prolínají renesanční, barokní a romantické vlivy. Za zahrady ovšem například nelze považovat sportoviště, ale sportoviště mohou být součástí zahrad.\n\n\nAčkoliv ve většině zahrad lze využít dřeviny a byliny mnoha taxonomických skupin, lze z nějakého účelu, například jako botanickou sbírku, vytvářet výsadby, kde se nachází jen jedna skupina.\n\nNadšení nad schopností vnímat jednotlivé odstíny barevného spektra velí některým pěstitelům vybrat si jeden, jednu barvu (často bílou barvu) a vytvářet zahrady, kde shromažďují rostliny s olistěním a květem takové barvy. Jde o podobný rozmar jako vytváření pokojů v odstínech jediné barvy.\nPříklady:\na další\n\n\n\nStyl úpravy je hodnocen u okrasných zahrad, u zeleninových zahrad není krása kompozice výsadby hodnocena, přestože mohou zeleninové zahrady být použity jako okrasné a přestože zelenina může plnit funkci okrasných rostlin.\n\nPodle stylu vzhledu, architektury zahrady, jsou okrasné zahrady rozdělovány na dva základní protikladné směry, pravidelné (v témž významu geometrické nebo architektonické), na jedné straně a nepravidelné na straně druhé. V odborné literatuře z 19. století v anglickém jazyce jsou někdy pro tyto dva styly používány také názvy „\"ancient\"“, „\"formal\"“ (historické, úpravné nebo společenské) pro pravidelné zahrady a „\"wild\"“, „\"modern\"“ (divoké, moderní) pro nepravidelné zahrady.\n\nNázev pravidelné zahrady je používán stejně jako název geometrické zahrady, symetrické zahrady nebo architektonické zahrady. Všechny tyto výrazy ukazují na nejzřetelnější rysy této skupiny. Mezi pravidelné zahrady jsou řazeny ty zahrady, které jsou často upraveny v symetrických celcích, nebo používají geometrické tvary, přímé nebo pravidelné linie, odráží stavební prvek - budovu. Pravidelné úprava nikdy nenapodobuje přírodu, je úpravou která často ukazuje lidskou moc zkrotit vodu, kámen, stromy, keře a byliny. Zahrada je dalším pokojem, pokračováním budovy. Pravidelné zahrady dávají na odiv krásu technické konstrukce, seřazené celky hmot, lesk, dokonalost úpravy, dokonalý povrch a vysoký kontrast použitých materiálů. Vytvoření dokonalé pravidelné zahrady je snazší než vytvoření vkusné nepravidelné zahrady. Cílem je vytvořit především dekorativní úpravu. Příklady:římská zahrada, perská zahrada, moderní zahrada\n\nNepravidelná úprava zahrad a parků je obvykle nepravidelnou kompozicí, jako celku a interpretací přírody. Pokud jsou použity nějaké technické prvky, jsou často skryty, nebo nejsou vystaveny na odiv. Nepravidelná úprava více či méně kopíruje a stylizuje přírodu a přírodní krajinu. Nepravidelné zahrady mohou zobrazovat některé skutečné biologické seskupení nebo je pouze napodobit nebo vytvořit prostředí, které vyvolává pocit přírodního prostředí. V některých případech jsou součástí úprav nápadné a dekorativní prvky, poutající pozornost. Cílem úpravy je vytvořit především klidné a příjemné prostředí. Příklady: japonská zahrada, čínská zahrada, anglický park, venkovská zahrada, přírodní zahrada.\n\nSamotné styly zahradních úprav jsou více či méně se odlišující pravidla či zvyky a preference odlišující některé úpravy zahrad. Tyto styly mohou mít stejné nebo rozdílné prvky, jiné použití prvků a podobně. Zásady estetiky jsou v zásadě podobné, stejně jako použití a vývoj zahrad. Nicméně zatímco u asijských stylů je preferována zahrada jako rozjímavé místo se symboly, v Americe, Evropě a Austrálii je zahrada ve většině stylů podřízena složitému (a různému) pevnému řádu, slouží jako nápadná kultivovaná ozdoba nebo krásné místo.\n\nNěkteré známé styly:\n\nJe zcela zřejmé, že úprava zahrad v nějakém stylu či slohu, či úpravy vzniklé spojením slohů nejsou zárukou, ba ani výrazně nemusí ovlivnit, estetické kvality ani uživatelské pohodlí. Naopak jsou příklady, kdy zkušení zahradní architekti kritizují přehnané nebo zbytečné úpravy které mají za cíl výhradně vyhovět požadavkům módy a naopak působí nepohodlí či esteticky nevhodně. Například při rekonstrukci historické zahrady Květná zahrada v Kroměříži nebyla zcela věrně rekonstruována úprava zahrady z toho důvodu, aby dokonalost rekonstrukce nenarušila vhodnost, estetiku a věrohodné působení úpravy. \n\n„\"Historické parky a zahrady, které se dochovaly do současnosti, nejsou všechny slohově hodnotné a čisté.\"“ (Hurych Václav)\n\nV zahradách se lze snadno setkat s úpravami, které jsou částečně původními díly a částečně úpravami provedenými během různých období. Významně ke změnám původního díla může přispět způsob údržby, který mění a zachovává nebo potlačuje některé rysy ba i prvky zahrad. Často jsou v zahradách, které se během času měnily zastoupeny rysy dekorativních i malebných úprav.\n\n\n\n\nZahrady jsou často tvořeny menšími celky, které svým účelem, uspořádáním nebo úpravou určují použití, vzhled nebo styl zahrady.\n\nStavební prvky tvoří části, jež jsou důležitou estetickou i provozní součástí, jako například komunikace, stejně jako prvky, které jsou pouze okrasné. Lze sem řadit prvky jako:\n\nJsou určité způsoby úprav zeleně či úpravy jejich výsadby, jenž jsou tak typickými součástmi zahrad.\n\nZa koncepční řešení částí zahrad, používané jako typický prvek a to i v slohově různých zahradách, lze považovat takové úpravy, které jsou samostatným estetizujícím celkem, předpokládajícím určité řešení prostoru, výběr vhodného rostlinného materiálu ale přitom dané řešení plochy je často jen vhodnou součástí rozsáhlejší úpravy celého pozemku.\n\nPěstovaná zvířata, například ryby, králíci, ptáci, medvědi, psi, hmyz\n\nV zahradě použité rostliny lze rozdělit například na\n\nZahrady pro biodiverzitu mohou mít důležitý význam. Obvykle negativní. Celé pojetí zahrady, například jako u divoké zahrady, může ale někdy být nápomocno udržení místních druhů rostlin a odpovídajícího ekosystému. Pojetí zahrady a způsob výsadby a především některé součásti zahrady například živé ploty, keře, ploty, stromy, krmítka, budky, ptačí pítka nebo koupaliště, mohou hrát významnou roli alespoň pro přežití místní fauny, místních rostlin a jejich různorodost, pro biodiverzitu. Podle výzkumů v zahradách s více neudržovanými částmi a různými strukturami, prostředími a povrchy, bývá více včel a dalších živočichů.\n\nJiné součásti zahrady mají obvykle opačný účinek - koupací bazén, pečlivě střižený trávník, záhony květin nebo dokonce pečlivě ošetřované zeleniny, obvykle nemají na rozvoj místní fauny a flory pozitivní vliv. Vůle udržovat zahradu spíše méně a tolerance prostředí vhodného pro přežití drobných živočichů i za cenu nižší úrody a klíšťat, pěstování směsi divokých trvalek a místních keřů, nemusí vždy napomáhat sousedským vztahům. Vzniká konflikt (i vnitřní, v duši majitele) mezi pravidly, tradicí jednoduché estetiky a citlivostí k ekosystému, vnímavostí pro skutečnou krásu. Podle studie ze Spojených států, je ochota vytvářet a udržovat přírodní zahrady silně závislá na vzhledu zahrady souseda. Pokud kosí pravidelně svůj dokonalý trávník, cítí majitel vedlejší zahrady povinnost udělat totéž. \n\nAčkoliv se tendence vytvářet zahrady podobné přírodě objevují od 18. století u Alexandra Popeho a v 19. století u G. Jekyllové, tak na začátku 21. století se opravdu stávají módními přírodní zahrady a zahrady napodobující přírodu, které jsou přírodě blízké. Mezi nejznámější architekty, kteří takové zahrady popularizují, prosazují, navrhují a realizují patří Piet Oudolf.\n\nVelmi malé zahrady věrně napodobující přírodu často vypadají zanedbaně, nevzhledně nebo nevhodně, ale je vhodné je esteticky stylizovat, aby tato nevýhoda byla estetickou hodnotou.\n\nPtačí zahrada jako pojmenování typu nebo vzoru úpravy zahrady v české odborné literatuře neexistuje a není používáno na rozdíl od jiných zahrad určených specificky pro nějaké užití. Přesto jsou již odedávna určeny některé prvky v zahradě pro ptáky, jako krmítka, budky, některé druhy dřevin ponechané pro potravu ptákům, nověji i ptačí koupaliště a pítka. To je činěno s ohledem na pozorovatele, který je potěšen pohledem na skotačení sýkorek a rád slyší zpěv kosů. Například v Anglii jsou takové úpravy častější a Gertrude Jekyll v knize o takové části zahrady, nebo zahradní úpravě píše:\n\"… je dobré, aby to do volného prostoru byly vysázeno ovoce divočejšího charakteru, široce rozšířené mišpule a kdoule, některé z nejvíce půvabných malých britských stromů, jako jeřáby, blumy, myrobalány, pláňata a jejich příbuzní, pro plody ke sklizni nikomu jinému než ptákům a také pro pohled botaniků. Krásné dřeviny s květy jako má horský jasan, divoké třešně, trnky a ve velkoplodé hlohy, ptáčnice, jeřáb muk, cesmíny a muchovník.\" \nUvedené druhy dřevin mohou dobře sloužit k tomuto účelu i v ČR v 21. století. Ve Velké Británii i v 21. století obyvatelé záměrně lákají do zahrad ptáky a upravují je jako \"ptačí zahrady\". \n\nPtačí zahradou, úpravou, vyčleněním části zahrady pro ptáky, může být část zahrady upravená jako velká voliéra, jako je Ptačí zahrada v Isfahan (Írán). Takové úpravy, zvířecí koutky s voliérami, se v evropských parcích vyskytovaly ještě v 18. století.\n\nJiný smysl ptačí zahrady (nebo zvířecí zahrady) má úprava, kdy je část pozemku se zeleninou nebo jinými pěstovanými rostlinami vyhrazena a nechráněna, na rozdíl od zbytku zahrady, před divokými zvířaty a ptáky. Taková úprava má zabránit devastaci pěstovaných plodin a je v podstatě způsobem ochrany rostlin.\n\nStudie ze Švýcarska ukazují, že druhově chudé a nudné zahrady jsou obecně považovány za estetické. Nikdo nepovažuje za krásné zcela chaotické zahrady. Ovšem alespoň pestřejší zahrady, bohatší na druhy a podobné volné přírodě jsou vhodnější pro drobné živočichy a mohou být vzhledné. Hodnocení krásy je často závislé na mínění sousedů a návštěvníků, mínění širšího okolí a prioritách, hodnotovém žebříčku celé společnosti.\n\nVzhled zahrad je námětem, nebo zmiňován v lidové tvořivosti i v uměleckých pracích, které jsou považovány za objekty významné kulturní ceny. Vzhledově se zahrady, které jsou považovány za krásné, mohou lišit, nebo být dokonce charakterizovány zcela opačnými vlastnostmi.\n\nNěkteří lidé si snadno vytvářejí své představy o kráse v závislosti na mínění okolí nebo se kromě svých příbuzných nechají řídit přímo pokyny takové osoby jako je „arbiter elegantum“, „kulturtrégr“ nebo „módní policie“ bez ohledu na své potřeby. Při tvorbě zahrad se ale lze často setkat s potřebou napodobovat sousední zahrady, nevybočovat.\n\nTvorbou zahrad se zabývá zahradní architektura. Dílo architekta by mělo splňovat praktické použití, následovat architektonické řešení okolní zástavby nebo s ním nebýt v rozporu a esteticky jej doplňovat. Především by mělo splňovat představy majitele. Přesto nelze někdy rozlišit (špatné nebo dobré) dílo laika a architekta, což lze připsat estetické schopnosti laiků kreativně se vyjádřit. Mnozí z největších architektů nikdy zahradní architekturu nestudovali, nechyběla jim ale nikdy kreativita, schopnost myslet analyticky, zohlednit potřeby zákazníka a často to byli lidé se vztahem k přírodě. To, že je zahrada vytvořená zahradním architektem, není zárukou, že má nějaké (například i estetické) kvality nebo je použitelná. Způsob výsadby je přímo závislý na představě majitele o výsledku.\n\nZahradní architektura je v podstatě umělecký obor, který kromě představivosti vyžaduje například technické znalosti materiálů a zkušenosti. Při tvorbě zahrad mohou pomáhat architektům pravidla kompozice zahradních úprav, zahrad a parků, jež byla položena už v italských renesančních zahradách. Tato pravidla nebo atributy možné krásy, která mohou vytvářet estetický celek, která lze najít v díle nebo dílo pomocí těchto vlastností vytvořit či zhodnotit, byla pak shrnuta, definována a rozvinuta H.Reptonem na přelomu 18. a 19.století:\n\nPravidla kompozice v zahradní architektuře konce 20. století definují kritéria, požadavky na úpravu kompozice, tedy úmyslně upraveného zahradního celku jako:\n\nZahradní architektura je na počátku 21. století popisována jako směs různých zcela rozdílných směrů bez nějakého vyhraněného převládajícího názoru, jak bylo zvykem až do konce 20 století. Někdy je popisováno, údajně samotnými architekty jako stížnost na málo hodnotnou novodobou architekturu, že \"…stále chybí silná a široká vrstva osvícených investorů, kteří nesledují jen krátkodobé cíle vlastní reprezentace, ale jde jim o víc - o tvorbu kulturního zázemí, o kvalitní architekturu, o jméno. S okamžitým vysvětlením, že poučená a hluboce kulturní vrstva nemohla vzniknout za jedenáct let, je třeba počkat desítky let….\" Nicméně je jako architektura 21. století prezentována třeba výstavba v Klánovicích, u které je plánovaný rozsah a způsob úpravy zeleně zřejmý Ale i obecně platí, že vzhledem k stoupajícím cenám pozemků jsou zahrady stále menší.\n\nZahradní architekti jsou tvůrci návrhů zahrad, někdy i realizátoři svých návrhů.\n\nPodle časopisu Mail byli nejlepšími zahradními architekty všech dob (celosvětově):\nJiní autoři považují za významné zahradní architekty jako Gilles Clément, Gertrude Jekyll, Thomas Dolliver Church , Geoffrey Jellicoe, Kathryn Gustafson, Peter Walker, Jacques Wirtz, Vita Sackville-West, Penelope Hobhouse, Beth Chatto, Piet Oudolf, Isamu Noguchi, Martha Schwartz, Frank Lloyd Wright, Ted Smyth, Russell Page, Dan Kiley, Topher Delaney, Andrew Jackson Downing, Humphrey Repton, Geoffrey Smith, Mien Ruys, Christopher Tunnard, Fletcher Steele, James van Sweden, Wolfgang Oehme, Tom Stuart-Smith, Andrea Cochran, Judy Kameon.\n\nVzhledem, tvorbou, kompozicí a plánováním zahrad se zabývá zahradní architektura. Navazuje na obory výtvarného umění a architekt používá při úpravách umělecké, výtvarně působící objekty. Při své práci musí architekt mimo technické a biologické znalosti ovládat také základní znalosti psychologie neboť jeho dílo psychologicky působí na uživatele. Některé zahrady k dosažení spokojenosti uživatele vyžadují i znalosti náboženství, filosofie nebo invence, tyto vklady se pak stávají součástí koncepce. Základy architektury staveb jsou žádoucí, neboť zahrada je součástí větších stavebních celků a měla by s nimi být v souladu. Součástí zahrady bývají stavební úpravy, znalosti stavebnictví týkající se přesunu zeminy, stavby menších stavebních úprav jako jsou cesty, terasy, pergoly u osoby vytvářející zahradu jsou na místě. Dobrý zahradní architekt by měl alespoň povrchně ovládat i znalosti z oborů týkajících se materiálů které jsou součástí zahrady, tedy například geologie a mineralogie i celkového kontextu díla, čímž se zabývá ekologie.\n\nRozmanitostí rostlin použitých v zahradě se zabývá botanika a dendrologie zahrnující především mnohotvárné vlastnosti druhů a odrůd rostlin. Ovocnářství je obor jenž se věnuje ovocným dřevinám v zahradě, plody ovoce se zabývá pomologie, květinami květinářství. Taxonomie se zabývá určením a rozdělením rostlin pěstovaných v zahradě, studiem jejich vzhledu morfologie, technikami křížení genetika.\n\nAgrotechnika (fytotechnika) zahrnuje souhrn a správný sled technických operací v daných podmínkách, které slouží k množení a umístění rostlin, udržení vzhledu a životaschopnosti rostlin a jejich zdárnému růstu. Je oborem zabývajícím se nejen znalosti chemismu a výživy rostlin ale i ochranou rostlin proti škůdcům a chorobám fytopatologie.\n\nMuzeum zahrad (Garden Museum) dříve známé jako Museum of Garden History, se nachází v Anglii, bylo založeno ve zrušeném kostele na jižním břehu řeky Temže v Londýně, na Lambeth Road. Muzeum je umístěno v hlavní lodi kostela. Sbírka se skládá z nástrojů, příslušenství a knihovny. Sbírka obsahuje předměty zakoupené v aukci a dary od jednotlivců i zahradnických firem. Grafické tisky, fotografie, plakáty, katalogy a brožury, ukazují historii zahradničení. Muzeum ukazuje celý rozsah zahrad, z královských zahrad po zahrádkářské kolonie. Na začátku roku 1980 byla na přilehlém hřbitově vysázena zahrada ve stylu úprav typických pro 17. století (knot garden - výsadby s motivem uzlů). Úprava je osázena rostlinami autentickými pro dané období.\n\nCestování, jehož cílem je poznávání významných zahrad, botanických zahrad, historie zahrad, zahradních stylů, je druh cestovního ruchu zahrnující návštěvy nebo cestování do těchto významných a specifických objektů. Turisté někdy cestují individuálně na tato místa s nimiž jsou předem seznámeni. Často se ale turisté raději připojují k organizovaným zájezdům na místa zahradních výstav.\n\n\n\n\n"}
{"id": "321063", "url": "https://cs.wikipedia.org/wiki?curid=321063", "title": "Ps (Unix)", "text": "Ps (Unix)\n\nPříkaz codice_1 ve většině unixových systémů zobrazuje běžící procesy. Příbuzný nástroj top zobrazuje běžící procesy v reálném čase. Jaderná vlákna jsou vypisována v hranatých závorkách.\n\nVýstup příkazu \"ps\" může vypadat například takto:\n\nPříkaz můžeme použít spolu s příkazem grep pro vypsání jen některých řádků výstupu:\n\nPříkaz \"ps\" má mnoho přepínačů. Na počítačích, které podporují standardy Single UNIX Specification a POSIX se používá kombinace voleb \"-ef\", kde \"-e\" znamená všechny procesy a \"-f\" plný výstup (někdy se místo něj používá \"-l\").\n\nNa systémech odvozených z BSD jsou volby jiné (z historických důvodů). Typicky se používají volby \"aux\", kde \"a\" vypisuje všechny procesy připojené k terminálu, volba 'x' zahrnuje procesy od terminálu odpojené a volba \"u\" zobrazuje u všech procesů uživatele, pod kterým je proces spuštěn. Všimněte si, že se vynechává znak spojovník (\"-\"), podle čehož příkaz \"ps\" může rozpoznat, jaký styl voleb chcete použít. Přidání \"w\", případně \"ww\" nebo \"www\" vypíše delší nebo úplný příkaz včetně parametrů, jak byl program spuštěn.\n\nZměna formátu zobrazení se provádí přepínačem \"-o\" (nebo \"o\" či \"--format\", je to to samé) za kterým následuje čárkami oddělený seznam sloupců, které si uživatel přeje zobrazit:\n\nPak je možno použít přepínač \"-F\", který zobrazuje velmi detailní informace, přepínač \"-O\" který funguje jako \"-o\", ale má některé sloupce ze začátku nastavené (pid, format, state, tname, time, command nebo pid, format, tname, time, cmd)\n\n\nZa každým z těchto přepínačů se nachází čárkou nebo mezerou oddělený seznam hodnot\n\n"}
{"id": "321066", "url": "https://cs.wikipedia.org/wiki?curid=321066", "title": "Dračinec pruhovaný", "text": "Dračinec pruhovaný\n\nDračinec pruhovaný (\"Dracaena sanderiana\"), ve světě známý jako Lucky Bamboo, je druh dračince, pocházející z tropické Afriky. Dováží se však nejčastěji z Číny, Korey a Taiwanu. Jde o rostlinu ze skupiny malých, keřovitých odrůd se štíhlým stvolem a pružnými vejčitě kopinatými listy, která roste v deštných lesích. Dorůstá do výšky kolem 150 cm, délka jejích listů se pohybuje v rozmezí 15-25 cm.\n\n\"Dracaena sanderiana\" a jí příbuzné odrůdy jsou oblíbenými pokojovými květinami. Je to rostlina vhodná do stísněného prostoru a nejvhodnější je stanoviště s rozptýleným světlem nebo polostínem, protože přímé sluneční záření způsobí zežloutnutí a popálení listů. Teploty snáší v rozmezí od 15 °C do 22 °C.\n\nPřestože je lepší Dracaenu pěstovat v zemině, často ji můžeme koupit i zakořeněnou ve vodě. Pokud je Dračinec pěstován ve vodě, měla by být měněna nejméně jednou za dva týdny. Doporučuje se však vodu vyměnit každý týden a pod tekoucí vodou opláchnout i samotné kořínky. Nejlépe se dračinci daří v měkké vodě s nízkým obsahem chloru. Vodu natočenou z kohoutku je dobré před použitím nechat jeden den odstát. Pokud bude ve váze s Dračincem příliš mnoho vody, může to způsobit hnilobu. Proto stačí aby byly ve vodě ponořeny pouze konce stonku s kořínky.\n\nMnoží se odříznutím části kmínku těsně nad očkem. Řízky je možné provádět celoročně.\n\n"}
{"id": "321071", "url": "https://cs.wikipedia.org/wiki?curid=321071", "title": "Seznam systémů taxonomie rostlin", "text": "Seznam systémů taxonomie rostlin\n\nTaxonomický systém je souvislý celek, který slouží k vymezení a uspořádání jednotlivých taxonů. O taxonomickém systému hovoříme tehdy, když byl vytvořen pro velkou skupinu nějakých taxonů (např. krytosemenné rostliny). Abychom hovořili o taxonomickém systému, musí být toto dílo (z ohledem na dobu) dostatečně obsáhlé a úplné a jednotlivé taxony musí být uspořádány podle (někdy domnělé) příbuznosti mezi jednotlivými rostlinami.\n\nPrvní pokusy o taxonomické systémy jsou známy už z 18. století. V 19. století bylo třeba vytvořit jisté uspořádání a řád, protože byly neustále objevovány a popisovány nové a nové druhy, proto začaly vznikat taxonomické systémy.\nZásadním dílem bylo \"Species Plantarum\" od Linného, které se dnes bere jako počáteční bod binomické nomenklatury rostlin. Toto dílo bylo na svou dobu rozsáhlé a úplné, nicméně nezabývá se příbuzenskými vztahy, snad kromě zařazení druhů do jednotlivých rodů, proto ho nepovažujeme za taxonomický systém.\n\nTento seznam pojednává o hlavních taxonomických systémech, které jsou nebo byly používány ke klasifikaci rostlin. Některé systémy nebyly vydány najednou a definitivně, ale postupně vzniklo několik verzí, kdy se systém pokaždé trochu upravil. Například Croquistův systém existuje ve vice verzích.\n\n\n\n\n\n\n"}
{"id": "321072", "url": "https://cs.wikipedia.org/wiki?curid=321072", "title": "Štěpán Janáček", "text": "Štěpán Janáček\n\nŠtěpán Janáček (* 12. června 1977, Praha) je český atlet, tyčkař.\n\nS atletikou začínal jako vícebojař. V roce 1996 skončil na juniorském mistrovství světa v Sydney na čtvrtém místě. První úspěch v tyčkařských sektorech zaznamenal v roce 1999, kdy získal stříbrnou medaili na světové letní univerziádě v Palmě. Druhé stříbro získal o dva roky později na univerziádě v Pekingu. V roce 2002 skončil na mistrovství Evropy v Mnichově na pátém místě (575 cm).\n\nReprezentoval na letních olympijských hrách v Sydney 2000, Athénách 2004 i v Pekingu 2008. Na všech třech olympiádách se mu však nepodařilo projít sítem kvalifikace. Nejblíže k postupu měl na olympiádě v Sydney, kde skončil jako první nepostupující.\n\nV roce 2007 se oženil s polskou atletkou Grażynou Prokopekovou.\n\n\n"}
{"id": "321074", "url": "https://cs.wikipedia.org/wiki?curid=321074", "title": "Regenschori", "text": "Regenschori\n\nRegenschori (či jen \"regent\"), neboli ředitel kůru, je funkce vedoucího chrámového sboru.\n\nÚkolem regenschoriho v pravoslaví je vést sbor a jeho zkoušky, vést archiv sboru a (pokud má být skutečný plnohodnotný nositel této funkce v jejím původním smyslu) též archiv rozšiřovat vlastními skladbami a interpretacemi. V dalších církvích je pak povinností regenschoriho zajišťovat hru na varhany (sám nebo za pomoci někoho jiného).\n\n"}
{"id": "321079", "url": "https://cs.wikipedia.org/wiki?curid=321079", "title": "Malá Kuonamka", "text": "Malá Kuonamka\n\nMalá Kuonamka, Malá Kuonaška nebo Kujonapka ( , nebo , ) je řeka v Jakutské republice v Rusku. Je dlouhá 457 km. Plocha povodí měří 24 800 km².\n\nTeče po východním okraji Anabarské planiny. Ústí zprava do Anabaru (úmoří moře Laptěvů).\n\nZdrojem vody jsou sněhové a dešťové srážky. Zamrzá na konci září až na začátku října a rozmrzá na konci května.\n"}
{"id": "321084", "url": "https://cs.wikipedia.org/wiki?curid=321084", "title": "Neturej karta", "text": "Neturej karta\n\nNeturej karta (aramejsky: , \"Strážci města\"), též Chevrat ha-chajim, je skupina antisionistických ortodoxních židů, kteří nahlížejí na ustavení světského státu v zemi izraelské jako na hřích a odmítnutí Boha. Neuznávají proto Stát Izrael, který může být podle nich založen pouze Mesiášem. Jejich jméno je odvozeno z pasáže v Jeruzalémském talmudu, kde se píše, že náboženští a zbožní učitelé jsou \"strážci a obránci města\".\n\nVětšina příslušníků hnutí jsou potomky členů tzv. „starého jišuvu“ (tj. ortodoxní židovské komunity žijící v Izraeli a Jeruzalémě před 20. stoletím), ale v průběhu uplynulých sta let byli také posíleni o některé maďarské imigranty (\"Ungarin\"), a po druhé světové válce dokonce i žáky a stoupenci rabína Jo'ela Teitelbauma ze Satmaru. Neturej karta sama o sobě není považována za chasidské hnutí, ale své zvyky a tradice čerpá spíše z nechasidských ortodoxních kruhů. Některé rodiny kladou svůj původ až k žákům Ga'ona z Vilna, kteří se usídlili v Izraeli v 18. století.\n\nNeturej karta se odštěpila od seskupení Agudat Jisra'el v r. 1935, když se Agudat Jisra'el pokusila potlačit extrémní požadavky na nezávislost ultraortodoxní jeruzalémské komunity od komunity sionistické a nadále spolupracovat (byť rezervovaně) se sionistickou organizací. Skupina nejprve přijala jméno \"Chevrat ha-chajim\", podle rabína Josefa Chajima Sonnenfelda. Zaměřila se na vytvoření kruhu „zbaveného vlivů moderního světa a jeho chybného názoru“, a podmínkou pro členství bylo „vzdělávat děti (syny a dcery) v tradiční židovské výchově, bez jakékoliv změny.“ Tento poslední dodatek je namířen proti Agudat Jisra'el a dívčím školám, kde se učí v hebrejštině.\n\nJméno \"Neturej karta\" pak bylo poprvé použito v roce 1938 skupinou mladíků, včetně členů \"Chevrat ha-chajim\", kteří se násilně stavěli proti vybírání tzv. dobrovolné daně na obranu, kofer ha-jišuv.\n\nBěhem 2. světové války přešla Neturej Karta do opozice proti Agudat Jisra'el, když tato začala úzce spolupracovat s židovskou komunitou a Židovskou agenturou a útočila na ní v novinách \"ha-Choma\", které se objevily v r. 1944. V roce 1945, při volbách do výboru ultraortodoxní komunity (\"Va'ad ha-eda ha-charedit\") převzala Neturej karta a její sympatizanti kontrolu. Během Války za nezávislost v roce 1948 se Neturej karta postavila proti vytvoření židovského státu a izraelské kontrole nad Jeruzalémem a pokoušela se dosáhnout mezinárodního statutu města.\n\nPostoj k Izraeli po jeho vzniku nebyl mezi členy hnutí zcela jednotný. Někteří dávali a dávají přednost pouhé ignoranci státu jako takového. Ti nejpřesvědčenější členové odmítali a odmítají přijmout izraelský občanský průkaz, uznat kompetenci izraelských soudů a volit v komunálních a všeobecných volbách a jako platidlo používají americké dolary namísto šekelů. Pod vedením rabína Amrama Blaua se skupina radikalizovala a z pasivní rezistence, kterou preferuje většina nesionistických ultraortodoxních komunit, přešla do protiútoku a od té doby otevřeně požaduje zrušení státu Izrael a udržuje styky s režimy vůči Izraeli nepřátelskými. Před šestidenní válkou v r. 1967 uvažovala Neturej karta dokonce o přesídlení do Jordánskem kontrolovaného východního Jeruzaléma.\n\nV r. 1966 se Neturej karta rozštěpila kvůli sňatku Amrama Blaua s konvertitkou Rut Ben-David. Rut Blau po smrti svého manžela v r 1974 nadále vedla odštěpeneckou větev hnutí a navázala styky s ajatolláhem Chomejním.\n\nV současnosti je Neturej karta rozdělená na izraelskou a americkou větev a také na větší, umírněnější část, vedenou rabínem Reuvenem Katzenellenbogenem, která deklaruje, že se snaží o zánik Izraele pokojnou cestou. Menší, radikální část otevřeně podporuje organizace jako Hamas, Fatáh nebo Hizballáh. Cílem hnutí je vytvořit palestinský stát na území Izraele a Palestinské samosprávy, kde by židé žili jako náboženská komunita. V Izraeli a na územích palestinské samosprávy je vůdcem této radikální skupiny rabín Moše Hirsch, který měl symbolickou funkci ministra pro židovské záležitosti ve vládě Jásira Arafata. V USA v New Yorku jsou vůdci radikální odnože rabíni Jisroel Dovid Weiss a Moše Ber Beck.\n\nČlenové Neturej karta čerpají prostředky na živobytí většinou z drobného obchodu a darů ze zahraničí. Část prostředků také plyne podle některých neověřených zpráv od Palestinské autonomie nebo Íránu. Malá skupinka je i ve Velké Británii, kde vydávají periodikum Comment, a ve Vídni, kde je jejich vůdcem Mojše Arje Friedman.\n\nAčkoli čítají pouze pár tuctů rodin koncentrovaných v Me'a Še'arim v Jeruzalémě a v Bnej Brak, dosáhli určité podpory v širších ortodoxních kruzích tím, že pravidelně vyvolávají náboženské nepokoje, kupříkladu proti znesvěcování šabatu nebo společnému koupání mužů a žen.\n\nVětšina ortodoxních i ultraortodoxních komunit některé aktivity Neturej karty odsuzuje, neboť podle nich je spolčování se s nepřítelem židovského národa nepřípustné i za předpokladu opozice vůči sionismu. Nejvíce kritizováni byli právě představitelé americké větvě Moše Ber Beck a Jisroel Dovid Weiss, kteří se modlili za Jásira Arafata a vedli delegaci Neturej karta na konferenci o holocaustu pořádanou íránským prezidentem Mahmúdem Ahmadínežádem v prosinci roku 2006. Tyto aktivity byly odsouzeny i rabínem Katzenellenbogenem jako odporující ideálům a cílům hnutí Neturej karta. Zároveň byli účastníci konference odsouzeni představiteli \"Eda charedit\" i satmarských chasidů. Vrchní ortodoxní rabinát v Izraeli uvalil na židovské účastníky íránské konference klatbu.\n\n\nNeturei Karta International\n"}
{"id": "321086", "url": "https://cs.wikipedia.org/wiki?curid=321086", "title": "Ploskovská kaštanka", "text": "Ploskovská kaštanka\n\nPloskovská kaštanka je rozsáhlé chráněné stromořadí téměř pěti set jírovců a lip v katastru obce Lhota na jihozápadě okresu Kladno. Jedná se o nejvýznamnější uskupení památných stromů na území Chráněné krajinné oblasti Křivoklátsko. \n\nAlej se prostírá jižně od osady Ploskov v nadmořské výšce od 420 do 448 m. Tvarem se nejedná o jednoduchou řadu stromů, alej připomíná nepravidelné převrácené písmeno Y, jehož nohu a jihozápadní rameno představuje silnice II/116 (Lány – Nižbor) v úseku, začínajícím v západním sousedství Ploskova a táhnoucím se od Ploskova k jihu. Přibližně v polovině se v nejvyšším bodě (východní úbočí vrchu \"Vysoké Mýto\") alej větví a druhé rameno pomyslného \"Y\" vybíhá jihovýchodním směrem, kde sleduje širokou cestu ve směru na Bratronice. Celková délka stromořadí dosahuje přibližně 2,7 km. \n\nPloskovská kaštanka byla založena kolem roku 1850 z iniciativy tehdejších majitelů křivoklátského panství Fürstenberků. Roku 1997 ji správa CHKO Křivoklátsko prohlásila za památné, a tedy zvláště chráněné stromy. V době vyhlášení bylo druhové složení aleje tvořené 400 stromy následující: \n\nStáří většiny stromů přesahovalo 90 až 150 let, obvody jejich kmenů měřily od 150 do 300 cm, výška až 20 m; v posledním desetiletí probíhá celkové ošetřování a byla uskutečněna nová výsadba na místě chybějících nebo sešlých stromů.\n\n¹) Během revize v roce 2010 bylo zjištěno, že stav chráněné aleje neodpovídá vyhlašovací dokumentaci. Byly zjištěné rozdíly v druhové skladbě, počtu jedinců, zdravotním stavu i nesrovnalosti v pozemcích. Z popsaných důvodů byla ochrana objektu ke 14. září 2011 ukončena, situace využito k odstranění šesti stromů v havarijním stavu a jejich náhradě novými. Dne 24. ledna 2012 byla ochrana znovu vyhlášena, ovšem v mírně odlišném rozsahu o celkovém počtu 465 stromů:\n\n\nObec Lhota pokládá Ploskovskou kaštanku za svou významnou pamětihodnost – na obecních symbolech, a , udělených roku 2000, figuruje právě jírovcový list, coby narážka na toto stromořadí. Od roku 1999 obec každým rokem v květnu pořádá \"Slavnost rozkvetlé kaštanky\". \n\n\n"}
{"id": "321089", "url": "https://cs.wikipedia.org/wiki?curid=321089", "title": "Národní knihovna Izraele", "text": "Národní knihovna Izraele\n\nNárodní knihovna Izraele (hebrejsky הספרייה הלאומית HaSifria HaLeumit, anglicky \"The National Library of Israel\"), dříve Židovská národní a univerzitní knihovna ( , \"Bejt ha-sfarim ha-le'umi ve-ha-universita'i\", ) je národní knihovna Státu Izrael, která má zároveň sloužit jako \"„Národní knihovna židovského lidu.“\" Nachází se v kampusu Hebrejské univerzity v Jeruzalémě a rovněž slouží jako univerzitní knihovna.\n\nArchiv knihovny obsahuje přes 5 milionů knih. Jedná se o zdaleka největší světovou sbírku hebrejských a židovských děl a obsahuje rovněž velké množství vzácných rukopisů, knih a artefaktů.\n\nPosláním knihovny je rovněž shromažďovat:\n\nZe zákona je dáno, že dvě kopie všech knih vydaných v Izraeli, musí být uloženy v této knihovně. V roce 2001 byl zákon doplněn o audio a video nahrávky a jiné typy netištěných médií.\n\n"}
{"id": "321090", "url": "https://cs.wikipedia.org/wiki?curid=321090", "title": "Lauren Harris", "text": "Lauren Harris\n\nLauren Harris (* 6. červenec 1984) je britská zpěvačka a dcera Steva Harrise, basáka a jednoho ze zakladatelů heavy metalové skupiny Iron Maiden. Koncertuje především s Iron Maiden a Within Temptation.\n\nLauren Harris pro hudební svět objevil Russ Ballard, aniž by věděl, kdo je její otec.\n\nVe svých 17 letech začala Lauren zpívat po Londýnských hospodách. Při jednom vystoupení neušla pozornosti legendárního Britského producenta Russe Ballarda. Ballard požádal Lauren o nazpívání dema, což Lauren dovedlo ke spolupráci s vícenásobným vítězem Grammy producentem a bubeníkem Tommym McWilliamsem. Již za několik málo měsíců započala Lauren turné po Evropě také jako předskokan skupiny Within Temptation. Lauren se svojí skupinou vystoupila na prestižních a ikonických festivalech jako je německé Rock Am Ring a Rock Am Park, nebo UK Download festivalech, na kterých Lauren zpívala před více než 50 000 lidmi.\n\nBěhem 12 měsíců intenzivního koncertování Lauren dokázala, že živé koncerty zvládá, a tak byla postavena před dosud největší výzvu – podporovat Iron Maiden během světové tour. V průběhu této koncertní šňůry se Lauren zapsala do historie jako vůbec první žena, která zpívala jako hlavní zpěvačka rockové skupiny na velkém koncertu v Indii. Dne 25. října 2006 se pro Lauren uzavřel jeden kruh, když vystoupila před 20 000 lidmi v Budokan aréně v Japonsku, v místě, kde učinila své vůbec první krůčky v životě.\n\nJakmile koncertní turné dospělo ke svému konci, Lauren vydala své debutové album nazvané \"Calm before the Storm\", které mixoval legendární Kevin Shirley, a pokračovala v koncertování po Velké Británii a Evropě k podpoře vydání svého alba. Lauren se následně vydala podruhé na světové turné jako předskokan Iron Maiden v rámci jejich průkopnického \"\" turné. Turné se do historie zapsalo jako jedno z nejúspěšnějších turné v historii. Film dokumentující turné byl pozitivně přijat kritikou a posbíral několik cen. Skupina cestovala po světě ve vlastním letadle Boeing 757 fanoušky pojmenovaném \"Ed Force One\". Turné zahrnovalo Jižní Afriku, Indii, Japonsko, Argentinu, USA, Chile, Kubu, Austrálii a Evropu v rozmezí pouze několika týdnů namísto obvyklých měsíců, které běžně trvají celosvětová turné.\n\nLauren začala pracovat s legendárním hlasovým učitelem Davidem Grantem, který dříve pracoval například s Will Young, Spice Girls, či Charlotte Church a mnohými dalšími v rámci úspěšné TV show ve Velké Británii Pop Idol. Lauren se věnovala také zdokonalení vystupování na pódiu s vyučujícími z Royal London Ballet a účastnila se hereckých workshopů. Ve stejné době Lauren otevřela další kapitolu své hudební kariéry projektem \"Six Hour Sundown\". Skupina strávila roky 2011 a 2012 koncertováním v moderním stylu, který pomohl rozvinout hlasový projev Lauren, a opět představil Lauren na pódiu stovkám tisíc dalších fanoušků v Evropě a Velké Británii.\n\nV průběhu roku 2012 se Lauren přestěhovala do Los Angeles, kde začala pracovat na svém novém hudebním projektu Kingdom Of I zaměřeném na pop-music pod dohledem zkušeného manažera Andrea Reckeho (Hillary Duff). Debutové EP nového projektu bylo nahráno začátkem roku 2013 a obsahuje písničky napsané Davem Stewartem (Eurythmics), Karou DioGuardi, porotkyní populární soutěže American Idol v 8. a 9. sezoně, a známým producentem Alainem Johannesem.\n\nJako první singl Lauren nahrála taneční píseň nazvanou \"Crying at the Disco\", která kombinuje rock s taneční muzikou a chytlavým popem. Video s touto písní bylo vydáno v říjnu 2013. Turné a vydání celého alba bylo oznámeno na konec roku 2013, ale zatím k němu nedošlo.\n\nLauren si našla čas zdokonalit své herecké umění pod dohledem význačného odborníka Howarda Finea. Tato zkušenost pro Lauren otevřela nepřeberné množství příležitostí. Mimo jiné možnost podílet se na filmovém dokumentu a souvisejícím televizním seriálu o brazilské hudbě, který bude brzy oznámen, stejně jako spolupracovat na dvojici filmů, které produkoval legendární kinematograf a světově uznávaný fotograf Robert Dowling.\n\n"}
{"id": "321092", "url": "https://cs.wikipedia.org/wiki?curid=321092", "title": "Fitna", "text": "Fitna\n\nFitna (Rozvrat) je kontroverzní krátký dokumentární film nizozemského politika Geerta Wilderse a tvůrce skrytého za pseudonymem „Šarlatový bedrník“ z roku 2008. Film poukazuje na pasáže Koránu, které mohou inspirovat terorismus, dále na islámský universalismus, šíření Islámu ve světě, v Evropě a v Nizozemsku. Název filmu pochází z arabského slova \"fitna\", které znamená „nesouhlas a rozdělení mezi lidmi“ nebo také „zkouška víry v časech soudu“.\n\nFilm byl zveřejněn 27. března prostřednictvím internetu na serverech pro sdílení filmů Liveleak v nizozemské a anglické verzi. Následující den Liveleak kvůli vážným výhrůžkám určeným svým zaměstnancům film ze serverů odstranil. 30. března Liveleak film znovu zpřístupnil spolu s provedením bezpečnostní aktualizace, ale v krátké době byl opět stažen kvůli porušení autorských práv Geertem Wildersem. Druhé vydání bylo zveřejněno 6. dubna 2008.\n\nFilm cituje některé súry Koránu, které kombinuje s ukázkami teroristických útoků, např. z 11. září 2001 v USA, z roku 2004 v Madridu a z roku 2005 v Londýně. Dále ukazuje některé projevy islámských radikálních vůdců.\n\nNa mezinárodním poli byl film odsouzen, nizozemská vláda se okamžitě od filmu distancovala. Proti Geertu Wildersovi byla opakovaně vyhlášena fatva. V některých státech jihovýchodní Asie byl film cenzorskými zásahy zakázán, některé muslimské organizace a politické strany zorganizovaly bojkoty nizozemského zboží.\n\n"}
{"id": "321094", "url": "https://cs.wikipedia.org/wiki?curid=321094", "title": "České Milovy", "text": "České Milovy\n\nČeské Milovy () jsou vesnice, místní část Křižánek v Kraji Vysočina a okrese Žďár nad Sázavou.\n\nČeské Milovy vznikly v roce 1648, kdy si zde začali dělníci z blízké železářské huti na Březinách stavět domky. Od svého vzniku patřili k rychmburskému panství. V roce 1835 zde byla postavena sklářská huť. Později přibyla škola a dále pekárna, masný krám a domky pro skláře a jejich pomocníky.\n\nČeské Milovy tvořily spolu s Českými Křižánkami jednu obec: v letech 1850–1927. V roce 1927 se osamostatnily. V té době byly součástí politického okresu Chrudim, soudního okresu Hlinsko. Obec byla samostatná až do roku 1975, kdy byla přičleněna ke Sněžnému, ačkoliv spádovost byla vždy spíše do Svratky. Roku 1990 získaly České Milovy samostatnost, ta trvala do roku 1999, kdy se staly součástí Křižánek.\n\nRoku 1835 zde založila rychmburská vrchnost skelnou huť, která dosáhla značné proslulosti. Při huti vznikla soukromá škola, obydlí pro skláře a pomocníky a několik krámů. V milovské sklárně byl vyráběn velký sortiment výrobků vysoké úrovně, výrobky byly vyváženy do Rakouska, Španělska, Francie, Asie i Ameriky. Na světové výstavě ve Vídni v roce 1873 získalo milovské sklo první cenu.\n\nV roce 1886 byl provoz sklárny zastaven z důvodu velké vzdálenosti od železnice a v letech 1893–1894 byly téměř všechny budovy sklárny zbořeny. Do začátku 20. století fungovala ještě brusírna.\n\nČeské Milovy jsou především rekreační osadou, není zde obchod a je zde pouze jeden hostinec, nejbližší zázemí má osada na blízkých Křižánkách nebo Svratce, autobusové spojení je na lince Svratka–Polička.\n"}
{"id": "321096", "url": "https://cs.wikipedia.org/wiki?curid=321096", "title": "Richard Barnbrook", "text": "Richard Barnbrook\n\nRichard Barnbrook (* 24. února 1961, Catford) je britský politik, člen Britské národní strany a zastupitel v Londýnském shromáždění.\n\nRichard Barnbrook absolvoval uměleckou školu při Royal Academy of Arts. Za svou stranu je místním zastupitelem v londýnské části Barking and Dagenham a kandidoval za ni neúspěšně v parlamentních volbách, ve kterých skončil ve svém obvodu se ziskem 16,9% hlasů na třetím místě.\n\nV roce 2008 kandidoval na londýnského starostu a se ziskem 2,84% prvních prefenrenčních hlasů a 5,23% druhých preferenčních hlasů skončil na 5. místě. V souběžných volbách byl jako lídr kandidátky své strany zvolen jako historicky první člen své strany do Londýnského shromáždění.\n\n"}
{"id": "321098", "url": "https://cs.wikipedia.org/wiki?curid=321098", "title": "Matt O'Connor", "text": "Matt O'Connor\n\nMatt O'Connor (* 1967, Manchester) je britský aktivista za práva otců a zakladatel skupiny Fathers 4 Justice. \n\nV roce 2008 kandidoval za stranu English Democrats na post londýnského starosty a zároveň byl na posledním místě kandidátky do Londýnského shromáždění. Krátce před volbami stáhl svou kandidaturu vzhledem k neshodám s vedením strany o průběhu kampaně. Jeho jméno však zůstalo na hlasovacích lístcích a hlasovalo pro něj 0,44% voličů svým prvním preferenčním hlasem.\n"}
{"id": "321099", "url": "https://cs.wikipedia.org/wiki?curid=321099", "title": "Milovy", "text": "Milovy\n\nMilovy () nebo také Moravské Milovy jsou osadou obce Sněžné, v Kraji Vysočina, okrese Žďár nad Sázavou.\n\nOsada vznikla v roce 1731, kdy novoměstská vrchnost povolila třem poddaným, aby si zde postavili domky. Ty vznikly u Milovského rybníka, který zde byl založen v roce 1610 Vilémem Dubským z Třebomyslic.\nV roce 1740 zde vznikla vysoká pec na výrobu železa, postaven byl i vrchnostenský dvůr a kořalna. V provozu byla asi do roku 1830, hamr dokonce do roku 1869.\n\nRoku 1850 byly Moravské Milovy přičleněny ke Sněžnému a zůstaly zde dodnes. Roku 1935 postavil u rybníka Alois Chocholáč turistický hotel, který fungoval i po roce 1948 jako \"zotavovna ROH Devět skal\". V roce 1987 zde byl vybudován nový, velký hotel Devět skal.\n\nByla zde 8. února 1992 uzavřena tzv. \"Milovská dohoda\" mezi českou a slovenskou reprezentací, která měla ukončit spory týkající se rozdělení pravomocí obou republik ve společném státě. Kompromisní návrh na volnější federaci však Slovenská národní rada zamítla, což urychlilo proces směřující k rozpadu Československa. \n\nMilovy jsou vyhledávaným rekreačním cílem ve Žďárských vrších, zázemí tvoří 8 ha rybník, hotel Devět skal, autokemp a mnoho podnikových rekreačních zařízení. Jsou zde i tři restaurace, ostatní služby jsou ve Svratce a Sněžném. Milovy jsou také dobrým východiskem do vrcholové části Žďárských vrchů.\n\nAutobusové spojení je na linkách Svratka-Nové Město na Moravě a Svratka-Nové Město na Moravě-Brno.\n\n\n"}
{"id": "321111", "url": "https://cs.wikipedia.org/wiki?curid=321111", "title": "Černý kůň", "text": "Černý kůň\n\nČerný kůň (: \"Dark horse\") je termín používaný k označení málo známého subjektu (osoby či zvířete), který není v určité události (například ve volbách, soutěži apod.) považován za favorita, ovšem má předpoklady k tomu, aby za určitých příznivých okolností danou událost vyhrál, díky čemuž se dostane do popředí. Výraz pochází z prostředí dostihového sportu a jako první jej v tomto významu použil Benjamin Disraeli ve svém románu \"The Young Duke\" z roku 1831.\n\nV politickém významu je znám například ve Spojených státech, kde od 19. století označoval „kandidáta z rozpaků“ při nominační volbě pro prezidentské volby. Černým koněm se stal takový kandidát, který uspěje poté, co hlavní stranický kandidát nedosáhne potřebné většiny. Poprvé tak byl označen relativně neznámý tennesseeský politik James K. Polk, který se stal v roce 1844 kandidátem Demokratické strany pro prezidentské volby až v devátém kole hlasování. Ve volbách však následně uspěl a stal se 11. americkým prezidentem. Dalšími černými koňmi v amerických prezidentských volbách byli Franklin Pierce a Warren G. Harding.\n\n"}
{"id": "321120", "url": "https://cs.wikipedia.org/wiki?curid=321120", "title": "Treponema pallidum", "text": "Treponema pallidum\n\nTreponema pallidum je gramnegativní bakterie z kmene spirochét. Tento druh zahrnuje několik poddruhů, zejména však \"T. pallidum pallidum\", původce syfilidy; \"T. pallidum pertenue\", původce frambezie a \"T. pallidum endemicum\", který způsobuje endemickou syfilitidu. Původce onemocnění pinta (\"Treponema carateum\") bývá řazen do samostatného druhu.\n\nTreponema pallidum je pohyblivá spirocheta, která se nejčastěji přenáší pohlavním stykem. Do těla se dostává otvory v epitelu pohlavních orgánů. Také však dochází k přenosům z matky na dítě (v pozdních fázích těhotenství). Šroubovicový tvar Treponem dovoluje vývrtkový pohyb skrz viskózní média, jako je hlen. Také proto se dostane tato bakterie do krve a lymfy.\n\nDalší poddruhy jsou morfologicky a sérologicky nerozeznatelné, ale k jejich přenosu nedochází pohlavní cestou, ale jinými způsoby.\n\nV roce 1998 byl osekvenován genom bakterie Treponema pallidum. Obsahuje 1,14 milionů párů bází.\n\nProti syfilis neexistuje vakcína, vnější povrch T. pallidum obsahuje příliš málo povrchových proteinů na to, aby byly protilátky účinné.\n"}
{"id": "321123", "url": "https://cs.wikipedia.org/wiki?curid=321123", "title": "PKP Linia Hutnicza Szerokotorowa", "text": "PKP Linia Hutnicza Szerokotorowa\n\nPKP Linia Hutnicza Szerokotorowa Sp. z o.o. (zkratka PKP LHS, kód VKM PKPLS) je polská železniční společnost, zabývající se provozováním dráhy a nákladní drážní dopravy na širokorozchodné železniční trati Linia Hutnicza Szerokotorowa (LHS). Sídlem společnosti, která patří do skupiny PKP, je Zamość.\n\nOd roku 1979, kdy byla dokončena stavba LHS, se jejím provozováním zabývaly státní železnice Polskie Koleje Państwowe (PKP). V rámci restrukturalizace tohoto podniku byla vyčleněna společnost PKP LHS, která byla založena 1. července 2001.\n\nNa rozdíl od normálněrozchodné sítě PKP, kde bylo provozování dráhy odděleno do společnosti PKP Polskie Linie Kolejowe, provoz na LHS zůstal integrován v unitární železnici PKP LHS.\n\nV posledních letech objem zobží přepravovaného společností PKP LHS trvale roste. Zatímco objem přepravované železné rudy, jako rozhodujícího substrátu v činnosti PKP LHS, se udržuje na přibližně stálé úrovni, roste objem přeprav ostatního zboží. Zatímco v roce 1993 (tedy ještě před vznikem PKP LHS) projelo po LHS průměrně 3,5 vlaku za den, v roce 2004 to již bylo 6,5 vlaku za den.\n\nV roce 2006 společnost přepravila 7,3 mil. tun zboží, o rok později to bylo již 8,6 mil. tun zboží (meziroční nárůst 17,3 %). Přepravní výkon pak vzrostl z 2544 mil. tkm v roce 2006 na 2902 tkm v roce 2007 meziroční nárůst 14,1 %).\n\nPro provoz na LHS používá PKP LHS výhradně dieselové lokomotivy, protože uvedená trať není elektrizována. Pro vlakovou vozbu jsou používány především lokomotivy sovětské výroby řady ST44 (tovární typ M62), které jsou provozovány většinou ve dvojicích. Pro posun pak PKP LHS používá stroje řady SM48 (TEM2), pocházející také ze Sovětského svazu.\n\nPKP LHS svoje lokomotivy postupně modernizuje, případně modernizované lokomotivy nakupuje. V roce 2005 byla provedena remotorizace dvou lokomotiv ST44 s využitím motoru Caterpillar 3516 BHD.\n\nOd podzimu 2007 pak probíhá remotorizace dalších 25 kusů lokomotiv stejného typu, přičemž původní dvoudobý spalovací motor je nahrazován čtyřdobým motorem Kolomna 2-2D45.\n\nSpolečnost NEWAG pak pro PKP LHS modernizovala dvě lokomotivy řady ST44 na řadu 311Da. První zkušební jízda těchto lokomotiv se soupravou o hrubé hmotnosti 5000 tun na trase Zamość – Sławków a zpět se uskutečnila ve dnech 20. až 21. března 2008.\n\n"}
{"id": "321125", "url": "https://cs.wikipedia.org/wiki?curid=321125", "title": "Urabá", "text": "Urabá\n\nUrabá je malý záliv Karibského moře při severním pobřeží Kolumbie. Je považován za součást Dariénského zálivu, představuje krajní jihozápadní výběžek Karibského moře. Objevil jej španělský mořeplavec Rodrigo de Bastidas společně s Juanem de la Cosa v roce 1502. Největším městem na pobřeží zálivu je Turbo.\n\nRozkládá se jižně od Panamské šije na tektonickém rozhraní Severoamerického a Jihoamerického kontinentu. Do zálivu se vlévá řeka Atrato, jejímž údolí předěl kontinentů pokračuje do vnitrozemí Kolumbie. Záliv se do vnitrozemí zařezává přibližně v délce 80 kilometrů, široký je přitom méně než 25 km.\n\nVodní plocha zálivu Urabá hraje roli v projektech možného dobudování Panamericany; např jedna ze studií navrhuje vytvořit novou trajektovou linku z Kolumbie do nově zbudovaného přístavu v Panamě a prodloužit existující silnici, což by dokončilo Panamericanu bez porušení ekologických zájmů. Trajekt by překonáním zálivu Urabá z kolumbijského Turba do nového panamského přístavu (třeba Carreto) spojil oba konce silnice. \n"}
{"id": "321126", "url": "https://cs.wikipedia.org/wiki?curid=321126", "title": "Bart propadá", "text": "Bart propadá\n\nBart propadá (v anglickém originále Bart gets an F) je první díl druhé řady amerického animovaného seriálu Simpsonovi, která byla poprvé vysílána 11. října 1990. Je tu poprvé nová úvodní scéna. Díl napsal David M. Stern a režíroval ji David Silverman.\n\nPotom co ve škole Bart popsal knihu o ostrově pokladů, každý poznal, že ji nikdy nečetl a že jen vaří z vody. Je jasné, že viděl jen obal knihy a ten popisuje. Učitelka Krabappelová se zeptá na jména pirátů v knize a Bart nedokáže odpovědět. Po škole ho učitelka varuje před zkouškovým obdobím. Bart se snaží učit ale pořád to odkládá. Další den se ve třídě Bart zhroutí a ošetřovatelka ho pošle domů se zánětem žil (údajným, protože Bart si to všechno jenom vymyslel, což jediná Líza pozná). Po dalším testu, ze kterého dostane pětku, Marge a Homer sjednávají schůzku s učitelkou a školním psychologem. Ti jim řeknou, že Bart má nedostatečnou a hrozí mu propadnutí. Bart potřebuje čtyřku a požádá Martina Prince o pomoc. Martin souhlasí a na oplátku chce, aby ho Bart naučil být víc populární. Po Bartově kurzu Martina přestane bavit učení a nesplní slib. Nakonec se Bart začne učit po tom, co si vymodlil, aby sněžilo (aby mohl získat jeden den navíc na učení). Musí závěrečný test napsat aspoň na čtyřku, aby nepropadl. Má chvíli za to, že neuspěl, ale nakonec nepropadne.\nV tomto dílu se poprvé vyskytl Joe Quimby.\n"}
{"id": "321129", "url": "https://cs.wikipedia.org/wiki?curid=321129", "title": "Gulášová polévka", "text": "Gulášová polévka\n\nGulášová polévka je tradiční druh uherské polévky, která obsahuje rozemleté maso, cibuli a vařené brambory. Typická je její červená barva, výrazná chuť a vysoká hustota. Připravuje se buď přípravou všech ingrediencí a nebo se dá zakoupit v podobě předpřipraveného instantního obsahu, který se nasype do vroucí vody.\n\n"}
{"id": "321135", "url": "https://cs.wikipedia.org/wiki?curid=321135", "title": "Kril", "text": "Kril\n\nKril či krill je souhrnné označení pro malé mořské korýše žijící ve světových oceánech především v polárním pásu. Slovo krill pochází z norštiny, kde označuje mladé rybky neboli potěr. Obecně se používají názvy antarktický kril, severský kril a tichomořský kril. Každý je charakteristický převažujícím druhem: krunýřovka krillová (\"Euphausia superba\") je nejhojnějším druhem krilu antarktického, světélkovec atlantský (\"Meganyctiphanes norvegica\") je silně zastoupený v krilu severního Atlantiku a krunýřovka \"Euphausia pacifica\" pak v severním Tichém oceánu.\n\nKril se může dožívat deseti let, obvykle však žije kratší dobu, nejčastěji několik měsíců (teplejší oblasti), až několik let (studenější). Objevuje se ve velkých a hustých rojích, které mohou pokrývat až několik stovek kilometrů čtverečních. Tito malí bezobratlí korýši představují společně s planktonem nejpočetnější složku biomasy na světě.\n\nKril se vyskytuje převážně pod hladinou moře. V noci se však vynořuje na hladinu, kde se živí planktonem. Každá samička krilu dokáže naklást až několik tisíc vajíček mnohokrát za rok.\n\nKril slouží jako potrava mnoha vodním živočichům, například tuleňům, velrybám či tučňákům. Jedná se o důležitý základ potravního řetězce pro velké množství organismů.\n\nKril je tvořen převážně drobnými fosforeskujícími korýši, kteří jsou výraznými zdroji nenasycených mastných kyselin. Jejich schránky obsahují vysoký podíl fosforu. Kril je člověkem využíván jako zdroj omega-3 nenasycených mastných kyselin.\n\nKril je průmyslově zpracováván i člověkem, který ho loví pro farmaceutický průmysl, potravinářský, ale také jako potravu pro ryby chované v zajetí.\n\nK známým zástupcům krilu patří například krunýřovky:\n\n"}
{"id": "321136", "url": "https://cs.wikipedia.org/wiki?curid=321136", "title": "Kulajda", "text": "Kulajda\n\nKulajda je typická bílá polévka, která se skládá z vody, smetany, koření, vajíčka, kopru a brambor. Typická je pro svoji vysokou hustotu, bílou barvu a charakteristickou chuť. \n\nPro přípravu kulajdy neexistuje jednotný recept, který by byl univerzální. Vyskytuje se mnoho variant, které se odlišují kořením a dalšími přísadami přidávanými do polévky. Občas se kulajda pro svoji sytost podává jako samostatný hlavní chod místo předkrmu.\n\n"}
{"id": "321141", "url": "https://cs.wikipedia.org/wiki?curid=321141", "title": "Za svitu měsíce", "text": "Za svitu měsíce\n\nZa svitu měsíce (v anglickém originále Moonlight) je americký televizní seriál vysílaný na televizní stanici CBS v letech 2007 - 2008. První díl byl oficiálně odvysílán 28. září 2007, poslední pak 16. května 2008. V hlavních rolích hrají Alex O'Loughlin (Mick St. John), Sophia Myles (Beth Turner), Jason Dohring (Josef Konstantin) a Shannyn Sossamon (Coraline). Seriál vytvořili Trevor Munson a Ron Koslow, produkovaly jej společnosti Warner Bros. a Silver Pictures.\n\nNavždy spolu. Tyhle slova si svůdná Coraline vzala k srdci, když v roce 1952 o svatební noci přeměnila 30letého Micka v upíra. Mick St. John - nesmrtelný soukromý detektiv z Los Angeles. Se svým osudem se nikdy nesmířil. V tom, co je, nevidí žádný dobrý smysl a rád by byl znovu člověkem. Je charismatický, inteligentní a pozoruhodně čestný. Teď pomáhá lidem řešit jejich problémy prostřednictvím svých smyslů a nadpřirozených schopností.\n\nJaký by byl život bez přátel? Věčně mladý, škodolibý, bohatý obchodník Josef, to je Mickův upíří kamarád. Josef bere život tak, jak je a doslova si ho užívá.\n\nKdysi dávno pracoval Mick na případu únosu malé dívky. Zjistil, že za únosem stojí jeho manželka Coraline a při záchraně dítěte ji zabíjí (aspoň si to myslí). Od té doby se snaží být malé dívce Beth vždy na blízku. Z upíra se navíc stává anděl strážný. Z Beth vyrostla krásná, ambiciózní reportérka pro BuzzWire. Opětovné setkání Micka a Beth nedá na sebe dlouho čekat. Citové pouto mezi nimi je stále hlubší. Může existovat přátelství mezi člověkem a upírem? Je a bude vztah Micka a Beth pouze na profesní rovině, když má Beth přítele?\n\nMick žije mezi dvěma světy... bojem, kde na jedné straně stojí jako soupeř jeho nesmrtelnost a na druhé láska.\n\n"}
{"id": "321143", "url": "https://cs.wikipedia.org/wiki?curid=321143", "title": "Fatmir Sejdiu", "text": "Fatmir Sejdiu\n\nFatmir Sejdiu (* 23. října 1951, Pakaštica u Podujeva, severní Kosovo) je od února 2006 druhým prezidentem Kosova a od 17. února 2008 prvním prezidentem Kosova po vyhlášení samostatnosti.\n\nPřed zvolením do funkce byl Sejdiu profesorem historie práva na univerzitě v Prištině.\n\nFatmir Sejdiu má se svou ženou Musafere tři syny. Mimo albánštiny hovoří též srbsky, francouzsky a anglicky.\n\nRezignoval na svou funkci 27. září 2010.\n\n"}
{"id": "321145", "url": "https://cs.wikipedia.org/wiki?curid=321145", "title": "Antonín Bartoněk", "text": "Antonín Bartoněk\n\nAntonín Bartoněk (29. října 1926 Brno – 30. května 2016 Brno) byl český klasický filolog. Zabýval se historickou mluvnicí latiny a řečtiny, mykénologií (zvláště lineárním písmem B) a starořeckými dialekty.\n\nVystudoval latinu a klasickou řečtinu na Filozofické fakultě MU v Brně, kde od roku 1952 působí jako vyučující. Od roku 1990 taktéž působil na obnovené Katedře klasické filologie na Filozofické fakultě Univerzity Palackého v Olomouci.\n\nJako hostující profesor přednášel ve Vídni, Heidelbergu, Štýrském Hradci, Amsterdamu a Cambridgi. Zúčastnil se mnoha akademických stáží na několika dalších evropských univerzitách (Athény, Benátky, Neapol, Heidelberg, Řezno atd.). Byl členem mezinárodní společnosti mykénologů CIPEM sídlící v Paříži a české komise UNESCO.\n\n"}
{"id": "321146", "url": "https://cs.wikipedia.org/wiki?curid=321146", "title": "Angström", "text": "Angström\n\nAngström může znamenat:\n\n\n\n"}
{"id": "321155", "url": "https://cs.wikipedia.org/wiki?curid=321155", "title": "Negativ", "text": "Negativ\n\nNegativ (nebo negativní film z lat. \"negativus\" — převrácený) ve fotografii označuje film nebo skleněnou desku s obrazem, který vznikl osvětlením citlivého materiálu ve fotografickém aparátu a vyvoláním. Pozitivní obraz je normální obraz, jak jej vnímá naše lidské oko. Negativní obraz je tonální a barevná inverze pozitivního obrazu. Negativ je u černobílého filmu nejtmavší tam, kde byla fotografovaná scéna nejvíce světlá a naopak nejprůhlednější tam, kde byla fotografovaná scéna nejtmavší. U barevného filmu jsou negativní barvy vzájemnými doplňkovými barvami, například modrá odpovídá žluté, červená azurové, zelená purpurové atp.\n\nPrvní negativ na světě pořídil William Fox Talbot v srpnu 1835. Jednalo se o okno v South Gallery of Lacock Abbey. První negativ na skleněnou desku pořídil v roce 1839 vynálezce John Herschel. Jedna z prvních Herschelových fotografií na skle (z roku 1839), zobrazuje lešení po dvanáctimetrovém teleskopu jeho otce ve Slough poblíž Londýna těsně před jeho demolicí. Byl také první, kdo použil pojmy \"negativ\" a \"pozitiv\" a snímek. Jedním z prvních fotografů, který používal papírové negativy byl Henri Victor Regnault.\n\n\n"}
{"id": "321156", "url": "https://cs.wikipedia.org/wiki?curid=321156", "title": "Morcinov", "text": "Morcinov\n\nMorcinov (dříve též Marcinov či Marčinov) je malá osada, která patří k Lomnici nad Popelkou. Nachází se na kopci, který se nalézá přímo proti hoře Tábor, v nadmořské výšce okolo 630 m n. m. Byla založena v 18. století hrabaty z Morzinu.\n\nJe zde evidováno 15 adres. Trvale zde žije 8 obyvatel.\n\n"}
{"id": "321166", "url": "https://cs.wikipedia.org/wiki?curid=321166", "title": "Budova Národní banky Slovenska", "text": "Budova Národní banky Slovenska\n\nBudova Národní banky Slovenska patří díky své výšce 111 metrů mezi nejvyšší budovy v Bratislavě. Má celkem 33 podlaží a 3 podzemní podlaží. Podzemní garáže mají kapacitu 305 míst na parkování. V objektu jezdí celkem 23 výtahů. Budova byla slavnostně otevřena dne 23. května 2002.\n\nBudova ústředí Národní banky Slovenska je jednou z významných dominant Bratislavy a součástí komplexu významných celostátních institucí. Budova, která je autorským dílem architektů Pavola Paňáka a Martina Kusého, získala titul \"Stavba roku 2002\".\n\nKompoziční charakteristikou novostavby ústředí NBS je kontrast nízké hmoty horizontálního charakteru podél Mýtné a Slovanské ulice a věžového objektu s administrativními pracovišti.\n\nProstorově je horizontální podstava komponovaná kolem ústředního nádvoří zeleně. Do nádvoří, které je chráněno proti hluku z Mýtné ulice, jsou orientována administrativní pracoviště. Prostředí nádvoří se vzrostlými stromy je v záměrném kontrastu s materiálovým prostředím rozsáhlých pracovišť. Kus přírody uprostřed kancelářského světa.\n\nDo nádvoří jsou směrovány také části vstupních prostor, resp. likvidatury. Vstupní prostory a vestibuly jsou koncentrovány do těžiště hmotové a prostorové osnovy objektu. Je to místo, kde z horizontální hmoty vyrůstá výšková část.\n\nProstor na rozhraní nízké „obalující“ hmoty podstavy a paty věže má charakter převýšeného zakřiveného koridoru – haly s horním světlem, do kterého ústí vstup a zároveň velkoryse stoupá prostor k úrovni zaměstnanecké haly s ústřední výtahovou bariérou. Toto je prostor s více než utilitárním posláním – jsou zde osobní exkluzivní funkce – expozice uměleckých sbírek, peněžní muzeum s kabinetem platidel. Do těchto prostor ústí také kongresový sál s halou určenou na tiskové konference. Integrální součástí vstupního prostoru je vzrostlá zeleň.\n\nVýšková část vyrůstající z podstavy je formována jako stupňovitá věž. Půdorysně je komponovaná jako skelet kolem betonového pevného jádra s metalicko-skleněným opláštěním. Zvláštní materiálově-výtvarný charakter vytváří skleněný dvojitý plášť klimatické fasády.\n\nKromě energetické účinnosti a ekologické kvality pracoviště takto navrhované fasády v konceptu „inteligentní budovy“ jsou architektonickým druhotným produktem optické efekty transparentního skleněného pláště. Věž svým zaoblením západního nároží reaguje na náročnou pozici místa stavby a zároveň se prezentuje do Náměstí svobody. V předsazené hmotě výškového objektu jsou osazeny pracoviště guvernéra i viceguvernérů NBS. Je to zároveň místo, odkud jsou již přes Strojnickou fakultu a Stavební fakultu STU možné výhledy na město a siluetu hradního kopce.\nPovrchy a materiály jsou odvozeny od hmotové kompozice. V kontrastu s metalicko-skleněným charakterem výškové části a fasád středního nádvoří je soklová část do ulic a průčelí obložena ušlechtilým kamenným obkladem. V exteriéru na fasádě a vstupních částech byla použita flambovaná žula z Portugalska v rozsahu cca 3 500 m² a v interiérových prostorech (cca 2 500 m²) byly použity různé druhy kvalitních žul v obkladech, dlažbách, masivních schodech a atypických prvcích.\n\nMateriály a povrchy pro vnitřní prostory jsou použity podle významu a poslání jednotlivých prostorů. Ve vstupní části jsou kamenné obklady v kombinaci s ušlechtilými omítkami, resp. dřevěnými obklady. Na podlahy vestibulu a hal jsou použity ušlechtilé broušené podlahy na bázi teraca z přírodních komponentů.\n\nV prostorách pracovišť jsou přestavitelné dělící dřevěné příčky a závěsné stropy. Pracoviště a zasedací prostory vedoucích pracovníků jsou zařízeny přiměřeně odstupňovaným standardem.\n\nTechnické parametry budovy.\n\nDispoziční řešení zachovává koncepci navrženou v projektu pro územní řízení.\n\nV objektu je administrativa, zásobovací, hospodářský a dopravní provoz. Vstup do administrativy je ze Starohorské ulice. Správní provozy – kanceláře (buňky různých velikostí), zasedací místnosti, speciální pracoviště, jejich doplňkové vybavení (toalety, kuchyňky, místnosti pro make-up, uklízečky, rozmnožovny, archivy, sklady ...) jsou situovány v zásadě po obvodu budovy ve výškové i nízké části s přímým osvětlením a větráním, doplňkové vybavení je uvnitř traktů s umělým klimatem.\n\nAdministrativa je od 1. nadzemního podlaží (NP) až po 30. NP. V přízemí a v suterénech jsou zásobovací a hospodářské prostory (sklady, technické vybavení budovy a dílny), které jsou přístupné ze Slovanské ulice. Vstupy do budovy pro osobní i nákladní vozidla jsou ze Slovanské ul., přičemž pro nákladní dopravu jsou až dva vstupy (zásobování a odvoz odpadu), V budově je 305 parkovacích míst pro osobní auta. Samostatným vstupem ze Slovanské ulice je přístupné i zdravotní středisko, které je umístěno na l. NP a 11 bytů různých kategorií, které jsou situovány na 6. NP.\n\nBudova NBS není pouze stavbou, která soustřeďuje plnění specifických úkolů uživatele – Národní banky Slovenska – do jedné budovy. Stavba má v sobě zahrnuty i unikátní řešení, která odpovídají světovému standardu a obsahuje značný rozsah komponentů inteligentních objektů. Vyřešit souhrn technických požadavků a skloubit je s představami architektů do výsledné formy objektu bylo obtížným úkolem pro všechny zainteresované odborníky.\n\nStavba je jednou z největších a nejsložitějších investic nedávné minulosti v pozemním stavitelství na Slovensku a je vnímána jako dominanta Bratislavy, ale i Slovenska.\n\nDůležitým faktem je, že při projektování i při realizaci tohoto díla reálně působili v převážném rozsahu slovenské společnosti.\n\nRealizace budovy NBS byla velmi náročná jak z hlediska plnění dodavatelských termínů, ale i vzhledem ke koordinaci prací. Proto byla nutná vysoká profesionalita, řemeslná zručnost a zejména odpovědnost pracovníků, podílejících se dodávkami na výstavbě NBS. Kromě toho, řada specifických požadavků ze strany stavebníka i ze strany generálního projektanta vyžadovalo od subdodavatelů nadstandardní výkony. Proto jsme dali slovo i vybraným představitelům subdodavatelských firem, zejména těm, kteří na stavbu NBS dodávaly speciální systémy a technologie.\n\nZ hlediska technického vybavení lze hovořit o inteligentní budově, neboť splňuje nejvyšší nároky na úspornost provozu, ekologii a kvalitu pracovního prostředí. Dvouplášťová fasáda umožňuje přímé přirozené větrání pracovišť, jakož i clonění proti slunci na vnější straně pláště, čímž se zamezuje přehřívání vnitřních prostor. Přirozeným komponentem systému jsou také chlazené stropy odbourávající potřebu přívodu chlazeného upraveného vzduchu na pracoviště. Významnou součástí je optimalizace spotřeby elektrické energie použitím kogenerační jednotky. Všechny energetické a technické funkce budovy jsou řízeny špičkovým centrálním řídícím systémem s konečným cílem úspory nákladů na provoz. Součástí budovy je malá elektrárna, která je schopna v případě potřeby budovu zásobovat elektrickou energií minimálně 7 dní.\n\nVyjádření na otázku \"\"V čem podle Vás spočívá jedinečnost budovy NBS?\"\"\n\nIng. arch. Pavol Paňák\n\nV roce 2003 získala budova ocenění \"Stavba roku 2002\". Cena byla udělena\n\nNBS v srpnu roku 2008 s připravovaným přechodem na euroměnu využila skleněný plášť centrální budovy jako reklamní médium a pokryla povrch budovy vyobrazením jednoeurové mince spolu s logem \"Naše měna\", logy Evropské centrální banky, NBS, a vyobrazením sedmi nominálů eurobankovek (viz foto). Tato reklama byla odstraněna koncem dubna roku 2009.\n\nBudova NBS bývá považována (2014) se svými 111 metry za nejvyšší budovu v Bratislavě. Překonává ji sice budova Tower 115 s výškou 115 metrů, které je dosaženo umístěním vysílače nad úroveň střechy, ale bez nějž má pouze 104 metrů.\n\n\n"}
{"id": "321169", "url": "https://cs.wikipedia.org/wiki?curid=321169", "title": "Karel Robert Croll", "text": "Karel Robert Croll\n\nKarel Robert Croll (; 21. listopadu 1800 Kaditz u Drážďan – 3. listopadu 1863 Praha) byl německý krajinář a malíř vedut období romantismu. \n\nCroll navštěvoval drážďanskou akademii, byl žákem Johanna Christiana Clausena Dahla (1788 – 1857, původem z Norska). Zde studoval i Carlův mladší bratr Georg Heinrich (1803 – 1875), který si později své jméno pozměnil na „Crolla“, a byl také malířem. Roku 1824 se Carl přestěhoval do lázeňského města Teplice. Zde se živil malováním upomínkových předmětů a portrétů pro lázeňské hosty (několik obrazů si u něj objednal pruský král Fridrich Vilém III.) a dělal kolorované kresby pro knížete Karla Josefa Clary-Aldringen, jejichž předlohy kreslil sám kníže během své cesty po Itálii. Croll se v Teplicích usadil a oženil se s dcerou místního koželuha, Karolinou Büchelovou. Roku 1840 začal pracovat pro Ferdinanda Josefa z Lobkovic na jeho zámku Jezeří. Zde Croll zůstal čtyři roky. Stal se učitelem kreslení a vychovatelem dětí knížete Lobkovice. Koncem roku 1843 odjel do Prahy, kde se usadil, ale stále zajížděl do severních Čech, aby navštívil svou rodinu a také mohl malovat zdejší kraj. Vzhledem k jeho zhoršujícímu se duševnímu stavu byl roku 1849 převezen do Zemského ústavu pro choromyslné. V roce 1863 zemřel na pneumonii. Byl pohřben na pražském hřbitově v Jirchářích na Novém Městě (hřbitov byl zrušen v 90. letech 19. století).\n\nZa svého teplického pobytu maloval Croll krajinu Teplicka a Českého středohoří, pro knížete Clary-Aldringen dělal již zmíněné kolorované kresby. Na zámku Jezeří maloval veduty tohoto zámku. Pro knížete Lobkovice maloval jeho sídla a statky (Nelahozeves, Roudnice nad Labem, Střekov, Kamýk, Vysoký Chlumec, Helfenburk u Úštěka, Bílina, Encovany). Crollovy obrazy jsou dnes důležitým svědectvím, jak místa, která maloval, vypadala v 19. století.\n\n\n\n"}
{"id": "321175", "url": "https://cs.wikipedia.org/wiki?curid=321175", "title": "La Rochelle", "text": "La Rochelle\n\nLa Rochelle je přístavní město v západní Francii na pobřeží Atlantského oceánu v Biskajském zálivu. Je hlavním městem departmentu Charente-Maritime a metropolí historické provincie Aunis. Přístav je přirozeně chráněn bariérou ostrovů Ré, Oléron, Aix a Madame. S ostrovem Ré je město spojeno od 19. května 1988 nejdelším mostem ve Francii.\n\nVe starověku byla oblast La Rochelle součástí Galie. Římané poté tuto oblast obsadili a začali zde produkovat sůl a víno, jež následně rozváželi po celé říši. Z této doby se dochovaly římské domy a nádrže na výrobu soli odpařováním mořské vody.\n\nPrvním předchůdcem dnešního města byla vesnice Cougnes, o jejímž původu není mnoho známo. V 9. století v důsledku rozšiřování Cougnes vzniklo rybářské město Rupelle (Malá skála), od něhož je odvozen název La Rochelle. Samotná La Rochelle byla založena v 10. století, když této obci roku 961 Vilém IV. Akvitánský udělil městská a přístavní práva. Již ve 12. století se město stalo významným přístavem. 1130 byla La Rochelle obehnána hradbami a 1137 byla potvrzena Ludvíkem VII. jako svobodný přístav. To učinilo z La Rochelle největší přístav na Atlantském pobřeží a na následná tři století zajistilo městu prosperitu také díky vínům z nedalekého Cognacu. Roku 1154 byla La Rochelle anglickou provincií. Došlo k tomu poté, co se Eleonora Akvitánská, majitelka rozsáhlých území zahrnujících i La Rochelle, provdala za anglického krále Jindřicha II., poté co se o dva roky dříve nechala rozvést s králem francouzským Ludvíkem VII. Okolo města byly mezi lety 1160 a 1170 postaveny na obranu nové hradby, ke konci století rozšířeny ještě o hrad Vauclair. Za zachování loajality ke králi během anglické revolty byla La Rochelle odměna roku 1199 osvobozením od daní a rozšířením politických a soudních pravomocí. Na jejich základě proběhla ve městě první volba starosty v celé francouzské historii.\n\nNa počátku 17. století bylo město důležitou hugenotskou pevností a stále se pyšnilo velkou mírou nezávislosti na centrální vládě. Ve 20. letech 17. století se dvakrát účastnilo protivládního povstání. Proto dal francouzský král Ludvík XIII. v roce 1627 příkaz k jeho obléhání. V říjnu 1628 bylo vyhladovělé město dobyto a jeho obyvatelé poté přišli o veškerá privilegia. Během obléhání zahynulo hlady a v důsledku nemocí 22 000 obyvatel La Rochelle.\n\nZa druhé světové války se v tomto městě se také nacházela jedna z ponorkových základen německého námořnictva Kriegsmarine.\n\nLa Rochelle se nachází na západním pobřeží Francie. Je vzdáleno 187 km severně od Bordeaux, 147 km jižně od Nantes, 143 km západně od Poitiers a 472 km na jihozápad od Paříže.\n\nCharente-Maritime se rozkládá na vápencovém podloží vzniklém v období Jury (asi před 160 mil. lety). V té době byla tato oblast mořským dnem. V teplých obdobích zde dno vznikalo nahromaděním malých mořských organismů, která zde zkameněly. Dodnes jsou zde k nalezení spousty těchto zkamenělin. Na ty se v chladnějších obdobích vázaly vrstvy zejména písku a bahna. Takto vznikly nynější vápencové útesy, které jsou díky své kvalitě hojně využívány v místním stavebnictví.\n\nCelá oblast okolo La Rochelle je na rozlehlé náhorní plošině jejíž průměrná nadmořská výška je čtyři metry. Terén je otevřený s výškovým rozsahem 0–28 m n. m. a s prakticky žádnými větrnými překážkami.\n\nHloubka vody je při přílivu asi 4 metry. Mořské proudy mají v zálivu rychlost 2–4 km/h. V okolí přístavu žijí různí mořští živočichové, jako např. delfín skákavý, tuleň šedý, mořské želvy a medúzy.\n\nI když je La Rochelle na stejné zeměpisné šířce jako třeba Kanadský Montreal nebo Ruské Kurilské ostrovy, je tamní počasí teplé po celý rok. Je to zejména v důsledku proudění Golfského proudu a intenzivního slunečního záření, jehož síla je srovnatelná s Azurovým pobřežím.\n\nHistorická část města leží v oblasti starého přístavu, ve střední části La Rochelle. Hlavní centrum se nachází v okolí ulice \"Cours des Dames\". Dominantními stavbami jsou dvě věže chránící vstup do nejstarší části přístavu, západní \"Tour de la Chaine\" z let 1382–1390 a naproti ní stojící \"Tour St-Nicholas\" z let 1345–1376. Západně od nich se nachází třetí věž \"Tour de la Lantern\", počátek výstavby byl v roce 1209, dokončená však byla až v druhé polovině 15. století. V severní části přístavu najdeme čtvrtou věž a městskou bránu \"Tour de la Grosse Horloge\" se zvonem a hodinami, která odděluje starý přístav od další části historického města. Byla vystavěná již na počátku 12. století, následně upravována a dokončena v roce 1744. Ve východní části přístavu stojí kostel \"Saint-Sauveur\" z konce 17. století. Za budovou kostela se nachází radnice \"Hotel Ville La Rochelle\", renesanční stavba vystavěná na konci 15. století, dokončená v 16. století a na konci 19. století upravovaná. \"Katedrála Saint-Louis\" se nachází na největším náměstí starého města, na \"Place de Verdun\". Klasicistní stavba pochází z let 1742 až 1857.\n\nV La Rochelle najdeme dvě muzea. Přírodovědné \"Musée d'Histoire Naturelle\" a \"Musée du Nouveau Monde\", které mapuje vztah města s nově objevenou Amerikou – vzájemné obchodování, plavby, emigraci. Jihozápadně od starého přístavu leží nový \"jachtařský přístav\", na atlantickém pobřeží největší ve Francii.\n\n\n\n\n"}
{"id": "321177", "url": "https://cs.wikipedia.org/wiki?curid=321177", "title": "Svízel přítula", "text": "Svízel přítula\n\nSvízel přítula (\"Galium aparine\") je hojná rostlina z čeledi mořenovitých, rozšířená v podstatě po celém světě.\n\nČeský název charakterizuje chování rostliny, která se v kontaktu s člověkem nebo zvířetem přichytává svými chlupy na srst nebo na oblečení. Německý název je \"Kletten-Labkraut\", anglický \"Cleavers\", slovenský \"lipkavec obyčajný\" a ruský \"podmarennik cepkij\". Lidově se mu říká \"přítula\", \"svízel\", \"lepenice\", \"lepký rozmarýn\" nebo \"opřástka\".\n\nSvízel přítula je jednoletý plevel, který dorůstá délky 30–150 cm.\n\nKořen je kůlovitý, může být jednoduchý nebo větvený.\n\nLodyha je čtyřhranná popínavá nebo poléhavá. Z hran lodyhy vyrůstají tuhé nazpět zahnuté háčkovité chlupy, kterými se svízel přichytává k okolním rostlinám.\n\nListy jsou jednožilné, mají kopinatý až obkopinatý tvar a jsou zúžené v osinkatou špičku. Uspořádány jsou po 6–9 ve zdánlivých přeslenech. Čepele listů jsou po obvodu osténkaté, na lícní straně krátce chlupaté, až olysalé. Na spodní straně je patrná osténkatá žilnatina.\n\nKvěty jsou oboupohlavné, bílé až nazelenalé. Rozlišeny jsou na kalich a korunu. Koruna má nálevkovitý tvar, v průměru 1,5–1,7 mm. Kalich je zakrnělý. Květenstvím jsou 1–7 květé vidlany. Svízel kvete od května do září.\n\nPlody jsou dvounažky s průměrem 3,2 mm. Jejich povrch je pokryt bradavkami s háčkovitými ostny, které se snadno ulamují. Nažky jsou oválné až kruhovité, šedohnědé až šedozelené, v době zralosti se poltí na dva díly (někdy může být vyvinut jen jeden díl plodu). Bradavky a ostny jsou světlejší. Na spodní straně nažky je hluboká prohlubeň. Na jedné rostlině uzraje 100 až 500 nažek, které ale po dozrání díky tvrdé slupce špatně klíčí. Klíčivost nažek se zvyšuje po přezimování v půdě, kde zůstávají schopné vyklíčit i několik let. Nažky většinou dozrávají zároveň s obilninami, proto s nimi mohou být z velké části sklizeny.\n\nPlevel se šíří osivem obilnin, vodou, vyklíčením na stanovištích a pohybem zvířat, v jejichž srsti se nažky zachytí.\n\nSvízel přítula je domácí druh téměř v celé Evropě a Asii, později byl zavlečen do Jižní a Severní Ameriky. Dnes se vyskytuje téměř na celém světě.\n\nBylina dává přednost čerstvě vlhkým, kyprým, živinami bohatým půdám, roste ale i na vysýchavých nebo písčitých stanovištích.\nV České republice je rozšířen na celém území – od nížin až do podhorských, místy až horských oblastí. Roste v křovinách, v pobřežních houštinách, ve světlých lesích, v sadech, na rumištích, na hromadách hnoje a v polích, kde zapleveluje plodiny, hlavě obilniny a luskoviny. Svízel je odolný vůči zastínění, a proto se může vyskytovat i v hustých porostech.\n\nSvízel je plevel, který způsobuje poléhání obilí a zhoršuje kvalitu sklizně i píce. Šíří se díky vysokému zastoupení ozimů a odolnosti vůči většině používaných herbicidů. Nejúčinnějšími herbicidy proti svízeli jsou: fluroxypyr, amidosulfuron, clomazone, quinmerac, ethofumesat, triflusulfuron a metamitron.\n\nStejně jako svízel syřišťový (Galium verum) obsahuje svízel přítula v nati glykosid galiosin, rubiadinglykosid a asperulosid, stopy silice, minerály, třísloviny, saponiny a četné enzymy. Slouží k ošetřování vředů, jako diuretikum při otocích, křečích a onemocněních močových cest, ve formě koupelí při špatně se hojících ranách, vyrážkách a v obkladech na popáleniny.\n\n\n \n"}
{"id": "321179", "url": "https://cs.wikipedia.org/wiki?curid=321179", "title": "Lední hokej na Zimních olympijských hrách 2010 – kvalifikace muži", "text": "Lední hokej na Zimních olympijských hrách 2010 – kvalifikace muži\n\nKvalifikace na olympijský turnaj ledního hokeje 2010 rozhodla o zbylých třech účastnících turnaje. Stali se jimi týmy Německa, Lotyšska a Norska.\n\nPřímo na olympijské hry se kvalifikovalo 9 nejlepších celků podle žebříčku IIHF z roku 2008. Týmy od 10. do 30. místa v tomto žebříčku sehrály olympijskou kvalifikaci (kromě Číny, která se účasti vzdala). Zatímco celky na 10. až 18. místě byly nasazeny přímo do hlavní fáze kvalifikace, celky na 19. až 30. místě hrály předkvalifikaci, ze které postoupily nejlepší 3 celky do hlavní kvalifikace. Z hlavní kvalifikace vedla cesta pro 3 nejlepší celky na hlavní olympijský turnaj. Byla odehrána také kvalifikace o jedno volné místo v předkvalifikaci, které se zúčastnily čtyři celky, které projevily o účast zájem.\n\nKvalifikace do předkvalifikace se hrála v říjnu 2008, předkvalifikace v listopadu 2008 a hlavní kvalifikace v únoru 2009.\n\n\nKvalifikace o jedno zbylé místo v předkvalifikaci se konala od 9. do 11. října 2008 v turecké Ankaře.\n\nTato skupina se konala od 6. do 9. listopadu 2008 v estonské Narvě.\n\nTato skupina se konala od 6. do 9. listopadu 2008 v maďarské Budapešti.\n\nTato skupina se konala od 6. do 9. listopadu 2008 v polském Sanoku.\n\nTato skupina se konala od 5. do 8. února 2009 v německém Hannoveru.\n\nTato skupina se konala od 5. do 8. února 2009 v lotyšské Rize.\n\nTato skupina se konala od 5. do 8. února 2009 v norském Oslu.\n"}
{"id": "321180", "url": "https://cs.wikipedia.org/wiki?curid=321180", "title": "Štítová hradba", "text": "Štítová hradba\n\nŠtítová hradba je pevně semknutá řada mužů, kdy se k sobě pevně přitisknou štíty tak, že se zasune jeden štít do druhého. Přes štíty často byly napřažené dřevcové zbraně jako kopí, sudlice, halapartny. \n\nŠtítová hradba byla novou taktikou boje. Nahrazovala do té doby velice oblíbený tzv. „zběsilý útok“, tj. všichni se hrnuli proti nepříteli, bez větší systemačnosti a strategie. Základem úspěchu štítové hradby bylo udržení její celistvosti. Často se její „rozbití“ stávalo pro vojsko osudným. \n\nProti takto stavěné hradbě se útočilo těžko jak strategicky, tak psychologicky. Mohla dosahovat v závislosti na síle vojska hloubky až deseti mužů za sebou.\n\nHradba štítů, byla zjevně převzatá od starověkých Římanů. Používá se však dodnes, např. policií při různých nepokojích. Často se také používá formace želvy, která ze štítové hradby vychází. \n"}
{"id": "321182", "url": "https://cs.wikipedia.org/wiki?curid=321182", "title": "Tomás Mejía", "text": "Tomás Mejía\n\nTomás Mejía (výslovnost \"mechíja\"; 17. září 1820 - 19. června 1867) byl mexický generál. Narodil se v Pinal de Amoles v Sierra Gordě ve státě Querétaro. Roku 1841 se dal k armádě, kde byl povýšen do hodnosti podporučíka. Zúčastnil se bitvy u Bueno Vista proti invazi armády Spojených států do Mexika během mexicko-americké války.\n\n28. března 1859 byl Tomás Mejía jmenován velícím generálem regionu Sierra Gorda. 25. července téhož roku pak velícím generálem v Querétaru a 18. dubna 1859 v Guanajuatu a Querétaru. Za jeho počiny v boji v Tacubayi, kde porazil generála Márqueze, byl povýšen na divizního generála.\n\nI po uchopení moci v Mexiku francouzskými expedičními sbory a vyhlášení císařství zůstal Mejía zastáncem konzervatismu a přidal se na stranu císaře Maxmiliána Rakouského. V barvách císařského vojska vybojoval mnoho bitev v severních částech Mexika. 28. září 1866 byl pověřen postavením divize o 10 000 mužích určené ke znovudobytí měst Saltilla, Monterrey a Matamoru, které obsadily oddíly republikánů. Mejía se v době Maxmiliánova příjezdu nacházel v Querétaru a účastnil se všech obranných operací, přičemž projevoval statečnost a odvahu.\n\nPo dobytí kláštera de la Cruz, ve kterém se před republikánskými vojsky opevnil samotný císař Maxmilián, byl velitel císařského jezdectva Mejía zajat republikánským generálem Escobenou, stejně jako Maxmilián a vrchní císařský maršál Miramón. Všichni tři byli následně odsouzeni válečným soudem k trestu smrti a 19. června 1867 v kasárnách Cerro de las Campanas zastřeleni.\n\n"}
{"id": "321192", "url": "https://cs.wikipedia.org/wiki?curid=321192", "title": "OBML", "text": "OBML\n\nOBML (Opera Binary Markup Language - binární značkovací jazyk) je souborový formát od společnosti Opera Software. \nJedná se o multimediální kontejner pro obrazová a textová data. Používá se pro finální zobrazování informací v prohlížeči Opera Mini. \n"}
{"id": "321193", "url": "https://cs.wikipedia.org/wiki?curid=321193", "title": "Žofínský prales", "text": "Žofínský prales\n\nŽofínský prales je národní přírodní rezervace v Novohradských horách poblíž hranic s Rakouskem.\n\nPřírodní rezervace Žofínský prales je společně s pralesem Hojná voda nejstarší rezervací v pevninské Evropě (starší je rezervace na ostrově Vilm v Baltském moři). Založil ji roku 1838 hrabě Jiří František August Buquoy na ploše 38,3 ha, ovšem po převzetí panství jeho synem rozhodl lesní inženýr a taxátor William Rowland o zmenšení plochy rezervace na 1,7 ha, až v roce 1882 byl vydán absolutní zákaz těžby (do té doby byly odtud odváženy souše) a od roku 1888 se plocha rezervace opět zvyšovala až na současnou rozlohu. V roce 1933 vyhlásilo tehdejší ministerstvo školství a národní osvěty Žofínský prales úplnou státní rezervací pod názvem \"Prales v polesí Obora (Sofienschloß)\" s výměrou 97,72 ha.\n\nRozloha této rezervace je 102 ha. Nejstarší stromy jsou až 400 let staré. Od poloviny 18. století se na většině tohoto území vyvíjí prales bez jakéhokoliv zásahu člověka. Mezi stromy zde dominuje buk, v menším počtu se zde vyskytuje smrk a jedle. Od roku 1991 je prales oplocen a nepřístupný veřejnosti. Do roku 1975 zde rostla Žofínská královna jedlí, která dosáhla věku 425 let, obvodu kmene 553 cm při celkové výšce 51 m, ale padla za prudkého nárazového větru 6. ledna 1975.\n\n"}
{"id": "321194", "url": "https://cs.wikipedia.org/wiki?curid=321194", "title": "Black Box: The Complete Original Black Sabbath (1970-1978)", "text": "Black Box: The Complete Original Black Sabbath (1970-1978)\n\nBlack Box je box set skupiny Black Sabbath, který obsahuje alba\n\nTento set vyšel i s DVD na kterém je skupina zachycená jak hraje skladby „Paranoid“, „Black Sabbath“, „Iron Man“ a klasickou skladbu od Carla Perkinse „Blue Suede Shoes“. Tento set obsahuje i velké množství fotek a materiálu o skupin+ v letech největší slávy.\n\n\n\n"}
{"id": "321206", "url": "https://cs.wikipedia.org/wiki?curid=321206", "title": "Licence MIT", "text": "Licence MIT\n\nLicence MIT je svobodná licence vzniknuvší na Massachusettském technologickém institutu (MIT). Software uvolněný pod touto licencí je možné použít jak v proprietárním software (s podmínkou, že text licence MIT musí být dodáván spolu s daným software), tak i s GPL licencovaným software (díky tomu, že GPL explicitně povoluje kombinaci s licencí MIT).\n\nPodle Free Software Foundation je přesnější název pro licenci licence X11, jelikož MIT používala pro své produkty mnoho licencí a tato původně vznikla pro distribuci X Window System.\n\nMezi software používající tuto licenci patří například Expat, PuTTY, knihovny tříd Mono, Ruby on Rails, Twisted, Lua od verze 5.0 a X Window System.\n\n Copyright (c) <year> <copyright holders>\n"}
{"id": "321211", "url": "https://cs.wikipedia.org/wiki?curid=321211", "title": "Agrostroj Pelhřimov", "text": "Agrostroj Pelhřimov\n\nAGROSTROJ Pelhřimov, a. s. je česká akciová společnost, výrobce zemědělské techniky, dodavatel součástí stavebních strojů, nákladních automobilů a vysokozdvižných vozíků se sídlem v Pelhřimově.\n\nAgrostroj je největším výrobcem zemědělských strojů v České republice, v současnosti zaměstnává okolo 1300 lidí, roční obrat firmy je 2,1 miliardy korun. Firma vyrábí bubnové a diskové žací stroje, mulčovače a rozmetadla. Na celkovém objemu obratu se 90 % podílí výrobky pro společnosti vyrábějící zemědělskou techniku jako jsou Claas, John Deere nebo Krone a firmy vyrábějící nákladní a užitková vozidla jako jsou DAF, Volvo, Jungheinrich, Linde AG nebo Still.\n\nVznik dnešní společnosti se datuje k roku 1896, kdy zámečník Jan Matějka založil opravárenskou dílnu, která se později začala zabývat výrobou jednoduchých zemědělských strojů. Po úspěšném předválečném rozmachu byla znárodněná továrna v roce 1948 začleněna do národního podniku Agrostroj. V 80. letech 20. století se závod Pelhřimov společně se svými pobočnými závody v Humpolci, Rožmitále, Počátkách, Třešti a Přibyslavi stal částí státního koncernu AGROZET. V této době měl pelhřimovský závod téměř 3000 zaměstnanců a ročně bylo vyráběno téměř 8000 rotačních žacích strojů. Po sametové revoluci vznikla akciová společnost s dnešním názvem a došlo k rozsáhlé restrukturalizaci a modernizaci výroby.\n\n"}
{"id": "321214", "url": "https://cs.wikipedia.org/wiki?curid=321214", "title": "Zbojnícke pleso", "text": "Zbojnícke pleso\n\nZbojnícke pleso je část pojmenování celkem pěti ples ve Veľké Studené dolině ve Vysokých Tatrách na Slovensku:\n"}
{"id": "321218", "url": "https://cs.wikipedia.org/wiki?curid=321218", "title": "Nižné Zbojnícke pleso", "text": "Nižné Zbojnícke pleso\n\nNižné Zbojnícke pleso nebo Nižné Sesterské pleso je morénové jezero na Zbojnícke pláni v horní části Velké Studené doliny ve Vysokých Tatrách na Slovensku. Podle slovenského názvosloví je počítáno do skupiny Zbojníckych ples, zatímco podle polského názvosloví je počítáno do skupiny Sesterských ples. Má rozlohu 0,1950 ha a je 63 m dlouhé a 50 m široké. Dosahuje maximální hloubky 2,5 m a objemu 1426 m³. Leží v nadmořské výšce 1955 m.\n\nPleso se nachází pod modrou turistickou značkou od Zbojnícke chaty směrem k Prielomu. Na jih od plesa se zvedá Slavkovská galéria a nad ní se tyčí Bradavica a Západná Slavkovská veža.\n\nDo plesa přitéká ze severu Zbojnícky potok, pravá zdrojnice Veľkého Studeného potoku, z Prostredného Zbojníckeho plesa a pokračuje na východ do Dlhého plesa. Rozměry jezera v průběhu času zachycuje tabulka:\nPleso je veřejnosti přístupné každoročně v období od 16. června do 31. října. Pěší přístup je možný:\n\n\n"}
{"id": "321221", "url": "https://cs.wikipedia.org/wiki?curid=321221", "title": "Prostredné Zbojnícke pleso", "text": "Prostredné Zbojnícke pleso\n\nProstredné Zbojnícke pleso je morénové jezero na Zbojnícke pláni v horní části Velké Studené doliny ve Vysokých Tatrách na Slovensku. Má rozlohu 0,6135 ha a je 170 m dlouhé a 95 m široké. Dosahuje maximální hloubky 5,3 m a objemu 14 488 m³. Leží v nadmořské výšce 1960 m.\n\nNa západ od plesa se nachází Vyšné Zbojnícke pleso a za ním se zvedá Svišťový chrbát. Na jihovýchodě prochází kolem plesa modrá turistická značka od Zbojnícke chaty směrem k Prielomu a pod ní se nachází Nižné Zbojnícke pleso. Pleso sestává ze dvou částí, které jsou oddělené úzkým průlivem, přičemž polská terminologie tyto dvě části rozlišuje jako dvě různá plesa, zatímco podle slovenské terminologie se jedná o pleso jedno.\n\nDo plesa přitéká ze západu Zbojnícky potok z Vyšného Zbojníckeho plesa a odtéká na jihovýchod do Nižného Zbojníckeho plesa. Rozměry jezera v průběhu času zachycuje tabulka:\nVe vzdálenosti 25 m od jihovýchodního břehu vede modrá turistická značka od Zbojnícke chaty směrem k Prielomu.\n\n\n"}
{"id": "321222", "url": "https://cs.wikipedia.org/wiki?curid=321222", "title": "Cyklooxygenáza", "text": "Cyklooxygenáza\n\nCyklooxygenáza (COX) je enzym, který zajišťuje přeměnu kyseliny arachidonové na prostaglandiny a tromboxany.\nV organismu se vyskytuje ve třech formách - COX-1 (také PGH syntáza 1), COX-2 (PGH syntáza 2) a COX-3.\n\nTato forma je nazývána také konstitutivní, a to proto, že je stabilně v organismu přítomna. Její funkcí je syntéza prostaglandinů, které zajišťují fyziologické funkce (především ochrana žaludeční sliznice).\n\nTato forma je naproti tomu inducibilní. Její koncentrace stoupají na základě působení zánětlivých faktorů. Katalyzuje tvorbu prostaglandinů jako odpověď na zánět a tím napomáhá k rozvoji zánětu, bolestivým vjemům a zvýšení teploty.\n\nV klinické praxi se používá řada léčiv, které působí proti COX a tím zmírňují rozvoj zánětu, bolestivost a snižují teplotu. Inhibitory se dělí podle afinity k typům COX\n"}
{"id": "321224", "url": "https://cs.wikipedia.org/wiki?curid=321224", "title": "Kulohlavec Sieboldův", "text": "Kulohlavec Sieboldův\n\nKulohlavec Sieboldův (\"Globicephala macrorhynchus\") je jedním ze dvou druhů rodu \"Globicephala\". Druh příbuzný delfínům s charakteristickým „melounem“ na přední části hlavy. Ten zlepšuje jejich hydrodynamický tvar. Jedinci dorůstají délky 3,5 až 6,5 metrů a váhy 1 až 4 tuny. Kulohlavci jsou sociální zvířata, zřídkakdy se pohybují sami, většinou žijí v hejnech o 10 až 30 kusech, zaznamenána jsou i šedesátičlenná hejna. Mládě měří při narození 1,4 až 1,9 metrů a váží okolo 60 kg. Byly zaznamenány ponory do několika set metrů.\n\nKulohlavci jsou tradičně loveni obyvateli Faerských ostrovů, které lov obhajují jako kulturní tradici starou stovky let. V roce 2008 však vědci z univerzity v Odense varovali ostrovany, že pojídání masa a tuku kulohlavců ohrožuje lidské zdraví, protože obsahuje vysoké koncentrace DDT, polychlorovaných bifenylů a rtuti. Kulohlavci jsou jedním ze tří druhů, jejichž samice procházejí menopauzou.\n"}
{"id": "321227", "url": "https://cs.wikipedia.org/wiki?curid=321227", "title": "Vyšné Zbojnícke pleso", "text": "Vyšné Zbojnícke pleso\n\nVyšné Zbojnícke pleso je ledovcové jezero na Zbojnícke pláni v horní části Velké Studené doliny ve Vysokých Tatrách na Slovensku. Má rozlohu 0,6410 ha a je 115 m dlouhé a 95 m široké. Dosahuje maximální hloubky 8,3 m a objemu 18 437 m³. Leží v nadmořské výšce 1962 m. Pleso má tvar čtvrtkruhu.\n\nNa západ od plesa se zvedá Svišťový chrbát. Je největší ze skupiny Zbojníckych ples, když zbývající se nacházejí od něj jihovýchodně.\n\nDo plesa přitéká ze severu Zbojnícky potok, pravá zdrojnice Veľkého Studeného potoku, z Pustého oka a pokračuje na východ do Prostredného Zbojníckeho plesa. Rozměry jezera v průběhu času zachycuje tabulka:\nPleso není volně přístupné. Ve vzdálenosti 200 m na východ vede modrá turistická značka od Zbojnícke chaty směrem k Prielomu přístupná každoročně v období od 16. června do 31. října.\n\n\n"}
{"id": "321230", "url": "https://cs.wikipedia.org/wiki?curid=321230", "title": "Lanová dráha Pec pod Sněžkou – Sněžka", "text": "Lanová dráha Pec pod Sněžkou – Sněžka\n\nLanová dráha Pec pod Sněžkou – Růžová hora – Sněžka je dvojúseková lanová dráha v Krkonoších. Původní sedačková lanová dráha byla uvedena do provozu v roce 1949 a prostřední stanice Růžová hora byla přestupní. Sedačky byly dvoumístné, odpojitelné, sedělo se na nich bokem po směru jízdy, levým bokem napřed. Provoz na ní byl ukončen v roce 2012, přičemž stavba nové dráhy (jejíž trasa byla v Peci prodloužena blíže k městu) začala již na podzim 2011. V letech 2013 a 2014 byla nahrazena ve stejné, mírně prodloužené trase kabinkovou lanovou dráhou, která je opět tvořena dvěma na sobě nezávislými oběžnými lanovkami se střední stanicí na Růžové hoře, avšak kabinka může přecházet z jedné lanové dráhy na druhou bez přestupu cestujících. Z důvodu nepříznivých povětrnostních podmínek na Sněžce (silného větru aj.) může být v některých dnech či obdobích v provozu pouze dolní úsek dráhy.\n\n\nO lanovce na Sněžku uvažovalo ministerstvo dopravy již po ukončení války. Do roku 1945 je datován záměr vést lanovou dráhu Obřím dolem, přes rokli Rudníku k Obří boudě a odtud na vrchol Sněžky. Z důvodu ochrany přírody a možných provozních problémů na strmém svahu nejvyšší české hory byla dráha přesunuta do dnešní trasy přes Růžovou horu a s dolní stanicí nacházející se blíže Peci.\n\nVýstavba lanové dráhy započala v roce 1946 odlesněním pásu v dolní části trasy. Na dobu stavby byla postavena pomocná nákladní lanovka. Vlastní montáž dráhy proběhla v letech 1947–1948. Předběžný rozpočet z roku 1947 vyčíslil celkové náklady na 4 796 900 Kč.\n\nLanovku vyrobila Transporta Chrudim na základě licence švýcarské firmy Von Roll, typové označení je VR 101. Původně se uvažovalo o tom, že by se ve stanici Růžová hora nepřestupovalo, ale celá sedačka i s cestujícími by byla technickým zařízením s ruční nápomocí přesunuta na další úsek.\n\nDolní úsek na Růžovou horu byl zprovozněn 15. ledna 1949, na horním úseku byl zkušební provoz zahájen 10. listopadu 1949 a trvalý 1. července 1950. O lanovou dráhu byl velký zájem, během prvního roku provozu vyvezla na Růžovou horu 112 200 cestujících, dolů do Pece 82 291 osob.\n\nNa horním úseku docházelo kvůli větru a námraze k padání lana z podpěr (v době, kdy úsek nebyl v provozu). V letech 1962–1963 proto Transporta Chrudim změnila umístění nebo výšku některých podpěr, k padání lana však docházelo i nadále, například v roce 1968 byla lanovka kvůli spadlému lanu vyřazena z provozu na 5 dní.\n\nPodle původního projektu byla lanovka postavena pro 17letý provoz. Bez větší rekonstrukce vydržela 30 let, do roku 1980, kdy musel být kvůli nesplnění požadavků nové státní normy provoz dočasně zastaven. Následujícího roku byl provoz obnoven, Státní odborný technický dozor Federálního ministerstva dopravy jej ale brzy opět zastavil, neboť nebyla zcela dohotovena montáž zabezpečovacího zařízení. Všechny nedokonalosti byly napraveny v roce 1982, kdy lanovka opět začala jezdit.\n\nV minulosti lanovou dráhu provozovaly Československé státní dráhy a České dráhy, v železničním jízdním řádu byla vedena jako trať č. 4g, později 049 a 904. Naposledy byla v knižním jízdním řádu zahrnuta v roce 1997/1998. V roce 1997 ji České dráhy bezplatně předaly městu Pec pod Sněžkou (51 %) a obci Malá Úpa (49 %), v roce 1999 se jejím jediným vlastníkem stala Pec pod Sněžkou.\n\nOd 1. července 1997 lanovku provozuje Lanová dráha Sněžka, a. s., akciová společnost zapsaná 1. dubna 1997, v níž má město Pec pod Sněžkou 71 procent.\n\nV roce 2008 bylo vydáno stavební povolení pro novou, kabinovou lanovku, která povede v trase té původní s krátkým prodloužením v Peci blíže k parkovišti. Stavba nové kabinové lanovky v trase byla zahájena 1. září 2011, kdy bylo předáno staveniště, v říjnu 2011 byly zahájeny přípravné práce na místě budoucí dolní stanice v Peci pod Sněžkou. Dne 13. května 2012 byl zastaven provoz na horním úseku Růžová hora – Sněžka, aby mohla být dráha rozebrána ještě během léta. Dolní úsek Pec pod Sněžkou – Růžová hora zůstal v provozu do 2. září 2012.\n\nNárodní technické muzeum v Praze uvedlo, že má zájem o několik částí původní lanovky, konkrétně jednu příhradovou podpěru, hnací zařízení a dvojici sedaček, které by mohly být vystaveny v připravovaném železničním muzeu na Masarykově nádraží v Praze.\n\nJednalo se o dvě samostatné sedačkové lanové dráhy oběžného systému. Pohon obou lanovek se nacházel v mezistanici Růžová hora, kde byl také zajištěn přestup mezi oběma úseky.\n\nPři dopravní rychlosti 2,5 m/s (9 km/h) měla lanovka kapacitu 250 osob/hod, jízdní doba v dolním úseku byla 11 minut, v horním úseku 13,5 minut, šikmá (skutečná) délka dolního úseku byla 1560 metrů a horního úseku 1967 metrů.\n\nHorní a dolní úsek byly vedeny zhruba v přímkovém půdorysu a navazovaly na sebe v úhlu asi 130°. Horní lanovka měla 23 podpěr, z toho 6., 12., 14., 16., 18. a 22. byly tlačné a ostatní nosné. Dolní úsek měl 19 podpěr, z toho podpěry č. 1, 6, 7 a 13 byly tlačné. Na horním úseku kolovalo 55 sedaček, na dolním 44 sedaček, se standardním rozestupem 72 metrů. Výkon hlavního pohonu byl pro horní lanovku 55 kW, pro dolní 75 kW.\n\nPřestože podle původního projektu měla být životnost původní lanovky 17 let, lanovka jezdila bez větších úprav již téměř 60 let a v době ukončení jejího provozu se jednalo o nejstarší provozní visutou lanovou dráhu v téměř původním stavu v Česku.\n\nRekonstrukce lanovky byla připravována již od roku 1971, přičemž většina projektů počítala s prodloužením k centru Pece pod Sněžkou; některé studie zvažovaly i možnost spojit lanovou Pec pod Sněžkou přes vrchol Sněžky s polským lyžařským centrem Karpacz.\n\nJiž v 80. letech se uvažovalo o výstavbě nové lanové dráhy. ČSD, tehdejší provozovatelé lanovky, stanovily rok 1986 jako konečný termín pro definitivní zastavení provozu, k čemuž však nedošlo. V roce 1990 si provozovatel objednal u ČVUT posouzení stavu budov a podpěr, které mělo sloužit jako „odrazový můstek“ pro stavbu nové dráhy. Zkoušené objekty však vyhověly bez větších problémů, takže lanovka zůstala nadále v provozu.\n\nNěkteré skupiny aktivistů, odborníci i státní orgány ochrany přírody však vystupují proti vybudování nové lanovky a případně i pro zrušení stávající lanovky nebo alespoň jejího horního úseku kvůli tomu, že lanovka přiváží na hřebeny více turistů. Jan Štursa ze Správy KRNAP odhadoval, že zrušení lanovky by snížilo počet pěších návštěvníků vrcholových partií hor o 15–30 %.\n\nV letech 1994–1995 a v letech 1999–2001 probíhala o uvažované výstavbě jednání se správou KRNAP. V červnu 2002 předložil navrhovatel Ministerstvu životního prostředí studii o dopadu projektu „Rekonstrukce lanové trati na Sněžku a sjezdové trati Růžohorky – Pec pod Sněžkou“ na životní prostředí (dokumentace EIA). Ministerstvo ji v listopadu 2002 vrátilo pro mnohé závady k přepracování. V té době byla zmiňována snaha Správy KRNAP zrušit horní část lanovky.\n\nV prosinci 2006 se město Pec pod Sněžkou dohodlo se správou KRNAP na výstavbě nové lanovky za podmínky, že nový lyžařský areál nebude zřízen u blízkých Růžohorek, ale na Vlašském vrchu na opačném břehu Úpy, a příslibu změny politiky regulace apartmánů. KRNAP však požaduje, aby nová lanovka neměla větší kapacitu než dosavadní, zatímco město chce postavit lanovku s osmimístnými kabinami s kapacitou 400 osob/hod (v březnu 2007 město přistoupilo na požadavek Správy KRNAP). V letech 2006 a 2007 z jednání vyplývalo, že výstavba by mohla začít již v roce 2008 a být dokončena roku 2009. Cena lanovky má být asi 420 milionů Kč, město očekává až 85% dotaci z evropských fondů. Od modernistických návrhů nových stanic (kovovo-skleněné promáčklé tubusy) musel investor ustoupit, změna polohy se týká jen dolní stanice, která bude postavena u chaty Lesovna a parkoviště U Kapličky blíže centru města. Dne 3. prosince 2007 schválila záměr výstavby lanovky v I. zóně národního parku vláda. V červenci 2008 získalo město Pec stavební povolení.\n\nVýstavba nové lanové dráhy byla oficiálně zahájena 22. září 2011, náklady byly předpokládány ve výši 300 milionů Kč, z toho dvě třetiny hrazené z evropských fondů. Nová lanovka měla být zprovozněna na jaře 2014. Jedná se o dvouúsekovou osobní visutou jednolanovou dráhu oběžného systému typu GD4 s odpojitelnými čtyřmístnými kabinkami od italské firmy LEITNER A.G. Konečné náklady dosáhly částky 311 milionů korun, z nichž necelých 80 milionů korun zaplatí město Pec pod Sněžkou, zbytek je financován z fondů Evropské unie. Stavitelem byla trutnovská firma BAK.\n\nPo ukončení provozu spodního úseku v září 2012 došlo během následujících týdnů k odstranění původní dolní dráhy a demolici stanice Růžová hora. Do konce roku byly také osazeny nové podpěry. V létě 2013 již byla technologie obou stanic téměř dokončená, do září bylo nataženo dopravní lano. Dne 9. října 2013 proběhly první zkušební jízdy kabinek, v listopadu byly absolvovány zátěžové zkoušky a 20. prosince 2013 byl dolní úsek lanové dráhy slavnostně zprovozněn.\n\nProvoz na původním horním úseku byl ukončen dříve, již v květnu 2012. Během léta byla dráha odstraněna a zdemolována byla i stanice na Sněžce. Na podzim byla zahájena montáž nové horní stanice. V létě 2013 byly osazeny příhradové podpěry (s designem původních podpěr), během října bylo osazeno dopravní lano. První zkušební jízda proběhla 11. listopadu, následovaly zátěžové zkoušky. Celá dráha z Pece na Sněžku byla dokončena ještě v roce 2013, nicméně ke schválení horního úseku Drážním úřadem došlo na začátku roku 2014, zprovozněn byl 22. února toho roku.\n\nLanovka jezdila denně od 8 do 18 hodin (v létě do 19 hodin) každou celou hodinu. V dubnu a v listopadu bývala lanovka mimo provoz kvůli pravidelné údržbě.\n\nV roce 2008 stála zpáteční jízdenka pro osobu nad 10 let věku a celý úsek 330 Kč, pouze nahoru 180 Kč, nejlevnější jízdenka pro osobu nad 10 let byla ze Sněžky na Růžovou horu za 80 Kč, různé slevy platily pro děti a organizované skupiny. Jízdní kola se nepřepravovala ani na jednom z úseků.\n\nV období od zahájení provozu v roce 1949 do konce roku 1998 bylo ve stanici Pec pod Sněžkou odbaveno 9 667 940 cestujících směrem nahoru, na Sněžku vyjelo 6 011 003 osob a ze Sněžky dolů bylo přepraveno 3 945 796 cestujících. V 70. letech byl o její použití takový zájem, že se u stanice v Peci tvořily v sezóně i několikahodinové fronty čekajících. V posledních letech svého provozu přepravovala lanovka na Sněžku asi 90 000 cestujících ročně.\n\n\n"}
{"id": "321232", "url": "https://cs.wikipedia.org/wiki?curid=321232", "title": "Nedokonalá konkurence", "text": "Nedokonalá konkurence\n\nNedokonalá konkurence je stav na trhu, kdy je porušena aspoň jedna z následujících podmínek:\n\nPokud dojde k naplnění všech těchto podmínek, pak vzniká stav dokonalé konkurence. Dokonalá konkurence je protistavem nedokonalé konkurence.\n\nV nedokonale konkurenčním prostředí:\n\nV ekonomii je myšlenka monopolu důležitá při studiu struktur řízení, která se přímo týká normativních aspektů hospodářské soutěže a poskytuje základnu pro témata jako průmyslová organizace a ekonomika regulace. V tradičních ekonomických analýzách existují čtyři základní typy trhových struktur: dokonalá konkurence, monopolní konkurence, oligopol a monopol. Monopol je struktura, ve které jediný dodavatel vyrábí a prodává daný výrobek. Pokud na určitém trhu existuje jen jeden prodávající a neexistují žádné blízké náhrady za produkt, potom je tržní struktura \"čistého monopolu\". Někdy je v průmyslu mnoho prodejců a/nebo existuje mnoho blízkých náhražek za vyráběné zboží, ale přesto si firmy udrží určitou tržní sílu. Toto je nazýváno monopolní hospodářskou soutěží, zatímco v oligopolu se společnosti vzájemně strategicky vzájemně setkávají.\n\nCenová diskriminace umožňuje monopolistovi zvýšit svůj zisk účtováním vyšších cen za totožné zboží těm, kteří jsou ochotni nebo schopni platit více. Například většina ekonomických učebnic stojí ve Spojených státech více než v rozvojových zemích, jako je například Etiopie. V tomto případě vydavatel využívá svého vládního monopolního autorského práva k cenové diskriminaci mezi všeobecně bohatšími studenty americké ekonomie a obecně chudými etiopskými studenty ekonomie. Podobně většina patentovaných léků stojí více v USA než v jiných zemích s (předpokládanou) chudší zákaznickou základnou. Typicky jsou uvedeny vysoké všeobecné ceny a různé tržní segmenty mají různé slevy. Jedná se o příklad rámcování, aby proces účtování vyšších cen některým lidem byl společensky přijatelný. Perfektní cenová diskriminace by dovolila monopolistovi účtovat každému zákazníkovi přesnou maximální částku, kterou by byl ochoten zaplatit. To by umožnilo monopolistovi získat veškerý spotřební přebytek trhu. Zatímco taková perfektní cenová diskriminace je teoretickým konceptem, pokrok v oblasti informačních technologií a mikromarketingu může přiblížit tento koncept reálnosti.\n\nJe velmi důležité si uvědomit, že částečná cenová diskriminace může způsobit, že někteří chudší zákazníci, kteří jsou nevhodně spojeni se zákazníky bohatšími, budou vyloučeni z trhu. Například chudý student v USA nemusí mít dostatek peněz na nákup učebnice ekonomie za cenu v USA, kterou by si mohl dovolit koupit za etiopskou cenu. \" Podobně může být bohatý student v Etiopii schopen nebo ochoten kupovat za cenu v USA, ačkoli přirozeně by tuto skutečnost skrýval před monopolistou, aby zaplatil nižší cenu třetího světa. Jedná se o mrtvé ztráty a snížení zisku monopolisty. Monopolisté mají proto zásadní hospodářský zájem na zlepšení svých informací o trhu a segmentaci trhu.\n\nVýsledkem toho, že monopolní ceny jsou vyšší a výrobní výkon nižší než konkurenční společnost, vyplývá požadavek, aby monopol nezadával různé ceny různým zákazníkům. To znamená, že monopol je omezen od účasti na cenové diskriminaci (toto se označuje jako cenová diskriminace prvního stupně, takže všem zákazníkům je účtována stejná částka). Pokud by bylo monopolu povoleno účtovat individuální ceny (toto se označuje jako cenová diskriminace třetího stupně), vyrobené množství a cena účtovaná okrajovým zákazníkům by byla totožná s cenou konkurenční společnosti. Tím by se odstranila mrtvá ztráta; nicméně veškeré zisky z obchodu (sociální péče) by připadly monopolistovi a nikoli spotřebiteli.\n\nPokud je cenová pružnost poptávky pro většinu zákazníků nižší než jedna v absolutní hodnotě, je výhodné, aby společnost zvýšila své ceny: získává více peněz za méně zboží. S nárůstem ceny se elasticita cen zvyšuje a v optimálním případě bude vyšší než jedna pro většinu zákazníků.\n\nHoldingová společnost je společnost, která vlastní mimořádné akcie jiných společností. Holding obvykle nevyrábí zboží nebo služby sám; spíše jejím účelem je vlastnit akcie jiných společností, aby vytvořily podnikovou skupinu. Holdingové společnosti umožňují snížení rizika pro vlastníky a umožňují vlastnictví a ovládání řady různých společností.\n\nVe Spojených státech musí být vlastněny před vstupem do daňové konsolidace 80 % akcií, a to hlasováním a hodnotou, jako jsou například dividendy bez daně. To znamená, že pokud společnost A vlastní 80% nebo více akcií společnosti B, společnost A nebude platit daně z dividend vyplacených společností B svým akcionářům, neboť vyplacení dividend od B do A v podstatě převede hotovost z jedné společnosti druhému. Ostatní akcionáři společnosti B zaplatí obvyklé daně z dividend, jelikož jsou těmito akcionáři oprávněnými a obyčejnými dividendami.\n\nNěkdy se společnost, která se chtěla stát čistou holdingovou společností, identifikuje jako taková tím, že přidá k jejímu názvu \"Holding\".\n\n(odvozeno od lat. slova \"corpus\" – tělo) je společnost, skupina lidí nebo organizace oprávněná jednat jako jediný subjekt (právnická osoba) a uznaná jako taková v právu. Předčasně založené subjekty byly založeny chartou (zákonem uděleným monarchou nebo schváleným parlamentem nebo legislativou). Většina jurisdikcí nyní umožňuje vytvoření nových společností prostřednictvím registrace. Korporace mají omezenou odpovědnost za své investory, což může vést k tomu, že externí investoři ztrácejí na vládu nebo veřejnost. \n\nKorporace přicházejí v mnoha různých typech, ale jsou obvykle rozděleny právem jurisdikce, kde jsou pronajaty do dvou druhů: podle toho, zda mohou vydávat akcie nebo ne, nebo tím, zda jsou vytvořeny k dosažení zisku nebo ne. \n\nTam, kde místní zákon rozlišuje korporace podle schopnosti vydávat akcie, jsou korporace oprávněny tak učinit, a označujeme je jako\"akciové společnosti\", vlastnictví korporace je prostřednictvím akcií a majitelé akcií jsou označováni jako \"akcionáři\". Korporace, které nejsou oprávněny vydávat akcie, jsou označovány jako společnosti, které nejsou akcionářské. Korporace pronajaté v regionech, v nichž se odlišují tím, zda mohou mít zisk nebo nikoli, jsou označovány jako společnosti \"pro zisk\" a \"neziskové\" společnosti.\n\nRegistrované společnosti mají právní subjektivitu a jejich akcie jsou majetkem akcionářů, jejichž odpovědnost je obecně omezena na jejich investice. Akcionáři obvykle neprovádí aktivně správu společnosti; akcionáři místo toho vybírají nebo jmenují správní radu, která bude ovládat korporaci s věrohodností. Ve většině případů může akcionář sloužit také jako ředitel nebo důstojník společnosti.\n\nV druhé polovině 19. století vznikla nová forma společnosti s omezenou ochranou a příznivějším daňovím zacházením buď s jediným vlastníkem, nebo s partnerem. I když není společností, stal se tento nový typ subjektu velmi atraktivní jako alternativa pro korporace, které nemusejí vydávat akcie. V Německu byla organizace označována jako Gesellschaft mit beschränkter Haftung nebo GmbH. V poslední čtvrtině 20. století byla tato nová forma organizace, která není společností, dostupná ve Spojených státech a dalších zemích a byla známá jako společnost s ručením omezeným nebo LLC. \n\n\nJedním z typů nedokonalé konkurence je monopol. Jedná se o stav, kdy na daném trhu existuje pouze jediný výrobce. To však samo o sobě nestačí, důležitou podmínkou je existence jediného prodávajícího. Pro vznik monopolu jsou důležité i další faktory, jako například: specifičnost produktu, neexistence blízkých substitutů a nemožnost vstupu konkurenčních firem do odvětví. Z uvedeného tedy vyplývá, že monopol má schopnost ovlivňovat tržní cenu.\n\nJeden ze způsobů určování tržní síly dominantních firem, se odvíjí od zjištění, že firmy s velkou tržní silou mají schopnost dosahovat cenu, která je vyšší než mezní náklady, monopol tedy nevyrábí efektivně. Síla monopolu může být vyjádřena za pomoci Lernerova indexu (L):\nV situaci, kdy je cena větší než mezní náklady index nabývá hodnot větších nule, čím vyšší je jeho hodnota, tím větší je tržní síla monopolu. U dokonalé konkurence je hodnota indexu rovna nule, mezní náklady se zde rovnají ceně.\n\nO přirozený monopol se jedná v případě, kdy je jediná firma schopna obstarat zbožím nebo službami celý trh za nižší náklady, než jak by to zvládly dvě nebo více firem. Důvodem jsou silné bariéry vstupu na trh, například vysoké počáteční náklady. Příkladem mohou být dodávky vody. Pokud by tuto službu v jedné oblasti poskytovalo více firem, znamenalo by to snížení jejich zisků a to by se při vysokých počátečních nákladech nevyplatilo.\n\nV reálném prostředí, firma, která plně odpovídá teoretickému modelu monopolu, neexistuje. Je ale možné, aby se firma některými svými vlastnosti monopolu blížila. Monopol je zdrojem neefektivnosti z důvodů:\n\nAntimonopolní úřady se snaží pomocí zásahů do nedokonale konkurenčního trhu odstranit jeho negativní dopady. Firmy s dominantním postavením nesmí své pozice na trhu využívat k poškozování spotřebitelů. Antimonopolní politika se opírá o zákony o ochraně hospodářské soutěže.\n\n\nV případě regulace přirozeného monopolu, jako jsou vodárny nebo elektrárny, je státem zakázáno prodávat produkt za jakoukoliv cenu, ale naopak cena je vládními úřady regulována.\n\nDuopol je situace na trhu, kdy dvě společnosti, či firmy jsou jedinými poskytovateli daného produktu nebo služby. Je to jedna z nejzákladnějších forem oligopolu. Může trh ovlivnit stejným způsobem jako monopol za předpokladu, že se právě dvě nejvlivnější společnosti shodnou na ceně svých produktů. Výsledkem této spolupráce platí zákazníci větší finanční obnos, než by platili při konkurenci dokonalé.\n\nBoeing a Airbus jsou duopolem, protože letadla vyráběná těmito společnostmi přepravují nejvíce pasažérů. Podobně Amazon a eBay dominují na e-book trhu. I přesto, že se na e-book trhu i na trhu výroby letadel podílí více společností, jsou tyto těmi hlavními a těmi, které ovládají daný trh.\n\nDohoda zahrnuje smlouvu mezi dvěma soupeřícími společnostmi. Tato smlouva je podepsána za účelem ovládnutí trhu, často změnou výše cen.\n\nJe dalším z typů nedokonale konkurenčního trhu. Jedná se o strukturu trhu, ve které je jen málo prodávajících. Jde obvykle o 2 a více firem, v případě právě dvou firem působících na tomto trhu můžeme hovořit o Duopolu.\n\nZákladním předpokladem pro vznik oligopolu:\nDále je potřeba rozlišovat, jestli jde o smluvní (koluzní) oligopol nebo oligopol s dominantní firmou (cenovým vůdcovstvím).\n\nVzniká tehdy, když na trhu existuje několik málo přibližně stejných firem. Jelikož by těmto subjektům cenová „válka“ pouze uškodila, tak se mezi sebou dohodnou na stanovení společné prodejní ceny a rozdělení trhu. Tato cena je stanovena na úrovni, při které dlouhodobě maximalizují jejich monopolní zisk.\n\nJelikož jsou tyto dohody nezákonné, tak jsou uzavírány tajně. Každá z těchto firem se pak svém segmentu chová jako monopol.\n\nVzniká v případě, kdy je na trhu jedna dominantní (velmi silná) firma a omezená skupina podobně velkých firem, které vytváří takzvaný konkurenční lem. V tomto případě stanovuje cenu dominantní firma a ostatní ji více či méně následují, stává se pro ně cenovým vůdcem. Je to dáno zejména tím, že firmy v konkurenčním lemu nemůžou stanovit nižší cenu z nákladových důvodů a případě, že by stanovily cenu vyšší, tak by přišly o odbýt a časem zkrachovaly.\n\nMezi další druhy oligopolu můžeme zařadit ryzí (homogenní) oligopol, diferenciovaný oligopol a duopol.\n\nOligopson (z Antické řečtiny ὀλίγοι (oligoi) \"málo\" + ὀψωνία (opsōnia) \"nákup\") je tržní struktura, kdy se malý počet kupujících střetává s velkým počtem prodávajících. Tato situace na trhu typicky nastává, když je velký počet prodávajících, kteří mezi sebou soutěží v prodeji malému množství kupujících. Oligopsony jsou opakem oligopolu, ve kterých je hodně kupujících, ale málo prodávajících. Oligopson je formou nedokonalé konkurence.\n\nV každém z těchto případů má kupující významnou výhodu oproti prodejcům. Mohou poštvat jednoho prodejce proti druhému, čímž snižují ceny. Mohou také diktovat přesné specifikace prodávajícím, rozvržení dodávek, jakost a (v případě zemědělských produktů) odrůdy plodin. Odrážejí také mnoho rizik nadprodukce, přírodních ztrát a kolísání cyklické poptávky prodejcům.\n\nJedním příkladem oligopsonu ve světové ekonomice je kakao, kde tři firmy (Cargill, Archer Daniels Midland a Barry Callebaut) nakupují drtivou většinu světové produkce kakaových bobů, většinou od malých zemědělců v zemích třetího světa. Stejně tak Američtí tabákoví pěstitelé čelí oligopsonii cigaretových výrobců, kde tři společnosti (Altria, Brown & Williamson a Lorillard Tobacco Company) nakupují téměř 90 % veškerého tabáku pěstovaného v USA a dalších zemích.\n\nBěhem zhruba třiceti let získaly supermarkety ve vyspělých ekonomikách po celém světě rostoucí podíl na trhu s potravinami. Přitom zvýšily svůj vliv na dodavatele – jaké potraviny se pěstují a jak jsou zpracovány a zabaleny – s dopady, které se hlouběji dostanou do života a živobytí zemědělců a pracovníků na celém světě. V některých zemích to vedlo k obvinění z neetického a nezákonného jednání.\n\nSituace v Austrálii je dobrým příkladem, kdy dva maloobchodníci, Coles a Woolworths, ovládají 70 % národního trhu s potravinami.\n\nMonopson (z řeckého mónos „jeden“ a opsōnía „nákup“) je ekonomický stav, kde na trhu je pouze jeden nakupující a více prodejců. Jedná se o opak Monopolu. Monopson může nastat jak na trhu výrobků a služeb, tak i na trhu výrobních faktorů.\n\nTeorie Monopsony byla vyvinuta ekonomkou Joan Robinsonovou v její knize The Economics of Imperfect Competition (1933). Ekonomové používají termín \"monopolní síla\" podobně jako \"monopolní moc\" jako zkratku pro scénář, ve kterém existuje jedna dominantní moc v kupním vztahu tak, že moc je schopna stanovit ceny pro maximalizaci zisku, který nepodléhá konkurenčním omezením. Monopsonská moc existuje tehdy, když jeden kupující čelí malé konkurenci od jiných kupujících za práci nebo zboží, takže jsou schopni stanovit mzdy a ceny práce nebo zboží, které kupují na nižší úrovni, než by tomu bylo na konkurenčním trhu. Klasickým teoretickým příkladem je hornické město, kde společnost, která vlastní důl, je schopna nastavit nízké mzdy. Tuto možnost mají, protože nejsou konkurencí ostatních zaměstnavatelů při přijímání pracovníků. Jsou totiž jediným zaměstnavatelem ve městě a geografická izolace nebo překážky brání pracovníkům hledat zaměstnání na jiných místech. Mezi další příklady mohou patřit školní obvody, kde mají učitelé v okresech jen malou mobilitu. V takových případech okres čelí malé konkurenci z jiných škol při přijímání učitelů, což dává okresu větší moc při vyjednávání pracovních podmínek. Alternativní pojmy jsou oligopsonická nebo monopsonistická soutěž.\n\nSilou monopsonu označujeme schopnost kupujícího snižovat prodejní cenu prodejců. Jedná se o kupní a smluvní sílu při určování cen. Snížením nákladu na nákup vstupů zvyšuje kupující své zisky.\n\nProdejci, kteří se dostanou na monopsonní trh, mezi sebou soupeří v tzv. cenové válce, kde neustále snižují ceny a kvantitu svých výrobků, aby nalákali daného kupujícího. Ztrácí tím však svoji vyjednávací sílu.\n\nStandardní učebnicový monopsonický model trhu práce je statický model parciální rovnováhy s jediným zaměstnavatelem, který platí stejnou mzdu všem pracovníkům. Zaměstnavatel stojí proti klesající křivce nabídky práce (jako obvykle kontrastuje s nekonečně elastickou křivkou nabídky práce), reprezentovanou modrou křivkou \"S\" v diagramu vpravo. Tato křivka vyjadřuje placenou mzdu, \"w\", na úroveň zaměstnání, \"L\", a je označena jako zvyšující se funkce \"w\"(L). Celkové náklady na práci jsou dány \"w\"(\"L\") ∙ \"L\". Firma má celkový výnos \"R\", který se zvyšuje pomocí \"L\". Firma chce zvolit \"L\" pro maximalizaci zisků, \"P\", které jsou dány:\n\nP(L) = R(L) - w(L) . L\n\nPři maximálním zisku \"P\"' (\"L\") = 0, podmínka prvního řádu pro maximalizaci je:\n\n0 = R´(L) - w´(L) . L - w(L)\n\nkde \"w \"'(\"L\") je derivát funkce \"w\" (\"L\"), což znamená\n\nR´(L) = w´(L) . L + w(L)\n\nMonopsonistský zaměstnavatel maximalizuje zisky tím, že zvolí úroveň zaměstnání L, která rovná produkt marží (MRP) na mezní cenu MC v bodě A. Mzda se pak stanoví na křivce nabídky práce v bodě M a rovná se w. Naproti tomu by konkurenční trh práce dosáhl rovnováhy v bodě C, kde se nabídka práce S  rovná poptávce. To by vedlo k zaměstnanosti L 'a mzdy w'.\n\n\nMonopolstická konkurence je nejběžnějším typem nedokonalé konkurence. Tento typ konkurence je založený na heterogenitě produktu. Výrobci nabízejí podobný produkt (např. pizza), který je svou povahou \"téměř\" stejný. Každý výrobce se ale snaží svůj výrobek rozlišit diferencovat) od konkurence. Může se jednat o kvalitu, tvar, obal apod. Ačkoliv jsou produkty podobné \"strategie odlišování od druhého\" zapříčiňuje vznik mnoha velmi podobných substitutů (velmi podobných produktů). Tato strategie narušuje podmínku homogenitu produktu a vzniká nedokonalá konkurence, které říkáme monopolistická konkurence - každý výrobce si vytvoří vlastní monopol na svůj specificky diferenciovaný produkt.\n\nMezi základní charakteristiky monopolistické konkurence patří:\n"}
{"id": "321244", "url": "https://cs.wikipedia.org/wiki?curid=321244", "title": "Přirozený monopol", "text": "Přirozený monopol\n\nPřirozený monopol může vzniknout na nedokonalém trhu distribučních služeb. Na takovém trhu je potřeba \"sítě\" pro distribuci vyráběného statku. Nejčastěji se jedná o distribuci elektřiny, vody, tepla, kanalizace ale také např. dálnice. Typickým rysem přirozeného monopolu jsou rychle klesající průměrné fixní náklady, tedy tyto náklady byly z počátku velmi vysoké. Tyto vysoké počáteční náklady znamenají silnou bariéru vstupu na trh. Pokud by přece jen nějaká konkurenční firma na trh vstoupila, znamenalo by to značný pokles zisků obou firem a obě by z trhu nejspíš odešly do jiného, ziskovějšího odvětví.\n\nJako příklad přirozeného monopolu je možno uvést vodu z kohoutku. Je logické mít jen jednu společnost poskytující síť vodních potrubí a kanálů z důvodu přirozeně vysokých kapitálových nákladů plynoucích ze zavedení národní sítě vodních potrubí a kanalizace. Existence dvou rozličných společností poskytujících vodu by nedávalo smysl, jelikož jejich průměrné náklady by byly mnohem vyšší ve srovnání s působením jenom jedné firmy. Také by nebylo vhodné, aby dvě firmy rozkopávaly silnice kvůli umístění stejných setů potrubí.\n\nVoda je odběratelům dodávána sítí potrubí. Majitel tohoto potrubí nemá žádnou konkurenci, protože taková potrubí síť na rozvod vody je v každém městě jen jedna. Spotřebiteli by se možná líbilo, kdyby existovaly dvě paralelní vodovodní sítě patřící dvěma konkurenčním firmám a kdyby měl doma vyvedeny dva vodovodní kohoutky, z nichž by si mohl vybrat, který použije. Jenže existence dvou paralelních potrubí by byla velmi drahou záležitostí. Žádné ze dvou konkurujících si firem by se nevyplatilo budovat své potrubí, kterým by dodávala přibližně jen polovinu spotřeby vody ve městě.\n\nTo vede k tomu, že se na trhu rozvodu vody prosadí nakonec jen jedna firma. Kdyby se na počátku na trhu náhodou utkaly dvě firmy o to, která z nich ovládne trh rozvodu vody ve městě, buď by jedna z nich (možná i pod hrozbou cenové války) trh vyklidila, nebo by mezi nimi došlo k fúzi. Je-li trh velký, možná by došlo k dohodě o rozdělení trhu, kde by pak každá z nich dodávala vodu do své části města. Každopádně to povede ke vzniku monopolu či monopolů - neboť v daném městě nebo v jeho jednotlivých částech bude vodu nakonec rozvádět jen jedna firma.\n\nElektřina je ke konečným odběratelům rozváděna přenosovou síti elektrického vedení. Majitel této sítě bude mít monopol na rozvod elektřiny, protože se žádné další firmě nevyplatí budovat další, paralelní síť elektrického vedení. Existence dvou takových rozvodných firem a dvou přenosových sítí by totiž znamenala, že každou přenosovou sítí bude procházet přibližně jen polovina elektřiny. Zbudování a udržování vlastní sítě by proto bylo pro každou z obou firem příliš drahé\n\nPovšimněme si přitom, že takovýto přirozený monopol se vztahuje pouze k rozvodu, nikoli k výrobě. Do přenosové sítě může mít přístup více elektrárenských podniků vyrábějících elektřinu a není důvod, proč by je do ní majitel přenosové sítě nepustil. Pouze kdyby se jeden z výrobců elektřiny stal zároveň i majitelem přenosové sítě, mohl by ostatní výrobce elektřiny - své konkurenty – omezovat ve vstupu do této sítě, a tím by mohl svůj monopol na rozvod elektřiny rozšířit i v monopol na výrobu elektřiny. Ostatní výrobci elektřiny by totiž v takovém případě ztratili možnost konkurovat, protože by neměli volný přístup k odběratelům.\n\nTo byl u nás případ Českých energetických závodů (ČEZ), velkého výrobce elektřiny, který zároveň vlastnil přenosovou síť.\n\nJako u každého druhu monopolu i zde často dochází k regulaci ze strany státu, aby si monopol nemohl diktovat libovolné ceny. Důsledky této regulace jsou často špatný stav distribuční sítě, prodlevy a výpadky dodávek.\n\nRegulace ceny monopolu je však v praxi vždy obtížná, protože stát musí zjišťovat skutečné náklady monopolu a monopolům se mnohdy daří tyto náklady nadsazovat, aby docílily vyšší regulovanou cenu.\n\nJako příklady z oblasti vody a energetiky můžeme uvést OFWAT a OFGEM.\n\nV podmínkách České republiky dnes je typickým přirozeným monopolem pouze Česká pošta, a to jenom v listových službách. V minulosti to byly společnosti SPT Telecom, ČEZ, České dráhy, a.s.\n\nPraktické příklady přirozených monopolů\n\nZa předpokladu, že je statek nevylučitelný, ale není konkurenční, mluvíme o tzv. přirozeném monopolu.\n\nNapříklad uvažujme o hasičích v malém městě. V případě, že vyloučíme lidi z užívání tohoto statku: hasiči mohou nechat domy ve městě shořet. Přesto protipožární ochrana není konkurence.\n\nHasiči za normálních okolností tráví hodně času čekáním, kdy dojde k požáru, takže ochranou jedné extra budovy je nepravděpodobné, že by se zvýšila ochrana u všech ostatních v celém městě. Jinými slovy, když město zaplatí jednou jednu cenu za požární službu, náklady na ochranu dalších domů budou malé.\n\nNěkteré statky jsou v ekonomii nevylučitelné, ale nejsou vzájemnými konkurenty (rivaly).\n\nPříkladem může být most, který je používán velmi zřídka, takže není nikdy přeplněn.\n\nTento most je nevylučitelný, protože mýtné brány mohou zabránit uživatelům v jeho používání.\n\nMost není konkurence, protože užívání mostu jedním člověkem nemůže zmírnit schopnost ostatních užívat ho také. Protože je zde fixní cena za stavbu mostu a zanedbatelné mezní náklady dodatečných uživatelů, průměrné celkové náklady za cestu přes most klesají o to víc, čím se navyšuje počet cest přes most. Proto je most přirozený monopol.\n\nZdroj přirozeného monopolu\n\nPřirozený monopol vzniká pokud společnost vykazuje klesající náklady při jeho expanzi. Zdroji klesajících nákladů bývají označovány úspory z rozsahu, což můžeme chápat jako stav při kterém při zvýšení vkladu o procento vzroste produkt o více než procento. Ty můžou být následkem technologické inovace či zvýšení efektivity. Lze tedy považovat přirozený monopol i za technologický monopol, kde ten který ovládá lepší technologie vytlačí konkurenci z trhu pomocí ceny a čím větší a pokročilejší je tím rychleji jí vytlačuje.\n\nDalším zdrojem pak též jsou utopené náklady při vstupu na trh. Často bývají mylně označovány literaturou za fixní náklady. Hlavním důvodem je to, že z dlouhodobého hlediska neexistují. Jelikož tyto náklady již nejsou jinak využitelné z dlouhodobého ani krátkodobého hlediska.\n\nÚskalí modelu přirozeného monopolu\n\nPřirozený monopol počítá pouze s jedním produktem společnosti, avšak takovouto společnost by jsme v realitě velice těžko hledali. Avšak tyto společnosti mají na první pohled nepříliš jasnou vertikální integraci. Proto se pro zkoumání využívá principu subadditivity. Což v principu znamená že suma nákladů na vyráběný sortiment je nižší než náklady na výrobu každého produktu zvlášť.\n\n"}
{"id": "321245", "url": "https://cs.wikipedia.org/wiki?curid=321245", "title": "Týden hebrejské knihy", "text": "Týden hebrejské knihy\n\nTýden hebrejské knihy (hebrejsky: שבוע הספר העברי, anglicky: \"Hebrew Book Week\") je každoroční festival izraelské literatury. Během tohoto festivalu jsou ve významných izraelských městech pořádány velké celodenní venkovní knižní trhy, během kterých jednotlivá nakladatelství představují a prodávají své publikace, často se slevou. Během tohoto festivalu poskytují slevy i izraelská knihkupectví.\n\nV posledních letech se Týden hebrejské knihy protáhl až k deseti dnům. V roce 2007 se konal od 6. do 16. června.\n\nSlevy na knihy nejsou jediným přínosem festivalu. Během něj probíhají také setkání s autory, autorská čtení a udílení Sapirovy ceny za beletrii.\n\nPoprvé se festival konal v roce 1926 jako jednodenní akce na Rothchildově bulváru v Tel Avivu. Od roku 1961 je pak festival celostátně rozšířený a jeho délka se prodloužila na celý týden.\n\n"}
{"id": "321256", "url": "https://cs.wikipedia.org/wiki?curid=321256", "title": "Egoteismus", "text": "Egoteismus\n\nEgoteismus (či egoteizmus) je kladení sama sebe do popředí všeho dění, ba až do pozice Boha. Ve většině náboženství se na egoteismus nahlíží jako na formu rouhání, z principu, ve kterém si člověk a bůh nemohou být rovni. Z psychologického hlediska mohou být u egoteismu sledovány projevy jako např. bezohlednost, nesolidárnost a bezcitnost vůči ostatním ve prospěch vlastního já a zkreslené vnímání reality s uměle zvýrazněnou důležitostí sebe sama.\n\n\n"}
{"id": "321259", "url": "https://cs.wikipedia.org/wiki?curid=321259", "title": "Spotřebitel", "text": "Spotřebitel\n\nSpotřebitel je poslední v řetězci odběratelů, fyzická osoba, která zboží nebo služby spotřebovává a neprodává dál.\n\nPojem spotřebitele je významný pro vymezení jeho ochrany, jejímž cílem je vyvážit jeho slabší postavení oproti druhé smluvní straně v rámci smluvních závazkových vztahů. Nový občanský zákoník, který nabyl účinnosti 1. ledna 2014, definici spotřebitele sjednotil. Nyní spotřebitelem může být pouze člověk – fyzická osoba. Občanský zákoník účinný do 31. prosince 2013 zahrnoval v definici spotřebitele i osobu právnickou. Toto široké pojetí spotřebitele nebylo v souladu s judikaturou Evropského soudního dvora, proto byla definice upravena tak, aby odpovídala současným evropským normám.\n\nPojem spotřebitele upravuje § 419 občanského zákoníku: „Spotřebitel je každý člověk, který mimo rámec své podnikatelské činnosti nebo mimo rámec samostatného výkonu svého povolání uzavírá smlouvu s podnikatelem nebo s ním jinak jedná.“\n\nPárovým pojmem pojmu spotřebitele je tedy podnikatel, který byl upraven v § 420 občanského zákoníku. Nový občanský zákoník se odklání od původního pojmu dodavatel a přiklání se k širšímu pojmu podnikatel. Za podnikatele se považuje každý, kdo samostatně vykonává na vlastní účet a odpovědnost výdělečnou činnost živnostenským nebo obdobným způsobem se záměrem činit tak soustavně za účelem dosažení zisku. Za podnikatele je také považován ten, kdo ho zastupuje, jeho jménem a na jeho účet jedná se spotřebitelem.\n\nNový občanský zákoník přichází i s konceptem slabší strany, který má širší vymezení než pojem spotřebitele. Pro slabší stranu není důležité, zda je či není podnikatelem. Není ani významné, zda je či není podnikatelem druhá strana. Kdo je tedy slabší stranou, je nutné posuzovat na základě okolností konkrétního smluvního vztahu.\n\nNejčastěji je slabší stranou nepodnikatel ve vztahu k podnikateli, a proto lze v občanském zákoníku nalézt vyvratitelnou domněnku, že slabší stranou je vždy spotřebitel: „Má se za to, že slabší stranou je vždy osoba, která vůči podnikateli v hospodářském styku vystupuje mimo souvislost s vlastním podnikáním.“\n\nJe-li tedy někdo spotřebitel, pak nemusí dokazovat, že je skutečně slabší stranou a automaticky se za ni považuje. Opak, tedy že slabší stranou není, by musel prokazovat podnikatel. Dále platí, že pokud někdo není spotřebitelem a chce se dovolávat ochrany slabší strany, pak musí dokázat, že slabší stranou je.\n\nObčanský zákoník zahrnuje zvláštní pravidla na ochranu slabší strany. Této ochrany se tedy může domáhat i ten, kdo spotřebitelem není, prokáže-li, že je slabší stranou. Pro případy, v rámci kterých hrozí riziko zneužití postavení silnější strany, slouží v občanském zákoníku především tato ustanovení:\n\nOchrana spotřebitele vychází z předpokladu, že spotřebitel zpravidla vystupuje jako neprofesionál, je hospodářsky a informačně slabší stranou než podnikatel – odborník a tudíž je vůči němu v nevýhodě. Předpokládá se, že podnikatel má více profesionálních zkušeností, lepší znalost práva či dostupnost právních služeb a může si jednostranně stanovovat smluvní podmínky.\n\nUstanovení týkající se spotřebitelského práva s širším dopadem lze nalézt zejména v občanském zákoníku a zákoně o ochraně spotřebitele, ale i dalších právních předpisech.\n\nOchraně spotřebitele se věnují zejména ustanovení v § 1810 a násl. zákona č. 89/2012 Sb., občanský zákoník, které regulují pravidla při uzavírání smluv mezi podnikatelem a spotřebitelem, jejich náležitosti a obsah. Mezi významná ustanovení patří:\n\nZákon č. 634/1992 Sb., o ochraně spotřebitele, stanoví různorodé povinnosti při prodeji výrobků, z nichž lze jako příklad uvést požadavek poctivosti prodeje, zákaz nekalých obchodních praktik, zákaz diskriminace spotřebitele, informační povinnosti ohledně vlastností a způsobu použití výrobků, řádná informace o uplatňování reklamace spotřebitelem a formálně správný průběh reklamačního řízení. Novela č. 378/2015 Sb., kterou se změnil zákon č. 634/1992 Sb., vytvořila nově systém mimosoudního řešení spotřebitelských sporů.\n\n\nSpotřebitelskými smlouvami jsou všechny takové, ve kterých na jedné straně vystupuje spotřebitel a na druhé straně podnikatel. Spotřebitelskou smlouvou může být smlouva o úvěru, smlouva kupní, smlouva nájemní aj. Nejde tedy o zvláštní smluvní typ, charakterizovaný svým předmětem, ale o určení takové smlouvy prostřednictvím smluvních stran, přičemž slabší z nich (spotřebiteli) se poskytuje zvláštní zákonná ochrana. To je zdůvodněno mj. i tím, že spotřebitelské smlouvy bývají často smlouvami adhezními, ve kterých si spotřebitelé reálně nemohou dohodnout jiné podmínky.\n\nPokud lze obsah smlouvy vyložit více různými způsoby, použije se vždy výklad pro spotřebitele příznivější (zvláštní pravidlo \"contra proferentem\"), přičemž dvojí výklad nemá vliv na platnost smlouvy, ale vztahuje se pouze ke sporným ujednáním.\n\nSpotřebitelskou smlouvou uzavřenou mimo obchodní prostor je:\n\nSpotřebitelské smlouvy uzavírané na dálku (smlouvy distanční) jsou takové smlouvy, u kterých podnikatel při jejich sjednávání používá výhradně prostředky komunikace na dálku, tj. komunikační prostředky, které umožňují uzavřít smlouvu bez fyzické přítomnosti obou stran. Za takové prostředky na dálku může být považován telefon, adresovaný i neadresovaný tisk, elektronická pošta, televize (teleshopping), internet (zejména v případě e-shopů).\n\nSpotřebitel může odstoupit od smluv uzavřených na dálku i mimo obchodní prostory ve lhůtě 14 dnů, a to i bez uvedení důvodu. Tato lhůta začíná běžet ode dne uzavření smlouvy nebo:\nPodnikatel má povinnost poučit spotřebitele o právu od smlouvy odstoupit. Pokud tak neučiní, prodlužuje se lhůta pro odstoupení o rok, tzn. 1 rok a 14 dní. Podnikatel tuto svou povinnost spotřebitele poučit může splnit dodatečně. V takovém případě následující den poté začíná běžet čtrnáctidenní lhůta.\n\nV souvislosti s odstoupením je spotřebitel povinen do 14 dnů od odstoupení vrátit podnikateli zboží, které obdržel. Podnikatel je povinen po obdržení odstoupení od smlouvy bez zbytečného odkladu, nejpozději do 14 dnů vrátit všechny od spotřebitele přijaté peněžní prostředky, včetně nákladů na dodání. Podnikatel není povinen vrátit spotřebiteli přijaté finanční prostředky dříve, než mu spotřebitel zboží předá nebo prokáže, že zboží odeslal.\n\nSpotřebitelské spory mohou být řešeny soudně nebo mimosoudní cestou. Před účinností zákona 378/2015 Sb., který změnil zákon č. 634/1992 Sb., o ochraně spotřebitele existoval pro spotřebitele pouze postup soudní cestou. Ta ale byla z pohledu spotřebitele zdlouhavá, finančně nákladná a stresující. V důsledku toho spotřebitelé své právní nároky často neuplatňovali.\n\nZavedení mimosoudního řešení sporů mezi spotřebiteli a podnikateli představuje nový systémový prvek. Mimosoudní řešení sporů nabývá povahy správního řízení (u sektorově specializovaných subjektů) a tzv. konciliace, kde jsou strany vedeny k urovnání sporu nezávislým prostředníkem. Návrh na zahájení řízení může spotřebitel podat nejpozději do 1 roku od chvíle, kdy uplatnil svůj nárok u podnikatele poprvé.\n\nVšechny subjekty mimosoudního řešení spotřebitelských sporů musí být napojeny na evropskou on–line platformu pro řešení spotřebitelských sporů.\n\n\n\n\n"}
{"id": "321261", "url": "https://cs.wikipedia.org/wiki?curid=321261", "title": "Mathematica", "text": "Mathematica\n\nMathematica je počítačový program široce používaný ve vědeckých, technických a matematických kruzích. Program byl původně vytvořen Stephenem Wolframem a následně vyvíjen týmem matematiků a programátorů, který vytvořil a vede. Je prodáván firmou Wolfram Research se sídlem v Champaign v Illinois. V programu Mathematica je použit programovací jazyk Wolfram.\n\nMathematica je rozdělena do dvou částí – jádra a front endu. Jádro interpretuje výrazy a vrací výsledky. Front end poskytuje GUI, ve kterém výsledky vhodně zobrazuje.\n\nWolfram Mathematica 11 je dostupná pro 3 velké platformy – Microsoft Windows, Apple macOS, Linux.\n\n"}
{"id": "321264", "url": "https://cs.wikipedia.org/wiki?curid=321264", "title": "Izraelská filharmonie", "text": "Izraelská filharmonie\n\nIzraelská filharmonie (hebrejsky: התזמורת הפילהרמונית הישראלית, \"ha-Tizmoret ha-filharmonit ha-jisra'elit\"; anglicky: \"Israel Philharmonic Orchestra, IPO\") je významné světové a hlavní izraelské symfonické těleso. Původně známá pod názvem Palestinský symfonický orchestr, byla Izraelská filharmonie založena roku 1936 Bronislawem Hubermanem. Po vyhlášení nezávislosti Státu Izrael přijal orchestr nový název. Její zahajující koncert se uskutečnil 26. prosince 1936 v Tel Avivu a dirigoval jej Arturo Toscanini.\n\nJedním z prvních spolupracujících dirigentů byl Leonard Bernstein. Od roku 1968 má Izraelská filharmonie svého stálého šéfdirigenta, kterým je Zubin Mehta.\n\n"}
{"id": "321266", "url": "https://cs.wikipedia.org/wiki?curid=321266", "title": "LAPD", "text": "LAPD\n\nZkratka LAPD má více významů:\n\n"}
{"id": "321280", "url": "https://cs.wikipedia.org/wiki?curid=321280", "title": "Doležal", "text": "Doležal\n\nPříjmení Doležal či Doležalová mělo v roce 2011 v Česku 18 029 osob. Podobné příjmení \"Doležel\" nebo \"Doleželová\" má 4 663 osob, \"Doleschal\" 2 osoby.\n\nZnámí nositelé tohoto příjmení:\n\n\n"}
{"id": "321284", "url": "https://cs.wikipedia.org/wiki?curid=321284", "title": "Giuseppe Adami", "text": "Giuseppe Adami\n\nGiuseppe Adami (4. listopadu 1878 Verona - 12. října 1946 Milán) byl italský dramatik a libretista, který spolupracoval s Puccinim na operách \"La rondine\" (1917), \"Il Tabarro\" (1918) a \"Turandot\" (1926).\nNa univerzitě v Padově dokončil studia práv, ale pracoval jako spisovatel, dramatik a hudební kritik. Po Pucciniho smrti publikoval sbírku jeho korespondence v knize \"Epistolario\" (1928). Napsal také jednu z prvních Pucciniho biografií \"Giacomo Puccini\" (1935) a roku 1942 další, \"Il romanzo della vita di Giacomo Puccini\".\n\nPsal také libreta pro jiné skladatele. Například Riccarda Zandonai (\"La via della finestra\" (1919)) a Franca Vittadiniho (\"Anima allegra\" (1921), \"Nazareth\" (1925)). Byl hudebním kritikem milánského \"La sera\" a revue \"La comedia\" mezi lety 1931 a 1934. \n\n"}
{"id": "321285", "url": "https://cs.wikipedia.org/wiki?curid=321285", "title": "Prokešův manévr", "text": "Prokešův manévr\n\nProkešův manévr je taktický šachový prvek, v kompozičním šachu poprvé představený československým šachistou české národnosti Ladislavem Prokešem. Účelem tohoto mezitahu je zabránit soupeřovu pěšci v proměně v dámu. Věž na poslední řadě, kterou napadá pěšec, opustí ohrožené pole a i za cenu vlastní oběti šachuje soupeřova krále. Protože ohrožené pole je nyní prázdné, soupeřův pěšec ztratil možnost na něj postoupit a může být snadno odebrán. Téma rozvíjela řada významných šachových skladatelů a nizozemský velmistr Jan Timman ve spolupráci s Timem Krabbé dokonce sestavil studii se dvěma krátce po sobě následujícími Prokešovými manévry. Příležitostně se tento prvek vyskytuje i v soutěžních partiích.\n\nLadislav Prokeš svou myšlenku poprvé zveřejnil ve studii roku 1939. Úvodní pozice jeho studie je na diagramu vpravo.\nJiž před výše uvedenou studií, v níž byl tento manévr poprvé představen, však Ladislav Prokeš roku 1936 sestavil studii, kde přišel s něčím, co nizozemský šachový publicista Tim Krabbé nazývá „anti-Prokešův manévr“. Tentokrát bílý černého dostane do situace, kdy nemá možnost ohrožené pole opustit, aniž by ztratil cenný tah. Viz druhý diagram vpravo.\n\nKvůli svému pěšci na f6 nemůže v tomto případě černá věž opustit pole f8 a současně šachovat, takže proměně bílého pěšce v dámu nelze zabránit.\nProkešovu myšlenku rozvíjela celá řada dalších šachových problemistů. Několik studií na tohle téma zveřejnil také gruzínský šachový skladatel David Gurgenidze. Na diagramu vpravo je jeho studie z roku 1974, zveřejněná v časopise \"Šachmaty v SSSR\". Černému tentokrát Prokešův manévr nepomůže, neboť i bílý najde způsob, jak uvolnit pole, které by soupeř mohl ohrozit, a zabránit mu tak v proměně. K řešení vede úvodní tah 1. hxg7.\n\nRoku 1982 se Prokešovu manévru věnoval nizozemský publicista Tim Krabbé a tyto studie mu natolik učarovaly, že se rozhodl přijít s něčím novým: tzv. zdvojeným Prokešovým manévrem. Přes velkou snahu se mu však nedařilo příliš pokročit a jeho studie stále obsahovala různé nedostatky. Roku 1992 se s problémem svěřil šachovému velmistru Janu Timmanovi, kterého rovněž velmi zaujal a který roku 1994 po několika pokusech Krabbého myšlenku dopracoval do podoby zobrazené na diagramu vpravo.\n\nSituace, která si říkala o použití Prokešova manévru, byla zaznamenána i ve velmistrovské soutěžní partii, a to roku 1971 na turnaji IBM v Amsterdamu. Jugoslávský šachista Borislav Ivkov si však této možnosti nevšiml a příležitost porazit mladého Jana Timmana, který hrál svůj první velmistrovský turnaj, propásl.\n\nNa diagramu vlevo je vidět, že před 49. tahem měl Jan Timman materiální převahu tří pěšců a dobrou pozici, takže by jeho výhře nemělo nic bránit. Přišel však s nedomyšlenou kombinací, která mu mohla přivodit porážku.\nAčkoliv typické rozestavení figur před Prokešovým manévrem zahrnuje dva soupeřovy pěšce na třetí nebo šesté řadě doprovázené králem proti věži a králi, lze ho použít i v jiných situacích, jak dosvědčuje partie Koz – Workul z roku 1982.\n\nJak lze vidět na diagramu vpravo, bílý zahrál pěšcem z c2 na c4 a pokusil se chytit do pasti černou dámu. Soupeř zareagoval tahem 1. ... f4 s tím, že po napadení své dámy 2. Sa3 se s tímto pěšcem probije až k proměně na poli d1. Ovšem poté, co ho bílý překvapil Prokešovým manévrem 3. Vd8+, vzdal.\n"}
{"id": "321286", "url": "https://cs.wikipedia.org/wiki?curid=321286", "title": "Bohumil Doležal", "text": "Bohumil Doležal\n\nBohumil Doležal (* 17. ledna 1940 Praha) je český literární kritik, politický komentátor, publicista a vysokoškolský učitel. Za normalizace disident a signatář Charty 77, po sametové revoluci politik menších pravicových stran Československá demokratická iniciativa a Liberálně demokratická strana, poslanec Sněmovny lidu a Sněmovny národů Federálního shromáždění, po vzniku samostatné České republiky politický poradce premiéra Václava Klause. Blízký spolupracovník Jana Lopatky a Emanuela Mandlera.\n\nNarodil se v Praze, v roce 1962 ukončil studia germanistiky a německého jazyka na Filozofické fakultě Univerzity Karlovy. V letech 1964 až 1965 a 1968 až 1969 působil jako literární kritik v časopisu \"Tvář\", a to vždy až do doby, kdy bylo vydávání tohoto časopisu v roce 1965 a po druhé v roce 1969 zastaveno. Za normalizace nejprve pracoval v dělnických profesích a následně, a to až do roku 1989, jako počítačový programátor. Společně s Janem Lopatkou podepsal jako jeden z prvních již v prosinci 1976 dokument Charty 77.\n\nV lednu 1990 nastoupil jako poslanec za formaci Československá demokratická iniciativa v rámci procesu kooptací do Federálního shromáždění po sametové revoluci do Sněmovny lidu (volební obvod č. 8 – Praha 6). Československá demokratická iniciativa navazovala na předlistopadovou opoziční platformu \"Demokratická iniciativa\" utvořenou v roce 1986, jež již 11. listopadu 1989 požádala o oficiální registraci. Doležal patřil k jejím hlavním představitelům (tajemník a místopředseda). Československá demokratická iniciativa se pak během roku 1990 přejmenovala na Liberálně demokratickou stranu spolupracující s Občanským fórem. Ve svobodných volbách roku 1990 přešel Doležal do Sněmovny národů, nyní jako poslanec za Občanské fórum (volební obvod Praha). V rámci OF patřil k předákům pravicové skupiny Liberálně demokratické strany (místopředsedou LDS byl do podzimu 1991). Počátkem roku 1992 ovšem přestoupil do ODS (ODS se již předtím v roce 1991 neúspěšně pokoušela s politiky LDS dojednat integraci obou subjektů). Ve federálním parlamentu setrval do konce volebního období, tedy do voleb roku 1992. V letech 1992–1993 pracoval jako šéf týmu poradců Václava Klause, jenž v té době působil ve funkci předsedy vlády České republiky. V září 1994 ovšem na protest proti politice strany z ODS vystoupil.\n\nPůsobí jako nezávislý publicista, v minulosti přednášel na Institutu politologických studií Fakulty sociálních věd Univerzity Karlovy. Od roku 2000 zveřejňuje komentáře k politickému dění ve vlastním internetovém zápisníku \"Události\". Často se zabývá kritikou Benešových dekretů, obhajobou nároků vysídlených sudetských Němců a kritikou některých rozšířených představ o české státnosti. V roce 2013 vydal knihu \"Karel Havlíček. Portrét novináře\". Téhož roku spoluzaložil Klub na obranu demokracie (KOD), jehož je předsedou. V roce 2014 vyšel výbor jeho komentářů pod názvem \"Události\".\n\nLaureát Ceny Revolver Revue za rok 2011.\n\n\n"}
{"id": "321288", "url": "https://cs.wikipedia.org/wiki?curid=321288", "title": "VK Jihostroj České Budějovice", "text": "VK Jihostroj České Budějovice\n\nVK Jihostroj České Budějovice, mužský volejbalový klub\n\nKlub byl založen v roce 1944 jako Škoda České Budějovice. V roce 1994 došlo k ukončení činnosti všech volejbalových družstev mužské \nkategorie v TJ Škoda Č.Budějovice. Současně bylo založeno \"Občanské sdrůžení Volejbalový Klub České Budějovice\"\na družstvo mužů se stalo plně profesionální. Od sezóny 1996/7 patří ke špičce českého volejbalu. Družstvo mužů přešlo na plně profesionální bázi a největším sponzorem se stala firma Jihostroj a.s. Velešín. VK převzal název této firmy jako svůj sponzorský název.\n\nMistr ČR ve volejbale:\n\nVítěz Českého poháru: (\"Poháru ČVS\" - pohár českého volejbalového svazu)\n\nMezinárodní úspěchy:\n\n"}
{"id": "321291", "url": "https://cs.wikipedia.org/wiki?curid=321291", "title": "Seznam obcí v departementu Maine-et-Loire", "text": "Seznam obcí v departementu Maine-et-Loire\n\nToto je seznam obcí v departementu Maine-et-Loire ve Francii:\n"}
{"id": "321292", "url": "https://cs.wikipedia.org/wiki?curid=321292", "title": "Jan Kanyza", "text": "Jan Kanyza\n\nJan Kanyza (* 25. října 1947 Lipník nad Bečvou) je český filmový a televizní herec.\n\nV roce 1966 odmaturoval na Gymnáziu Hejčín, v roce 1970 se stal absolventem pražské DAMU. Studoval pod vedením profesora Miloše Nedbala.Mimo herectví se věnuje malířství, které je jeho velkou vášní. Své obrazy vystavoval i v USA, Německu, Francii či Švédsku. Je autorem a ilustrátorem několika knih pro děti. Není tolik známo, že dalším koníčkem je i fotografování, které bere jako doplňkovou výtvarnou činnost.\n\nVelmi často se věnuje dabingu. K nejznámějším zahraničním hercům, kterým propůjčil a propůjčuje svůj hlas, patří hlavně George Clooney a Michele Placido.\n\nPodle některých zpráv měl Jan Kanyza spolupracovat jako informátor StB, mimo jiné měl předávat informace o svých hereckých kolezích. Tuto aféru ukončilo v roce 2007 až právoplatné soudní rozhodnutí, ve kterém bylo konstatováno, že herec Jan Kanyza s StB nespolupracoval. Novinář Luděk Navara v MF Dnes ze dne 20. ledna 2007 však píše o spolupráci Jana Kanyzy se Státní bezpečností toto: \"\"V roce 1975 je tedy Kanyza zverbován tajnou policií pod krycím jménem Honza a má za úkol informovat o svých kolezích z divadla. Například má donášet na herečku Inku Čekanovou, která měla přítelkyni ve Švýcarsku, dále na Libuši Geprtovou a Vítězslava Jandáka. To, že Kanyza na něj donášel, později zjistil ze spisů i jiný herec, Pavel Landovský, který stál u zrodu Charty 77. Kanyzova spolupráce trvala osm a půl roku. Schůzek s StB bylo celkem osmdesát. Byly popsány desítky listů papíru. Ta setkání se odehrávala v kanceláři, jindy v kavárně. A pečlivá StB si pilně spočítala i to, kolik za tu dobu vydala: bylo to přesně 2 470 Kčs, což jsou jen výdaje na občerstvení.\"\" Viz MF Dnes, 20.1.2007, sešit C, str. 1, 2. 5.8. 2010 vyhověl pražský městský soud v žalobě Jana Kanyzy, Ministerstvo vnitra však Jana Kanyzu vymazalo pouze z internetového seznamu spolupracovníků StB. V archivních spisech Státní bezpečnosti je tak nadále veden jako agent s krycím jménem Honza, evidenční číslo 24 695. Viz. Necenzurované Noviny č. 04/2000, str. 55. Dlouhá mediální aféra spojená s touto kauzou herce psychicky poškodila natolik, že se již údajně nehodlá nikdy věnovat své herecké profesi a chce se nadále věnovat pouze svému velkému koníčku, jímž je malování.\n\n\n\n\n\n"}
{"id": "321293", "url": "https://cs.wikipedia.org/wiki?curid=321293", "title": "Ďábelský ostrov", "text": "Ďábelský ostrov\n\nĎábelský ostrov () je vulkanický ostrov o rozloze 14 hektarů, náležející k Ďábelským ostrovům (fr. Îles du Salut – doslovně „ostrovy Spásy“). Leží asi 11 km od pobřeží Francouzské Guyany, jejíž je součástí. Nejvyšší místo se tyčí jen asi 40 metrů nad hladinu oceánu.\n\nV letech 1852 až 1946 tu byla trestanecká kolonie pro těžké zločince a na ostrově se nacházela francouzská trestnice, která byla otevřena Napoleonem III. Odhaduje se, že v tomto téměř století trvajícím období bylo do věznice posláno na 80 000 vězňů. V roce 1854 vyšel zákon, podle kterého zločinci po vypršení svého trestu museli na ostrově zůstat stejnou dobu, na kterou tam byli posláni, a tak se na zbytku ostrova začali usazovat.\n\nVe věznici panovaly extrémní podmínky. Vězni nemohli mít na sobě žádné oblečení kromě bot a pokrývky hlavy. Nechyběly samotky, kde byli vězni v absolutní tmě, spoutáni, s mřížemi nad hlavou, bez jakékoli ochrany před deštěm. Nechyběla nucená práce, jako např. stavba silnic, které nikam nevedly. Vyčerpaní po celém dni si nemohli odpočinout ani v noci, a to z důvodu nemožnosti se uchránit před netopýry, kteří se v noci probouzeli a sáli jejich krev.\n\nUpíry se zabývá například dokument \"Nebezpečné ostrovy\" (\"Deadly Islands\", 1. série, 5, díl „Čertův ostrov“ – pravděpodobně se jedná o nesprávný překlad názvu dabingovým týmem), kde se průvodce pořadem Dave Salmoni pokusí zjistit, kolik je pravdy na těchto pověstech o netopýrech sajících krev vězňů, a ve vězeňské cele zkusí přespat. Netopýři na něj začnou létat, kousnou jej do nohy a lížou vytékající krev.\n\nO podmínkách vězňů na Ďáblově ostrově byla též napsána divadelní hra, několik písní a knih, z nichž nejznámější je autobiografie Henri Charrièrea \"Motýlek\" (1970) o jeho útěku, která byla v roce 1973 převedena do filmové podoby.\n\n\n"}
{"id": "321295", "url": "https://cs.wikipedia.org/wiki?curid=321295", "title": "DP kontakt", "text": "DP kontakt\n\nDP kontakt (DP KONT@KT, psáno též jako \"DP Kontakt\" nebo \"DP-kontakt\") je časopis Dopravního podniku hl. m. Prahy, který se věnuje dění v Dopravním podniku a městské hromadné dopravě v Praze, dalších městech České republiky i ve světě. Vychází od roku 1996, pod ISSN 1212-6349. Zaměstnancům podniku je šířen v tištěné podobě zdarma, pro veřejnost je dostupný v elektronické podobě na internetu.\n\nPřípravná komise časopisu ve složení 7 lidí se poprvé sešla 17. října 1995. Při hledání názvu padly návrhy jako DP INFO, inspirací byly i názvy pařížského časopisu \"Mezi linkami\" nebo lyonského \"Na přímé lince\". Dnešní název časopisu navrhl Mgr. Pavel Fojtík jako kombinaci z návrhů Ing. Flajšhanse „Na lince DP“ nebo „Kontakt“. Zakladatelé časopisu měli od počátku představu, že nepůjde jen o podnikový časopis, ale že bude plnit zároveň do jisté míry roli celostátního časopisu o městské dopravě. Autorkami původního grafického pojetí byly Dáša Pošmourná a Zdenka Matyášová.\n\nPrvní číslo DP kontaktu vyšlo v lednu 1996 a mělo pouhé čtyři stránky a o něco větší formát, od února již měl časopis dnešní formát A4, březnové číslo již 8 stránek, od července měl časopis základní rozsah nejméně 12 stran, občas rozšířený o přílohy, v roce 1998 byl minimální rozsah 16 stran. První tři čísla připravil Mgr. Pavel Fojtík společně s přípravnou komisí, od dubnového čísla 1996 byl přes 10 let šéfredaktorem Ing. Petr Malík. Náklad začínal na 5000 výtisků a v roce 2001 činil 7500 kusů.\n\nVe druhé polovině roku 2007 byla šéfredaktorkou Daniela Kočí, ta byla koncem roku odvolána a nahradila ji Dana Reinišová. Od listopadu 2011 je šéfredaktorem Petr Ludvíček. DP kontakt č. 11/2016 vyšel jako 250. číslo ve své historii. Dnes časopis vychází na 36 stranách v nákladu 9000 kusů, k dispozici je v elektronické verzi na www.dpp.cz/dp-kontakt.\n\nZa Rakousko-Uherska vydávala Zemská jednota zřízenců drah pro Království české, Markrabství moravské a Vévodství slezské \"Českoslovanské železničářské listy\", v roce 1918 se v něm objevila \"Příloha pro zaměstnance elektrických podniků\".\n\nPro zaměstnance elektrických podniků vycházely i celostátní odborářské tiskoviny jako \"Jednota\" (1925–1939), \"Jednotářské listy\" (1935–1939), \"Elektrikářské listy\" (1939–1942). V letech 1928–1939 vydávalo \"Sdružení úředníků EP\" časopis \"Sdružení Elektrických podniků hl. m. Prahy\".\n\nOd listopadu 1920 asi do roku 1922 vycházel v Elektrických podnicích odborný časopis Obzor, měsíčník věnovaný vzdělání a zájmům elekt. podniků hl. města Prahy z různých oblastí činnosti podniku. Od roku 1931 do srpna 1940 vydával podnik časopis Elektrická služba, který se však dopravě téměř nevěnoval a obsahoval především odborné články o elektřině.\n\nProslulým časopisem Elektrických podniků hl. m. Prahy byl ZEPOP – Zprávy Elektrických podniků obce pražské (s podtitulem Světlo – Síla – Teplo – Doprava), který začal vycházet v roce 1925 nebo 1926. V letech 1927–1931 vycházel po dvou měsících jako příloha Věstníku hl. m. Prahy, později samostatně; časopis dostávali zdarma všichni odběratelé elektrického proudu od EP, náklad byl 30 000 výtisků. V roce 1927 je doloženo, že byl též zveřejňován vyvěšováním ve vozech tramvají. Doprava byla pouze jedním z mnoha jeho témat, podnik se zabýval obecně propagací elektřiny a elektrospotřebičů. V letech 1941–1945 vycházel časopis dvojjazyčně pod názvem ZEP (Zprávy Elektrických podniků), některá čísla v roce 1942 jako Zprávy Městských podniků pražských. Nejprve měl formát A4, ve 30. letech se zmenšil na formát A5.\n\nČasopis ZEPOP inspiroval vznik mytické postavy starého Zepopa, který byl patronem tramvají a autobusů; byl pro svět elektrikářů a tramvajářů tím, čím později černokněžník Zababa pro železniční svět.\n\nV roce 1945 byl založen podnikový časopis Elektrikář, časopis zaměstnanců veřejné dopravy (EP) a energetiky (SČE). Po reorganizací městských podniků v roce 1946 a vyčlenění samostatného Dopravního podniku se od února 1947 stal \"Elektrikář\" časopisem odborové závodní rady Dopravních podniků, později časopis závodní organizace KSČ, ROH a vedení podniku. Časopis měl podobu klasických novin o čtyřech až osmi stranách. Středočeské elektrárny vydávaly samostatný časopis \"Zkrat\".\n\nV roce 1961 se časopis \"Elektrikář\" přejmenoval a transofmoval na nový Pražský dopravák, časopis zaměstnanců Dopravního podniku hl. města Prahy. Vycházel stále v podobě běžných novin, za symbolickou cenu, která však v praxi při distribuci nebyla uplatňována. V posledních letech vycházel jako čtrnáctideník, poslední číslo vyšlo 10. ledna 1990.\n\nV březnu 1990 vyšel časopis s názvem Zpravodaj a podtitulem Informační zpravodaj pro zaměstnance Dopravního podniku hl. m. Prahy, následující čísla vycházela a byla distribuována nepravidelně a chaoticky, jako vydavatel bylo uvedeno vedení podniku, tiskovina ani neměla řádnou tiráž a není zřejmé, kolik čísel vyšlo. Některá čísla byla monotematicky zaměřena na zveřejnění jízdních řádů služebních vozů svážejících zaměstnance, což byla informace, která se do té doby předávala převážně ústním podáním. Poslední známé vydání je označeno číslem 5 a datem vydání 25. listopadu 1991. V roce 1992 pravděpodobně nevycházel žádný podnikový časopis.\n\nV dubnu 1993 vyšel první Informační bulletin MHD, na kvalitním papíře, avšak obsahově na amatérské úrovni a bez snahy o zpětnou vazbu. Jako vydavatel byl uveden Dopravní podnik hl. m. Prahy a. s. O rok později ve stejné grafické podobě vycházely měsíčně Informace z DP Praha a. s., které podle tiráže vydávalo vedení DP prostřednictvím reklamní agentury B+K, později A agency s. r. o. Poslední číslo vyšlo v dubnu 1995. Souběžně s tímto časopisem vydávaným pod hlavičkou generálního ředitelství vycházel nějakou dobu i Informační bulletin v odštěpném závodu Elektrické dráhy. V říjnu 1995 začal být připravován časopis, který získal jméno DP-kontakt.\n\n"}
{"id": "321301", "url": "https://cs.wikipedia.org/wiki?curid=321301", "title": "PVK Olymp Praha (ženy)", "text": "PVK Olymp Praha (ženy)\n\nPVK Olymp Praha je ženský volejbalový klub.\n\nVolejbalový oddíl mužů (mužskému klubu je věnovaná str. PVK Olymp Praha (muži)) a žen byl založen v roce 1957 pod názvem Rudá Hvězda Praha.\nV devadesátých letech byl klub přejmenován na \"Policejní volejbalový klub\" (PVK) Olymp Praha a tento název nese dodnes.\nKlub patří k historicky nejúspěšnějším. V minulosti, ale i dnes získává řadu úspěchů.\n\nMistryně Československa:\n\nMistryně ČR:\n\nVítězství v Českém poháru: \n\nVítězství v Československém poháru: \nVítězství v Poháru mistrů evropských zemí: (dnes znám jako Champions League)\n\nTÝM 2019/2020\n\nhráčky post číslo dresu\nLenka Ovečková nahrávačka 13\nLucie Smutná nahrávačka 16\nBarbora Purchartová blokařka 4\nPavlína Šimáňová blokařka 8\nNikola Bartecká blokařka 15\nKaryna Denysova smečařka 5\nRomana Staňková smečařka 6\nAnna Komárková smečařka 9\nKlára Fomenková smečařka 10\nDaniela Černá smečařka 12\nLucie Kalhousová univerzálka 2\nVarvara Yakushkina univerzálka 11\nVeronika Pešková libero 14\n\nrealizační tým: \nStanislav Mitáč hlavní trenér\nPetr Brom asistent trenéra\nOndřej Foltýn statistik, vedoucí družstva\nJindřich Douda masér\nVeronika Kotrnochová fyzioterapeut\nMilada Drašarová lékař\n\n"}
{"id": "321303", "url": "https://cs.wikipedia.org/wiki?curid=321303", "title": "PVK Olymp Praha (muži)", "text": "PVK Olymp Praha (muži)\n\nPVK Olymp Praha byl český mužský volejbalový klub. Spolu s ženskou částí klubu byl založen v roce 1957 pod názvem Rudá Hvězda Praha. V devadesátých letech byl klub přejmenován na \"Policejní volejbalový klub\" (PVK) Olymp Praha. V roce 1993 postupně zanikají všechny chlapecké a mužské kategorie.\n\n\n"}
{"id": "321304", "url": "https://cs.wikipedia.org/wiki?curid=321304", "title": "ISO obraz", "text": "ISO obraz\n\nISO obraz je soubor obsahující digitální kopii dat z optického disku. Název je odvozen od souborového systému ISO 9660, který je použit k ukládání dat na CD. ISO obrazy mají typicky příponu \".iso\", na Mac OS X pak také \".cdr\". \n\nKromě datových souborů obsahuje obraz také všechna metadata souborového systému, a to včetně Boot sektoru, struktur a atributů. Tyto vlastnosti činí formát atraktivní alternativou k fyzickým médiím pro přenos mnoha druhů dat, například software.\n\nObraz je následně možné vypálit na CD či DVD nebo pomocí speciálního software, který vytvoří virtuální optickou mechaniku, která používá přímo soubor ISO jako zdroj dat. Skutečnost, že soubory je možné libovolně přenášet po síti Internet bez nutnosti přenášet fyzické médium, je využívána jako distribuční metoda pro software. Tento způsob distribuce například využívá Ubuntu. Je také ovšem hojně využívána v oblasti softwarového pirátství. \n"}
{"id": "321306", "url": "https://cs.wikipedia.org/wiki?curid=321306", "title": "VK Dukla Liberec", "text": "VK Dukla Liberec\n\nVK Dukla Liberec je český mužský a od roku 2017 opět i ženský volejbalový klub v Liberci. Klub byl založen v roce 1948. V Praze byli soustředěni nejlepší armádní volejbalisté do nově zřízeného samostatného klubu – vznikl ATK (Armádní tělovýchovný klub). V průběhu dalších let prošel klub řadou reorganizací a změn. \n\nNázev klubu se několikrát změnil – od zmíněného ATK před ÚDA (Ústřední dům armády) k dnešnímu názvu DUKLA, který má úzký vztah k historii ČSA. Armádní vrcholoví volejbalisté rovněž měnili několikrát působiště. Od založení do roku 1957 to byla Praha, v období 1957–1966 Kolín, v souvislosti s přechodem 1. volejbalové ligy do hal v letech 1966–1969 Jihlava a konečně od roku 1969 zdomácněli nejlepší armádní volejbalisté v Liberci. Mezi jednotlivými místy existuje přímá návaznost, protože jádro družstva vždy přecházelo na nové působiště.\n\nV sezoně 2018/2019 se podařilo Dukle mít oba celky (mužský i ženský A tým) v semifinále. Naposledy se stalo něco podobného v roce 1992. Ženská složka se vrátila po několika letech do Liberce a po návratu hrála teprve druhou sezonu (dříve se nejvyšší soutěž pod Ještědem hrála pod názvy Lokomotiva, Textilana a naposledy Technická univerzita nepřetržitě cca 40 let (poslední sezona 2010/2011). \n\nKlub s názvem \"ATK Praha\" (Armádní tělovýchovný klub) byl založen v r. 1948. Zde byli soustředěni nejlepší armádní volejbalisté. \nPostupně se měnil nejen název klubu, ale i jeho působiště:\n\n\n\n\nSponzoři\nunoflock,KMB Systems,Nadace ČEZ\n\n"}
{"id": "321307", "url": "https://cs.wikipedia.org/wiki?curid=321307", "title": "Karel Kolář", "text": "Karel Kolář\n\nKarel Kolář (16. prosince 1955, Jindřichův Hradec – 4. října 2017 ) byl československý atlet, běžec, sprinter.\n\nVyučil se strojním zámečníkem. S atletikou začínal v jihočeském oddíle TJ Nová Včelnice s trenérem Josefem Jelínkem, pokračoval v Rudé Hvězdě Praha (1975–1976), výrazný výkonnostní vzestup se dostavil po přechodu do Jablonce nad Nisou v roce 1976, kde se jeho trenérem stal Vladimír Zelinka. Za klub LIAZ Jablonec potom závodil ve všech úspěšných sezónách své atletické dráhy.\n\nPoprvé na sebe upozornil v únoru 1977, když zvítězil na českém halovém mistrovství v Jablonci v běhu na 300 metrů (který v programu přechodně nahrazoval běh na 400 metrů) a časem 34,7 sekundy porazil Miroslava Tulise i československého rekordmana v běhu na 400 metrů překážek Miroslava Kodejše. Ve stejném roce obsadil časem 49,8 sekundy třetí místo v běhu na 400 metrů na federálním halovém mistrovství v Ostravě.\n\nDo rekordních listin se poprvé zapsal v zimní části sezóny 1978, když v jablonecké hale vytvořil nový československý rekord v běhu na 400 metrů výkonem 48,04 sekundy. Nominoval se na halové mistrovství Evropy 1978 v Miláně, kde sice ještě do finále nepostoupil, ale i tam vytvořil časem 47,96 sekundy další národní halový rekord.\n\nNejvětší úspěchy mu potom přinesla letní část sezóny 1978. Už dva týdny před mistrovstvím Evropy v Praze zlepšil na celostátním mistrovství časem 46,13 sekundy československý elektronicky měřený rekord v běhu na 400 metrů, jehož držitelem byl do té doby časem 46,33 sekundy Miroslav Tulis.\n\nNa evropském šampionátu v Praze na strahovském stadionu Evžena Rošického potom získal dvě medaile. Stříbrnou na hladké čtvrtce a bronz ve štafetě na 4×400 metrů. Na bronzu se dále podíleli Josef Lomický, František Břečka a Miroslav Tulis. Karel Kolář, běžící závěrečný úsek, vytáhl štafetu k medaili, přestože přebíral kolík na páté pozici. Jeho neoficiální letmý čas na posledním úseku byl 44,42 sekundy. V obou disciplínách překonal Karel Kolář na strahovském šampionátu československé rekordy a časem 45,77 sekundy se stal prvním českým atletem, který v běhu na 400 metrů prolomil s elektronickou časomírou hranici 46 sekund (s ruční časomírou se to podařilo časy 45,9 a 45,7 sekundy již v roce 1964 Josefu Trousilovi). Štafetový čas 3:04,0 byl velmi výrazným zlepšením dosavadního československého rekordu 3:06,3.\n\nV roce 1979 se stal ve Vídni halovým mistrem Evropy a časem 46,21 s navíc vytvořil nový halový světový rekord. V dobách, kdy IAAF světové rekordy v hale ještě oficiálně neuznávala, šlo samozřejmě jen o nejlepší světový výkon všech dob, Karel Kolář ho ovšem dosáhl za kritérií, která by v současné době podmínky pro uznání výkonu za světový rekord splňovala (plně automatická časomíra, délka okruhu nepřevyšující 200 metrů, resp. 220 yardů). V amerických halách byly v sedmdesátých letech sice dosaženy časy rychlejší, ale většinou v závodech s ruční časomírou a na drahách delších nežli 220 yardů (Houston, Johnson City).\n\nV létě byl nominován do týmu Evropy pro atletický Světový pohár (předchůdce současného Kontinentálního poháru), pořádaný v kanadském Montrealu. Karel Kolář sice do Kanady odletěl, ale na dráhu nenastoupil a zůstal pouze náhradníkem evropské štafety na 4x400 metrů.\n\nV roce 1980 vybojoval na halovém ME v tehdy západoněmeckém Sindelfingenu stříbrnou medaili. V té době se ovšem již začala objevovat první zranění. V lednu 1980 si poranil kotník, stihl se ještě rychle vyléčit pro sindelfingenský šampionát, ale potom naštípnutá kost v kotníku výrazně zbrzdila jeho nástup do olympijské sezóny 1980. V tomto roce se zúčastnil letních olympijských her v Moskvě, kde skončil poslední, osmý, v semifinále běhu na 400 metrů. Postup do finále byl už nad jeho síly, ve svém semifinálovém běhu by býval na postup musel dosáhnou času minimálně 45,60 sekundy, čili překonat národní rekord z pražského finále mistrovství Evropy. Zbývala ovšem ještě štafeta na 4x400 metrů a v ní bezpochyby určité naděje, byť forma Karla Koláře nebyla tak dobrá jako před dvěma lety v Praze. Rozběhy byly tři a do finále přímo postupovaly jen dvě štafety z každého z nich, k nim pak další dvě štafety s nejrychlejšími časy. V nelehkém rozběhu (s NDR, Itálií, Trinidadem, ale také s Ugandou, za kterou proti Kolářovi nastoupil olympijský vítěz v běhu na 400 metrů překážek z roku 1972 John Akii-Bua), se Karel Kolář opět vypjal k velkému výkonu (letmý mezičas na závěrečném úseku 44,2 sekundy), dotáhl náskok, který před ním měl italský finišman, olympijský vítěz běhu na 200 metrů Pietro Mennea, a na cílovou čáru donesl kolík na druhém místě, hned za štafetou Německé demokratické republiky. Československá štafeta tedy do finále postoupila přímo, navíc v novém československém rekordu 3:03,5. Ve finále ovšem Kolářovi kolegové ztráceli na všechny ostatní štafety a Karel Kolář přebíral na závěrečném úseku kolík v beznadějné pozici, na posledním místě, s třímetrovou ztrátou na předposlední tým. Vypnout se v této situaci k maximálnímu výkonu bylo už pro Karla Koláře psychicky nemožné a štafeta doběhla na posledním, sedmém místě (osmý účastník olympijského finále, Velká Británie, běh nedokončil). Čas z rozběhu by přitom býval ve finále stačil na bronzovou medaili, kterou si nakonec odnesla štafeta Itálie, kterou československá čtveřice v dramatickém rozběhu porazila a která se do finále dostala z nepostupového místa jen díky času.\n\nPosledním rokem Karla Koláře ve vrcholové atletice byl rok 1981. To už ovšem ve své disciplíně ztratil na domácí atletické scéně svou vedoucí pozici, kupila se zranění a potíže s pohybovým aparátem. V B-finále Evropského poháru 1981 jej v reprezentačním týmu musel nahradit Josef Lomický a v mezistátním utkání s Maďarském doběhl indisponovaný Karel Kolář poslední, v čase 47,85 sekundy. Žádné významné mezinárodní akce se pak už nezúčastnil.\n\nBezmála 33 let byl s časem 46,21 sekundy držitelem národního rekordu v běhu na 400 metrů v hale. Jeho výkon z prvního místa českých tabulek vymazal až 18. února 2012 v belgickém Gentu Pavel Maslák, který výkon vylepšil o sedm setin na 46,14 s.\n\nKolářův československý rekord v běhu na 400 metrů pod širým nebem překonal za pět roků Ján Tomko, závodník Dukly Banská Bystrica, který 23.6.1983 dosáhl výkonu 45,64 sekundy. Jakmile však v roce 1993 došlo k rozdělení československé federace, stal se Kolářův čas 45,77 sekundy opět národním rekordem samostatné členské země IAAF. A jako takový vydržel až do éry Pavla Masláka. Ten 19. května 2012 Kolářův český rekord vylepšil na přeboru Prahy o 46 setin na 45,31 s. Rekord zaběhl stejně jako kdysi Kolář na strahovském stadionu Evžena Rošického. Podobný osud měl i rekord štafety ze strahovského finále: hned na olympijských hrách 1980 v Moskvě (a potom znovu, v rozběhu i ve finále, na příštím mistrovství Evropy 1982 v Aténách) ho československé štafety dokázaly vylepšit až na 3:02,82 – protože však v nich kromě tří běžců z českých klubů běžel pokaždé i Slovák Dušan Malovec, nestal se žádný z těchto výkonů po roce 1993 ani českým ani slovenským národním rekordem. V české části bývalé federace tak začal opět platit starý čas z roku 1978, na kterém se svým závěrečným úsekem podílel i Karel Kolář. Slovenským národním rekordem se pak v roce 1993 stal oddílový čas Dukly Banská Bystrica z roku 1984 – 3:07,90.\n\nKarel Kolář zůstal věrný městu Jablonec nad Nisou. Zde (ale u v širším regionu) se věnoval atletickému tréninku školní mládeže, začal se zabývat sportovní masáží. Byl řadu let členem městského zastupitelstva v Jablonci nad Nisou a v roce 2006 neúspěšně kandidoval na Jablonecku do senátu jako nestraník za Klub sociálně demokratické orientace. Není bez zajímavosti, že tehdy zároveň s ním do Senátu kandidovali další dva reprezentační kolegové, účastníci pražského mistrovství Evropy 1978 – bývalý diskař Imrich Bugár (za ČSSD) a bývalý běžec na 110 metrů překážek Jiří Čeřovský (za ODS).\n\n\n\n\"x výkon na 440 yardů minus 0,3 sekundy\"\n\n\"o výkon dosažen na dráze s okruhem delším nežli 200 metrů / 220 yardů\"\n\nKarel Kolář dvakrát zvítězil v anketě o nejlepšího československého atleta roku, kterou každoročně (pod měnícími se názvy) vyhlašoval jako čtenářskou korespondenční anketu měsíčník Atletika a která byla předchůdcem současné ankety Atlet roku. Zatímco od založení ankety v roce 1962 byli muži a ženy voleni do společného žebříčku, v době aktivní dráhy Karla Koláře (tedy počínaje rokem 1978) byly žebříčky vedeny odděleně pro muže a ženy. Karel Kolář se tedy při obou svých vítězstvích o prvenství de facto dělil s Helenou Fibingerovou, která byla v roce 1978 i 1979 první v ženské části ankety.\n\n\n"}
{"id": "321308", "url": "https://cs.wikipedia.org/wiki?curid=321308", "title": "Izraelské muzeum", "text": "Izraelské muzeum\n\nIzraelské muzeum, Jeruzalém (: מוזיאון ישראל, ירושלים, \"Muze'on Jisra'el, Jerušalajim\"; : \"Israel Museum, Jerusalem\") je izraelské národní muzeum, založené roku 1965. Nachází se na pahorku v jeruzalémské čtvrti Giv'at Ram, v sousedství vládního komplexu s Knesetem, Nejvyšším soudem a Hebrejské univerzity.\n<mapframe text=\"Izraelské muzeum:\nV: vstup •\nS: Svatyně knihy •\nM: model Jeruzaléma z doby druhého chrámu •\nA: oddělení archeologie •\nU: oddělení umění •\nJ: judaika •\nE: nestálé expozice\n\" latitude=31.7723 longitude=35.203 width=440 height=480 zoom=17 align=center>\n</mapframe>\n\nHnací silou založení muzea, které patří mezi přední muzea umění a archeologie na světě, byl někdejší jeruzalémský starosta Teddy Kollek. Muzeum má rozsáhlé sbírky biblické archeologie, judaik, etnografie, výtvarného umění, artefaktů z Afriky, Severní a Jižní Ameriky, Oceánie, dálného východu, vzácných rukopisů, starého skla a soch. Svitky od Mrtvého moře, nalezené u Masady, hostí architektonicky jedinečná budova Svatyně knihy. Celkem muzeum vlastní více než 500 tisíc exponátů, z čehož 7 tisíc je přístupných online.\n\nŘeditelem muzea je James Snyder, bývalý zástupce ředitele Muzea moderního umění v New Yorku, který byl do své současné funkce jmenován roku 1997.\n\nMuzeum se rozkládá na ploše o rozloze téměř 50 tisíc m². Každoročně jej navštíví 800 tisíc návštěvníků, včetně 100 tisíc dětí, které navštíví křídlo pro mladé. Součástí muzejního komplexu je i Biblické a archeologické muzeum Samuela Bronfmana, které vystavuje řadu archeologických objevů. Má největší kolekci artefaktů z Izraele na světě. Nachází se v blízkosti Národního kampusu pro archeologii Izraele a Muzea biblických zemí.\n\nMuzejní komplex byl navržen koncem 50. let 20. století architekty Alfredem Mansfeldem a Dorou Gad, Svatyně knihy architekty Armandem Phillipem Bartosem a Frederickem Johnem Kieslerem a zahrada architektem Isamu Noguchim. Je ukázkou poválečné modernistické architektury, která sestává z nízkých, pravidelných budov se zarovnanou střechou, obklopených bludištěm zahrad a nádvoří. V současné době prochází muzeum rozsáhlou rekonstrukcí, která by měla být dokončena do roku 2009.\n\nV muzeu se nacházejí rozsáhlé judaistické a etnografické sbírky, fine art, artefakty z Afriky, Severní a Jižní Ameriky, Oceánie a Dálného východu, archeologické nálezy, vzácné rukopisy, starověké sklo a sochy. Jedinečnou budovou v rámci Izraelského muzea je Svatyně knihy, která mimo jiné obsahuje svitky od Mrtvého moře a artefakty nalezené na Masadě.\n\nV muzeu se nachází křídlo určené pro mládež, kde se nachází galerie, workshopy, učebny a dětská knihovna a vzdělávací programy pro školy a výtvarné učebny pro děti a dospělé.\n\n"}
{"id": "321309", "url": "https://cs.wikipedia.org/wiki?curid=321309", "title": "USB hub", "text": "USB hub\n\nUSB hub je zařízení, které umožňuje připojení dalších USB zařízení na jediný USB port počítače nebo dalšího hubu. USB huby jsou někdy umístěny v běžných zařízeních, jako je klávesnice, monitory a tiskárny. Samotné USB huby se vyrábějí v různých provedeních. Od krabic, které vypadají jako switch, až po malá provedení, která jsou připojena přímo do USB portu v počítači bez propojovacího kabelu.\n\nHUB napájený sběrnicí si bere všechnu energii přímo z počítače. Nepotřebuje vlastní samostatné napájení. Nicméně spousta zařízení potřebuje mnohem více energie než je tento způsob napájení schopný poskytnout.\n\nHUB napájený samostatně si bere energii z externího zdroje a tudíž dokáže poskytnout dostatek energie každému portu. Spousta zařízení může operovat napájená buď ze sběrnice nebo pomocí samostatně napájených hubů.\n\nNapájení USB se pohybuje v jednotkách 100 mA až do maxima 500 mA na port. Vyhovující sběrnicí napájený hub nemůže mít více než 4 porty, které posílají signál, protože nemůže nabídnout více než 4 jednotky po 100 mA na napájení připojených zařízení (protože 1 jednotka se používá pro hub samotný). Pokud zařízení požaduje více proudu než mu může být dodáno portem do kterého je zařízení zapojeno, operační systém toto obvykle nahlásí uživateli.\n\nNicméně na trhu existuje spousta nevyhovujících hubů, které se ohlašují hostiteli jako samostatně napájené. Navzdory tomu, že jsou ve skutečnosti napájené sběrnicí. Ve stejné míře se vyskytuje spousta nevyhovujících zařízení, které využívají více než 100 mA, aniž by tuto skutečnost nahlásily. (Anebo se dokonce někdy nenahlásí ani jako usb zařízení). Tyto huby a zařízení dovolují větší flexibilitu při užívání napájení. (Především spousta zařízení používá daleko méně než 100 mA a spousta usb portů dokáže zásobovat i více než 500 mA než se vypnou kvůli přetížení).\n\nAle pravděpodobně to ztíží hledání problémů s napájením. Některé napájené huby nezásobují dostatečnou energií aby uživily 500 mA na každém portu. Například spousta 7 portových hubů přichází s 1A síťovým adaptérem. Přičemž 7 portů může odebírat maximálně 7 x 0.5 = 3.5 A plus ještě napájení samotného hubu. Předpokladem je, že uživatel nejpravděpodobněji připojí mnoho nízko odběrových zařízení a pouze jedno nebo dvě, které vyžadují až 500 mA.\n\nK tomu abychom umožnili vysokorychlostním zařízením fungovat v jejich nejrychlejším režimu musí být všechny huby mezi zařízeními a počítačem vysokorychlostní. Vysokorychlostní zařízení ustoupí zpět do plně rychlostního hubu (nebo pokud je připojeno do staršího plně rychlostního portu). Zatím co vysokorychlostní hub podporuje všechny rychlosti, nízko rychlostní a plno rychlostní přenos je kombinován a oddělen od vysokorychlostního přenosu přes překladač přenosu. Každý překladač odděluje nízko rychlostní přenos do vlastního zásobníku, v podstatě vytváří virtuální plně rychlostní sběrnici. Některé návrhy využívají jednoho překladače, zatímco ostatní mají překladačů několik. Použití více překladačů je podstatnou výhodou ve chvíli kdy připojujeme širokopásmové plno rychlostní zařízení.\n\nJe důležité si uvědomit, že v běžném jazyce (často v marketingu) se USB 2.0 používá jako synonymum vysoké rychlosti. Ačkoliv kvůli specifikaci usb 2.0, která představuje vysokou rychlost. vyčleňuje se a nahrazuje specifikaci 1.1. Jakékoliv plněrychlostní anebo nízkorychlostí zařízení je zařízení usb 2.0. Tudíž, ne všechny usb 2.0 huby pracují jako vysokorychlostní.\n\nUSB spolu s dalšími zařízeními vyžaduje jednu či více rozdvojek (rozbočovačů), které jsou mezi sebou zapojeny. USB rozdvojky mohou USB síť rozšířit maximálně pětkrát. Tato specifikace USB způsobí, že rozdvojky napájené z bedny nemusí být sériově spojeny s dalšími rozdvojkami tohoto typu.\n\nZástrčky pro USB porty na počítači jsou většinou umístěny blízko vedle sebe, takže pokud chci zapojit více portů, může jeden bránit druhému (jakože když máme tlustý USB, a chceme zapojit vedle něj jiný, tak tam máme málo místa…) Stejný problém se vyskytuje i u některých externích USB rozdvojek.\nRozdvojky ve tvaru hvězdy, z jejíchž portů každý vede jiným směrem se tomuto problému vyhnou.\nKromě těchto praktických uspořádání byly vyrobeny rozdvojky nezvyklých tvarů, jako například jedna ve tvaru Tardis (smyšlené vesmírné lodi, která cestuje časem, z řady povídek Doctor Who, které běžely na BBC, nebo jiné, které mají tvar ovládacího panelu pro nukleární střelu s červeným tlačítkem pro vypnutí počítače).\n\nV budoucnu se budeme moci setkat s laptopy, které budou mít vybudované USB porty, avšak USB rozdvojky budou schopny spojit několik každodenních zařízení (myš, tiskárnu) do jednoho portu pro urychlení připojení a odpojení..\n\nK dostání budou též takzvané „společné rozdvojky, které jsou opakem USB rozdvojek a umožňují přístup více počítačů k (většinou jednomu) zařízení. Mohou také být manuálního typu – jako rozdělovací skříň, nebo automatické – zahrnující mechanismus pro rozeznání PC, které chce využívat, a podle toho se zapíná. Nemohou zaručit přístup dvou počítačů současně, ačkoli některé modely mají schopnost řídit zařízení odděleně (například 2 počítače a 4 zařízení, přiřazující přístup odděleně). Pouze jednodušší vypínače bývají automatické, což je řadí do cenově vyšší kategorie.\n\nKaždý hub má přesně jeden upstreamový port a několik downstreamových portů. Upstreamový port se připojuje (přímo nebo přes ostatní huby k hostiteli). Ostatní huby nebo zařízení mohou být připojeny do downstreamových portů.\n\nBěhem normálního přenosu, huby jsou v podstatě transparentní: data přijímaná z upstreamového portu jsou přenášena všem zařízením připojených k downstreamovým portům. Data přijímaná z downstreamového portu jsou z pravidla posílaná pouze do upstreamového portu. Tímto způsobem co je zasláno hostitelem je přijímáno všemi huby a zařízeními, co je zasláno zařízením je přijmuto pouze hostitelem a ne dalším zařízením.\n\nHuby nejsou transparentní když se vypořádávají se změnou statusu downstreamových portů, jako třeba připojení a odpojení zařízení. Zvláště jestli downstreamový port změní status tato změna se řeší interakcí mezi hostitelem a tímto hubem. Huby mezi nimi se v tomto případě chovají jako transparentní.\n\nKaždý hub má vlastní koncový přerušovací bod \"1 IN\" (adresa 1 přerušovacího koncového bodu, směr od hubu k hostiteli) používaný k signalizaci změn ve statusech downstreamových portů. Když je zařízení připojeno, hub detekuje pull-up rezistor zařízení a detekuje buď d+ nebo D- a signalizuje připojení k hostiteli přes tento přerušovací koncový bod. Když hostiteli přijde přerušovací koncový bod, je informovám o přítomnosti nového zařízení. To potom zadává instrukce hubu aby resetoval port, na kterém je nové zařízení připojené. Tímto resetem nové zařízení očekává adresu 0 a potom s ním hostitel může komunikovat přímo. Tato komunikace vyústí v přidělení nové adresy (nenulové) k zařízení.\n\nVětšina hubů používá jeden nebo více integrovaných IC kontrolerů, z nichž několik návrhů od různých výrobců je k dispozici. Většina podporuje 4portový systém, ale huby používající 7portové kontrolery jsou také k dispozici. Další funkce některých kontrolerů zahrnují kontrolu portů LED diodami (někdy automaticky, někdy hostujícím počítačem) a konverzi PS/2 do USB pro myši a klávesnice.\n"}
{"id": "321310", "url": "https://cs.wikipedia.org/wiki?curid=321310", "title": "Astrid Švédská", "text": "Astrid Švédská\n\nAstrid Švédská, plným jménem \"Astrid Sofie Lovisa Thyra\" (17. listopadu 1905, Stockholm – 29. srpna 1935 u Küssnachtu) z dynastie Bernadotte byla jako manželka belgického krále Leopolda III. belgickou královnou.\n\nPrincezna Astrid se narodila jako třetí, nejmladší dcera ze čtyř dětí prince Karla, vévody z Västergötlandu (1861–1951), syna krále Oskara II., a jeho ženy, Dánské princezny Ingeborg (1878–1958), dcery dánského krále Frederika VIII. Její sestra Märtha se provdala do norské královské rodiny.\n\n4. listopadu 1926 se princezna Astrid ve Stockholmu provdala za belgického následníka trůnu a pozdějšího krále Leopolda III. (1901–1983), nejstaršího syna krále Alberta I. Belgického a princezny Alžběty Gabriely Bavorské. Z jejich šťastného manželství vzešly tři děti:\n\nDne 29. srpna 1935 ztratil král Leopold na klikaté silnici v blízkosti Villy na březích Lucernského jezera ve Švýcarsku vládu nad svým vozem a ten se zřítil několik metrů z prudkého svahu vodního koryta. Královna, jež byla v očekávání čtvrtého potomka, byla při nehodě vymrštěna z vozidla a vržena proti jednomu ze stromů. Skonala v náručí krále na těžká poranění.\n\nPři pohřbu v královské hrobce kostela milosrdné Panny v Laekenu, městské části Bruselu byla její hlava položena v obvazech. Leopold zakázal v zájmu jejich tří dětí, aby se o Astrid jen promluvilo a nechal její komnatu nedotčenou a ochraňoval skálu potřísněnou její krví.\n\nMěsto Küssnacht věnovalo Leopoldovi pozemek, na němž se nehoda odehrála. Panovník tam nechal zbudovat Astridinu kapli jako její pomník.\n\nNěkdejší belgická kasárna \"Camp Astrid\" také nesou její jméno.\n\n\n"}
{"id": "321311", "url": "https://cs.wikipedia.org/wiki?curid=321311", "title": "Jamiroquai", "text": "Jamiroquai\n\nJamiroquai je britská multižánrová hudební skupina, jež ve své hudbě propojuje acid jazz, funk, soul a disco. Jejím frontmanem a hlavní tváří je po celou dobu její existence zpěvák a skladatel Jason Kay. Jamiroquai byli (společně například s Brand New Havies či Galliano) počátkem 90. let nejvýznamnější hudební skupinou, spojenou s příchodem acid jazzu. Pozdější alba skupiny se hudebně posunula i do další oblastí, jako je pop, disco a elektronika.\n\n\n\n\n"}
{"id": "321312", "url": "https://cs.wikipedia.org/wiki?curid=321312", "title": "Uttarákhand", "text": "Uttarákhand\n\nUttarákhand (hindsky उत्तराखंड nebo उत्तराखण्ड, transliterováno \"Uttarākhaṇḍ)\" (do konce roku 2006 se používal název \"Uttaráňčal\") je 27. státem Indie. Vznikl 9. listopadu roku 2000 oddělením od Uttarpradéše. Na severu sousedí s Tibetskou autonomní oblastí, na východě s Nepálem, na jihu s Uttarpradéšem a na západě s Himáčalpradéšem. Jeho rozloha činí 53 566 km². Populace přesahuje osm milionů. Hlavní město Uttarákhandu je Déhrádún.\n\nStát byl oddělen od Uttarpradéše kvůli odlišným přírodním podmínkám – téměř celý ho tvoří Himálaj, pouze úzký pruh na jihu zasahuje do Indoganžské nížiny. Většina povrchu je pokryta lesy, ve kterých žije mnoho vzácných druhů zvířat. Nachází se tu druhá nejvyšší hora Indie Nandá Déví. Dále je zde Národní park Jima Corbetta – nejstarší národní park v Indii.\n"}
{"id": "321314", "url": "https://cs.wikipedia.org/wiki?curid=321314", "title": "Křísci", "text": "Křísci\n\nKřísci (Membracoidea) je nadčeleď hmyzu, která zahrnuje především velké čeledi křískovití (Cicadellidae) a ostnohřbetkovití (Membracidae). Jsou to dvě největší čeledi mezi těmi, které bývávaly řazeny do skupiny stejnokřídlých (Homoptera).\n\nDalší čeledi v nadčeledi křísci jsou poměrně malé a bývávají klasifikovány jako kategorie jiných čeledí, i když jsou všechny v současnosti považovány za platné, monofyletické skupiny. Zvláštní je, že reliktní čeleď Myerslopiidae je v současnosti jedna z nejvíce popisovaných ze všech čeledí řádu polokřídlí Hemiptera.\n\n"}
{"id": "321331", "url": "https://cs.wikipedia.org/wiki?curid=321331", "title": "Termokras", "text": "Termokras\n\nTermokras je geologické označení pro soubor osobitých tvarů a jevů vznikajících v nezpevněných zvětralinách či sedimentech subpolárních oblastí vlivem střídavého sezónního mrznutí vody a tání podzemního ledu v permafrostu. Povrch se utváří degradací permafrostu v důsledku nerovnoměrného pohybu půdy a podložních hornin při postupném odtávání podzemního ledu v permafrostu. \n\nMezi termokrasové tvary patří termokrasová jezera, termokrasová údolí, taliky, sufozní deprese, alasy, bajdžarachy, ďujoďy, pinga. Vlivem eroze a abraze dochází k termoplanaci reliéfu. \n\nV současnosti se termokras vytváří v subpolárních oblastech Sibiře, Kanady či Aljašky (mezi 60. až 75. stupněm severní zeměpisné šířky). Největší známá termokrasová propadlina je Batagajka na východní Sibiři.\n"}
{"id": "321332", "url": "https://cs.wikipedia.org/wiki?curid=321332", "title": "Kent (hudební skupina)", "text": "Kent (hudební skupina)\n\nKent byla švédska rocková skupina, založená v roce 1990 v Eskilstuně. Kent měli od přelomového singlu \"Kräm (så nära får ingen gå)\" ve Švédsku již několik úspěšných hitů.\n\nV současnosti patří mezi nejpopulárnější rockové skupiny ve Švédsku, i když mimo Skandinávie jsou neznámi. Kent se v krátkosti pokusili prorazit taky na mezinárodní scéně s anglickými verzemi alb \"Isola\" a \"Hagnesta Hill\". K druhému z uvedených uspořádali turné po USA, ovšem očekávaný úspěch se nedostavil, a tak se skupina dalších pokusů vzdala a pokračovala ve své skandinávské kariéře. Kent prodali přes 1 milión alb.\n\n\n\n"}
{"id": "321333", "url": "https://cs.wikipedia.org/wiki?curid=321333", "title": "Jiří Štaidl", "text": "Jiří Štaidl\n\nJiří Štaidl (22. ledna 1943 Praha – 9. října 1973 Říčany) byl český písňový textař, scenárista, hudebník a divadelní manažer, bratr hudebníka Ladislava Štaidla, blízký spolupracovník zpěváka Karla Gotta a skladatele Karla Svobody. Zahynul ve věku 30 let při dopravní nehodě v Říčanech .\n\nV roce 1963 hrál spolu se svým bratrem v Divadle Semafor a toho roku se zde seznámil s Karlem Gottem. O dva roky později tato trojice založila vlastní malé hudební divadlo Apollo, zde působil jako jeho umělecký vedoucí.\nMezi jeho blízké spolupracovníky patřili např. hudební skladatelé Karel Mareš či Karel Svoboda. S nimi a řadou populárních zpěváků té doby se spolupodílel na Karlínském kulturním kabaretu (přezdívaný Karkulka), vedeném Jiřím Brabcem. Zde vytvořil pro kombinovaný pořad několik povídek.\n\nJedná se o autora zhruba 200 písňových textů. Byl také znám jakožto milovník krásných žen, milostný románek prožil mimo jiné také s někdejší československou sportovní hvězdou krasobruslařkou Hanou Maškovou nebo s Ivanou Zelníčkovou, známou později jakožto Ivana Trumpová.\n\n\n(h: /) – doposud nezjištěný autor hudby\n\n\n\n\n\n"}
{"id": "321334", "url": "https://cs.wikipedia.org/wiki?curid=321334", "title": "Transmyokardiální laserová revaskularizace", "text": "Transmyokardiální laserová revaskularizace\n\nTransmyokardiální laserová revaskularizace (TMLR) je jednou z alternativních metod léčení ischemické choroby srdeční. Jedná se o jednu z invazivních metod. Principem této metody je pomocí laserových impulsů vytvořit v oblasti levé srdeční komory kanálky, jež by obnovily přísun krve přímo z komory do postižené srdeční tkáně.\n\n"}
{"id": "321335", "url": "https://cs.wikipedia.org/wiki?curid=321335", "title": "Severokarolínská univerzita v Chapel Hill", "text": "Severokarolínská univerzita v Chapel Hill\n\nSeverokarolínská univerzita v Chapel Hill (anglicky \"University of North Carolina at Chapel Hill\") je světoznámá univerzita v Chapel Hill v americkém státě Severní Karolína.\n\n\n\n"}
{"id": "321337", "url": "https://cs.wikipedia.org/wiki?curid=321337", "title": "Klub Zion", "text": "Klub Zion\n\nKlub Zion byl hudební reggae klub (hrál se zde i drum and bass, jungle, hip hop a další styly), který fungoval v letech 2000–2004 na pražském Žižkově v \"Cimburkově ulice\" č.p. 14. Jeho zakladatelem byl DJ Lionhead. V klubu se koncem roku 2002 uskutečnil první DJský turnaj 45 Clash a i v následujících letech klub tyto turnaje hostil.. V klubu mimo jiné hráli soundsystém Gardenzitty, DJ Babylonjocker, Liquid A, Mighty Lemon, folkový zpěvák Jim Čert a mnoho dalších. Klub byl uzavřen v únoru roku 2004 a zakrátko přestavěn na hotelový foyer.\nVýznam názvu „Zion“ nelze v této souvislosti věrohodně doložit. V reggae komunitě je však pod pojmem „Zion“ zahrnuta svatá země členů náboženského hnutí rastafari (pravděpodobně Etiopie či Jamajka), tak jak o tom zpívá slavný reggae zpěvák Bob Marley v písni \"Iron Lion Zion\". Tento „Zion“ je však pravděpodobně odvozen od hory Sijón v Jeruzalémě, kde podle Bible sídlil král David v tzv. \"Davidově městě\" a kde byla ukryta Archa úmluvy.\n\nKlub Zion nebyl velký. Nacházel se v přízemí činžovního domu v ulice \"Cimburkově\" č.p. 14 na pražském Žižkově. Byl tvořen 3 malými místnostmi a záchody. Vstupní místnost byla přepážkou rozdělena na dvě části. U vstupu stál stůl a několik židlí včetně sudů s pivem. Druhá místnost za přepážkou napravo byla určena pro bar a mixážní pult s gramofony. Z první místnosti bylo možno vystoupat po schodech do druhé, kde byl stolní fotbal a jeden stůl se židlemi. Odtud se dalo pokračovat chodbou k záchodům, nebo do speciální místnosti za barem, kde se nacházel jeden stůl a sofa. Dekorace klubu byla barevná s nástěnnými malbami a stěnami polepenými malůvkami a informačními plakáty. Okno do ulice bylo zatemněno.\n\n"}
{"id": "321338", "url": "https://cs.wikipedia.org/wiki?curid=321338", "title": "Julian Grobelny", "text": "Julian Grobelny\n\nJulian Grobelny (16. února 1893 - 5. prosince 1944) byl polský politik a odbojář z polské socialistické strany a první šéf legendární Żegoty. Jad Vašem jej prohlásil spravedlivým mezi národy.\n"}
{"id": "321341", "url": "https://cs.wikipedia.org/wiki?curid=321341", "title": "Viscerální leishmanióza", "text": "Viscerální leishmanióza\n\nViscerální leishmanióza (zvaná též kala azar / kalaazar / kala-azar či černá horečka) je nejzávažnější formou leishmaniózy, infekce způsobené parazitem zvaným \"Leishmania\". Tento parazit sídlí v lidském těle (v kostní dřeni, slezině a játrech) a je přenášen bodavým hmyzem rodu Phlebotomus a Lutzomyia.\n\nVyskytuje se převážně v severovýchodní Indii, ale i v Africe, např. v Súdánu. Epidemie této nemoci se pravidelně opakují.\n\nMezi příznaky patří horečka, sinalost, ztmavnutí kůže na tvářích, rukách a horní části těla, mírné bolesti v podbřišku, zvětšená játra a slezina. Neléčené onemocnění vede ke smrti. Léčba trvá obvykle 28 dnů až 3 měsíce, nemoc může recidivovat. Parazit může přetrvávat v těle velmi dlouho. Proto se mnoho příznaků vyskytuje po dlouhá období, půl roku až dva roky. Proti nemoci není očkování.\n\n"}
{"id": "321342", "url": "https://cs.wikipedia.org/wiki?curid=321342", "title": "Despotismus", "text": "Despotismus\n\nDespotismus může označovat:\n\n"}
{"id": "321357", "url": "https://cs.wikipedia.org/wiki?curid=321357", "title": "Karel Mareš (skladatel)", "text": "Karel Mareš (skladatel)\n\nKarel Mareš (2. srpna 1927 Mladá Boleslav – 14. listopadu 2011 Praha) byl český hudební skladatel, hudební aranžér, scenárista, divadelní a televizní režisér, klavírista, korepetitor, písňový textař, příležitostný herec, divadelní organizátor a manažer. Autor písně Hvězda na vrbě. \n\nJeho jméno je spojeno s uměleckým počátky celé řady známých uměleckých souborů i jednotlivců, mimo jiné např. se skupinou Olympic, dále pak s Divadlem Semafor, Evou Olmerovou, Yvonne Přenosilovou či Karlem Gottem a mnoha dalšími hvězdami z někdejšího Semaforu. Jednalo se tehdy o nenápadného mladého muže stojícího v pozadí, jenž měl, podobně jako autorská dvojice Jiří Suchý a Jiří Šlitr, značný vliv na celkový vývoj československé populární hudby první polovině 60. let 20. století.\n\nByl známým a úspěšným autorem filmové, televizní a scénické hudby. Hudbu složil asi ke 40 českým filmům a v několika českých hraných filmech si zahrál i drobné či epizodní herecké role. Za svůj život složil zhruba 300 písní, některé z nich jsou známé dodnes.\n\nHrál jednu z hlavních rolí ve filmu Hlídač režiséra Ivana Renče z roku 1970.\n\nZemřel 14. listopadu 2011.\n\n\n\n"}
{"id": "321362", "url": "https://cs.wikipedia.org/wiki?curid=321362", "title": "Seznam obcí v departementu Sarthe", "text": "Seznam obcí v departementu Sarthe\n\nToto je seznam obcí v departementu Sarthe ve Francii:\n"}
{"id": "321370", "url": "https://cs.wikipedia.org/wiki?curid=321370", "title": "Dopravný podnik Bratislava", "text": "Dopravný podnik Bratislava\n\nDopravný podnik Bratislava, akciová spoločnosť je společnost provozující MHD v hl. městě Slovenska Bratislavě, v posledních letech zaznamenává směrování i do přilehlých obcí a to jak slovenských, rakouských tak i českých, resp moravských.\n\nZlidověle je starousedlíky používán pro jeho označení i předchozí název společnosti \"BEÚS\" (Bratislavská elektrická účastinárska spoločnosť).\n\n"}
{"id": "321373", "url": "https://cs.wikipedia.org/wiki?curid=321373", "title": "Polta", "text": "Polta\n\nPolta ( ) je řeka v Archangelské oblasti v Rusku. Je dlouhá 168 km. Plocha povodí měří 1700 km².\n\nPramení na Bělomořskokulojské planině. Ústí zleva do Kuloje (úmoří Bílého moře).\n\nZdrojem vody jsou sněhové a dešťové srážky.\n"}
{"id": "321385", "url": "https://cs.wikipedia.org/wiki?curid=321385", "title": "Druhý svět", "text": "Druhý svět\n\nDruhým světem se označovaly komunistické státy východního bloku pod vlivem SSSR. Po svržení komunistických režimů ve východní Evropě a rozpadu SSSR zanikl východní blok a tím i druhý svět.\n\nPo skončení druhé světové války byl svět rozdělen na západní a východní blok. Tato dvě seskupení zemí zprvu nebyla označena. Velké množství zemí se ale nedalo zařadit ani do jedné skupiny, proto se začaly označovat jako Třetí svět. Zároveň byly označeny i předchozí dva světy (i když zůstaly známy více jako Západní a Východní blok).\n\nDále tu byly země, které se stále nedaly tímto způsobem zařadit, jako například Švýcarsko, Švédsko, Jugoslávie a Irsko, které zůstaly neutrální. Např. Finsko sice spadalo pod sovětskou sféru vlivu, ale lidově demokratické zřízení tam nebylo zavedeno a země ani nepatřila mezi členy Varšavské smlouvy.\n"}
{"id": "321395", "url": "https://cs.wikipedia.org/wiki?curid=321395", "title": "Lappajärvi", "text": "Lappajärvi\n\nLappajärvi je jezero v obcích Lappajärvi, Alajärvi a Vimpeli v provincii Jižní Pohjanmaa v západním Finsku. Má rozlohu 145,49 km². Dosahuje maximální hloubky 36 m. Nachází se v nadmořské výšce 69,5 m\n\nJezero vzniklo důsledkem pádu meteoritu před 77,85 (±0,78) milióny let, tj. v období svrchní křídy. Kráter vytvořený dopadem má 23 km v průměru.\n\nPřed 2. světovou válkou byl kráter považovaný za vyhaslou sopku. Stejně jako v případě jezera Jänisjärvi byl však později překlasifikován na kráter meteoritický.\n\nZ jezera odtéká řeka Ähtävänjoki.\n\n"}
{"id": "321396", "url": "https://cs.wikipedia.org/wiki?curid=321396", "title": "Hainburg an der Donau", "text": "Hainburg an der Donau\n\nHainburg an der Donau je město v Rakousku v okrese Bruck an der Leitha ve spolkové zemi Dolní Rakousko. Je to nejvýchodnější rakouské město. Žije zde obyvatel.\n\nMěsto se nachází v spádové oblasti hlavního města Slovenska, Bratislavy, přičemž centrum města je od Bratislavského hradu vzdušnou čarou vzdáleno asi 12 km západním směrem, od Děvínského hradu jen 4 km jihozápadně. Leží poblíž řeky Dunaj při národním parku Národní park Donau-Auen.\n\n45,87 % rozlohy města je zalesněno, 54,13 % je využíváno na zemědělské účely.\n\n\n\nV r. 2001 bylo v městě 242 obchodů, přičemž 29 mělo zemědělský nebo lesnický význam. Celkově město zaměstnává 2 512 osob. Nezaměstnaných bylo 70 lidí.\n\n"}
{"id": "321397", "url": "https://cs.wikipedia.org/wiki?curid=321397", "title": "Izraelský plán jednostranného stažení", "text": "Izraelský plán jednostranného stažení\n\nIzraelský plán jednostranného stažení (hebrejsky: תוכנית ההתנתקות \"Tochnit ha-Hitnatkut\"; anglicky: \"Israel's unilateral disengagement plan\") byl návrh izraelského premiéra Ariela Šarona, přijatý a schválený izraelskou vládou v srpnu 2005, o evakuaci všech Izraelců z Pásma Gazy a ze čtyř osad ze severní části Západního břehu Jordánu.\n\nIzraelci, kteří odmítli přijmout vládní kompenzace za odchod a dobrovolně neopustili své domovy před 15. srpnem 2005, byli během několika dnů vystěhováni izraelskými vojáky. Do 12. září 2005 byla dokončena demolice obytných domů a evakuace všech izraelských civilistů, jakožto i stažení izraelských obranných sil. Evakuace a demontáž čtyř osad v severní části Západního břehu byla dokončena o deset dní později.\n\nV Pásmu Gazy se nacházelo celkem 21 izraelských civilních osad a z území Západního břehu Jordánu byly evakuovány osady čtyři.\n\nPlán původně zahrnoval i stažení se z osad Chermeš a Mevo Dotan, ale tyto osady nakonec byly v březnu z plánu vypuštěny.\n\nV evakuovaných oblastech se také nacházelo množství zařízení Izraelských obranných sil. Ariel Šaron prohlásil, že tento plán byl navržen pro zajištění izraelské bezpečnosti a pro ukončení izraelsko-palestinského konfliktu. Jednostranný byl tento krok proto, že Izrael nespatřoval na palestinské straně nikoho jako partnera. Více než devíti tisícům Izraelců v Pásmu Gazy bylo řečeno, aby tuto oblast opustili, jinak budou vystěhováni do čtvrtka 16. srpna 2005.\n\nPodle plánu na stažení, který byl přijat 6. června 2004 měla izraelská armáda setrvat na hranici mezi Gazou a Egyptem (tzv. Filadelfská cesta) a měla se zapojit do demolice budov, v rámci rozšíření nárazníkových zón. Izrael se nicméně později rozhodl opustit hraniční oblast, která je nyní kontrolována Egyptem a Palestinci (prostřednictvím Palestinské autonomie). Izrael bude pokračovat v kontrole pobřeží a vzdušného prostoru Pásma Gazy a vyhrazuje si právo vojenských operací v případě nutnosti (Článek 3.1). Egypt bude kontrolovat hranici mezi Gazou a Egyptem. Izrael bude nadále poskytovat Pásmu Gazy vodu, komunikace, elektřinu a kanalizačních sítí (Článek 8). Existující obchodní vztahy s Izraelem – během nichž jde o import z Izraele do Pásma Gazy, nejsou daněny; exporty z Pásma Gazy do Izraele jsou daněny. Izrael bude zadržovat cla ze zahraničních produktů směřujících do Pásma Gazy a v Pásmu Gazy bude nadále platná izraelská měna (Článek 10).\n\nTento politický krok vzápětí ocenila americká administrativa George Bushe. Na izraelské politické scéně však tento krok znamenal vyostření napětí. Z vládní koalice odešla Národní náboženská strana (Mafdal), nevole proti plánu se objevila i ve straně Likud. Naopak opoziční Strana práce projevila ochotu se na přijetí tohoto opatření podílet. Byla tak vytvořena Vláda národní jednoty, v níž byla strana Likud a Strana práce. \n\nProti stažení se z Pásma Gazy probíhaly v Izraeli rozsáhlé demonstrace a došlo k ostrému polarizování společnosti. Byly zaznamenány aktivity některých osadnických hnutí jak proti vládě, tak proti samotnému Arielu Šaronovi a dokonce proti němu byla uvalena klatba. Byly sepisovány rozsáhlé petice a osadníci prohlašovali, že odmítnou svou vojenskou poslušnost. Barvou osadníků se stala oranžová, kterou následně přijala náboženská strana Mafdal. \n\n"}
{"id": "321399", "url": "https://cs.wikipedia.org/wiki?curid=321399", "title": "Vought F7U Cutlass", "text": "Vought F7U Cutlass\n\nVought F7U Cutlass byl palubní stíhací letoun amerického námořnictva z počátku studené války. Letoun měl neobvyklou bezocasou koncepci, která byla založena na datech, získaných na konci války u německé firmy Arado. V době vzniku letounu však američtí konstruktéři letounu odmítali jakoukoliv inspiraci německými projekty.\n\nTyp F7U byl posledním letounem, který projektoval Rex Beisel, jenž navrhl už typ TS-1 z roku 1922, který byl prvním stíhacím letounem vyvíjeným speciálně pro americké námořnictvo.\n\nRadikální a doposud nevyzkoušená aerodynamická koncepce letounu způsobovala při jeho provozu časté technické a provozní potíže, spojené s vysokou nehodovostí. Během vývoje typu zahynuli čtyři zkušební piloti a dalších 21 jich zemřelo při nehodách během operační služby. Více než čtvrtina vyrobených letounů byla v provozu zničena při nehodách.\n\nCutlass byl Voughtem vyvinut na základě specifikací amerického námořnictva z 1. června 1945. Námořnictvo požadovalo letoun, dosahující rychlosti 966 km/h ve výšce 12 192 m. Projekt zahrnoval použití šípového křídla s velkou hloubku a nízkou štíhlostí. Svislé ocasní plochy byly zdvojené a uchycené v odtokové hraně křídel. Kokpit byl umístěný co nejvíce vpředu, aby měl pilot dostatečný výhled. Tovární označení letounu bylo V-346.\n\nOvládání letounu zajišťovaly elevony. Na celé šířce náběžné hrany křídla byly umístěny sloty. Ovládání letounu probíhalo hydraulicky. Přední podvozková noha byla velice vysoká, aby měla křídla letounu velký úhel náběhu při startu. Vysoká konstrukce podvozkové nohy ovšem byla velice choulostivá a její případný kolaps vždy znamenal vážnou nehodu. Stejně tak vlastnosti letounu při startu a přistání byly velice špatné.\n\nProblémy přinášely také použité motory Westinghouse J46, které měly nedostatečný tah a v dešti měly tendenci zhasínat (odtržení plamene).\n\nV roce 1946 byly objednány tři prototypy. První let prototypu proběhl na letecké základně Patuxent River dne 29. září 1948 a letoun tehdy pilotoval ho zkušební pilot Voughtu Robert J. Baker. Už první let neproběhl bez problémů a o několik týdnů později Robert Baker při jiném letu prvního prototypu ztratil kontrolu nad letounem a zahynul v jeho troskách.\n\nNámořnictvo nejprve objednalo výrobu verze \"F7U-1\", jenž se příliš nelišila od prototypů a poté pokročilejších verzí F7U-2 a \"F7U-3\" s výkonnějšími motory. Pro opoždění vývoje motorů se verze F7U-2 nerealizovala a vyráběna byla rovnou verze F7U-3 u které došlo na základě zkušeností z provozu první varianty k řadě konstrukčních změn.\n\nPrvních 16 kusů poháněly proudové motory Allison J35-29 bez přídavného spalování a zbytek měl definitivně motory Westinghouse J46-WE-8B, jež mělo i 288 následujících kusů. Z verze F7U-3 byly odvozeny dvě další subverze. První byla fotoprůzkumná varianta s prodlouženou přídí F7U-3P, která ale nebyla operačně nasazena a všechny kusy sloužily jen pro testy. Druhou byly letouny F7U-3M vyzbrojené kromě kanónů řízenými střelami AIM-7 Sparrow. Bylo vyrobeno 98 kusů a dalších 48 přestavěno z verze F7U-3. Objednávka na dalších 202 kusů byla nakonec zrušena.\n\nDalší verze letounu už nevznikly, protože Vought mezitím vyvinul mnohem výkonnější a perspektivnější typ Vought F-8 Crusader.\n\n\n\n\n\n"}
{"id": "321403", "url": "https://cs.wikipedia.org/wiki?curid=321403", "title": "Seznam benátských patriarchů", "text": "Seznam benátských patriarchů\n\n"}
{"id": "321408", "url": "https://cs.wikipedia.org/wiki?curid=321408", "title": "Arrow (izraelská raketa)", "text": "Arrow (izraelská raketa)\n\nArrow (: חץ, \"Chec\", tj. doslova „Šíp“) je systém protiraketové obrany vybudovaný Izraelem v oboustranné spolupráci se Spojenými státy.\n\nIzrael, vědom si nebezpečí od svých arabských sousedů v otázce balistických střel, začal v roce 1986 práce na systému protiraketové obrany, nazvaném Arrow. Tyto obavy se za Války v Zálivu v roce 1991 ukázaly být opodstatněnými. Avšak vzhledem k nedostatku financí na vývoj protiraketového systému, musel Izrael uzavřít \"Memorandum o porozumění\" s americkou vládou, která v tom viděla příležitost jak získat naváděcí technologie pro systém THAAD, takže se zavázala spolufinancovat a spoluvyvíjet izraelský systém protiraketové obrany trpící nedostatkem prostředků. K prvnímu testu protiraketového systému došlo 9. srpna 1990.\n\nArrow II je systém zamýšlený k uspokojení požadavků Izraele na stíhač raket schopný bezpečně ubránit průmyslová a populační centra Izraele, a který zároveň podpoří vývoj nových amerických pokročilých ABM technologiemi, které budou moci být zabudovány do amerického systému obrany bojiště.\n\nArrow II je antiraketa dlouhého dosahu, což vyplývá z logické myšlenky nechat sestřelit nepřátelskou ICBM/IRBM ještě daleko od cíle a pokud možno nad nepřátelským územím. Svůj cíl ničí fragmentovanou hlavicí či výbušninou odpalovanou tak, že raketě stačí navést se do okruhu 50 metrů od nepřátelské střely. Systém Arrow je ve všech ohledech na likvidaci ICBM lepší než Patriot, a velmi pravděpodobně se jedná o nejlepší systém protiraketové obrany na celém světě.\n\nSpolu se systémem Arrow je vyvíjeno taktické středisko řízení palby pojmenované „Citronovník“. Celý protibalistický program je nazván Homa a je schopen detekovat a zaměřovat nepřátelské střely ve vzdálenostech (o málo) větších než 500 km a sestřelit cílovou střelu ve vzdálenosti 50–90 km (podle některých zdrojů (16 až 48 km) ve výšce od 10 do 40 km nad povrchem země. Řídící středisko je schopno zároveň sledovat, zaměřovat a ničit 14 samostatných cílů.\n\nV nedávné době byl vyvinut systém Arrow III.\n\n\n"}
{"id": "321409", "url": "https://cs.wikipedia.org/wiki?curid=321409", "title": "Coasův teorém", "text": "Coasův teorém\n\nCoasův teorém říká, že každou externalitu lze odbourat bez ohledu na to, kdo bude nakonec odškodňován. Teorém se týká především odškodňování při znečišťování cizího majetku. Tuto domněnku publikoval poprvé britský ekonom Ronald Coase (1910 - 2013) v článku \"The Problem of Social Cost, Journal of Law and Economics\" v říjnu 1960. Nicméně samotný Ronald Coase zmiňoval, že Coasův teorém nebyl v žádném případě ústředním tématem jeho vědecké práce a že i v samotném článku \"The Problem of Social Cost, Journal of Law and Economics\" se samotnému Coasovu teorému věnuje jen na čtyřech stránkách.\n\nZa tento článek z roku 1960 a především za článek \"The Nature of the Firm\" (který se také zabýval teorií transakčních nákladů) z roku 1937 získal Ronald Coase v roce 1991 Nobelovu cenu za ekonomii.\n\nCoasův teorém říká, že za předpokladu splnění určitých podmínek, může vyjednávání vést k Pareto optimálnímu výstupu.\n\nRonald Coase na tuto myšlenku přišel když hledal způsob, jak co možná nejefektivněji přidělit jednotlivým rádiovým stanicím vysílací frekvence. Navzájem si konkurující rádiové stanice se nemohly dohodnout, jakou rádiovou frekvenci si zvolit a pokud jich více vysílalo na stejné frekvenci, docházelo ke vzájemnému rušení. Coase si všiml, že i přes neexistující regulaci ze strany státu, který by zajišťoval spravedlivé přidělování rádiových frekvencí, je trh si schopen s tímto problémem poradit následujícím způsobem: Rádiové stanice, které stály o to, aby se jejich ekonomický profit umocňoval tím, že budou vysílat na výhradní frekvenci, byly ochotné zaplatit svým konkurentům za to, aby přešly na jinou rádiovou frekvenci a nerušily tak jejich vysílání.\n\nCoasův teorém stojí na následujících předpokladech:\nSám Ronald Coase ve svém článku \"The Problem of Social Cost, Journal of Law and Economics\" zmiňoval, že především podmínka nízkých transakčních nákladů je většinou velmi těžko dosažitelná a aplikace Coaseho teorému tedy většinou není možná.\n\nJe takový stav, kdy se mezní újma ze znečištění rovná mezním nákladům na odstranění znečištění.\n\nPříklad: A poslouchá hlasitě hudbu, svůj přínos z toho odhadne na 100 euro; jeho soused B nemá hlasitou hudbu rád, svoji škodu z nedobrovolného poslechu odhadne na 200 euro. Pokud tedy B daruje sousedovi 150 euro za to, aby hlasitou hudbu nepouštěl, oba vydělají. Pokud je poměr hodnoty pro jednoho a škody pro druhého jiný, dohoda se nemusí vyplatit a spor se musí vyřešit jinak. Pokud je naopak pouštění hlasité hudby zakázáno, ale A má z poslechu užitek vyčíslitelný na 200 euro, B naopak škodu pouze 100 euro, může naopak A nabídnou B náhradu 150 euro za to, aby mu dovolil hlasitou hudbu pouštět a oba pak vydělají.\n\nSamozřejmě při dohodě o tom, kdo bude komu platit za možnost poslouchat hlasitou hudbu, je nezbytně důležité aby oba sousedi měli rozdílné ocenění poslechu a neposlechu hudby. Soused který by rád polouchal hlasitou hudbu, bude méně spokojený, pokud v jeho sousedství nebude žít nikdo, komu by hlasitá hudba vadila, než za situace, kdy za ztlumení hudby dostane zaplaceno. Na druhou stranu, soused, který nemá hlasitou hudbu rád, bude šťastnější ve čtvrti, kde je poslech hlasité hudby zakázaný, než když musí svému sousedovi platit za to, aby se poslechu hlasité hudby zdržel.\n\nSám Ronald Coase ve svých pracích upozorňoval, že předpoklad nulových transakčních nákladů je často velmi těžko dosažitelný. To ovšem není kritika Coasova teorému jako takového, protože ten se dá aplikovat jen na situaci, kdy jsou transakční náklady minimální.\n\nStoupenci Nové institucionální ekonomie v čele s Stevenem N. S. Cheungem chápou právo vlastnit majetek jako instituci, která vznikla za účelem snížit transakční náklady. Samotná existence práva vlastnit majetek předpokládá nenulové transakční náklady. Pokud by transakční náklady skutečně byly nulové, tak by již podmínka Coasova teorému, tedy že oba subjekty jsou v soukromém vlastnictví, nebyla nutná. Z tohoto důvodu Steven N. S. Cheung tvrdí, že nulové transakční náklady a soukromé vlastnictví nemohou zároveň existovat.\n\nStoupenec chicagské ekonomické školy David D. Friedman na druhé straně Coasův teorém obhajuje, neboť mnoho externalit není vláda schopna svými zásahy do ekonomiky napravit a proto škála použití Coaseho teorému může být daleko širší, než se na první pohled zdá.\n\n\n"}
{"id": "321414", "url": "https://cs.wikipedia.org/wiki?curid=321414", "title": "Nacismus", "text": "Nacismus\n\nNacionální socialismus (zkráceně nacismus, : ) je krajně pravicová totalitní ideologie oficiálně uplatňovaná diktaturou v Německu v letech 1933–1945 (tzv. Třetí říše) prostřednictvím \"Národně socialistické německé dělnické strany\" (\"Nationalsozialistische Deutsche Arbeiterpartei\", \"NSDAP\") vedené Adolfem Hitlerem. Ottova encyklopedie uvádí pro heslo nacismus (národní socialismus), že jde o totalitní ideologii založenou na vypjatém nacionalismu, rasismu, prvcích socialismu, militarismu a antisemitismu.\n\nNacismus vznikl spojením koncepce fašistického státu (zahrnující vůdcovský princip) a rasistických teorií o nadřazenosti árijské rasy a o pokroku skrze konflikt mezi vyšší a nižší rasou, řešený podrobením či likvidací nižší rasy. Nacistická ideologie dále čerpá z antikapitalistického socialismu, přivlastňuje si prvky kolektivismu či sociální demagogie (vyhovující nižším vrstvám), antibolševismu (vyhovující vyšším vrstvám), nacionalismu (umožňující získat podporu konzervativních sil) a antisemitismu. Filosofická podstata nacismu obsahuje prvky výrazného iracionalismu, okultismu a esoterismu. Ottova encyklopedie uvádí pro heslo nacismus (národní socialismus), že jde o totalitní ideologii založenou na vypjatém nacionalismu, rasismu, prvcích socialismu, militarismu a antisemitismu. \nMezi nejvýznamnější nacistické teoretiky lze zařadit Rudolfa Junga - autora názvu této ideologie a knihy Der Nationale Sozialismus, Ernsta Hubera a Adolfa Hitlera. Během svého pobytu ve vězení roku 1924 napsal Hitler autobiografii \"Mein Kampf\", ve které definoval některé klíčové vlastnosti nacistické ideologie.\n\nProgram národních socialistů z roku 1920 obsahoval řadu dvojznačných prvků jako zrušení bezpracných příjmů, konfiskaci válečných zisků, znárodnění monopolů, rozdělení zisků z monopolů, rozsáhlou podporu ve stáří, znárodnění obchodních domů, konfiskace půdy pro veřejné účely bez náhrady, zrušení úroků za pozemkové půjčky, podpora nadaných dětí chudých rodičů, povinné cvičení a sport atp. O nich však není snadné rozhodnout, zda mají být interpretovány socialisticky nebo spíše jako projev úcty k archaickým hodnotám, jako inspiraci předmoderními, zejména antickými společnostmi. Od tradičních forem socialismu - značně internacionálního postoje - odlišoval národní socialismus vypjatý nacionalismus. Dle Hitlerova Mein Kampfu: \"V rudé vidíme socialismus našeho hnutí, v bílé myšlenku nacionalismu a ve svastice poslání boje za vítězství árijského člověka.\" Hitler chtěl však zničit marxismus a tvrdil, že mezi marxismem a socialismem existují rozdíly. Sám však roku 1934 připustil, že: \"Národní socialismus převzal od každého z obou táborů samotnou myšlenku, která ho charakterizuje - národní odhodlání z buržoazní tradice a vitální, tvůrčí socialismus z marxistického učení.\" \n\nPo roce 1933, kdy se NSDAP dostala k moci a Adolf Hitler se stal říšským kancléřem, nacistická strana plně podpořila fašistickou koncepci vytvořením absolutní moci státu a vůdce (\"Führera\"), rasovou politiku a agresivní zahraniční politiku. Ta nakonec byla příčinou druhé světové války. Po uchopení moci zůstala část hospodářství v soukromých rukou, ale pod státní kontrolou v podobě čtyřletých plánů (napodobenina sovětských pětiletek). Byla zavedena sociální opatření a podporován rovnostářský a polovojenský národní étos. Hitler sám razil heslo: rovnost všech rasových Němců. Legální rozdíl mezi dělníkem a úředním stavem byl zrušen a docházelo ke glorifikaci dělníka. Po roce 1939 došlo k socializaci hospodářství a zavedení centrálního plánování.\n\nPronikání nacionalistických prvků do socialistického myšlení pomohl i marxista Werner Sombart, který považoval válku Německa s Británií za nevyhnutelnou. \"Válečnický národ Němců\", dle Sombarta, \"musí porazit anglickou obchodnickou civilizaci\". Jednotlivec by měl, podle Sombarta, obětovat své štěstí i život \"životu státu a lidu\".\n\nNacismus byl po skončení druhé světové války postaven mimo zákon, jeho ideologie však stále přežívá, nebo je dokonce obnovována (viz neonacismus).\n\nSocialistické kořeny NSDAP reprezentovala v počátcích hnutí nejzřetelnější skupina okolo bratrů Otty Strassera a Gregora Strassera, která požadovala vyvlastnění velkých podniků a nesouhlasila s Hitlerovou ekonomickou politikou, která byla spíše středová. Hitler jistou dobu s touto skupinou spolupracoval (zpočátku mu ani nic jiného nezbývalo, protože byla mocnější než jeho vlastní frakce), poté co dosáhl převahy (1926) ji ještě nějakou dobu toleroval, nakonec však nechal Strassera a jeho nejbližší ze strany vyloučit (1930). Otto Strasser poté založil stranu Revolučních národních socialistů. K levicově orientovaným nacistům Strasserovy skupiny patřil původně i Joseph Goebbels, který ji však v roce 1926 opustil a připojil se k Hitlerově skupině (nicméně některé názory si udržel).\n\nRoku 1923 osvětlil Hitler v interview s Georgem Sylvesterem Viereckem své vnímání komunismu a socialismu. \"\"Komunismus není Socialismus. Marxismus není socialismus. ...Socialismus je antický Aryan, germánská instituce. Naši germánští předci drželi jistou půdu dohromady. Oni kultivovali ideu veřejného blaha...Socialismus na rozdíl od marxismu nezavrhuje soukromé vlastnictví. Na rozdíl od marxismu nezahrnuje popření osobnosti a na rozdíl od marxismu je patriotický.\".\" Prohlašoval, že klidně by svou stranu mohl nazvat i Liberální strana. Hitler také říkal, že plně podporuje soukromé vlastnictví a že základem je soukromá iniciativa, kterou je nutno podporovat.\nHitler sám razil heslo, že rasy jsou si nerovné, rovnost liberálního stylu je židovským vynálezem a že rovnost Němců spočívá \"ve formě, jakou jednotlivec plní své povinnosti.\" Byla zavedena sociální opatření a podporován socialistický a rovnostářský národní étos s výjimkou těch, kteří byli neárijské krve. Hitler sám razil heslo: rovnost všech rasových Němců. Legální rozdíl mezi dělníkem a úředním stavem byl zrušen a docházelo ke glorifikaci dělníka. Ve skutečnosti po nástupu nacismu dělníkům byla omezována jejich práva a informovanost a byla posilována práva zaměstnavatelů.\nPodobné tendence se vyskytly i ve fašistické Itálii, kde došlo k zákazu stávek veřejných zaměstnanců a stávek s politickými cíli a fašistické odborové svazy byly prohlášeny za jediné legální zástupce zaměstnanců a v Sovětském svazu: \"\"Uvážíme-li pramálo dobrovolný charakter práce kolchozníků a omezení, jakým byli vystaveni sovětští dělníci, lze vyslovit pochybnosti o tom, že se tu rodil nový, nejsvobodnější společenský řád na světě. Logika modernizace ... musela vést k státně monopolistickému zacházení s pracovními silami a s jejich sociálními podmínkami.\"\"\n\nDle Jiřího Hájka Hitler: \"\"...sociální složku svého učení (vytvoření zdravých sociálních poměrů) převzal tak, jak stojí a leží od zakladatele křesťanskosociálního hnutí dr. Luegera, přičemž však Luegera \"zdokonalil\" tím, že z jeho koncepce sociální otázky důsledně vymýtil všechny křesťanské motivace. Ty nahradil nacionalisticko-antisemitským programem další jím uznávané autority, George von Schönerera, zakladatele \"Všeněmeckého hnutí\" a hnutí \"Pryč od Říma\".\"\"\n\nV Německu došlo k: \"\"...politice plné zaměstnanosti od roku 1933 a k hospodářské politice centrálního řízení hospodářského procesu po roce 1936.\"\". Přičemž rozdíl například oproti Sovětskému svazu byl: \" \"Centrálně administrativní řízení hospodářského procesu může sice být spojeno s kolektivním vlastnictvím, jak je tomu v Rusku od roku 1928, toto spojení však není nutné. V Německu ...převládalo dále soukromé vlastnictví výrobních prostředků, zemědělské a průmyslové podniky nadále patřily převážně soukromým osobám a společnostem. Soukromí vlastníci ale mohli s výrobními prostředky nakládat jen v omezeném rozsahu.\"\". V Německu: \" \"Hospodářské mocenské organizace, soukromé i veřejnoprávní, se navzájem prolnuly...Německý i ruský hospodářský řád z roku 1942 by potom byl řádem, v němž dominovaly monopoly ve všech výrobních odvětvích.\"\" Nacismus nerušil soukromé vlastnictví a byl od začátku podporován německými velkoprůmyslníky. Soukromé firmy měly čerpat velké zisky i z de facto zavedeného otrokářství. S nacismem spolupracovali a sympatizovali také zahraniční multimilionáři, jako například Henry Ford, kteří mu vyjadřovali dlouhou dobu otevřenou podporu. Mnoho dnešních velmi známých soukromých firem (Siemens, Krupp, AEG, I. G. Farben atd.) získalo svou velkou pozici soukromým podnikáním v nacistickém Německu. Ve skutečnosti nucená práce však byla daleko od financování soukromých firem, byla to redistribuce od zotročených Židů, Poláků, Ukrajinců a jiných ke státu jako celku. 60 až 70 % mezd placených této nucené práci firmami bylo odvedeno státu. Mezi lety 1941 až 1945 to bylo 13 miliard říšských marek. Jiný pramen uvádí, že pracovní nasazení vězňů řídil státní úřad hlavní hospodářské správy SS, jenž průmyslu účtoval mezi třemi a šesti markami za vězně a den - vzhledem k podprůměrnému pracovnímu výkonu vězňů mnohé podniky tyto částky odmítaly jako přehnané.\n\nPo uchopení moci zůstala velká část hospodářství v soukromých rukou, ale pod státní kontrolou v podobě čtyřletých plánů. Občas se uvádí, že šlo o napodobeninu pětiletek ze SSSR, ale to není možné, protože ty byly v plně zestátněné ekonomice, které fungovala úplně jinak. To se netýkalo první sovětské pětiletky (od roku 1928), protože kolektivizace vesnice byla dovršena teprve v průběhu let 1930 až 1931. Ekonomika Sovětského svazu a ekonomika v zemích střední a východní Evropy po roce 1947 byly řízeny v letech 1947 až 1949 pomocí jednoletých až trojročních plánů obnovy, které se staly základem pro pozdější centrální plánování chodu celých ekonomik v podobě pětiletých plánů. V některých těchto zemí (Polsko a Maďarsko) zůstala zachována možnost mít soukromou živnost a také samostatně hospodařit v zemědělství. Pouze však v NDR existovalo významné soukromé vlastnictví části výrobních faktorů až do roku 1972, kdy bylo znárodněno 2 568 soukromých podniků a 5 600 podniků se státní účastí. Dříve se tyto podniky podílely na výrobě textilních výrobků 25 %, obuvnického a kuřáckého zboží 30 % a krejčovských potřeb 40 %. Existoval zde například soukromý textilní a potravinářský průmysl. \n\nZasahování státu do ekonomiky jen v případě potřeby řešení ekonomických a sociálních problémů - takzvaná direktivní ekonomika, podobná současné smíšené ekonomice Skutečnost však byla jiná a v době vlády nacionálních socialistů v Bavorsku: \"\"Hospodářský rozmach nepřinášel jen pozitivní nálady, neboť státní úřady také svévolně likvidovaly soukromý majetek. Před vypuknutím války tak naprostá většina bavorských průmyslníků vlastnila jen podílová práva svých továren, již však neovládala výrobu.\" V (celém) Německu socializace hospodářství postoupila tak, že sice: \"...převládalo dále soukromé vlastnictví výrobních prostředků, zemědělské a průmyslové podniky nadále patřily převážně soukromým osobám a společnostem. Soukromí vlastníci ale mohli s výrobními prostředky nakládat jen v omezeném rozsahu.\"Posudky o přijetí do NSDAP braly také v potaz postoje k dělnictvu. Někteří podnikatelé se také podíleli na odboji proti nacismu.\nDošlo k omezení zahraničního obchodu, upřednostnění ovládnutí nového trhu před přizpůsobením se mu\nNacismus - ekonomická politika\nNacionálně socialistický podobně jako sovětský systém socialismu spočívaly na tom faktu, že vláda má plnou kontrolu nad výrobou. Rozhoduje, co bude vyráběno a jak. Přiděluje každému jedinci podíl spotřebního zboží pro jeho spotřebu. Ale je zde rozdíl mezi těmito dvěma systémy - ačkoliv se netýká podstaty rysů socialismu. Sovětský model socialismu je čistě byrokratický. Všechna ekonomická podnikání jsou odděleními vlády, podobně jako správa armády a poštovního systému. Každá továrna, obchod nebo farma stojí ve stejném vztahu k nadřízené centrální organizaci, jako poštovní úřad k ministerstvu pošty. Nacistický model se lišil od sovětského v tom, že (zdánlivě a nominálně) udržuje soukromé vlastnictví způsobu produkce a drží si vzezření řádných cen, mezd a trhů. Nicméně zde nejsou již dále podnikatelé, ale jen vedoucí závodů (Betriebsführer). Tito obchodní vedoucí provádějí nákupy a prodeje, platí pracovníky, dělají dluhy, a platí úroky a amortizaci. Neexistuje zde pracovní trh; mzdy a platy jsou určeny vládou. Vláda říká obchodním vedoucím, co a jak produkovat, za jakou cenu a od koho nakupovat, za jakou cenu a komu prodávat. Vláda předpisuje komu a za jakých podmínek kapitalisté musí svěřit svoje fondy a kde a za jaké mzdy musí pracující pracovat. Tržní směna byla jen klam. Všechny ceny, mzdy a míry úroků byly určeny centrální autoritou. Byly cenami, mzdami a úrokovými měrami jen, co do vzhledu; v realitě byl jenom tendencemi v kvantitativních popisech vládních příkazů. Vláda, ne spotřebitelé, řídila produkci. To je socialismus s vnějším vzezřením kapitalismu. Některá označení kapitalistické tržní ekonomiky zůstaly, ale znamenají něco zcela jiného od toho, co znamenají v opravdové tržní ekonomice. \n\nI zemědělství bylo podrobeno všezahrnující moci státu. Byl zaveden nově centralizovaný odbyt produktů (od roku 1933) organizovaný RNS (Reichsnährstand), zamýšlený jako opatření ke zvýšení výnosů. Na venkově však budil značný neklid. Výsledkem nacionálně socialistické zemědělské politiky byl agrární producent svázaný sítí paragrafů diktujících předepsané plodiny, regulované ceny a garantovaný odběr. Říšský ministr výživy a zemědělství R. W. Darré převzal vedení 40 tisíc zemědělských družstev a koncem května 1938 kontrolu nad všemi zemědělskými organizacemi.\n\nAčkoliv byla finanční podpora podnikatelských kruhů zanedbatelná, jako faktor v úspěchu NSDAP před rokem 1930, a nebyla důležitá ani potom, průmyslníci si začali všímat NSDAP, jako důležité síly v destrukci parlamentního systému. Průmyslníci se měli se stávat vlivnými zejména v letech 1932 - 1933 v přesvědčování Hindenburga, že Hitler by mohl být v tomto projektu nějak užitečný.\" Dle historika Wernera Masera je tvrzení, že těžký průmysl a velkostatkáři dostali k moci jak fašistickou diktaturu Mussoliniho v Itálii, tak i Adolfa Hitlera v Německu, aby na jedné straně zbudovali valy proti nebezpečí beloševické revoluce a na druhé straně zároveň vytvořili expanzní možnostií pro vlastní produkci, otřepanu frází, která pramení z nedostatečných detailních znalostí. Takhle situaci líčily (bez důkazů) například výmarské propagandistické letáky sociální demokracie, například v Mnichově vydávané Thomasem Wimmerem. Podnikatel Fridrich Flick poslal nacionálním socialistům jen 2.8 % peněz, které vydal na politické účely. \"S 50 000 markami od Flicka, 250 000 od koncernu IG-Farben a částkou nacházející se někde mezi, kterou daroval průmysl z Porúří v roce 1931, se toho nedalo mnoho počít. Kdyby byl býval Hitler neměl k dispozici měsíční příspěvky od tehdy zhruba 800 000 členů, nebyl by s největší pravděpodobností ve volném souboji sil schopný konkurence. \" Gustav Krupp bývá považován za velkoprůmyslníka Hitlerovi obzvláště nakloněnému, ale nakonci roku 1932 nebyl ochoten se ani zasadit u Hindenburga svým jménem pro Hitlera jako kancléře. Dary věnované politickým stranám v období výmarské republiky představiteli průmyslu a hospodářství byly nakonec směřovány proti Hitlerovi a NSDAP.\n\nJednou zvláštností nacismu bylo členství jednoho jedince ve straně - Emil Maurice, člen SS a vášnivý antisemita, byl sám původem žid. Díky Hitlerově protekci však mohl ve straně zůstat, když byly jeho kořeny odhaleny.\nObnovení německých hranic v rozsahu před rokem 1914, obnovení svrchovanosti německé říše.\n\nNacismus je řazen mezi ultrapravicové směry. Tento náhled z politologického hlediska zdůvodnil už Hitlerův současník Konrad Heiden. Vyplývá rovněž z toho, jaké politické strany během své cesty k moci nacismus využíval jako své spojence a představitele jakých politických proudů přednostně potíral a likvidoval. Zatímco konzervativní nacionalisty, sympatizanty předválečné monarchie a klerikály nacisté využili při převzetí moci roku 1933 v koaliční spolupráci či se je i během svého režimu pokoušeli integrovat, velmi negativně byli od počátku zaměřeni především vůči sociálním demokratům, komunistům a levicovým odborům.\n\nDaná problematika je však obtížně diskutovatelná kvůli neostrosti pojmů pravice a levice i posunům jejich vnímání v čase a prostoru. Je potřeba říci, že kontinentální pravicové myšlení (a německé zvláště) si na rozdíl od anglosaského v průběhu 19. století nepřivlastnilo agendu ekonomického liberalismu. Jeho snahou byla konzervace jádra společenských poměrů fungujících před vznikem Francouzské revoluce 1789 a obhajoba závazného nadindividuálního a mimoracionálního étosu, který tuto společnost legitimizuje. Pravicová diskuse v 19. století dospěla k akcentaci \"spontánního řádu\", který není primárně ekonomickým principem, ale má zejména zakotvení v tradicích, nepsané a transhistorické společenské hierarchii, monarchistických, aristokratických nebo jiných elitářských principech. Na přelomu 19. a 20. století, vlivem Darwinových a Nietzscheových úvah a zvyšující se prestiže přírodních věd byl tento řád obzvláště v Německu interpretován v naturalistických kategoriích, pomocí eugenických principů, ideologií krve a půdy (Blut und Boden). Rovněž nelze přehlížet vysokou prestiž pojmu státu v německém konzervativním myšlení (Georg Wilhelm Friedrich Hegel, Johann Jakob Bachofen). Konzervativní pravicové myšlení v románských a zejména ve středoevropských zemích z těchto pozic silně vymezuje vůči individualismu a individuálnímu ekonomickému podnikání (laissez-faire), vůči opovrženíhodné snaze řešit společenské problémy parlamentarismem a argumentační diskusí, vůči emancipaci nových společenských vrstev (dělnictva, svobodné inteligence, Židů, menších i slovanských národů) a vůči narušování tradiční stavovské hierarchie. Těchto kulturních podnětů svérázně využil i nacismus.\n\nAni pojem socialismus využitý také v názvu a ideologii nacistické strany NSDAP nelze chápat jako jednoznačný projev návaznosti na levicové dědictví. Ve 20. letech 20. století ekonom a politický filosof Werner Sombart ve svém semináři představil celkem 260 v literatuře doložených pojetí socialismu Samotný pojem socialisté se objevuje v teologické literatuře druhé poloviny 18. století v Itálii, kdy jsou takto nazýváni autoři zpochybňující z rozličných pozic principy přirozeného práva.. Čilou polemiku o socialismus napříč politickým spektrem dokládá v roce 1848 také Marxův Komunistický manifest. Marx zde doporučuje termín komunismus právě z toho důvodu, že k socialismu se před rokem 1848 běžně jednak hlásilo mnoho konzervativců, v rámci útoku na kapitalismus z pravicových pozic, tak i liberálů usilujících o určitý \"kapitalismus s lidskou tváří\". \n\nV polovině 20. století někteří neoliberálové zpochybnili afinitu nacismu k politické pravici a nacismus řadili na levici jako radikální vyústění socialismu: to pro jeho komunitarismus, intervencionismus a centralismus. Prvně tak učinil zřejmě obhájce klasického liberalismu Friedrich August von Hayek v roce 1944. Hayek odmítal názor, že by nacionální socialismus byl (pravicovou) reakcí na vzestup socialismu. Naopak mínil, že konflikt mezi nacionálními socialisty a ostatními socialistickými silami v Německu byl pouhým bojem mezi soupeřícími socialistickými frakcemi. Hayek dále uváděl, jak se někteří bývalí komunisté a socialisté v Německu stali stoupenci nacionálního socialismu, podobně jak se v Itálii stal někdejší socialista Benito Mussolini vůdcem fašistického hnutí. Dle Hayeka také socialisté pokud mluví o socialismu, nepožadují světový internacionální socialismus a neuvažují o rovnoměrném rozdělení kapitálových zdrojů mezi všechny lidi světa. Socialisté dle něho zůstávali zpravidla v hranicích svých států a socialismus slouží partikulárním zájmům a není pro cizince. Socialisté byli dle něho více či méně nacionalističtí. Problémem používání Hayekovy interpretace zůstává fakt, že on sám prakticky neoperuje pojmy \"pravice\" a \"levice\" a že používá značně maximalistický pojem \"socialismu\", do kterého výslovně zahrnuje mnohé konzervativní tendence a směry a klade je do opozice k jím samotným obhajovanému liberálnímu pojetí. Je potřeba říci, že tento výklad nacismu jakožto levicového jevu hraje v evropském a americkém akademickém diskursu zcela okrajovou roli.\n\nObčas se argumentuje v tomto smyslu postojem některých francouzských, britských a zejména německých socialistů, kteří dali přednost zemi před třídou v čase vypuknutí první světové války. Například v Německu: \"\"...sociální demokracie 4. srpna 1914 hlasovala v Reichstagu za válečné úvěry..\"\". Ale jiní, jako například v Německu svaz Spartakovců nebo členové České strany národně sociální, byli ostře protiváleční a antiimperialističtí a byli za to i souzeni - například Václav Klofáč nebo Rosa Luxemburgová. Na druhou stranu pro Sovětský svaz se ale uvádí, že: „V postalinské éře se nic nezměnilo na zásadním důrazu na posilování ruského elementu ve svazových republikách, i když Chruščov sám započal s přehodnocením některých stalinských excesů (vyhnání tatarů z Krymu v roce 1945, deportace Čečenců a jiných kavkazských národů koncem války do Asie).“. Provádělo se rozptylování etnicky jednolitých skupin. Teoretickým zdůvodněním bylo, že hranice mezi sovětskými republikami v rámci Sovětského svazu stále více ztrácejí svůj bývalý význam .\n\nNěkterými jedinci byla navrhována syntéza učení protestantských církví s germánským novopohanstvím. Takové bylo takzvané ario-křesťanství Jörga Lanz von Liebenfelsa, které navazovalo na podobný starší projekt Paula de Lagarde z konce 19. století. Nacistický režim však podobné synkretické myšlenky přijímal zdrženlivě. Nechtěl totiž ohrozit pragmatické spojenectví s velkými křesťanskými církvemi. Luterské církve se podvolily nacistickému režimu velmi hladce. Uchopení moci Adolfem Hitlerem v roce 1933 vyvolalo nadšení v mnoha bohoslovcích i laicích a hnutí Německých křesťanů (Deutschen Christen, zkratka DC) získalo během prvních měsíců roku 1933 většinu v reprezentativních orgánech církví na všech úrovních. Němečtí křesťané nebyli samostatnou organizační jednotkou, ale názorovou platformou, která do tradiční luterské teologie inkorporovala vůdcovský princip, německý šovinismus, militarismus, rasismus a antisemitismus. Opoziční menšinou v německé luterské církvi se stal tzv. Nouzový spolek farářů, k němuž patřili Martin Niemöller a Dietrich Bonhoeffer. Jejich nesouhlas s ideologií Německých křesťanů byl však formulován jen teologicky, ne politicky. Většina z nich se dostala do vnitrocírkevní izolace, Niemöller byl v letech 1937-45 vězněn v koncentračním táboře.\n\nNa římský katolicismus hleděl nacistický režim o mnoho podezíravěji. Katolickou dogmatiku nebylo snadné spojovat s nacionalismem, také pro souvislost církve se zahraničním centrem (Řím, Vatikán). Konkordát papeže Pia XI. s Hitlerovým režimem však přispěl k začlenění katolíků do nacistického režimu, ačkoli na desítky německých katolických duchovních individuálně dopadla perzekuce.\n\nS krajním nepřátelstvím se nacisté chovali k různým radikálním protestantským církvím a sektám (Svědkové Jehovovi), zvláště kvůli jejich přísně apolitické orientaci a odmítání vojenské služby.\n\nNacisté spojovali současnou civilizaci s židovsko-křesťanskou tradicí a sami sebe naopak ztotožňovali s pohanskou minulostí. Prohlašovali o sobě, že jsou zvláštním poutem svázáni s přírodou, a tudíž své nepřátele považovali za bytosti, které jsou v rozporu s přírodou. Přírodu vnímali jako říši absolutního pořádku, jež je v protikladu vůči chaosu způsobeném civilizací. Nacisté obdivovali především přírodu drsnou a neúprosnou, v níž fungoval jasný řád a pevná hierarchie. Přírodu, v níž platilo, že silnější a agresivnější vítězí, zatímco slabí jsou odsouzeni k zániku. Skoro všechny prvky moderního světa, včetně demokracie, byly považovány za úpadkové a na síle získával kult divokých zvířat. Nacisté se v tomto brutálně antihumanistickém duchu snažili nahradit složitost parlamentní demokracie jedinou pevně danou hierarchickou strukturou, v níž měl každý jednotlivý živý tvor své přesně dané místo, a ti, kteří do tohoto systému nezapadali, měli být zničeni – bez ohledu na to, zda se jedná o lidi či jiné živé tvory. V tomto ohledu nacismus myšlenkově navazoval na některé závěry Friedricha Nietzscheho a jeho kult predátorů, který následně rozvíjel Oswald Spengler. Nacisté rovněž uznávali myšlenky Charlese Darwina, které si ovšem upravili, přesněji řečeno pokřivili k obrazu svému tak, aby plně korespondovaly s jejich představou světa jako místa, kde přežívají ti nejzdatnější, kde se vede neustálý konkurenční boj, kde vládne přirozený výběr, a to jak mezi jednotlivci, tak i mezi národy a lidskými rasami. Charlese Darwina však nacisté přijímali jen s výhradami, jelikož teorie evoluce byla v rozporu s jejich představou o čistotě árijské rasy. V tomto ohledu byla pro nacistickou ideologii přijatelnější myšlenka známá jako polygeneze, tedy to, že různé lidské rasy byly stvořeny odděleně.\n\nKladný vztah k přírodě a ke zvířatům se v nacistickém Německu projevil i v praxi, když právě v tomto období vznikl na území Německa značný počet nových přírodních rezervací a rozsah městských parků se zvětšil na dvojnásobek. Děsivým paradoxem je to, že v době, kdy byli v nacistických koncentračních táborech mučeni a zabíjeni lidé, přijalo právě nacistické Německo jedny z nejpřísnějších zákonů na ochranu zvířat, jaké tehdy vůbec na světě existovaly. Nacistické zákony na ochranu zvířat byly velmi detailně propracované a měly vysokou lékařskou a právní úroveň. Už v první verzi z roku 1933 je např. přísně postihováno týrání zvířat, je zakázáno užívání psů při honech, je regulována kastrace zvířat a je stanoveno maximální množství práce, které může být požadováno od zvířat na polích nebo v dolech. Další ustanovení omezovalo vědecké a lékařské experimenty na zvířatech, které se směly provádět jen výjimečně a s výslovným povolením ministerstva vnitra (přičemž v koncentračních táborech se prováděly drastické „vědecké“ pokusy na lidech zcela bez omezení). Na zákon z roku 1933 navazovala postupně celá řada dalších zákonů na ochranu přírody a zvířat, které byly vydávány a vylepšovány až do úplného konce režimu. Většina těchto zákonů byla údajně sestavena pod dozorem samotného Hitlera. Nesmírný důraz je v těchto zákonech kladen především na to, aby zvířata nepociťovala sebemenší bolest – ať už během chovu, při přepravě nebo třeba během porážky (veřejnosti byly na obhajobu zákona promítány záběry z rituálních, tzv. košér, porážek například v antisemitském filmu Věčný žid). V roce 1934 byl vydán lovecký zákon, který např. zakazoval v lesích kladení pastí a rovněž používání celé řady střeliva, jehož použití by mohlo zvěři způsobit nepřiměřenou bolest. Ohrožené druhy se nesměly lovit vůbec. O tom, jak byly tyto zákony na ochranu lesní zvěře dodržovány, si lze ovšem udělat obrázek z toho, že nejvyšší osobou v oblasti ochrany přírody byl jmenován nadšený lovec lesní zvěře Hermann Göring. Přesto však platí, že nacistický zákon na ochranu zvířat byl natolik propracovaný, že se s několika úpravami udržel v západních sektorech Německa až do roku 1974. Přísný nacistický zákon o metodách zabíjení zvířat z roku 1933 zůstal dokonce v platnosti až do roku 1997.\n\nPřední místo mezi vědami v nacistickém Německu převzala biologie a další přírodní vědy. Vědecké a filozofické myšlenky německých biologů prostupovaly prostřednictvím vzdělávacího systému celou společností. Analogií z oblasti ekologie lesů a polí se užívalo při objasňování, jak funguje společnost, a živočišná říše se stala modelem pro nacionálně socialistický stát, v němž měly být přirozené přírodní biologické mechanismy nahrazeny zákonem – tedy přirozený přírodní výběr měl být nahrazen umělým, jinak řečeno \"slabé\" bylo třeba zabít, protože jinak by automaticky nevymřeli. Mezi nejvíce státem podporované přírodní vědy patřila v nacistickém Německu psychologie zvířat (v roce 1936 byla založena Německá společnost pro zvířecí psychologii), zoologie a etologie. Výsledky výzkumů získané v oblasti křížení u zvířecích druhů pak hrály roli pro další rozvoj pseudovědeckých oborů jako např. eugenika a rasová hygiena. Řada vědců, kteří pracovali pro nacistickou vládu a často se podíleli na značně kontroverzních a morálně pochybných výzkumech, byla po válce rehabilitována a pokračovala ve vědecké práci i v poválečném Německu. Asi nejznámějším příkladem je nacista Konrad Lorenz, který získal v roce 1973 Nobelovu cenu za fyziologii a medicínu.\n\nNacisté spatřovali ve velkých dravcích, zejména pak ve vlkovi, hlavní symboly své moci. Nelítostnost vlka se stala typickou metaforou moci a dominantního postavení a své identifikace s dravci užívali nacisté k ospravedlnění zabíjení, prováděného jen s velmi malými zábranami. Nacisté se neustále dovolávali psů a vlků jako vzoru, pokud jde o vlastnosti, které oni sami chtěli rozvíjet. Jednalo se především o věrnost, dodržování hierarchie, divokost, odvahu, poslušnost a krutost. Hitlerovo krycí jméno znělo Wolf (Vlk), místa, která mu sloužila jako hlavní stan, se nazývala \"Wehrvolf\" (Vlkodlak), \"Wolfschlucht\" (Vlčí rokle) a \"Wolfschanzel\" (Vlčí doupě). Příslušníky SS označoval Hitler za smečku vlků, plán infiltrovat skupiny nepřátelské nacistickému hnutí byl znám jako operace \"Vlkodlak\" a \"vlkodlaci\" se říkalo také členům Hitlerjugend, kteří byli nasazeni do bojů těsně před koncem války. Nacistické Německo se také stalo vůbec první zemí na světě, která v roce 1934 vydala zákon na ochranu vlků. Zcela v rozporu s identifikací s dravci bylo ovšem vegetariánství, které bylo mezi čelnými představiteli nacistické vlády velmi populární. Adolf Hitler byl vegetarián, stejně tak i Rudolf Hess, Joseph Goebbels a také nadšený okultista Heinrich Himmler. Himmler dokonce nařizoval pojídání vegetariánské stravy velitelům SS.\n\nZa příčiny počáteční vysoké podpory nacistického hnutí jsou považovány:\n\n\nNejznámějším symbolem nacismu byla svastika (nazývaná také hákový kříž).\n\nAdolf Hitler se o hlavní vlajce nacismu (také nazývaná Hitlerova vlajka) vyjádřil: \"Jako národní socialisté vidíme v naší vlajce náš program. V červené barvě vidíme sociální myšlenku našeho hnutí, v bílé barvě nacionalistickou myšlenku, v hákovém kříži roli boje za vítězství árijského člověka a současně s tím také myšlenku vítězství tvůrčí práce, která byla vždy antisemitská a antisemitská vždycky bude.\"\n\nPrvky jako např. hákový kříž se objevovaly i na platidlech tehdejšího Německa.\nNacistická symbolika výrazně čerpala z germánských pohanských a starých indoevropských znaků (např. runy).\n\nOpozice v nacistickém Německu byla nepočetná a nejednotná a pohnutky jednotlivých odpůrců nacistické ideologie se značně lišily – mohly být politické (např. komunisté a sociální demokraté), morální (církve), ale také mocenské jako v případě armádní generality. Část mládeže se stavěla proti nacismu kvůli totalitní uniformitě a spoustu lidí pobuřoval způsob, jak nacisté zacházeli s Židy a dalšími etniky. Celkově však v nacistickém Německu nebyl odpor proti nacismu jednotný a vycházel z různých příčin. V Německu tak nikdy nepovstala soudržná a masová opozice proti nacistickému režimu a jeho státní ideologii.\n\nVíce než 60 let po válce vyšlo najevo, že vliv bývalých nacistů na poválečné vlády v Západním Německu byl ve skutečnosti větší, než se původně předpokládalo. Ještě v roce 1957 tvořili bývalí nacisté až 77% vedoucích pracovníků na západoněmeckém ministerstvu spravedlnosti. Západoněmecké ministerstvo zahraničí pomáhalo nacistům na útěku a podle poslance SPD Fritze Erlera „Neexistuje jiné spolkové ministerstvo, které by zachovávalo větší kontinuitu s nacistickou minulostí.“ Podle historika Michaela Wildta, „Hlavním problémem je otázka kontinuity. Řada vládních institucí, které existovaly již za nacismu, má teoreticky podíl na zločinech proti lidskosti. A pokud vznikaly nové demokratické instituce, obsadili je ihned bývalí nacisté, kteří následně zametli stopy z minulosti.“\n\nSpolkový kancléř Kurt Georg Kiesinger byl před rokem 1945 členem NSDAP, stejně jako prezident Walter Scheel. Nacistickou minulost mělo celkem pětadvacet západoněmeckých ministrů. Nacistickou minulost měli také někteří rakouští ministři. Rakouský prezident a generální tajemník OSN Kurt Waldheim byl podle rakouského magazínu \"Profil\" za války členem štábu, který organizoval deportace řeckých Židů do nacistických vyhlazovacích táborů. Spolkový kancléř Konrad Adenauer měl za svého hlavního poradce a spolupracovníka bývalého nacistu Hanse Globkeho, který se jako právník na ministerstvu vnitra podílel na tvorbě protižidovských norimberských zákonů. Globke umožnil mnoha bývalým nacistům práci v západoněmecké zpravodajské službě BND.\n\n\n"}
{"id": "321418", "url": "https://cs.wikipedia.org/wiki?curid=321418", "title": "Spravedlivý mezi národy", "text": "Spravedlivý mezi národy\n\nSpravedlivý mezi národy (hebrejsky: , \"chasid umot ha-olam\") je titul, jejž Stát Izrael uděluje lidem nežidovského původu, kteří za druhé světové války riskovali svůj život při záchraně Židů před holokaustem. Spravedlivý nežidovského původu pochází z hebrejského \"ger toshav\", což je termín, který rabínský judaismus používá pro jinověrce dodržující sedm noachidských přikázání.\n\nKneset, izraelský parlament, v roce 1953 zřídil památník obětí a hrdinů holokaustu Jad Vašem, jehož hlavním posláním je spravedlivé mezi národy připomínat.\n\nOd roku 1963 je udělováním čestného titulu Spravedlivý mezi národy pověřena Komise pro rozpoznávání spravedlivých, která spadá pod izraelský nejvyšší soud. Komise pečlivě studuje veškerou dokumentaci, včetně svědectví přeživších a očitých svědků, hodnotí okolnosti události a míru rizika, které zachránci podstoupili. Ocenění uděluje na základě daných kritérií, kterými jsou aktivní účast při záchraně Židů před smrtí či deportací do vyhlazovacích táborů, při níž zachránci riskovali svůj život, svobodu nebo postavení, motivací k záchraně nesměla být jakákoliv odměna, nýbrž touha pomoci, a zároveň musí existovat svědectví zachráněných nebo alespoň dokumentace o povaze záchrany a jejích okolnostech.\n\nJad Vašem eviduje více než 10 000 ověřených příběhů záchrany a ocenil 26 973 lidí z 51 zemí. V této činnosti bude pokračovat i nadále, dokud bude dostávat návrhy na ocenění podložené důkazy, které výše uvedená kritéria splňují.\n\nTento titul byl doposud udělen 26 973 lidem, z toho 118 z České republiky (stav k 1. lednu 2018). Jména českých spravedlivých mezi národy jsou uvedena na pamětní desce umístěné dne 27. ledna 2005 před vchod do Památníku obětí nacismu v Pinkasově synagoze v Praze.\n\nOcenění se uděluje bez rozdílu společenského postavení. Kromě zástupců z řad obyčejných lidí ho obdrželi i členové různých královských rodin, například princezna Alice z Battenbergu, matka prince Filipa, vévody z Edinburghu, princezna Helena Řecká a Dánská nebo belgická královna Alžběta Gabriela Bavorská. Z významných osobností byl mimo jiné oceněn francouzský filozof Jacques Ellul.\n\nOsoby, které byly za svou pomoc Židům během holokaustu uznány za spravedlivé, obdrží medaili se svým jménem a čestné uznání, jejich jméno je navíc uvedeno na Zdi cti v Zahradě spravedlivých památníku Jad Vašem v Jeruzalémě (dříve se na počest spravedlivých vysazovaly stromy, od této tradice však bylo pro nedostatek prostoru upuštěno). Ocenění se uděluje zachráncům nebo jejich nejbližším příbuzným při ceremoniálu konaném v Izraeli, ocenění mohou také převzít v zemi svého pobytu z rukou zástupců izraelské diplomacie. Tato slavnostní předávání probíhají za účasti místních politických představitelů a velkého zájmu médií.\n\nJad Vašem může spravedlivým jako projev uznání za jejich činy udělovat čestná občanství Státu Izrael. Kdokoliv byl uznán za spravedlivého, má právo o udělení čestného občanství památník Jad Vašem požádat. Pokud spravedlivý již nežije, o čestné občanství za něj může zažádat jeho nejbližší příbuzný.\n\nSpravedliví, kteří se rozhodli žít v Izraeli, mají nárok na důchod ve výši průměrné mzdy, na bezplatnou zdravotní péči a na finanční pomoc v oblasti bydlení a ošetřovatelské péče.\n\nNejméně 130 nositelů titulu Spravedlivý mezi národy se usadilo v Izraeli. Izraelské úřady je přivítaly a udělily jim izraelské občanství. Od poloviny osmdesátých let mají nárok na zvláštní důchod. Někteří z nich sem přišli po druhé světové válce ještě před založením Státu Izrael a usadili se na území tehdejšího Britského mandátu Palestina, další je následovali krátce po založení Izraele nebo v pozdějších letech. Ti, kteří se zde usídlili dříve, často ovládali hebrejštinu a začlenili se do společnosti.\n\nEpiskopální církev Spojených států amerických spravedlivým ve svém liturgickém kalendáři vyčlenila sváteční den – 16. červenec.\n\nDne 15. června 2013 římskokatolická církev beatifikovala italského novináře Odoarda Focheriniho, který byl za napomáhání Židům při útěku deportován do koncentračního tábora, kde v roce 1944 zemřel. Stal se tak prvním spravedlivým, jenž byl blahořečen.\n\nNositelka titulu Ona Šimaitė, knihovnice z Vilniuské univerzity, jež za války pomohla na svobodu několika Židům z vilniuského ghetta, se dočkala jiného ocenění – od roku 2015 nese její jméno jedna z ulic hlavního litevského města.\n\nDne 10. května 2012 Evropský parlament vyhlásil Evropský den památky spravedlivých. Tento den připadá na 6. března a připomíná nejen zachránce Židů, ale obecně všechny, kdo se postavili zločinům proti lidskosti a totalitním režimům.\n\nPodle údajů památníku Jad Vašem bylo k 1. lednu 2018 oceněno 26 973 lidí.\nV roce 2014 nositel ocenění Henk Zanoli titul, který mu byl udělen o tři roky dříve, vrátil. Učinil tak v reakci na izraelskou operaci Ochranné ostří, při které během útoku izraelského letectva na Pásmo Gazy zahynulo šest jeho příbuzných. K tomu připojil prohlášení, že kdyby si za těchto okolností ponechal toto ocenění, které mu udělil Stát Izrael, bylo by to urážkou… těch členů jeho rodiny, kteří o čtyři generace později v Gaze přišli o šest svých příbuzných.\n\n\n"}
{"id": "321420", "url": "https://cs.wikipedia.org/wiki?curid=321420", "title": "Berg (Dolní Rakousy)", "text": "Berg (Dolní Rakousy)\n\nBerg je obec v Dolních Rakousech v okrese Bruck an der Leitha. Má katastrální výměru 9,47 km² a žije tu 746 obyvatel (2010).\n\nObec sa nachází v bezprostřední blízkosti bratislavské městské části Petržalka a nachází se tu i hraniční přechod se Slovenskem. Nejbližší rakouské obce jsou Kittsee na jihu a Wolfsthal na severu.\n\nPrvní zmínka o obci pochází z roku 862, kdy se spomíná jako „Pagus ad Pergo“. V současnosti je oblíbeným cílem cyklistů, obcí prochází vícero značených cyklistických stezek.\n\nDo roku 1996 tvořila s obcí Wolfsthal jednu obec Wolfsthal-Berg.\n\n\n\n"}
{"id": "321422", "url": "https://cs.wikipedia.org/wiki?curid=321422", "title": "Żegota", "text": "Żegota\n\nŻegota bylo krycí jméno Rady pro pomoc Židům (pol. \"Rada Pomocy Żydom przy Delegacie Rządu RP na Kraj\"), legendární podzemní organizace polské exilové vlády, která působila v letech 1942–1945 v Němci okupovaném Polsku. Jejím úkolem bylo pomáhat Židům a hledat pro ně bezpečné útočiště. Polsko bylo jedinou zemí v celé okupované Evropě, která něco podobného zřídila. Organizace se specializovala na výrobu falešných dokumentů a hledání úkrytů. S její pomocí se podle různých zdrojů zachránily tisíce až desítky tisíc Židů.\n\nV Żegotě se k záchraně Židů spojily síly prakticky všech proudů demokratického odboje, od Židům nakloněných socialistů (např. Irena Sendlerowa), přes Židy samotné až po antijudaistické katolíky (např. Zofia Kossak-Szczucka). Organizace vznikla 8. prosince 1942 z Provizorní rady pro pomoc Židům, kterou na konci září 1942 založily Zofia Kossak-Szczucka a Wanda Krahelska-Filipowicz.\n\nVedoucí Żegoty\n\nZnámí členové\n\n\n"}
{"id": "321424", "url": "https://cs.wikipedia.org/wiki?curid=321424", "title": "Pajdugina", "text": "Pajdugina\n\nPajdugina ( ) je řeka v Tomské oblasti v Rusku. Je dlouhá 458 km. Plocha povodí měří 8 790 km².\n\nOdtéká z jezera Okuňovoje (6,3 km²) na Obskojenisejském rozvodí. Teče na jihozápad a ústí zprava do Keti (Narymské rameno) na 11 říčním kilometru.\n\nZdrojem vody jsou převážně sněhové srážky. Průměrný průtok vody ve vzdálenosti 177 km od ústí činí 47 m³/s. Zamrzá na konci října až v listopadu a rozmrzá na konci dubna až v první polovině května. V květnu a v červnu dosahuje nejvyšších stavů.\n"}
{"id": "321431", "url": "https://cs.wikipedia.org/wiki?curid=321431", "title": "Triatlon na Letních olympijských hrách 2000", "text": "Triatlon na Letních olympijských hrách 2000\n\nPoprvé v historii se triatlon na Letních olympijských hrách 2000 zařadil mezi olympijské sporty. Závod žen proběhl 16. září, o den později se uskutečnil závod mužů, který přinesl České republice bronzovou medaili Jana Řehuly. Soutěže proběhly v sydneyském přístavu v bezprostřední blízkosti Opery v Sydney.\n\nTriatlon byl zařazen rozhodnutím Mezinárodního olympijského výboru mezi olympijské sporty v září 1994, v Sydney tak zažil svou olympijskou premiéru.\n\nZávod žen sledovalo na 200 tisíc lidí s očekáváním vítězství domácí závodnice, které bylo podloženo úspěchy Australanek na předchozích mistrovstvích světa. Plaveckou část závodu vyhrála Sheila Taorminová, na předchozí olympiádě v Atlantě olympijská šampionka v plavecké štafetě. V dalším průběhu se ale do čela dostala trojice, která ovládla světový pohár v Sydney rok před tím. Až do posledních 200 metrů běžely bok po boku Švýcarka Brigitte McMahonová a Australanka Michellie Jonesová, pak se odpoutala McMahonová a zvítězila. Naše reprezentantka Renata Berková skončila na 29. místě.\n\nPo cyklistické části závodu mužů byla na čele dvojice Conrad Stoltz z JAR a mistr světa Olivier Marceau z Francie, kteří měli značný náskok. Část pelotonu zbrzdily pády, při jednom z nich musel zastavit i Kanaďan Simon Whitfield a do třetí části závodu vybíhal až daleko na 24. místě. V běhu se do vedení dostal Němec Stephan Vuckovic a ještě 800 metrů vedl s minutovým náskokem, přesto ho 200 metrů před cílem předběhl Whitfield a zvítězil s pohodlným náskokem 13 sekund. Prvních pět triatletů dosáhlo nejlepších časů v běhu. Whitfield vyhrál, přestože za poslední rok nezískal ani jedno prvenství a ve světovém žebříčku byl až třináctý. Jan Řehula se vyhnul v cyklistice pádu a držel se ve skupince pronásledovatelů, kterou vedl Kazachstánec Dmitrij Gaag. Když se roztrhala, držel se Whitfielda a spolu s ním se vytáhl na stupně vítězů. Gaaga nakonec za sebou nechal o 17 sekund a získal bronz.\n\n\n"}
{"id": "321435", "url": "https://cs.wikipedia.org/wiki?curid=321435", "title": "Seznam největších jezer v Evropě podle objemu", "text": "Seznam největších jezer v Evropě podle objemu\n\nNejvětší jezera v Evropě (nad 10 km³) seřazená podle objemu.\n\n\n\n\"Velikost jezer často záleží na zdroji, ze kterého čerpáme.\"\n\n\n"}
{"id": "321438", "url": "https://cs.wikipedia.org/wiki?curid=321438", "title": "Jednotné obslužné pracoviště", "text": "Jednotné obslužné pracoviště\n\nJednotné obslužné pracoviště (JOP) je druh definovaného rozhraní mezi železničním zabezpečovacím zařízením a dopravním zaměstnancem (výpravčím, dispečerem DOZ apod.). Používá se na tratích Správy železniční dopravní cesty, kde je závazné, případně i na jiných tratích či vlečkách. Softwarové a hardwarové požadavky na JOP jsou definovány v tzv. Základních technických požadavcích na Jednotné obslužné pracoviště (ZTP-JOP).\n\nProtože JOP přestavuje ovládání zabezpečovacího zařízení pomocí počítače, předpokládá se jeho využití především u elektronických stavědel, principiálně je však možné je využít u všech zabezpečovacích zařízení, která lze ovládat počítačem, např. u reléového zabezpečovacího zařízení.\n\nZákladním prostředkem pro zadávání povelů je v JOP trackball nebo myš, doplňkovým zařízením je klávesnice, která slouží pro zadávání textových a číselných údajů, ale lze ji případně použít i pro pohyb kurzoru místo myši či trackballu. Zobrazovacím zařízením je jeden či více barevných monitorů (podle rozsahu ovládaného kolejiště).\n\nZTP-JOP definují způsob grafického zobrazení jednotlivých prvků kolejiště (výhybek, kolejí, přejezdů, návěstidel apod.) a jejich barevné vyobrazení v závislosti na momentálním stavu daného prvku.\n\n"}
{"id": "321446", "url": "https://cs.wikipedia.org/wiki?curid=321446", "title": "Jaroslav Vejvoda (spisovatel)", "text": "Jaroslav Vejvoda (spisovatel)\n\nJaroslav Vejvoda (* 13. září 1940, Praha), vlastním jménem Jaroslav Marek, je český prozaik a scenárista.\n\nV roce 1964 absolvoval Právnickou fakultu Univerzity Karlovy, pak pracoval jako právník. Psal povídky, publicistické texty a pokusil se i o svůj první, oceněný ale nevydaný román. Uveřejnil časopisecky (Plamen, Host do domu) několik povídek.\n\nV roce 1968 už nenastoupil jako redaktor Lidových novin, ale v září emigroval do Švýcarska, kde na Bernské univerzitě studoval právo, sociologii a státovědu. Studia, na první z nich dostal stipendium, nedokončil. Zpočátku se krátce živil jako umývač nádobí, brzy začal pracovat jako knihovník. Od roku 1975 žil v Curychu kde pracoval jako analytik masmédií, lektor a televizní dokumentátor.\n\nPohyboval se v kruhu českých a slovenských emigrantů – například u českého stolu restaurace \"Am Egge\" (\"Na Rohu\", dnes \"Madrid\"), na rohu Brunngasse a Froschaugasse v curyšském Niederdorfu – ne příliš integrovaných do společnosti v nové zemi, jejichž problémy i z části sdílel a kteří jej inspirovali k jeho povídkám.\n\nV roce 1974 debutoval svou první sbírkou povídek \"Plující andělé, letící ryby\", s předmluvou vydavatele a spisovatele Josefa Škvoreckého, v jeho torontském nakladatelství '68 Publishers. Manželé Škvorečtí vydali i další Vejvodovy sbírky a povídky \"Osel aneb Splynutí\" (1977), \"Ptáci\" (1981), \"Zelené víno\" (1986), \"Provdaná nevěsta\" (1991) a jeho scénář \"Honička : Filmová satira ze života uprchlíků\" (1985, s Bernardem Šafaříkem).\n\nV polovině 80. let Vejvoda pracoval na oceněných filmech Bernarda Šafaříka, ke kterým spolunapsal scénář.\n\nV letech 1972–2002 spolupracoval s rádiovou stanicí Svobodná Evropa.\n\nV roce 1997 se přestěhoval do Prahy, kde v letech 1997–2000 učil na Institutu základů vzdělanosti Univerzity Karlovy. Jeho kritický pohled se obrátil na problémy české společnosti.\n\nJe členem mezinárodního PEN klubu a Obce českých spisovatelů. Je držitelem Evropské medaile za uměleckou činnost, udělovanou Evropským kruhem Franze Kafky, Ceny Evropské unie za umění a literaturu.\nCenu Egona Hostovského obdržel za svůj debut \"Plující andělé, letící ryby\". Další cenou je Cena města Curychu.\nV roce 1965 dostal cenu nakladatelství Naše vojsko za sbírku povídek \"Vzdušné polibky posílati\", kniha ale nebyla vydána.\n\n\n\n"}
{"id": "321447", "url": "https://cs.wikipedia.org/wiki?curid=321447", "title": "Anton Heinrich Friedrich von Stadion", "text": "Anton Heinrich Friedrich von Stadion\n\nAnton Heinrich Friedrich von Stadion (5. dubna 1691 Würzburg - 26. října 1768 Warthausen) byl großhofmeister na kurfiřtském dvoře v Mohuči patřící, s ním spřízněnému, Johannu Friedrichovi Karlu von Ostein. Stadion je pokládán za průkopníka osvícenství a byl, díky svému vysokému úřadu, odpovědný za mnoho reforem v kurfiřtské Mohuči.\n\nPocházel ze šlechtického rodu von Stadion, linie Stadion-Warthausen a byl synem Johanna Philippa von Stadion (1652-1741), od roku 1711 hraběte ze Stadionu, a jeho třetí ženy Marie Anny von Schönborn (1669-1703) z rodu von Schönborn. Už jeho otec od roku 1709 zastával post großhofmeistera u kurfiřta Lothara Franze von Schönborn. I jeho další příbuzní drželi v Mohuči vysoké úřady. 27. června 1724 se oženil s Marií Annou Augustou Antonií Euphemií Euphrosinou von Sickingen (1706-1774) a měl s ní tři dcery a dva syny.\n\nAnton Heinrich Friedrich von Stadion studoval na mohučské univerzitě práva a finančnictví. Na jedné ze svých cest potkal Voltaira a jeho postoje přijal za své. Roku 1737 odstoupil jeho otec z úřadu a uvolnil mu, jako svému nástupci, místo.\n\nAnton Heinrich Friedrich von Stadion sloužil třem kurfiřtům: nejprve Philippu Karlu von Eltz-Kempenich, poté Johannu Friedrichu Karlu von Ostein a posledních několik let Emmerichu Josepha von Breidbach zu Bürresheim. Především Johannem Friedrichem Karlem von Ostein byl jmenován do všech úřadů, které zastával i jeho otec: tajný rada, dvorní maršál, vrchní úředník v Tauberbischofsheimu. \n\nStadion byl přímo odpovědný za různé reformní počiny. Zavedl v kurfiřtském státě všeobecné zemské právo a moderní soudní systém. \n\nDle nařízení z 22. prosince 1747 byly zavedeny v Mohuči dva dvoutýdenní trhy, které se od roku 1748 konaly každoročně. Dalšími opatřeními pomohl Mohuči stát se významným obchodním centrem.\n"}
{"id": "321452", "url": "https://cs.wikipedia.org/wiki?curid=321452", "title": "Jaroslav Vejvoda", "text": "Jaroslav Vejvoda\n\nExistuje více osobností s českým jménem a příjmením Jaroslav Vejvoda:\n\n"}
{"id": "321453", "url": "https://cs.wikipedia.org/wiki?curid=321453", "title": "Jaroslav Marek", "text": "Jaroslav Marek\n\nJaroslav Marek (27. listopadu 1926 Nitra – 18. prosince 2011 Brno) byl český historik, od roku 1992 profesor obecných dějin na Masarykově univerzitě v Brně.\n\n\n"}
{"id": "321455", "url": "https://cs.wikipedia.org/wiki?curid=321455", "title": "Torpédomet", "text": "Torpédomet\n\nTorpédomet je zařízení pro vypouštění torpéd v horizontálním směru. Zpravidla má podobu dutého válce, do něhož se umístí torpédo. Totpédomet je umístěn na válečném plavidle. Podle způsobu montáže lze rozlišit nadhladinový a podhladinový torpédomet. Zvláštním případem umístění (dnes už nepoužívaným) je torpédomet umístěný v pobřežní torpédové baterii.\n\nPlavidlo si buďto může vézt náhradní torpéda a po výstřelu torpédomet znovu nabít, nebo je odkázáno na setkání se zásobovacím plavidlem či návrat do přístavu.\n\nPodhladinový torpédomet je určený k vypuštění torpéda pod hladinou. Před vypuštěním torpéda musí být torpédomet zaplaven a tak vyrovnán tlak v torpédometu s tlakem vody v dané hloubce. V současnosti se toto řešení používá zejména na ponorkách, ale dříve (např. ještě za 1. sv. války) byly podhladinovými torpédomety vybaveny i velké válečné lodě (např. německé bitevní křižníky měly čtyři 50cm torpédomety: po jednom na přídi a zádi a na bocích pod čarou ponoru). Podhladinový torpédomet je pevně uchycen a míří se celým plavidlem.\n\nPodhladinové torpédomety ponorek mohou kromě různých druhů torpéd (neřízené, samonaváděcí, dálkově řízené) vypouštět i miny a protilodní či protizemní řízené střely. Například BGM-109 \"Tomahawk\" (při použití vypouštěcí kapsle), SM-39 \"Exocet\", či UGM-84 \"Harpoon\".\n\nNa ponorkách bývaly torpédomety umístěny na přídi a někdy i na zádi. U moderních ponorek se torpédomety umisťují šikmo na bocích a příď je vyhrazena sonaru.\n\nNadhladinový torpédomet je umístěn na palubě válečné lodi a torpédo je z něj vymrštěno tlakem stlačeného vzduchu. Torpédomet může být pevně uchycen a míří se pak celým plavidlem (např. německé \"S-booty\"), nebo může být montován jako otočný (ať už jedno- či vícehlavňový).\n\nDo 2. sv. války byly torpédomety umístěny i na bitevních lodích i když zvyšující se dostřel děl hlavní ráže učinil nasazení torpéd z bitevních lodí nepravděpodobným. I u lehčích jednotek byly torpédomety demontovány, aby uvolnily místo například silnější protiletadlové výzbroji. Oba japonské torpédové křižníky \"Kitakami\" a \"Ói\" (přestavěné z lehkých křižníků v roce 1941) – každý nesl 40 torpédometů (10xIV) ráže 533 mm – byly v roce 1942 přestavěny na rychlé transportéry a torpédová výzbroj zredukována na 24 hlavní (6xIV).\n\nNěkdy je ale zvolen i jiný způsob vypuštění torpéda než torpédometem. Například italské torpédové čluny \"MAS\" nesly torpéda na palubě a před použitím je jednoduše shodily do vody vedle člunu. Sovětské torpédové čluny \"G-5\" zase torpéda vypouštěly tak, že je spustily ze skluzavky na zádi člunu do brázdy za lodí. Ani letadla nepoužívají torpédomety, ale torpéda přímo shazují.\n\n"}
{"id": "321459", "url": "https://cs.wikipedia.org/wiki?curid=321459", "title": "Eurovision Song Contest 2008", "text": "Eurovision Song Contest 2008\n\nEurovision Song Contest 2008 byl 53. ročník každoroční soutěže. Po vítězství srbské reprezentantky Marijy Šerifović na Eurovizi 2007 v Helsinkách pořádání soutěže připadlo Bělehradu.\n\nVítězem soutěže se stal zástupce Ruska Dima Bilan s písní \"Believe\" s 272 body. Druhé místo obsadila ukrajinská zpěvačka Ani Lorak s písní \"\"Shady Lady\"\" s 230 body a třetí místo řecká zpěvačka Kalomira s písní \"\"Secret Combination\"\". Na čtvrté pozici se umístila Arménie a na páté Norsko. Rusko vyhrálo soutěž poprvé v historii a následně hostilo Eurovision Song Contest 2009 v Moskvě.\nJedinou odstupující zemí bylo Rakousko, jehož vysílatel nebyl spokojen se stávajícím hlasovacím systémem. Rakousko se do soutěže vrátilo až v roce 2011. Svůj debut si na soutěži odbyli reprezentanti Ázerbájdžánu a San Marina\n\nV roce 2008 bylo ustanoveno každoroční konání dvou semifinálových kol z důvodu vysokého počtu účastníku. Oproti původnímu systému (2004–2007), kdy finalisty tvořila nejlepší desítka zemí předešlého ročníku, Velká čtyřka (Francie, Spojené království, Německo a Španělsko) a deset postupujících ze semifinálového kola, nyní finálovou pětadvacítku tvořilo dohromady dvacet postupujících z obou semifinále (z každého deset), pořádající země jakožto předešlý vítěz soutěže a Velká čtyřka.\nPoprvé v historii byla také pod záštitou Evropské vysílací unie (EBU) národní kola jednotlivých zemí vysílána online přes Internet.\n\nČeská republika jako svého zástupce poslala vítězku národního kola České televize, \"Eurosongu 2008\", Terezu Kerndlovou s písní \"\"Have Some Fun\"\". Přes dohady ohledně údajného kupování hlasů ze strany managementu Kerndlové nakonec zpěvačka vystoupila 22. května v druhém semifinále, kde skončila na předposledním 18. místě s 9 body.\n\nMístem konání Eurovize 2008 byla zvolena Belgrade Arena (též Kombank Arena) v Novém Bělehradě v hlavním městě Srbska. Tato aréna patří s kapacitou přes 20 000 (v případě potřeby až 25 000) diváků k největší kryté prostory v Evropě. Aréna byla otevřena v roce 2004 a její výstavba stála 70 milionů €. Do dnešního dne se v ní konalo mimo jiné Mistrovství Evropy v basketbale 2005 (EuroBasket 2005), Mistrovství Evropy v házené žen 2012 či evropské šampionáty ve stolním tenise a judu. Své koncerty zde odehrály desítky srbských i světových muzikantů, mimo jiné Queen, Iron Maiden, Andrea Bocelli či Tom Jones.\nPři příležitosti pořádání Eurovize bylo v Bělehradské aréně vybudováno nové multifunkční centrum pro potřeby novinářů.\n\nPro srbských nepokojích vyvolaných vyhlášením nezávislosti Kosova EBU zvažovala přesun soutěže do bezpečnější země (v úvahu přicházelo Finsko jakožto předešlý pořadatel, Ukrajina coby držitel druhého místa na Eurovizi 2007 či Řecko, jehož vysílatel nabídl možnost pořádání soutěže v Athénách, které hostily Eurovizi 2006.\nNakonec však pořadatelství zůstalo RTS a srbská strana se zavázala, že zajistí dostatečnou bezpečnost umělců a zástupců ostatních zemí. Delegacím Albánie Chorvatska a Izraele byla dána k dispozici speciální ochranka.\n\nStage a grafická podoba soutěže podle Borise Miljkoviće byla podobně jako motto soutěže \"Confluence of Sound\" (=\"Souhra zvuku\") inspirována soutokem řek Dunaj a Sáva v Bělehradě. Celý projekt byl velmi dobře přijat veřejností i kritikou.\n\nRozlosování do semifinálových kol se konalo 28. ledna 2008 v bělehradské City Hall. Obálky s účastnickými zeměmi byly losovány z šesti košů podle geopolitické spřízněnosti, aby bylo co nejvíce znemožněno případné sousedské spřátelené hlasování.. Zástupci automatických finalistů si vylosovali, v kterém semifinále mohou diváci z těchto zemí hlasovat. Zvolené semifinále muselo být odvysíláno, zatímco vysílání nezvoleného semifinále záleželo na individuální volbě vysílatele. Obě semifinále byla odvysílána online přes Internet na oficiálním webu Eurovize.\nPořadí výstupů v semifinálových kolech bylo rozlosováno 17. března 2008 na setkání vedoucích delegací v Bělehradě.\n\n\n\nFinalisté:\nFinále proběhlo 16. května 2009 v Moskvě ve 21:00 středoevropského času (CET). Vítězem se stalo Rusko.\n\nZástupci jednotlivých zemí vyhlašovali výsledky v tomto pořadí:\n\nV následující tabulce je přehled dvanáctibodových ocenění, které jednotlivé země ve finále přisoudili soutěžícím::\n\nWeb České televize \nČeský web o Eurovizi\n"}
{"id": "321461", "url": "https://cs.wikipedia.org/wiki?curid=321461", "title": "Nederlandse Spoorwegen", "text": "Nederlandse Spoorwegen\n\nNederlandse Spoorwegen (\"Nizozemské železnice\"), kód VKM NS, je hlavní – královstvím vlastněná – železniční společnost provozující osobní dopravu v Nizozemsku. Svoje vlaky (od regionálních až po vysokorychlostní ICE 3 a TGV Thalys) provozuje na tratích nizozemské národní společnosti spravující železniční infrastrukturu ProRail, která vznikla odčleněním od NS v r. 2003.\n"}
{"id": "321464", "url": "https://cs.wikipedia.org/wiki?curid=321464", "title": "Parabel", "text": "Parabel\n\nParabel ( ) je řeka v Tomské oblasti v Rusku. Je dlouhá 308 km. Plocha povodí měří 25 500 km².\n\nVzniká soutokem řek Kjonga a Čuzik a teče přes Vasjuganskou rovinu. Ústí zleva do Obu na 2 189 říčním kilometru.\n\nZdrojem vody jsou převážně sněhové srážky. Průměrný průtok vody ve vzdálenosti 153 km od ústí činí přibližně 90 m³/s. Zamrzá ve druhé polovině října až v první polovině listopadu a rozmrzá na konci dubna až v květnu. Od května do srpna dosahuje nejvyšších stavů.\n\nŘeka je splavná pro vodáky a je na ní také možná vodní doprava.\n"}
{"id": "321466", "url": "https://cs.wikipedia.org/wiki?curid=321466", "title": "Beaufort (rozcestník)", "text": "Beaufort (rozcestník)\n\nBeaufort má více významů:\n\n\n\n"}
{"id": "321467", "url": "https://cs.wikipedia.org/wiki?curid=321467", "title": "Izraelská kinematografie", "text": "Izraelská kinematografie\n\nIzraelská kinematografie, respektive jeho filmový průmysl má dlouhou tradici. Většina filmů je produkována v hebrejštině, jsou však produkovány i filmy v angličtině, arabštině a některých evropských jazycích.\n\nMezi kultovní izraelské filmy patří Mivca Savta, Alex Hole Ahava, Charlie Ve'Heci, Givat Halfon Ejna Ona, Eskimo Limon a Hagiga B'Snuker.\nCelkem byly izraelské filmy nominovány 6× na Ceny akademie (Oscar) za cizojazyčný film, čili vícekrát než jakákoliv jiná země Blízkého východu. V roce 2007 byl na nejlepší cizojazyčný film Cen akademie nominován film Beaufort režiséra Josepha Cedara.\n\n\n"}
