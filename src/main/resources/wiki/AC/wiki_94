{"id": "357673", "url": "https://cs.wikipedia.org/wiki?curid=357673", "title": "Hauner", "text": "Hauner\n\nJméno Hauner nesli nebo nesou:\n"}
{"id": "357677", "url": "https://cs.wikipedia.org/wiki?curid=357677", "title": "Habří (okres České Budějovice)", "text": "Habří (okres České Budějovice)\n\nObec Habří se nachází v okrese České Budějovice, kraj Jihočeský, zhruba 11 km západně od Českých Budějovic. Žije zde obyvatel.\n\nK obci patří i samota U Šimanů.\n\nPrvní písemná zmínka o vsi pochází z roku 1264, kdy král Přemysl II. Otakar dal Stýrovi z Kvítkovic statky v Habří a Horních Vescích (\"praedia in Haberse et Wesce\") výměnou za ves Bohdanice (\"pro villa Bohdanitz\").\n\nPo zrušení poddanství se střídala období, kdy ves tvořila součást obce Lipí (1850–1878, 1921–1945 a 1. března 1960 – 23. listopadu 1990) s obdobími, kdy byla samostatnou obcí (1878–1921, 1945–1960, od 1990 podnes).\nKe slavným rodákům patří sochař a keramik Vítězslav Eibl.\n\n\n\n"}
{"id": "357680", "url": "https://cs.wikipedia.org/wiki?curid=357680", "title": "Gorazd", "text": "Gorazd\n\nSvatý Gorazd (asi 840–900) patří spolu s Cyrilem, Metodějem, Klimentem, Angelárem, Naumem a Sávou k tzv. sv. Sedmipočetníkům. V křesťanském církevním kalendáři připadá jeho svátek na 27.7.\n\nPocházel z významné rodiny žijící pravděpodobně poblíž Nitry (snad v místě dnešní vesnice Močenok). Stal se žákem Soluňských bratří a v roce 868 byl v Římě spolu s dalšími jejich učedníky vysvěcen na kněze. Pro své mimořádné vzdělání, diplomatické schopnosti a také moravský původ si jej před svou smrtí arcibiskup Metoděj vyvolil za svého nástupce v čele moravské církve. To však bylo v rozporu s kanonickým právem, neboť nového arcibiskupa mohl jmenovat pouze papež, a Metoděj zemřel dřív, než mohl svůj postup obhájit. Nitranský biskup Wiching volbu neuznal a u nového papeže Štěpána V. navíc dosáhl zákazu slovanské liturgie. Žáci Cyrila a Metoděje byli pronásledováni, mučeni, vězněni a roku 886 vyhnáni z Velké Moravy.\n\nDalší Gorazdovy osudy nejsou spolehlivě doloženy, je ale možné že ze země vyhnán nebyl a po propuštění z vězení se pravděpodobně stáhl ke dvoru některého velmože. Existují domněnky, že po smrti knížete Svatopluka při obnovení moravské církevní organizace kolem roku 900 byl právě sv. Gorazd vysvěcen na biskupa a povýšen na moravského arcibiskupa.\n\nPo vpádu Maďarů do Karpatské kotliny počátkem 10. století byl pravděpodobně nucen utéct do zahraničí. Historické prameny se však rozcházejí v určení místa jeho dalšího působení. Je možné, že působil v Krakově na území dnešního Polska, Čechách (existuje např. místní tradice, že byl zakladatelem Horažďovic, což může být ale pouze lidová etymologie) nebo v Bulharsku (kam možná odešel s vyhnanci už v roce 886). Právě v Bulharsku, kde je zařazen do seznamu svatých Sedmipočetníků, je jeho památka zvláště živá. Jedna bulharská legenda vypráví o jeho sesazení z biskupského stolce a věznění.\n\nProtože velmi dobře znal svého učitele sv. Metoděje, dá se předpokládat, že je autorem jeho životopisu \"Život Metodějův\".\n\nV křesťanském církevním kalendáři je od roku 1967 svátek sv. Gorazda slaven 27. 7. (dříve 17. 7.)\n\nV roce 1939 mu byl zasvěcen chrám svatého Gorazda v Olomouci. Atributy sv. Gorazda jsou mitra, berla a dvojitý kříž. Dalšími variantami jména tohoto světce jsou Horymír či Montanus. Slovo \"gorazd\" dříve znamenalo člověk z hor (\"goral\"), zkušený či zdatný a je možné, že se v tomto případě jednalo spíše o přezdívku, než o vlastní jméno. Později si totéž jméno zvolil biskup pravoslavné církve Matěj Pavlík (1879–1942).\n\nTajemno kolem Gorazdovy osoby způsobené nedostatkem informací inspirovalo např. komiksové tvůrce k vytvoření fiktivního příběhu Gorazdův posel, vydaného v roce 1990.\n\n"}
{"id": "357682", "url": "https://cs.wikipedia.org/wiki?curid=357682", "title": "Ludwika Lisówna", "text": "Ludwika Lisówna\n\nLudwika Lisówna († 1944) byla polská řeholnice, od roku 1938 až do své smrti generální představená klarisek. Za druhé světové války zapojila klarisky do odbojové činnosti. Sama organizovala zejména ukrývání židovských dívek v klášterech, a řádových školách a výchovných zařízeních. Klarisky, které byly největším ženským řeholním společenstvím v Polsku, jich také zachránily největší počet, celkem asi 500 dětí a 150 dospělých. \n"}
{"id": "357683", "url": "https://cs.wikipedia.org/wiki?curid=357683", "title": "Pauline Parmentierová", "text": "Pauline Parmentierová\n\nPauline Parmentierová (* 31. ledna 1986 Cucq) je francouzská profesionální tenistka. Ve své dosavadní kariéře vyhrála na okruhu WTA Tour čtyři turnaje ve dvouhře. V rámci okruhu ITF získala deset titulů ve dvouhře a tři ve čtyřhře.\n\nNa žebříčku WTA byla ve dvouhře nejvýše klasifikována v červenci 2008 na 40. místě a ve čtyřhře pak v dubnu 2012 na 89. místě. Trénují ji Olivier Patience s Loïc Courteauem a v týmu je také bývalá francouzská tenistka Alexia Dechaumeová. Dříve tuto roli plnil Georges Goven.\n\nVe francouzském fedcupovém týmu debutovala v roce 2010 čtvrtfinálovým utkáním Světové skupiny proti Spojeným státům, v němž nejdříve podlehla Melanie Oudinové a poté porazila Christinu McHaleovou. V perthském finále Fed Cupu 2019 proti Austrálií ji v nedělní dvouhře porazila Ajla Tomljanovićová. Francouzky však celkově vyhrály 3:2 na zápasy. Do roku 2020 v soutěži nastoupila ke čtrnácti mezistátním utkáním s bilancí 6–13 ve dvouhře a 1–1 ve čtyřhře.\n\nPo odstoupení Mary Pierceové a Amélie Mauresmové byla nominována na pekingské Letní olympijské hry 2008, na kterých ve dvouhře vypadla v úvodním kole s Dominikou Cibulkovou a ve čtyřhře spolu s Taťánou Golovinovou skončily také v první fázi na raketách indické dvojice Mirzaová a Raová.\n\nNarodila se roku 1986 v severofrancouzské obci Cucq do rodiny Dominique a Jeana-Philippa Parmentierových, kteří pracují v tabákovém průmyslu. Má dva bratry. Tenis začala hrát v šesti letech a za oblíbený povrch uvedla antuku.\n\nV rámci hlavních soutěží událostí okruhu ITF debutovala v listopadu 2010, když na turnaj ve francouzském Villenaue D'Ornon s dotací 10 tisíc dolarů obdržela divokou kartu do kvalifikace, z níž prošla jako šťastná poražená. V úvodním kole podlehla krajance Karle Mrazové. Během ročníku 2003 vybojovala premiérový titul v této úrovni tenisu, když v páru s Aurélií Védyovou vyhrály čtyřhru na turnaji v Deauville. V rozhodujícím utkání zdolaly česko-německou dvojici Zuzana Hejdová a Maria Geznengeová. Premiérovou singlovou trofej přidala v listopadu 2004 po vítězství na káhirské události s rozpočtem 10 tisíc dolarů a finálové výhře nad Ukrajinkou Julijí Ustjužaninovovou.\n\nV singlu okruhu WTA Tour debutovala v kvalifikaci květnového Internationaux de Strasbourg 2004 z kategorie Tier III, do níž získala divokou kartu. Ve druhém kole ji však zastavila Slovenka Henrieta Nagyová. O dva týdny později vypadla ve druhé fázi kvalifikačního turnaje French Open 2004 s Italkou Robertou Vinciovou. První zápas v hlavní soutěži okruhu WTA Tour odehrála na French Open 2005, kde ji ve dvou setech zastavila Češka Iveta Benešová. Na úvod zářijového US Open 2005 pak vyhrála první zápas na okruhu WTA, když zdolala italskou hráčku Antonellu Serru Zanettiovou. Ve druhém však odebrala favorizované Američance Lindsay Davenportové jen dva gamy.\n\nDo elitní světové stovky žebříčku WTA poprvé pronikla 10. září 2007 po druhém kole na US Open, když se posunula ze 106. na 87. příčku. Na newyorském grandslamu prošla do hlavní soutěže z kvalifikace. Poté, co porazila Němku Tatjanu Malekovou skončila na raketě Švýcarky Martiny Hingisové. V říjnu nastoupila do premiérového finále na okruhu WTA Tour. V boji o singlový titul na Taškent Open 2007 přehrála Bělorusku Viktorii Azarenkovou a připsala si první trofej. Druhý triumf dosáhla na červencovém Gastein Ladies v rakouských lázních Bad Gastein, kde ve finálovém duelu zdolala Lucii Hradeckou. Již 18. února 2008 se po jediném ročníku turnaje ve Viña del Mar posunula do elitní světové padesátky, když postoupila z 53. na 47. místo. V chilském letovisku vypadla v semifinále s Italkou Flavií Pennettaovou.\n\nDo osmifinále se probojovala na French Open 2014, kam obdržela divokou kartu. Na její raketě postupně dohrály sedmnáctá nasazená Vinciová, Kazaška Jaroslava Švedovová a Němka Mona Barthelová, vždy po třísetových kláních. Ve čtvrtém kole však nenašla recept na Španělku Garbiñe Muguruzaovou.\n\n"}
{"id": "357687", "url": "https://cs.wikipedia.org/wiki?curid=357687", "title": "Vyjeté koleje", "text": "Vyjeté koleje\n\nVyjeté koleje je obvyklý název pro poškození vozovky nebo nezpevněné cesty vytvořením podélných prohlubní vzniklých působením tíhy vozidel. \n\nVyjeté koleje typicky vznikají tam, kde těžká vozidla jezdí soustavně v téže stopě. Místem obzvlášť náchylným k tomuto poškození jsou autobusové a trolejbusové zastávky a zastávkové pruhy. Běžný živičný (asfaltový) nebo dlážděný povrch ve frekventovaných zastávkách zátěž dlouho nevydrží. Proto například v Praze je vozovka v některých zastávkách rekonstruována silnou vrstvou speciálního betonu. Odolnost povrchu je důležitým technickým parametrem i u autobusových drah (guided busway, tramvaj Bombardier apod.), kde jsou pneumatiková vozidla hromadné dopravy vedena po pevné jízdní dráze. \n\nNa plochách, které nejsou uzpůsobeny pro provoz vozidel (například na dlažbě chodníku nebo na ploše zeleně) může vytvořit vyjeté koleje i jediný průjezd vozidla. \n\nNa vznik vyjetých kolejí na rychlostních silnicích a dálnicích má významný vliv provoz přetížených kamionů. Poškozování vozovek je jedním z důvodů, proč je prosazováno či prováděno vážení vozidel.\n\nZejména na dálnicích a rychlostních silnicích mohou vyjeté koleje způsobit ztrátu kontroly řidiče nad ovládáním vozidla například při předjíždění ve vysoké rychlosti. Za mokra se ve vyjetých kolejích usazuje vodní vrstva, což může také způsobit tzv. aquaplaning, tedy jev, kdy rychle jedoucí vozidlo ve vyjetých kolejích klouže po vodní hladině a nižší adhezní síla tak výrazně snižuje účinnost brzdění. \n\nProto na rizikových místech na vyjeté koleje upozorňují výstražné dopravní značky. V České republice neexistuje speciální výstražná značka pro tento účel, a proto se používá značka Jiné nebezpečí doplněné dodatkovou tabulkou s nápisem „vyjeté koleje“.\n\nV roce 2005 byly měřením na 4384 km vybraných jízdních pruhů na dálnicích a silnicích I. třídy v Česku zjištěny příčné nerovnosti (vyjeté koleje) na 6 % úseků. \n\nVyjeté koleje jsou jedním z často vytýkaných typů závad v kvalitě silnic a dálnic.\n\nV přeneseném významu se souslovím „vyjeté koleje“ označuje rutina, stereotyp, nepružnost a nepřizpůsobivost, zpravidla s negativním vyzněním. \n\n"}
{"id": "357689", "url": "https://cs.wikipedia.org/wiki?curid=357689", "title": "Bytí a čas", "text": "Bytí a čas\n\nBytí a čas (německy \"Sein und Zeit\") je nejznámější dílo německého filosofa Martina Heideggera a jedno z nejvýznamnějších filosofických děl 20. století. Kniha hluboce ovlivnila nejen fenomenologii, ale velkou část současné západní filosofie vůbec. Poprvé vyšla roku 1927 s věnováním Heideggerovu učiteli Edmundu Husserlovi, od té doby v mnoha dalších vydáních a překladech, český původně samizdatový překlad vyšel poprvé roku 1996.\n\nKniha, kterou autor připravoval mnoho let, vznikla nakonec pod časovým tlakem, když se Heidegger ucházel o profesuru ve Freiburgu, a je jen polovinou původního záměru. V prvním vydání měla ještě podtitul „První díl“, od něhož Heidegger později upustil. Jakkoli je \"Bytí a čas\" mnohonásobně zakotveno v evropské filosofické tradici, je to velkorysý a originální pokus o nové založení filosofie, kterým se autor chtěl vyhnout mnoha omylům a slepým uličkám předchozího myšlení. Patří mezi ně zejména:\nHeidegger sám sice zdůrazňoval – vedle „zapomenutosti bytí“ – především „konec metafysiky“, tento nárok se však mezitím stal do té míry obecnou módou, že téměř ztratil smysl.\n\nBytí a čas se výslovně vyrovnává zejména s Aristotelem, s Descartem a s Kantem, výslovně polemizuje s Diltheyem a celou filosofickou antropologií, na něž ale fakticky v mnohém také navazuje.\nKnihou \"Bytí a čas\" vrcholí rané období Heideggerova díla. Je to kniha neobyčejně hutná, obtížná a také obsažná, plná jak originálních postřehů, tak také překvapivě přesných formulací, ale i často svévolných novotvarů. Pokud do ní čtenář pronikne, nemůže se úplně ubránit jejímu vlivu. Právě nad četbou \"Bytí a času\" vznikla Heideggerovská filosofie jako určitá škola myšlení, ale také velmi specifické řeči.\n\n\"Bytí a čas\" ovlivnilo zejména tyto filosofy a teology:\nNa \"Bytí a čas\" navázala také řada psychologů, zejména Ludwig Binswanger, Medard Boss a Jacques Lacan, francouzský strukturalismus, hermeneutika a dekonstrukce.\n\n"}
{"id": "357690", "url": "https://cs.wikipedia.org/wiki?curid=357690", "title": "Autobusová dráha", "text": "Autobusová dráha\n\nAutobusová dráha (žádný český název zatím není vžitý, v Austrálii se označuje O-Bahn jako \"omnibusová dráha\", německy též Spurbus, Spur-Obus nebo Busbahn, anglicky guided busway) je systém, v němž autobus jezdí v pevné jízdní dráze. Speciální komunikace je konstruována tak, že na autobus působí jako kolej. Hlavními výhodami oproti běžným autobusům je jednak snížení nároků na šířku jízdního pruhu i při vyšších rychlostech, tedy úspora místa na komunikaci, a za druhé možnost najíždět přesně k hraně nástupiště. Vozidla upravená pro spurbusové dráhy mohou jezdit i po běžných silnicích. Z běžné komunikace je na začátku dráhy vůz naváděn trychtýřovitým zúžením. Princip je využíván od poloviny 80. let 20. století, většinou jsou na této technologii založeny jen některé dílčí úseky rozsáhlejších metrobusových tratí či systémů.\n\nK vedení jsou nejčastěji využívané speciální obrubníky a přídavná kolečka umístěná na autobuse vodorovně po obou stranách. Pak jde o takzvaný bočně vedený autobus, v angličtině označovaný též KGB (kerb-guided buses). První experimentální úsek byl v běžném provozu v Birminghamu v roce 1984, první rozsáhlejší systém je od roku 1986 v Adelaide.\n\nNěkteré novější systémy umožňují vedení pomocí přídavných kol vedených ve speciální drážce (kolejnici) pod vozidlem. Tato vozidla se podobají tramvajím a označují se někdy jako tramvaj na pneumatikách. První systém tohoto typu zahájil veřejný provoz roku 2001 v Nancy.\n\nKromě fyzického vedení je možné také bezdotykové vedení pomocí radiových signálů nebo optické vedení. Optické vedení autobusů bylo poprvé využito v roce 2001 ve městě Rouen. Pokusně bylo magnetické vedení v kratším úseku zkušebně v běžném provozu v roce 1984 ve Fürthu. První autobusová linka s indukčním magnetickým vedením jezdí od roku 2004 v Eindhovenu.\n\nI na běžné autobusy lze použít vedení přímým působením na kola, po kterých vozidlo jede (princip tzv. kasselského obrubníku, využitý na několika místech i například v Praze).\n\nExistují také podobné systémy, z nichž vozidla nemohou přejíždět na běžné silnice (gumokolové metro, automatické metro, automated guideway transit – AGT, people mover, Véhicule Automatique Léger – VAL atd.).\n\nSystémy bočně vedených autobusů jsou v provozu v mnoha městech. Většinou nejsou vzájemně kompatibilní, t. j. vozidla vybavená pro jeden ze systémů nelze použít v obdobném systému v jiném městě.\n\nKoncepce autobusové dráhy byla poprvé navržena firmou Daimler-Benz pro tunelové vedení autobusů v centru německého města Essen.\n\nV letech 1988–1995 byla v Essenu v provozu hybridní vozidla na pomezí autobusu, trolejbusu a tramvaje: v centru města byla vedena tunelem společně s tramvajemi, měla i elektrický pohon (jako duobus) a dveře po obou stranách. Systém se však v této podobě neosvědčil a v projektu tak nebylo pokračováno.\n\nLinky 146 a 147 vedoucí z centra města do předměstí Kray se v centru města vrátily na povrch a byly nadále provozovány jako autobusové (bez využití elektrického pohonu). Trolejbusová stopa v tunelu u Porscheplatz a trolejové vedení ve čtvrti Kray byly odstraněny. Spurbusový úsek zůstal zachován ve čtvrti Kray a v oblasti Wasserhöhe, zejména ve středním dělicím pásu dálnice A40.\n\nProvoz zajišťují autobusy Mercedes 0405GN/2, která mají na třech místech pomocná boční kolečka určená ke kontaktu s vodicími kolejnicemi; poslední byly vyrobeny v roce 1999. V roce 2007 byl testován prototyp kloubového autobusu Mercedes Citaro ve verzi pro Spurbus.\n\nV německém Mannheimu od května 1992 do září 2005 byla autobusová dráha vedena v několikasetmetrovém úseku po tramvajovém pásu, aby se tak autobusy vyhnuly dopravní zácpě na vozovce. Tento systém zanikl v souvislosti s uplynutím životnosti a vyřazením většiny z autobusů, které pro něj byly vybaveny. Obnovení není plánováno.\n\nO-Bahn Busway (Northeast Busway) v australském městě Adelaide byla budována od roku 1983, zprovozněna roku 1986 a dokončena roku 1989 a je nejdelší a nejrychlejší autobusovou dráhou na světě.\n\nDráha je nyní 12 km dlouhá, je na ní jedna stanice a dvě mezilehlé křižovatky s autobusovými terminály, které umožňují autobusům dráhu opustit nebo na ni vjet. Maximální rychlost na přímých úsecích je 100 km/h, na velké části trati 80 km/h, v některých úsecích (například v místě vjezdu do drážního tělesa) je omezena až na 40 km/h, v prostoru křižovatek na 20 km/h. Průměrná cestovní rychlost včetně zastávek je kolem 60 km/h. Soud rozhodl, že z právního hlediska je tato dráha považovaná za silnici, což má význam například pro kompetence při kontrole dodržování stanovených rychlostí.\n\nDráha byla postavena namísto původně plánovaného rozšíření tramvajové sítě do severovýchodních předměstí. Byla inspirována systémem navrhovaným pro Essen a její příprava byla konzultována s německými odborníky. Toto řešení se při porovnání ukázalo jako prostorově méně náročné, méně hlučné, levnější a umožňuje rychlejší dopravu než původně navrhovaná kolejová dráha, navíc umožňuje vozidlům přejíždět do ulic města. Na rozdíl od essenského systému se dobře osvědčuje.\n\nNa trati byly používány autobusy s karosériemi Mercedes-Benz 0305 upravené firmou Mitsubishi. Později přibyly i autobusy na bázi Scania a MAN.\n\nPrůměrně 4 automobily ročně nerespektují zákazy vjezdu, neoprávněně vjedou na trať a musí pak být vyprošťovány jeřábem.\n\n\nJediným obdobným systémem v Japonsku jsou autobusy ve městě Nagoya, které jsou zevně fyzicky vedeny na části Guideway Bus Shidami Line (ガイドウェイバス志段味線, Gaidowei Basu Shidami-sen), zkráceně označované Yutorito Line (ゆとりーとライン, Yutorīto Rain). Někdy se linka nazývá také podle jména provozující společnosti, Nagoya Guideway Bus. Provoz byl zahájen 23. března 2001. Na rozdíl od Austrálie je v Japonsku takto vedený úsek z právního hlediska dráhou.\n\nV Japonsku však existují podobné dráhy, z nichž vozidla nemohou přecházet na silnice (automated guideway transit, AGT), například nebo Port Island Line v Kóbe (první AGT na světě, 1981) Osaka New-Tram.\n\nDalší vývojovou větví autobusů vedených v pevné jízdní dráze jsou vozidla, která jsou hybridem mezi tramvají a trolejbusem. Vozidlo je vedeno jedinou středovou ocelovou kolejnicí zapuštěnou ve vozovce. Kolejnice zároveň někde slouží jako zemnící pól trakčního elektrického napětí podobně jako u běžných elektrických tramvají.\n\nZatím existují dva navzájem nekompatibilní systémy. Jeden byl vyvinut firmou Bombardier, druhý systém se nazývá Translohr. V systému Translohr po kolejnici jedou dvě kolečka, která jsou vůči svislé ose vychýlena v příčném směru o 45° a svírají tak kolejnici v pravém úhlu; okolek mají kolečka jen ze spodní (vnější) strany. V systému Bombardier jede po kolejnici svisle umístěné kolečko se dvěma okolky. Váhu vozidla však u obou systémů nesou klasické autobusové pneumatiky. U obou systémů dochází při provozu občas k vykolejení.\n\nVozidla systému Bombardier v Nancy standardně mají i volant, akumulátorové baterie a další vybavení, které jim umožňuje jízdu po běžné vozovce bez kolejnice. Systém Translohr není pro nezávislou jízdu vozidel navržen. Proto vozidla Bombardier jsou z právního hlediska považována za autobusy. Vozidla Translohr jsou považována v podstatě za tramvaje, při zkušebním provozu v Clermont-Ferrand nebyla vybavena registračními značkami pro silniční vozidla.\n\nBelgický systém Bombardier byl v Bruselu předveden pod názvem GLT (Guided Light Transport) v roce 1985 a testovací trať Jemelle – Rochefort byla zprovozněna roku 1988. V roce 1997 byl představen systém v nízkopodlažní verzi pod názvem TVR (Transport sur Voie Réservée). Systém byl pak zavedený ve městech:\n\nSystém Translohr byl zvolen pro více systémů:\n\nVýhodami oproti klasickým tramvajím jsou například možné ostřejší zatáčení (menší minimální poloměr zatáčení), schopnost překonávat větší sklony (až 13 %) a menší hlučnost. Vybudování infrastruktury je jednodušší. Nevýhodou je menší účinnost a tedy větší spotřeba energie na provoz.\n\nV roce 1929 vyvinul italský konstruktér Alberto Laviosa z Piacenzy podobný systém dráhy, v němž směrové vedení vozidla zajišťovala klasická ocelová kolej, po níž se pohybovala pogumovaná kola, která však nenesla tíhu vozidla. Laviosa založil společnost \"Auto Guidovie Italiane Spa\". Tato dráha vedla ze San Quirico u Janova a do Santuario della Madonna della Guardia u průsmyku Passo dei Giovi. Byla 10,6 km dlouhá a překonávala převýšení 700 metrů. Koncem 60. let byla trať rozebrána. Dalším zdokonalením bylo gumokolové metro systému Michelin v Paříži.\n\nOptické vedení vozidla probíhá tak, že kamera umístěná na čele vozidla snímá na zemi umístěné (namalované) značky vyznačující referenční trajektorii. Palubní počítač tato data vyhodnocuje a řídí jízdu. Problematická může být funkčnost pří sněhové pokrývce.\n\nVe Francii vyvinula firma MATRA Transport International, pobočka koncernu Siemens, systém Optiguide. Ten je spojen se systémem Irisbus Civis firmy Renault, později holdingu Irisbus.\n\nV roce 2004 Stagecoach Group oznámila, že společně se Siemens AG vyvíjí systém optického vedení pro použití ve Spojeném království.\n\nFraunhofer-Institut für Verkehrs- und Infrastruktursysteme (IVI) v Drážďanech představil v dubnu 2005 další systém optického vedení pod názvem AutoTram.\n\nExperimenty jsou prováděny také s vedením pomocí magnetů uložených ve vozovce.\n\nVe Fürthu probíhal v letech 1984–1985 pokus s elektromagneticky vedenými spurbusy firem MAN a Mercedes-Benz. Pokus probíhal v pravidelném provozu na úseku Königswarter Straße. Po skončení pokusu nebyl systém dále rozšiřován.\n\nSystém \"Phileas\" vyvinutý nizozemskou společností \"Samenwerkingsverband Regio Eindhoven\" (SRE) a vyráběný konsorciem Advanced Public Transport Systems (APTS) používá k vedení autobusů elektromagnetické smyčky uložené pod vozovkou. Systém Phileas byl vyvinut koncem 90. let.\n\nPodobný systém, IMTS, vyvinula firma Toyota a představila na výstavě Expo 2005 Aichi Japan v Nagakute Hell.\n\nInduktivní vedení vozidel se používá i v transportním systému u Eurotunelu a v automatické dopravě v mnoha velkých továrnách a kontejnerových překladištích.\n\nLondýnský systém \"Millennium Transit\" k obsluze Millennium Dome měl zahrnovat i 1,3 km dlouhý úsek s elektronickým vedením autobusů, avšak od realizace bylo upuštěno, protože se nepodařilo vyvinout systém, který by umožnil autobusu uspokojivě reagovat na nečekané překážky.\nVýhodami oproti klasickým tramvajím jsou například možné ostřejší zatáčení (menší minimální poloměr zatáčení), schopnost překonávat větší sklony a menší hlučnost. Vybudování infrastruktury je jednodušší a levnější. Nevýhodou je menší účinnost a tedy větší spotřeba energie na provoz.\n\nHlavními výhodami oproti běžným autobusům je snížení nároků na šířku jízdního pruhu i při vyšších rychlostech, tedy úspora místa na komunikaci, a za druhé možnost najíždět přesně k hraně nástupiště. Nevýhodou jsou například vyšší nároky na kvalitu povrchu, aby nevznikaly vyjeté koleje.\n\n\n Zdrojem informací byly i další články z anglické a německé verze Wikipedie.\n"}
{"id": "357701", "url": "https://cs.wikipedia.org/wiki?curid=357701", "title": "Arnoštov (Křišťanov)", "text": "Arnoštov (Křišťanov)\n\nArnoštov () je osada v okrese Prachatice, 7 km jihovýchodovýchodně od Volar. Nachází se v Želnavské hornatině v nadmořské výšce 828 m na řece Blanici v místě, kde se do ní vlévá Puchéřský potok. Leží v CHKO Šumava, na okraji vojenského prostoru Boletice. V roce 2011 zde trvale žilo 47 obyvatel.\n\nPrvní písemná zmínka o osadě pochází z roku 1805. V roce 1807 vznikla sklárna, kolem níž se rozrostla osada. Ve sklářské osadě byla postavena rovněž společná pec na chleba. Arnoštov byl součástí schwarzenberského panství a byla zde schwarzenberská myslivna s pokoji pro ubytování vysokých hostí. V roce 1910 zde stálo 21 domů s 318 obyvateli (z toho 313 německými). Po velkých polomech roku 1917 se Arnoštov stal centrem zpracování kalamity, kvůli které zde byla postavena Arnoštovská lesní dráha. V letech 1918–1922 zde byla v provozu parní pila. Provoz sklářské hutě byl za první světové války zastaven a poté byly budovy sklárny využity pro ubytování dřevařů zpracovávajících velké polomy. Provoz obnovil až v roce 1924 majitel sklárny v Chlumu u Třeboně, Václav Hrdina. Definitivně byla uzavřena v roce 1945. Z důvodu vysídlení Němců z Československa přišla osada o většinu obyvatel.\n\nV současnosti zde stojí 23 domů.\n\n\n"}
{"id": "357703", "url": "https://cs.wikipedia.org/wiki?curid=357703", "title": "Marina Erakovicová", "text": "Marina Erakovicová\n\nMarina Erakovicová ( ; narozená 6. března 1988 Split, Jugoslávie, dnes Chorvatsko) je novozélandská profesionální tenistka. Na Nový Zéland emigrovala se svou rodinou v roce 1994, ve věku šesti let.\n\nV dosavadní kariéře vyhrála na okruhu WTA pět turnajů ve čtyřhře. Dvakrát se probojovala do finále dvouhry, z nichž odešla poražena. Poprvé na turnaji v Québecu v roce 2011 prohrála s Barborou Záhlavovou-Strýcovou a podruhé pak v únoru 2012 v Memphisu, kde nestačila na Švédku Sofii Arvidssonovou. V rámci okruhu ITF získala k dubnu 2012 jedenáct titulů ve dvouhře a pět ve čtyřhře.\n\nNa žebříčku WTA byla nejvýše ve dvouhře klasifikována v březnu 2012 na 45. místě a ve čtyřhře pak v říjnu 2008 na 47. místě. Trénuje ji Christian Zahalka.\n\nNový Zéland reprezentovala na Letních olympijských hrách 2008 v Pekingu, kde v úvodním kole dvouhry podlehla Japonce Ajumi Moritové startující na divokou kartu.\n\nSpolečně s Nizozemkou Michaëllou Krajicekovou vyhrály juniorku čtyřhry na US Open 2004 a v následující sezóně získala ze stejné soutěže druhý titul na Australian Open 2005, kde hrála s Běloruskou Viktorií Azarenkovou. Finále deblu si zahrála ještě dvakrát, a to ve Wimbledonu 2004 a 2005, a to vždy spolu s Rumunkou Monicou Niculescuovou odešly poraženy.\n\n\n"}
{"id": "357707", "url": "https://cs.wikipedia.org/wiki?curid=357707", "title": "Anastasija Pivovarovová", "text": "Anastasija Pivovarovová\n\nAnastasija Pivovarovová, : , (* 16. června 1990 Čita) je ruská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do listopadu 2015 sedm titulů ve dvouhře a pět ve čtyřhře.\n\nNa žebříčku WTA byla ve dvouhře nejvýše klasifikována v květnu 2011 na 93. místě a ve čtyřhře pak v červenci 2010 na 169. místě. Trénuje ji Dmitrij Degťjarev.\n\nV ruském fedcupovém týmu neodehrála k lisltopadu 2015 žádné utkání.\n\nPrvní ženský turnaj na okruhu ITF odehrála v roce 2005. Při svém druhém turnajovém startu na této úrovni, v Moskvě, získala premiérový titul, když ve finále zdolala krajanku Olgu Panovovou ve dvou setech.\n\nPrvními událostmi na okruhu WTA Tour se v roce 2007 staly kvalifikace dvouher Indian Wells Masters a Miami Masters, do nichž obdržela dicokou kartu. V první z nich si ve druhém kole poradila s Italkou Karin Knappovou, ale do hlavních soutěží neprošla.\n\nNa nejvyšší grandslamové úrovni debutovala v kvalifikaci French Open 2008, ovšem nepostoupila z ní. V singlové soutěži French Open 2010 vyhrála první zápas na grandslamu, když po zvládnutém kvalifikačním turnaji vyřadila Rumunku Ioanu Ralucu Olaruovou. Ve druhém kole zdolala dvacátou pátou nasazenou Číňanku Čeng Ťie, aby následně dohrála na raketě australské turnajové sedmičky a pozdější finalistky Sam Stosurové.\n\nVe čtvrtfinále rakouského Gastein Ladies 2010 podlehla pozdější vítězce Julii Görgesové po třísetovém průběhu. Mezi osmičku hráček se probojovala také na marockém Grand Prix de SAR La Princesse Lalla Meryem 2011, kde ji zastavila krajanka Dinara Safinová. Do elitní světové stovky žebříčku WTA se poprvé podívala 16. května 2011, když postoupila ze 102. na 95. příčku.\n\nV důsledku zranění ukončila profesionální kariéru v sezóně 2012, když předtím tři měsíce chyběla pro zranění břišního svalstva, pět měsíců pro zádové problémy a také pro zlomeninu zápěstí a poranění ramena. Začala tak pracovat v ruské tenisové federaci. Poté co ji lékaři opět povolili závodní tenis, ohlásila 14. února 2014 na Twitteru obnovení sportovní dráhy.\n\n"}
{"id": "357708", "url": "https://cs.wikipedia.org/wiki?curid=357708", "title": "Miles Gordon Technology", "text": "Miles Gordon Technology\n\nMiles Gordon Technology plc. (MGT) byla založena v roce 1986 dvěma zaměstnanci firmy Sinclair Research, Alanem Milesem a Bruce Gordonem poté, co byla jejich mateřská firma prodána Amstradu. MGT vyráběla HW doplňky pro počítač Sinclair ZX Spectrum, z nichž nejznámější jsou disk. interface Disciple a jeho nástupce +D. V roce 1989 firma MGT uvedla na trh veřejností dlouho očekávané vylepšené Superspectrum, počítač Sam Coupé. Jeho výroba a nástup byl financován z prostředků získaných prodejem práv k populárnímu disk. řadiči +D firmě Datel Electronics Ltd. V roce 1990 však byla na MGT pro finanční potíže uvalena nucená správa a většinu aktiv odkoupila Sam Computers Ltd., kterou založili opět Miles a Gordon. Tato společnost existovala do roku 1992, kdy byla prodána firmě West Coast Computers.\n\nRozšířené výrobky MGT jsou: diskové řadiče Disciple (navazující na ZX Interface I) a +D (vycházející z Disciple, avšak bez RS-232 a síťového rozhraní), MGT Lifetime Disc Drive, interface TwoFace. Od roku 1989 pak počítač SAM Coupé a jeho doplňky (IF Messenger pro spojení s počítačem ZX Spectrum, RS-232, Centronics, SAMBUS s RTC, ext. 1 MB RAM, mouse IF, IF Kaleidoscope).\n\nPrvní výrobek, Disciple byl vybaven operačním systémem GDOS, z něhož vycházejí další kompatibilní systémy, jako G+DOS, UNIDOS a BetaDOS a systémy SAMDOS, MasterDOS a BDOS počítače Sam Coupé. Na ZX Spectru 48K/128K je dnes tento standard dostupný i pro moderní IDE interface DivIDE.\n\n"}
{"id": "357711", "url": "https://cs.wikipedia.org/wiki?curid=357711", "title": "Jill Craybasová", "text": "Jill Craybasová\n\nJill Craybasová (* 4. červenec 1974, Providence, Rhode Island, USA) je bývalá americká tenistka.Ve své kariéře vyhrála 1 turnaj WTA ve dvouhře a 4 turnaje ve čtyřhře.\n\nJill Craybasová se zúčastnila 5 zápasů týmového Fed Cupu za tým Spojených států s bilancí 2-4 ve dvouhře a 1-1 ve čtyřhře.\n\n\n"}
{"id": "357713", "url": "https://cs.wikipedia.org/wiki?curid=357713", "title": "Dlouhá Louka", "text": "Dlouhá Louka\n\nNázev Dlouhá Louka má více míst:\nvyskytuje se i jako název ulice\n"}
{"id": "357723", "url": "https://cs.wikipedia.org/wiki?curid=357723", "title": "Oko bere", "text": "Oko bere\n\nOko bere (anglicky 21) je americké drama z roku 2008 natočené společností Columbia Pictures. Jedná se o příběh o chudém, ale nadaném studentovi MIT Benu Campbellovi, který by rád studoval na Harvardu medicínu, ale chybí mu oněch potřebných 300 000 USD. Příběh má pravdivé jádro o tzv. Blackjack teamu, který v 90. letech obral kasina v Las Vegas o značné sumy a právě lasvegaská kasina tento film spolufinancovala, aby si nahradila alespoň část ztrát způsobených činností tohoto týmu. Spoluproducentem filmu byl i Kevin Spacey, který hraje jednu z hlavních rolí.\n\nFilm začíná tím, jak se Ben Campbell (Jim Sturgess) snaží dostat na lékařskou fakultu Harvardovy univerzity, ale zjistí, že i přes svoji genialitu potřebuje 300 000 USD, aby mohl na škole studovat. Proto pracuje v módním butiku za 8 USD týdně a společně se 2 přáteli se účastní soutěže 2,09 o nejlepšího robota bez lidského ovládání. Vypadá to, že nebude mít dost prostředků na studia. Při hodině matematiky, kterou vede profesor Micky Rosa (Kevin Spacey) však ukáže svůj talent a profesor Rosa ho zavede do skupinky nadaných matematiků, kteří se živí obíráním kasin počítáním karet ve hře Blackjack. Ačkoliv je tato metoda legální, tak kasina ji nevidí rádi a velitel ostrahy Cole Williams (Laurence Fishburne) takovéto hráče většinou odmění svojí pěstí. Přes tato rizika je to velice výnosné, ale Ben zpočátku odmítá. Nabídku, aby se stal členem týmu, přijme až po rozhovoru s Jill Taylorovou (Kate Bosworth), která ho přesvědčí o výhodnosti tohoto podniku. Po ozkoušení jeho schopností a po přípravě týmu se všichni vydávají do Las Vegas, kde postupně vydělají velké peníze, ale postupně se tým rozhádá a navíc Bena dostihne jeho chamtivost. Navíc prohraje velkou částku peněz a jeho učitel opustí tým a Benovy vydělané peníze ukradne. Ben se snaží vést tým sám, ale skončí v podzemí kasina, kde ho Cole Williams zmlátí, ale nabídne mu obchod, že chce dostat Mickyho Rosu, který v minulosti počítáním karet připravil kasina, kde působil Cole, o velké peníze. Ben se naoko vrátí do týmu a společně tým rozehraje velkou hru v Las Vegas, kdy je Micky chycen Colem, který tím dokončí svůj případ a odchází na penzi. Ben se vrací ke starým přátelům, které opustil, když začal hrát s týmem. Navíc vyhrají soutěž 2,09 a Jill se vrátí k Benovi. Navíc se dá tým opět dohromady společně s 2 Benovými kamarády a opět obírají kasina. Vše graduje, když Ben díky své hráčské zkušenosti uspěje u pohovoru o stipendium na studium medicíny na Harvardu.\n\n\n"}
{"id": "357728", "url": "https://cs.wikipedia.org/wiki?curid=357728", "title": "Ludmila Švédová", "text": "Ludmila Švédová\n\nLudmila Švédová (Schönová; 13. listopadu 1936, Šumperk – 10. února 2018) byla československá sportovní gymnastka, držitelka stříbrné medaile v soutěži družstev žen z LOH 1960.\n\n\n"}
{"id": "357729", "url": "https://cs.wikipedia.org/wiki?curid=357729", "title": "Matylda Šínová-Matoušková", "text": "Matylda Šínová-Matoušková\n\nMatylda Šínová-Matoušková (29. března 1933, Brno) je bývalá československá sportovní gymnastka, držitelka stříbrné medaile v soutěži družstev žen z LOH 1960 a bronzové medaile z LOH 1952.\n\nPo ukončení sportovní kariéry působila v letech 1964-1998 jako odborná asistentka na katedře tělesné výchovy brněnské univerzity.\n\n\n\n"}
{"id": "357730", "url": "https://cs.wikipedia.org/wiki?curid=357730", "title": "Hana Lišková", "text": "Hana Lišková\n\nHana Lišková (4. června 1952, Praha) je bývalá československá sportovní gymnastka, držitelka stříbrné medaile v soutěži družstev žen z LOH 1968. byla i účastnicí LOH 1972, kde skončila s družstvem na 5. místě.\n\n\n"}
{"id": "357731", "url": "https://cs.wikipedia.org/wiki?curid=357731", "title": "Bohumila Řimnáčová", "text": "Bohumila Řimnáčová\n\nBohumila Řimnáčová (Řešátková) (9. září 1947, Praha) je bývalá československá sportovní gymnastka, koncem 60. let byla druhá nejlepší po Věře Čáslavské. Držitelka stříbrné medaile v soutěži družstev žen z LOH 1968.\n\n\n"}
{"id": "357732", "url": "https://cs.wikipedia.org/wiki?curid=357732", "title": "Miroslava Skleničková", "text": "Miroslava Skleničková\n\nMiroslava Skleničková (Denková) (11. března 1951, Karlovy Vary) je bývalá československá sportovní gymnastka, držitelka stříbrné medaile v soutěži družstev žen z LOH 1968.\n\n\n"}
{"id": "357736", "url": "https://cs.wikipedia.org/wiki?curid=357736", "title": "Blanka Táborská", "text": "Blanka Táborská\n\nBlanka Drahošová, rozená Táborská (* 3. září 1955) je česká zpěvačka.\n\nSpolu s Ivo Viktorinem, Karlem Markytánem a Josefem Šobáněm založili roku 1977 skupinu AG Flek. Autorsky se na činnosti skupiny téměř nepodílela, většinu textů jí psal Karel Markytán. Svým projevem vytvářela tvář skupiny.\n\nPo vydání prvního alba \"AG Flek\" (později v reedici pojmenovaného \"Blázni umírají nadvakrát\") skupinu z rodinných důvodů opustila a roku 1983 ji nahradil Vlasta Redl, který se stal postupem času nejvýraznější osobností skupiny a projevem se z AG Fleku stala spíše rocková skupina.\n\nNazpívala sólově několik písní a účinkovala v písních některých svých kolegů (např. Vlasta Redl – „Ještě mi chvilku zpívej“)\n\nRoku 1996 vydala s Viktorinem a Markytánem album \"Waltz\" (bez Josefa Šobáně, který zůstal ve skupině Vlasty Redla, jež se přejmenovala, z důvodu návratu původní sestavy AG Fleku, na \"Každý den jinak\", neboli \"KDJ\"). V roce 2005 účinkovala na sólovém Viktorinově projektu \"Vlna za vlnou\".\n\nOd 2007 roku účinkuje v obnovené původní sestavě AG Fleku (rozšířené o Michaela Vašíčka a Davida Velčovského z již neexistujícího \"Každý den jinak\").\n\n"}
{"id": "357745", "url": "https://cs.wikipedia.org/wiki?curid=357745", "title": "Zítra", "text": "Zítra\n\nZítra nebo zítřek je den, který následuje po dnešku.\n\nPůvodně vzniklo z výrazu \"za jitra\" nebo \"z jitra\"(rozuměj z(a) jitra dalšího dne). Srovnejte slovenské \"zajtra\", německé \"morgen\" (znamená ráno i zítra) apod. \n\nObecně může zítra znamenat i více než jeden den. Někdy je to výraz označující budoucnost jako celek. V totalitní praxi pak sousloví \"zářivé zítřky\" mělo označovat skvělou a světlou budoucnost lidstva v komunismu. Sovětský svaz byl propagandisticky označován za zemi kde zítra znamená včera.\n\n"}
{"id": "357755", "url": "https://cs.wikipedia.org/wiki?curid=357755", "title": "Václav Mareš", "text": "Václav Mareš\n\nVáclav Mareš (1. září 1940 Strážkovice – 30. května 2009 Praha) byl český herec.\n\nPůvodním povoláním strojní zámečník rád recitoval a hrál ochotnicky divadlo. Od roku 1959 do roku 1963 studoval na pražské DAMU. Ihned po ukončení školy získal své první angažmá v Divadle Na zábradlí, kam jej pozval legendární režisér Jan Grossman. V roce 1968 odešel do libeňského Divadla S. K. Neumanna, kde působil až do roku 1988, z čehož 6 let vykonával funkci jeho ředitele. V roce 1988 odešel do Divadla E. F. Buriana, působil i v dalších pražských divadlech. V posledních letech hostoval v Dejvickém divadle a v zájezdovém divadle Pavla Trávníčka. Zemřel na rakovinu ve věku 68 let.\n\nJednalo se také o poměrně oblíbeného filmového a televizního herce.\n\n\n\n"}
{"id": "357760", "url": "https://cs.wikipedia.org/wiki?curid=357760", "title": "Jaroslav Mareš", "text": "Jaroslav Mareš\n\nJaroslav Mareš (24. dubna 1921 v Husinci (u Prachatic) – 29. října 2003 v Praze) byl český herec.\n\nByl vyučeným strojním zámečníkem. Již před válkou hrál v dětském věku s pražskými strašnickými ochotníky divadlo a později vystupoval v souboru \"Aragon\" . Po druhé světové válce se začal divadlu věnoval coby plný profesionál, nejprve působil v činohře Divadla 5. května, od roku 1948 do roku 1952 v Divadle státního filmu, v obou těchto souborech často vystupoval na různých estrádách. Od roku 1952 do roku 1988, kdy odešel do důchodu, byl členem činoherního souboru Národního divadla v Praze.\n\nZpočátku jeho kariéry se jednalo o poměrně vyhledávaného herce, způsoboval to patrně jeho chlapecký vzhled a vážné vystupování. Od konce čtyřicátých let až do šedesátých let 20. století vytvořil poměrně mnoho zajímavých i poměrně výrazných filmových rolí nejrůznějšího charakteru, v pozdější době se ale jednalo o drobnější vedlejší a epizodní role. Svoji první filmovou roli si zahrál ve filmu \"Nezbedný bakalář\" v roce 1946. Vůbec nejpopulárnějším se stal díky své hlavní roli ve filmu \"Černý prapor\" z roku 1958 režiséra Vladimíra Čecha.\n\nPo svém odchodu do důchodu v roce 1988 už umělecky nepůsobil, zemřel prakticky zcela v zapomnění.\n\n\n"}
{"id": "357764", "url": "https://cs.wikipedia.org/wiki?curid=357764", "title": "Oppidum Stradonice", "text": "Oppidum Stradonice\n\nOppidum Stradonice bylo jedno z nejvýznamnějších keltských oppid na území Čech. Nacházelo se na náhorní plošině vrchu \"Hradiště\" v nadmořské výšce 380 m a zaujímalo plochu 90,3 ha. Vrch Hradiště je břidlicový blok situovaný mezi obcemi Nižbor a Stradonice oddělený ze dvou stran ostře zaříznutými údolími Habrového potoka a Berounky. Oppidum bylo přístupné nejsnáze z jihovýchodní strany, kde je návrší oppida odděleno od okolní krajiny jen mělkým a širokým sedlem. Od roku 1965 je chráněno jako kulturní památka.\n\nKeltové se zde usídlili v polovině 2. století př. n. l. V té době se jednalo pouze o malou, zpočátku neopevněnou osadu, spojenou s obchodní cestou podél Berounky. Nejstarší etapa výstavby opevnění spadá do období kolem roku 120 př. n. l. V základech tehdy budovaného opevnění byla nalezena hliněná forma pro odlévání zlatých mincí, která dokazuje vyspělost zdejšího osídlení ještě v době, kdy sídliště nebylo ohrazené.\n\nNa přelomu letopočtu oppidum dobyli a vypálili Markomani.\n\n\n"}
{"id": "357772", "url": "https://cs.wikipedia.org/wiki?curid=357772", "title": "Seznam měst v Panamě", "text": "Seznam měst v Panamě\n\nToto je seznam měst v Panamě.\n\nZdaleka největší aglomerací v Panamě je Ciudad de Panamá, kde 1. ledna 2006 žilo 1 215 575 obyvatel, což představuje asi 40% obyvatelstva celé země.\n\nV následující tabulce jsou uvedena města nad 5 000 obyvatel, výsledky sčítání obyvatelstva z 11. května 1980, 13. května 1990 a 15. května 2000, odhady počtu obyvatel k 1. lednu 2006 a provincie, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "357783", "url": "https://cs.wikipedia.org/wiki?curid=357783", "title": "Divák", "text": "Divák\n\nDivák je osoba, kdo se dívá a přitom se pozorovaného dění aktivně neúčastní. Obvykle divák sleduje nějaké předem připravené nebo očekávané představení (v divadle, v kině, na koncertě, v televizi), nebo sportovní zápas. Pokud osoba sleduje nějaké spontánní přírodní nebo společenské děje, bývá označována jako pozorovatel.\n\n\n"}
{"id": "357796", "url": "https://cs.wikipedia.org/wiki?curid=357796", "title": "Carn a' Chlamain", "text": "Carn a' Chlamain\n\nCàrn a' Chlamain (gaelsky: Càrn a' Chlamhain) je skotská hora, nacházející se zhruba 12 kilometrů severozápadně od Blair Atholl ve Forest Atholl na jihu pohoří Grampiany. Je to nejvyšší bod na zvlněné náhorní plošině, ležící severně od Glen Tilt. Tato hora je proslulá tím, že ji zdolala na koni královna Viktorie.\n\nS výškou 963 m (3159 stop) patří mezi tzv. Munros, což jsou skotské hory vyšší než 3000 stop.\n\nNa horu se téměř vždy vystupuje z údolí Glen Tilt. Stoupá se ze dvou míst:\n\nVrchol je kamenitý, vystupující z okolního vřesoviště. Jelikož neexistuje žádná alternativní doprava do Forest Lodge, je třeba se tam dopravit autem nebo pěšky z Blair Atholl po soukromé silnici.\n"}
{"id": "357799", "url": "https://cs.wikipedia.org/wiki?curid=357799", "title": "Možná mi porozumíš", "text": "Možná mi porozumíš\n\nMožná mi porozumíš (2004) je povídková kniha nakladatelství Listen, čtvrtý svazek edice \"Česká povídka\". Obsahuje 11 povídek různých českých spisovatelů o \"(ne)porozumění mezi lidmi\".\n\nNa titulu knihy je použita litografie Vladimíra Suchánka.\n\n\n"}
{"id": "357801", "url": "https://cs.wikipedia.org/wiki?curid=357801", "title": "Panna nebo netvor", "text": "Panna nebo netvor\n\nPanna nebo netvor (2004) je povídková kniha nakladatelství Listen, pátý svazek edice \"Česká povídka\". Obsahuje 10 povídek různých českých spisovatelů.\n\n\n"}
{"id": "357803", "url": "https://cs.wikipedia.org/wiki?curid=357803", "title": "Lobkowicz (příjmení)", "text": "Lobkowicz (příjmení)\n\nPříjmení Lobkowicz nebo Lobkovic nosí zejména osobnosti českého šlechtického rodu Lobkovicové:\n\n\n\n"}
{"id": "357809", "url": "https://cs.wikipedia.org/wiki?curid=357809", "title": "Hlediště", "text": "Hlediště\n\nHlediště je obvykle ohraničený prostor, který je určen pro diváky. Diváci z hlediště pozorují představení (například v divadle, kině, koncertním sále nebo na stadionu). Hlediště je vybaveno tak, aby diváci mohli při sledování představení sedět nebo stát. Podlaha hlediště v nově budovaných objektech je z důvodů zajištění lepší viditelnosti jeviště téměř vždy uspořádána jako šikmá.\n\nDivadelní hlediště bývá většinou vpředu odděleno od jeviště portálem s oponou, přičemž v dolní části portálu (to je před hledištěm) je navíc instalována rampa. Hlediště v moderních kinech bývají nyní oddělena pouze volným prostorem, u dříve budovaných objektů byla často instalována i rampa a použita rovněž opona. Oddělení hlediště na stadionech pak slouží především k bezpečnostním účelům a často zahrnuje několik zón (zábradlí, skleněná stěna, volný prostor).\n\nObvykle není vstup do hlediště volný. Divák musí před vstupem prokázat, že zaplatil vstupné. K tomu slouží tzv. vstupenka. Je to kartička nebo lístek, který prokazuje nejen zaplacení vstupného, ale obvykle obsahuje i další údaje (název představení, datum a čas začátku představení, označení místa, ze kterého bude divák představení sledovat aj).\nVstupenky se často používají i v případě, že je vstup zdarma. Na každé představení pořadatel vydává tolik vstupenek, kolik odpovídá kapacitě hlediště. Pokud do hlediště vstupují pouze diváci se vstupenkami, je zajištěna větší bezpečnost diváků a nehrozí přeplnění hlediště.\n\n\n"}
{"id": "357813", "url": "https://cs.wikipedia.org/wiki?curid=357813", "title": "Travail, famille, patrie", "text": "Travail, famille, patrie\n\nTravail, famille, patrie (česky: „Práce, rodina, vlast“) bylo heslo vlády vichistické Francie během druhé světové války které nahradilo motto třetí francouzské republiky \"Liberté, égalité, fraternité\", tj. „Volnost, rovnost, bratrství“. Heslo bylo též vyraženo na soudobých mincích. Vzhledem k bídným životním podmínkám panujícím v tomto kolaborantském období se často používala jeho parodovaná obdobně znějící podoba \"Trouvailles, famine, patrouilles\", což znamená „šťastné nálezy, hladomor, patroly“.\n"}
{"id": "357817", "url": "https://cs.wikipedia.org/wiki?curid=357817", "title": "Bohumil Janoušek", "text": "Bohumil Janoušek\n\nBohumil Janoušek (* 7. září 1937, Praha) je bývalý reprezentant Československa ve veslování. V roce 1960 získal na LOH 1960 bronzovou medaili v závodě osmiveslic a stejného úspěchu dosáhl podruhé na LOH 1964.\n\n\n"}
{"id": "357818", "url": "https://cs.wikipedia.org/wiki?curid=357818", "title": "Jiří Lundák", "text": "Jiří Lundák\n\nJiří Lundák (* 31. srpna 1939, Praha) byl reprezentant Československa ve veslování. V roce 1960 získal na LOH 1960 bronzovou medaili v závodě osmiveslic a stejného úspěchu dosáhl podruhé na LOH 1964.\n\nPozději i s manželkou utekli do zahraničí a žili ve švýcarsku. Tam se v roce 1979 nechali oba pokřtít jako svědkové Jehovovi. Předchozí hluboké studium Bible zachránilo jejich manželství před rozpadem.\n\n\n"}
{"id": "357819", "url": "https://cs.wikipedia.org/wiki?curid=357819", "title": "Václav Pavkovič", "text": "Václav Pavkovič\n\nVáclav Pavkovič (24. dubna 1936, Břeclav – 17. listopadu 2019, Břeclav) byl reprezentant Československa ve veslování. V roce 1960 získal na LOH 1960 bronzovou medaili v závodě osmiveslic.\n\nO rok dřív se společně radovali ze druhého místa na mistrovství Evropy ve francouzském Maconu.\n\nVáclav Pavkovič začal v Břeclavi veslovat ve 12 letech pod dohledem Ladislava Smolíka, člena legendární břeclavské osmy, která startovala na olympiádě v Berlíně v roce 1936. V roce 1955 byl Pavkovič členem břeclavské osmy, která vybojovala titul mistrů Československa. Následující dva roky vesloval v armádním celku ÚDA Praha (dnešní Dukla) a pak se opět vrátil do Břeclavi. Po skončení závodní kariéry v roce 1963 pracoval Václav Pavkovič dlouhá léta jako trenér a předseda břeclavského veslařského oddílu. Na olympiádu se probojovali také jeho svěřenci Zdeněk Kuba (1968, 1972) a Oldřich Kruták (1972).\n\n\n"}
{"id": "357820", "url": "https://cs.wikipedia.org/wiki?curid=357820", "title": "Luděk Pojezný", "text": "Luděk Pojezný\n\nLuděk Pojezný (* 7. března 1937, Praha) byl reprezentant Československa ve veslování. V roce 1960 získal na LOH 1960 bronzovou medaili v závodě osmiveslic a stejného úspěchu dosáhl podruhé na LOH 1964.\n\n\n"}
{"id": "357821", "url": "https://cs.wikipedia.org/wiki?curid=357821", "title": "Jan Švéda", "text": "Jan Švéda\n\nJan Švéda (* 5. listopadu 1931 Břeclav – 14. prosince 2007) byl reprezentant Československa ve veslování. V roce 1960 získal na LOH 1960 bronzovou medaili v závodě osmiveslic. Byl účastníkem i LOH 1956.\n\n\n"}
{"id": "357822", "url": "https://cs.wikipedia.org/wiki?curid=357822", "title": "Josef Věntus", "text": "Josef Věntus\n\nJosef Věntus (* 17. února 1931, Kylešovice - prosinec 2001) byl reprezentant Československa ve veslování. V roce 1960 získal na LOH 1960 bronzovou medaili v závodě osmiveslic a stejného úspěchu dosáhl podruhé na LOH 1964. Byl také účastníkem LOH 1956.\n\n\n"}
{"id": "357823", "url": "https://cs.wikipedia.org/wiki?curid=357823", "title": "Miroslav Koníček", "text": "Miroslav Koníček\n\nMiroslav Koníček (* 18. dubna 1936, Praha) je bývalý reprezentant Československa ve veslování, kormidelník. V roce 1960 získal na LOH 1960 bronzovou medaili v závodě osmiveslic a stejného úspěchu dosáhl podruhé na LOH 1964.\n\n\n"}
{"id": "357829", "url": "https://cs.wikipedia.org/wiki?curid=357829", "title": "Vinobraní", "text": "Vinobraní\n\nVinobraní je slavnost sklizně vinné révy.\n\nVinobraní se pořádá na podzim, při sklizni révy a ve všech větších městech s vinařskou tradicí. Akce je většinou spojena s kulturním programem, hudebními vystoupeními, degustacemi vína a burčáku. Den sklízení vína se historicky měnil i o více než 10 dní.\n\nNa jižní Moravě jsou známá vinobraní např. ve Znojmě a v Mikulově, v Čechách pak zejména v Litoměřicích, Mělníku, Roudnici nad Labem nebo Velkých Žernosekách.\n\n\n"}
{"id": "357833", "url": "https://cs.wikipedia.org/wiki?curid=357833", "title": "Daniel Harrwitz", "text": "Daniel Harrwitz\n\nDaniel Harrwitz (29. dubna 1823, Vratislav, tehdy Breslau v Prusku – 9. ledna 1884, Bolzano, Itálie) byl německý šachový mistr, v polovině 19. století jeden z nejsilnějších hráčů světa.\n\nHarrwitz se narodil ve Vratislavi (tehdy německy Breslau v Prusku), ale řadu let prožil v Anglii (zde pobýval od roku 1849 a založil zde \"The British Chess Review\") a ve Francii (od roku 1856). Hrával celé dny v šachové kavárně Divan v Londýně (organizované jako šachový klub) a v Café de la Régence v Paříži. Byl předním světovým hráčem, který se zúčastnil dvou střetnutí, ve kterých šlo v podstatě o titul neoficiálního mistra světa: roku 1846 prohrál s Howardem Stauntonem 0:7 a roku 1858 s Paulem Morphym 2:5 (=1).\n\nZ dalších jeho zápasů je možno jmenovat nerozhodné střetnutí s Adolfem Anderssenem ve Vratislavi roku 1848 v poměru 5:5 (=0) a vítězství nad Bernhardem Horwitzem 7: 6 (=2) v Brightonu v roce 1849, nad Józsefem Szénem 3:1 (=1) roku 1851 v Londýně a nad Johannem Jacobem Löwenthalem 11:8 (=12) v Londýně 1853.\n\nHarrwitz je rovněž autorem knihy \"Lehrbuch des Schachspiels\" (Učebnice šachu), vydané v Berlíně roku 1862.\n\n"}
{"id": "357845", "url": "https://cs.wikipedia.org/wiki?curid=357845", "title": "Xerofil", "text": "Xerofil\n\nXerofil (též suchomilný či xerofilní organismus) je druh, který žije v suchém prostředí (s nízkou hodnotovou tzv. vodní aktivity). Podobné podmínky vyhovují i dalších extrémofilním organismům, tzv. osmofilům.\n\nXerofilní společenstva lze najít ve dvou základních typech prostředí: v potravě, která obsahuje velmi málo vody (dehydrovaná či s velkým obsahem cukrů) nebo v místech, kde je vysoká koncentrace solí (zejména chloridu sodného). Obvykle jsou tato místa doménou mikroorganismů, zejména hub a kvasinek, případně prokaryot (např. skupina Haloarchaea). Známe však i mnohé suchomilné rostliny (xerofyty).\n\nRekordní xerofilové a osmofilové dokáží žít v nízkých hodnotách vodní aktivity. Mnohá eukaryota (zmíněné houby a kvasinky) mohou přežít i v hodnotách a=0,61. Archea ze skupiny Haloarchaea drží rekord a žijí v hodnotách vodní aktivity a=0,75.\n"}
{"id": "357850", "url": "https://cs.wikipedia.org/wiki?curid=357850", "title": "Pudlovna", "text": "Pudlovna\n\nPudlovna (přes něm. \"puddeln\" z angl. \"puddle\" pův. \"míchat maltu, mícháním tekuté litiny odnímat uhlík\") je metalurgický provoz, kde se provádí pudlování,\n\nV Čechách byl Fürstenberky v Roztokách vybudován železářský komplex se šesti pudlovacími pecemi, válcovnou plechu a drátu, který pracoval až do roku 1903.\n\nVýsledkem pudlování a následného kovářského zpracování produktu jsou polotovary nazývané svářková ocel. Byla vyráběna tyčová a profilová ocel, plechy a dráty, ale i nástroje. Bylo z ní postaveno nespočetně mostů, mezi jinými bývalý \"Dombrücke\" v Kolíně, viadukt Garabit nebo Ponte Maria Pia a Ponte Dom Luís I v Portu. Také ve své době nejvyšší stavba světa, Eiffelova věž, byla postavena z dílů vyrobených ze svářkové oceli.\n\nOhromná pudlovna s padesáti pecemi v řadě je dějištěm jedné epizody románu \"Ocelové město\" Julese Verna. Autor uvádí i poměrně podrobný popis způsobu práce.\n\n\n"}
{"id": "357854", "url": "https://cs.wikipedia.org/wiki?curid=357854", "title": "Marginální", "text": "Marginální\n\nMarginální (z lat. \"marginalis\" od \"margo\", okraj) znamená mezní, okrajový a užívá se v různých souvislostech:\n\n\n\n\n\n\n"}
{"id": "357857", "url": "https://cs.wikipedia.org/wiki?curid=357857", "title": "Plážový tenis", "text": "Plážový tenis\n\nPlážový tenis (slang. \"plážák\" nebo\" beachtenis, \"anglicky: b\"each tennis\") je moderní hybridní sport, který je nejčastěji popisován jako směsice tenisu, plážového volejbalu a badmintonu. Hraje se na klasickém beachvolejbalovém hřišti nebo také na improvizovaných hřištích (zejména na plážích či dokonce na pískem upravených tenisových kurtech). Podobně jako ostatní sporty si i plážový tenis prošel svým vývojem, paralelně existovalo dokonce několik herních variant. Dnes již lze říct, že pravidla jsou konečně globálně jednotná. Plážový tenis se dnes hraje prakticky po celém světa, nejvíce je rozšířen v USA, Brazílii, Francii a hlavně Itálii, odkud také původně pochází.\n\nAčkoliv kořeny tohoto sportu sahají do konce 70. let, určitá institucionalizace plážového tenisu proběhla až na konci 90. let 20. stol.\nItálie se zasloužila o vznik a rozšíření varianty \"beach paddle tennis\", kdy se hraje s typizovanou pálkou, která má tvar vzdáleně podobný tenisové raketě, ale její vnitřní část není tvořena výpletem ze strun, ale celistvou pevnou plochou. Její maximální délka je stanovena na 50 cm.\nTento plážový tenis se začíná hrát již roku 1978 na plážích v okolí italské Ravenny a jeho zakladatel Giandomenico Bellettini je dnes prezidentem Italské federace plážového tenisu (I.F.B.T.) Itálie je bezesporu centrem světového plážového tenisu. Hraje se s pálkami a podhuštěnými tenisovými míči. Hrají se pouze čtyřhry, dvouhry minimálně. Hřiště je stejné jako na plážový volejbal, síť je umístěna 1,70 m nad zemí. Hraje se na 2 vítězné sady do 6 vítězných her.\n\nV Americe se beach tennis začal hrát až od roku 2000, a to na východokaribském ostrově Aruba. V USA se plážový tenis začal hrát v roce 2005 a několik let se zde hrálo podle arubského modelu. To znamená, že míče byly sice podhuštěné, ale namísto pálek se hrálo klasickými tenisovými raketami a místo běžného beachvolejbalového hřiště bylo hřiště o rozměrech 9x18 m, tedy každá strana byla o 1 m delší. Síť byla v tomto případě ve výšce 1,88 m nad zemí a hrálo se do 8 vítězných her, zápas musel končit rozdílem 2 her (například 9:7) a za stavu 8:8 se hrál klasický tie-break. Servírovalo se křížem, strany se střídali stejně jako při tenisu, pouze za shody si může přijímající tým vybrat, na koho se bude podávat.\nNicméně i přesto, že se americká verze beachtenisu v USA poměrně ujala, byly i zde zanedlouho tendence přejít z raket na ,pálky‘‘, tedy na evropský model. Dnes již se v Americe hraje prakticky jenom evropská varianta plážového tenisu.\n\nMezinárodní tenisová federace založila svou vlastní beachtenisovou organizaci. ITF Beach Tennis (stejně jako I.F.B.T.) organizuje turnaje po celém světě a je dnes již nejrozšířenější beachtenisovou organizací (minimálně z hlediska množství pořádaných turnajů a počtu hráčů). Pravidla ITF Beach Tennis se od pravidel I.F.B.T. neliší. Výška sítě je stanovena na 1,70 m a hraje se podhuštěnými tenisovými míči. Obě beachtenisové federace jsou tedy velmi podobné, ale případnému sloučení brání podle neoficiálních informací vzájemné negativní vztahy mezi vedením obou dvou.\n\nV České republice se plážový tenis hraje od roku 2007. Téhož roku byla založena Česká asociace plážového tenisu, která se stala platformou pro podporu a propagaci beachtenisu u nás. V roce 2009 se na Silvestra uskutečnilo 3. mezinárodní mistrovství České republiky (Prague BT Open, ITF), kterého se zúčastnilo 96 hráčů z 13 zemí Evropy. V České republice se dnes plážový tenis hraje v několika pražských areálech, v Teplicích, Slavkově u Brna, na Trhovkách u Orlické přehrady atd.\n\nDnes se tedy globálně hraje podle pravidel IFT Beach Tennis nebo I.F.B.T., které se vzájemně prakticky neliší.\n\n"}
{"id": "357859", "url": "https://cs.wikipedia.org/wiki?curid=357859", "title": "Hvězdné městečko", "text": "Hvězdné městečko\n\nHvězdné městečko ( , Zvjozdnyj Gorodok) je sídlo městského typu severovýchodně od Moskvy, které vyrostlo okolo Střediska přípravy kosmonautů J. A. Gagarina (současný oficiální název je \"Vědeckovýzkumné středisko přípravy kosmonautů J.A.Gagarina\", ) založeného roku 1960.\n\nDo roku 2009 bylo vojenským uzavřeným sídlem, poté přešlo pod civilní správu jako městský okruh, přičemž status uzavřeného města byl zachován. V červnu 2009 byla zvolena městská rada, starostou (resp. hlavou městského okruhu) se stal Nikolaj Rybkin. Od září 2013 je hlavou Hvězdného městečka Valerij Ivanovič Tokarev.\n\nPoté, co Sověti provedli výběr budoucích kosmonautů z 3461 letců a zredukovali je na dvacet nejlepších, rozhodl velitel letectva maršál Konstantin Veršinin utvořit speciální vojenský útvar č. 26266 a v únoru 1960 určil jeho velitelem Jevgenije Karpova. Tím vzniklo Středisko pro přípravu kosmonautů. První z vybraných letců byli s rodinami ubytováni u Frunzeho letiště, pak dostali byty ve městě Čkalovskoje 40 km severovýchodně od Moskvy. V létě roku 1960 se pro ně začala stavět základna v nedalekém lese. Místo nabízených rodinných domků se na žádost letců postavily velké činžovní domy, na které byli zvyklí..\n\nHvězdným městečkem jej nazývali hosté a přezdívka se kolem roku 1964 brzy ujala. Zpočátku se mu říkalo Zelené městečko..\n\nZa sovětské éry byl areál velmi přísně hlídaný před zbytkem světa. Mnozí ruští kosmonauti historie (včetně Jurije Gagarina) i současnosti ve městě žili a žijí se svými rodinami. Městečko má svůj vlastní poštovní úřad, vysokou školu, školky, kino, divadlo, sportovní a rekreační zařízení, železniční stanici a muzeum vesmírného cestování a průzkumu vesmíru. Kvůli přípravě společného letu Sojuz-Apollo v roce 1973 zde vybudovali nové objekty pro centrifugu, halu s trenažéry Sojuzu, hotel a obchodní dům.\n\nPoblíž městečka a výcvikového prostoru bylo v lesích \"Diamantové jezero\", kam se v době výstavby jezdili kosmonauti koupat. Zde také došlo k úrazu Valentina Varlamova z první skupiny připravujících se kosmonautů, který si při skoku do mělké vody poškodil šíji a byl z jednotky lékaři vyřazen.\n"}
{"id": "357862", "url": "https://cs.wikipedia.org/wiki?curid=357862", "title": "Potrubí", "text": "Potrubí\n\nPotrubí je technické zařízení, které je složeno z těsně spojených rour či trubek.\n\nPotrubí je obvykle určeno k dopravě kapalin, plynů a různých sypkých materiálů (případně jejich vzájemné směsi). Potrubím je však možné přepravovat i drobné předměty (například i poštu – potrubní pošta, nebo seno či slámu v zemědělském fukaru apod.)\n\nPotrubí musí být v každém případě nepropustné, je vybaveno zařízením pro regulaci průtoku dopravované látky potrubím a také pro zastavení průtoku. Potrubí bývá uloženo tak aby byla umožněna jeho dilatace a aby bylo chráněno před vnějším mechanickým poškozením, u kovových potrubí také před možnou korozí.\n\nPotrubí slouží i pro přenos tepelné energie, které je zde vždy vázáno na teplonosné médium, kterým nejčastěji bývá voda nebo vodní pára. Takovéto potrubí (např. teplovodní nebo parovodní) bývá opatřeno tepelnou izolací před nežádoucí ztrátou tepla do okolí.\n\n\nPříklad: v případě označení potrubí \"DN50 PN25/I\" se jedná o:\n\nDN50 - přibližný vnitřní průměr potrubí je 50 mmPN25 - přetlak do 2,5 MPa/I - přepravovaná látka má teplotu v rozmezí 0–200 °C\n\nDefinice DN podle ČSN EN ISO 6708 zní: Je to číselné označení rozměru části potrubního systému používané pro referenční účely; označení se skládá z písmen DN, za kterými následuje bezrozměrné celé číslo vztahující se nepřímo k fyzikálnímu připojovacímu rozměru vnitřního nebo vnějšího průměru v milimetrech.\n\n\n\n\n\n\nPodle použitého materiálu lze roury rozdělit:\nZvláštní skupinou je potrubí používané pro dopravu potravin a nápojů. Jde o potrubí ve výrobě (mlékárny, pivovary) ale i u spotřebitele. Například při čepování piva vede potrubí z tanků nebo KEG sudů do výčepní stolice. Toto potrubí musí být upraveno tak, aby bylo umožněno jeho snadné rozebírání, protože z hygienických důvodů musí být pravidelně čištěno. (louh). Potrubí proto bývá zhotoveno ze skla nebo nerezavějící oceli a ke spojování jsou používány rychlospojky.\n\n"}
{"id": "357866", "url": "https://cs.wikipedia.org/wiki?curid=357866", "title": "Planety ve Hvězdné bráně", "text": "Planety ve Hvězdné bráně\n\nToto je seznam planet z fiktivního světa Hvězdné brány. Sdružuje planety z těchto filmů a seriálů:\n\nSeznam nezahrnuje animovanou sérii Stargate Infinity, která není považována za oficiální.\n\nHlavním záměrem světa Hvězdné brány bylo objevování a průzkum planet skrz mimozemské zařízení zvané \"hvězdná brána\" (v naší galaxii známé hlavně jako \"Sha'pa'ai\", v galaxii Pegasus poté převážně jako \"Kruh Předků\"). Velká část těchto planet je obývána lidskými kulturami pocházejícími ze Země, a to hlavně přičiněním Goa'uldů v naší galaxii, a Antiků v galaxii Pegasus.\n\nZ počátku, ihned po založení programu SGC byly vysílány průzkumné týmy s označením SG. Ty zpravidla na cizí planetu předcházelo průzkumné zařízení zvané MALP, které mělo vyhodnotit bezpečí na planetě, atmosféru nebo přítomnost zařízení DHD. Po několika letech, kdy Země čelila útokům nejen ze strany Goa'uldů, bylo nutností začít stavět také vesmírné lodě. I ty později víceméně posloužily k průzkumu cizích planet.\n\nHvězdná brána je zařízení, které vytvoří červí díru směrovanou k jiné hvězdné bráně. K tomu slouží sedmimístná adresa planety, která je počítána podle hvězd. Šest z těchto sedmi míst připadají na lokaci planety ve vesmíru, sedmé je poté výchozím bodem z planety, kterou cestovatel opouští. Hvězdná brána je však schopna vytočit až devítimístnou adresu. Pokud má adresa brány osm symbolů, je poté sedmý symbol odkazem do jiné části vesmíru, zpravidla do jiné galaxie, a osmý je poté výchozím bodem. Adresa s devátým symbolem vede na Antickou loď Destiny, která se nachází velmi daleko (několik miliard světelných let) ve vesmíru a nelze se na ni dostat jinak. Poprvé byla tato adresa použita v prvním díle seriálu .\n\nNe všechny planety navštěvované SG-týmy jsou obydlené, některé jsou dokonce již neobyvatelné. Pokud průzkumníci na cestě narazí na osadu či dokonce město, je zpravidla řečeno jméno planety, nebo je odvozeno z názvu místních obyvatel. Velmi často jsou také planety ze světa Hvězdné brány nazývány pozemšťany jejich alfanumerickými kódy, které vytváří počítač vypočítávající jejich adresy. Takové kódy mají poté většinou šest míst, v polovině jsou odděleny pomlčkou, a začínají písmeny \"P\" nebo \"M\". Takový kód tedy vypadá takto: P\"xx-xxx\" nebo M\"xx-xxx\". Písmena \"P\" je využíváno v naší galaxii, písmena \"M\" poté většinou v galaxii Pegas. Ale název začínající písmenem \"M\" se objevil i v naší Galaxii a to u měsíce M4C-862 obíhajícího kolem plynného obra. Jedna z planet v naší Galaxii však měla na prvním místě i písmenko \"B\", jehož účel není znám, další planeta v naší Galaxii začíná na písmeno K (KS7-535 – na tuto zmrzlou planetu byl poslán Anubis v ruském vojákovi plukovníkovi Alexi Vaselov).\nV epizodě Lost city bylo také zmíněno, že Antikové jednotlivým symbolům na bráně přiřadili i výslovnost a od toho odvozovali názvy planet. Na takováto jména planet v seriálů lze narazit jen vzácně a navíc producenti si zřejmě nelámali hlavu s tím, aby si u jednotlivých názvů odpovídajících adres výslovnosti souhlasily.\n\nZatím byly navštíveny planety v šesti galaxiích:\n\nPo výbuchu planetární soustavy Vorash byli dvě goa'uldské mateřské lodě zaneseny do velmi vzdálené galaxie. Nenavštívili zde však žádnou planetu, jen se střetli s lodí replikátorů.\n\n\n\n\nPlanety v této kategorii jsou zatím označovány pouze neoficiálním kódem. Pro žádnou planetu v této galaxii nebylo dosud použito žádné jméno. Planety je označovány SGU xxx (z čehož SGU je zkratkou pro seriál \"Stargate Universe\", a poté následuje trojciferné číslo. První označuje číslo série, následující dvě poté číslo epizody.Pokud bylo v epizodě planet více, bude označena ještě dodatečným písmenem podle abecedy za trojčíslím\n"}
{"id": "357867", "url": "https://cs.wikipedia.org/wiki?curid=357867", "title": "Sojuz 38", "text": "Sojuz 38\n\nSojuz 38 byla kosmická loď SSSR z roku 1980, která dopravila na sovětskou orbitální stanici Saljut 6 mezinárodní rusko/kubánskou posádku. Podle katalogu COSPAR dostala označení 1980-075A. Byl to 74. registrovaný let kosmické lodě s lidmi na palubě ze Země. Jejím volacím znakem byl TAJMYR.\n\nDvoučlennou posádku, sedmou mezinárodní v rámci programu Interkosmos tvořili tito kosmonauti:\n\nLoď odstartovala 18. září 1980 večer z kosmodromu Bajkonur s pomocí rakety Sojuz U. Start se vydařil, loď se dostala na orbitu 195 – 287 km, bez problémů fungoval i zapnutý systém automatického přibližování. K pevnému připojení na zadní spojovací uzel stanice došlo večer 19. září 1980 a krátce po půlnocí SEČ oba kosmonauti přešli do Saljutu 6.\nZde se setkali se čtvrtou základní posádkou stanice, kosmonauty Leonidem Popovem a Valerijem Rjuminem, kteří zde sloužili již téměř půl roku.\n\nV době jejich příletu měla za sebou stanice 3 roky existence na oběžné dráze Země. U jejího předního uzlu byla připojena loď Sojuz 37, se kterou přiletěla předchozí návštěva s kosmonauty Gorbatkem a Pham Tuanem. Ta odletěla v lodi jiné, Sojuzu 36 a svou loď zanechala zde pro potřeby stálé posádky.\n\nMezinárodní návštěva na stanici strávila sedm pracovních dní a během nich provedla celá čtveřice 22 sovětsko-kubánských experimentů různého charakteru. Názvy některých z nich: Cortex, Vision, Balance, Immunidad, Antropometria.\n\nPotom si posádka Sojuzu 38 do své lodi přenesla osobní věci i výsledky experimentů.\n\nRomaněnko s Méndezem nastoupili 26. září 1980 do své lodě, po několika hodinách se od stanice odpojili a zahájili sestupný manévr. Oddělená kabina s pomocí padákového systému přistála téhož dne asi 175 km od Džeskazganu na území Kazachstánu.\n\nStanice Saljut 6 zůstala na oběžné dráze Země i se svou stálou posádkou.\n\nUdaná startovací hmotnost byla 6800 kg vč.200 kg paliva pro manévrování a brzdění. Loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Měla namontováno spojovací zařízení a padákový systém.\n\n"}
{"id": "357869", "url": "https://cs.wikipedia.org/wiki?curid=357869", "title": "Omikron", "text": "Omikron\n\nOmikron (majuskulní podoba Ο, minuskulní podoba ο) je patnácté písmeno řecké abecedy. Jeho název (řecky psaný Όμικρον) doslova znamená 'malé o'. V systému řeckých číslovek má hodnotu 70. V moderní řečtině je zápisem pro hlásku [ɔː] (zapsáno pomocí mezinárodní fonetické abecedy).\nNa rozdíl od většiny ostatní písmen řecké abecedy se jako symbol prakticky nepoužívá, protože by bylo zaměňováno s písmenem 'o' z latinky či s nulou, kterým je podobné. V matematice jej společně s písmenem ómega jako symbol pro zápis asymptotického chování funkcí začal používat Edmund Landau, ale zatímco ómega se v této oblasti používá dodnes, roli omikronu víceméně převzalo písmeno \"O\" z latinky.\n\nV Unicode je podporováno jak \n\nV HTML je možné je zapsat pomocí &#927; respektive &#959;, případně pomocí HTML entit\n&Omicron; respektive &omicron;.\n"}
{"id": "357871", "url": "https://cs.wikipedia.org/wiki?curid=357871", "title": "Ehrenfestův paradox", "text": "Ehrenfestův paradox\n\nEhrenfestův paradox je zdánlivý myšlenkový paradox speciální teorie relativity. Poprvé ho uvedl Paul Ehrenfest roku 1909 ve svém článku ve . Pozastavil se nad vzdálenostmi při otáčení ideálně tuhého disku při rychlostech blížícím se rychlosti světla (relativistickým rychlostem). Podle speciální teorie relativity totiž díky kontrakci délek pozorovatel musí na kraji disku naměřit kratší obvod než formula_1, kde formula_2 je poloměr disku, který kontrakci délek nepodléhá, protože se vůči pozorovateli pohybuje pouze ve směru na sebe kolmém.\n\nParadox se ještě zvětšil, když v roce 1916 Albert Einstein během své práce na obecné teorii relativity poznamenal, že pozorovatel rotující spolu se středem disku naměří delší obvod než formula_1, protože pravítka pohybující se podél své délky se pro něj relativisticky zkrátí, čímž se jich do obvodu disku vejde více.\n\nO Ehrenfestově paradoxu se píší vědecké články ještě v současné době. Celý paradox má ale z pohledu nerotujícího pozorovatele poměrně snadné, byť překvapivé vysvětlení. Ideálně tuhý materiál neexistuje. Při rychlé rotaci se disk prohne, takže vnější, nerotující pozorovatel naměří jeho obvod kratší. Toto řešení navrhl již v roce 1910 bez odpovídajícího matematického vysvětlení Theodor Kaluza s tím, že prohnutá plocha bude hyperbolická.\n\nParadox se začal i z pohledu rotujícího pozorovatele definitivně vyjasňovat ve 30. letech 20. století, kdy Paul Langevin našel Langevinovu-Landauovu-Lifschitzovu metriku a odvodil, že právě v ní měří rotující pozorovatel. Následně Jan Weyssenhoff zjistil, že v této zakřivené metrice světočáry kolabují do bodů. Celý prostor je tak pro rotujícího pozorovatele zakřiven velmi zvláštním způsobem a na disku platí nejen neuklidovská, ale na delších vzdálenostech dokonce i neriemannovská geometrie. Tato metrika se dá pro malé vzdálenosti poměrně dobře aproximovat hyperbolickou plochou.\n\nV roce 2000 Hrvoje Nikolić ukázal, že pokud se disk rozdělí na nekonečně mnoho malých kousků, jejichž chování se sleduje za pomoci obecné teorie relativity v jejich vlastních neinerciálních soustavách, celý paradox vymizí. Obvod skutečně bude kratší než formula_1.\n"}
{"id": "357872", "url": "https://cs.wikipedia.org/wiki?curid=357872", "title": "Vižaj", "text": "Vižaj\n\nVižaj ( ) je řeka v Permském kraji v Rusku. Je dlouhá 125 km. Povodí řeky je 1 080 km².\n\nPramení nedaleko železniční stanice Ťoplaja Gora na západním svahu Středního Uralu. Podél břehů se nachází řada vysokých skal. Ve vzdálenosti 9 km pod Pašijskim Zavodem část toku protéká krasovými tunely. Ústí zleva do Vilvy (povodí Kamy).\n\nJe splavná pro vodáky. Na horním toku řeky je naleziště chromitu.\n"}
{"id": "357882", "url": "https://cs.wikipedia.org/wiki?curid=357882", "title": "Yanina Wickmayerová", "text": "Yanina Wickmayerová\n\nYanina Wickmayerová (* 20. říjen 1989 Lier) je belgická profesionální tenistka a semifinalistka US Open 2009. Nejvýše postavenou Belgičankou byla od 14. května 2008, kdy z okruhu odešla Justine Heninová, do 14. září 2009, kdy se vrátila Kim Clijstersová a vyhrála US Open 2009. Na žebříčku WTA byla nejvýše na 12. místě (19. duben 2010). V květnu 2009 vyhrála první turnaj na okruhu WTA Tour v portugalském Estorilu. Celkem vyhrála během své kariéry 3 turnaje WTA ve dvouhře.\n\nMatka s bratrem jí zemřeli v dětství. Otec Mark Wickmayer je rakouského původu. Jméno \"Yanina\" bylo inspirováno dcerou Diega Maradony.\n\nYanina Wickmayerová se zúčastnila 7 zápasů ve Fed Cupu za tým Belgie s bilancí 9-4 ve dvouhře a 1-1 ve čtyřhře.\n\n\n"}
{"id": "357884", "url": "https://cs.wikipedia.org/wiki?curid=357884", "title": "Rob Schneider", "text": "Rob Schneider\n\nRobert Michael „Rob“ Schneider (* 31. října 1963 San Francisco) je americký filmový herec, komik, scenárista a režisér. Kariéru odstartoval v televizní show Saturday Night Live. Znám je zejména svou hlavní rolí ve filmu \"\" a pokračování \"\", \"(J)elita ze střídačky\" nebo \"Soudce Dredd\". Dále hrál např. v \"Žába k zulíbání\", \"Machři\", \"Machři 2\".\n\nJako režisér se uvedl v roce 2008 snímkem \"Big Stan\".\n\n"}
{"id": "357887", "url": "https://cs.wikipedia.org/wiki?curid=357887", "title": "Vakuová technika", "text": "Vakuová technika\n\nVakuová technika je technický, případně vědecký obor, který se zabývá otázkami vytváření a využívání vakua, nebo přesněji řečeno prostředí, ve kterém je tlak plynů nižší než atmosférický tlak.\n\nTechnické prostředky potřebné k vytvoření prostředí se zředěným plynem, tj. především vakuové vývěvy, ale také nejrůznější další prvky pro konstrukci vakuových zařízení nabízejí specializovaní výrobci v mnoha technicky vyspělých zemích.\n\nPožadovaný tlak může tedy mít kteroukoliv hodnotu nižší než atmosféra. Pro snadnější vyjadřování byly zavedeny pojmy jako: hrubé vakuum, nízké vakuum, vysoké vakuum a ultravakuum. Jim odpovídající tlaky jsou věcí konvence, tedy nijak striktně definované.\n\nPro snížení tlaku v uzavřeném prostoru je k dispozici celá řada čerpadel (vývěv) různých principů, konstrukcí a parametrů. Vývěvy jsou obvykle používány k odsávání vzduchu, ale mají i širší uplatnění. Atmosférický parní motor využíval vakuum namísto tlaku k tomu, aby pohyboval pístem. V 19. století bylo vakuum využíváno pro pohon v Isambard Kingdom Brunelově experimentální atmosférické železnici.\n\nPro prvotní snížení tlaku (z atmosférického) se používají vývěvy založené na principu mechanického přemísťování plynu (vzduchu)z uzavřeného prostoru do atmosféry. Podle mechanického principu jsou buď \"rotační\" nebo \"membránové. \" Nejnižší tlak, jaký mohou vytvořit je v oblasti \"nízkého vakua\". Jejich čerpací schopnost (rychlost) se obvykle udává objemem plynu v krychlových metrech, který přemístí za hodinu. Výrobci nabízejí rotační vývěvy s výkonem od 2 do 1000 m/h.\n\nPro menší čerpací výkony se vyrábějí vývěvy s kmitající membránou. Jejich výhodou je tichý chod a \"bezolejové vakuum\".\n\nVývěvy tohoto typu využívají princip tzv. Rootsova mychadla, které přemisťuje plyn dvěma protiběžnými rotory ve tvaru číslice 8. Jejich výhodou je (relativně k rotačním olejovým vývěvám) vysoký čerpací výkon (třeba až 25 000 m/hod), nižší dosažitelný tlak a absence par oleje. Nepracují proti atmosféře, ale jsou \"předčerpávány\", nejčastěji rotační vývěvou. Jsou charakterizovány dosažitelným rozdílem vstupního a výstupního tlaku, který bývá kolem 20 milibarů. Významně přispívají ke zkrácení doby čerpání velkých objemů (řádu stovek krychlových metrů).\n\nTurbomolekulární vývěva přemisťuje molekuly plynu tím, že jim uděluje mechanicky impuls při jejich srážkách s velmi rychle se pohybujícími šikmými lopatkami. Kompresní poměr, tj. rozdíl tlaků na vstupu a výstupu který se dá takto dosáhnout je relativně malý, proto je nutné zařadit za sebou několik stupňů, a použít co nejvyšších otáček (desítky tisíc za minutu). Samozřejmě se neobejdou bez předčerpávání. Vyrábějí se v různých velikostech s čerpací rychlostí od desítek litrů do několika tisíc litrů za sekundu v rozmezí tlaku od 10 do 10 mbar. Hodí se proto k získávání \"vysokého vakua\". Jsou alternativou k \"difúzním\" vývěvám, proti kterým mají výhodu \"čistého\" vakua (bez olejových par)m, ale nevýhodu ve vysoké ceně.\n\nMolekuly plynu mohou být za účelem \"čerpání\" přemisťovány také proudem páry usměrněné tryskou do jednoho směru. Pára vhodné kapaliny (která má nízký tlak nasycených par při \"pokojové\" teplotě) se získává zahříváním kapaliny na teplotu varu (ve vakuu) na dně válcové nádoby. Odkud se vede k trysce (kuželového tvaru), z níž pára proudí vysokou rychlostí (zvuku) ke stěně nádoby, kde kondenzuje a stéká ke dnu, kde je znova zahřívána. Rozdíl tlaků (kompresní poměr), který se dá takto dosáhnout je malý, proto se zařazuje několik (3 až 4) trysek za sebou.\n\nDifúzní vývěvy mohou mít čerpací rychlost od několika jednotek l/s do desítek tisíc l/s. Pro mnohé aplikace je však na závadu přítomnost par čerpací kapaliny, proto jsou nahrazovány turbomolekulárními vývěvami.\n\nSorpční vývěvy netransportují čerpané plyny do atmosféry, nýbrž ukládají je v čerpaném prostoru do objemu nebo na povrchu se sorpčními schopnostmi.\n\nVyužívá k pohlcování plynů aktivní uhlí nebo (častěji) zvláštní materiál, tzv. zeolit, ochlazovaný kapalným dusíkem na teplotu blízkou -196 °C. Jeho sorpční schopnost je tak vysoká, že může být použit jako \"primární\" vývěva pracující od atmosférického tlaku, tj. nahradit rotační vývěvu. Výhodou je \"čisté\" vakuum, nevýhodou nutná manipulace s kapalným dusíkem.\n\nVyužívá k vázání plynů sorpční schopnosti čerstvě napařené vrstvičky titanu. Ta se dá nejjednodušeji periodicky nebo kontinuálně vytvářet zahříváním titanového drátu průchodem elektrického proudu na teplotu, při které titan ve vakuu sublimuje v potřebném množství. Výhodou je zřejmá jednoduchost zařízení. Nevýhodou může být to, že ne všechny plyny jsou dostatečně absorbovány.\n\nVyužívají pohlcování molekul plynů, které je zvyšováno jejich ionizací. Ta je uskutečňována srážkami s elektrony, jejichž dráha je prodlužována účinkem magnetického pole. Kladné ionty plynů jsou urychlovány napětím 3 až 7 kV k záporné titanové elektrodě. Lze jimi dosáhnout v \"ultravakuových\" aparaturách\" tlaků v řádu 10 mbar. Nacházejí uplatnění např. v elektronových mikroskopech a vědeckých přístrojích pro studium povrchových jevů, kde je nezbytná čistota a co nejnižší tlak.\n\nJak již název naznačuje, plyny z čerpaného prostoru jsou (dočasně) odstraňovány tím, že kondenzují na chladném povrchu. Kondenzovat mohou ovšem jen ty plyny, které mají bod varu vyšší než je teplota kondenzační plochy. Nejnižší teploty se dá dosáhnout kapalným heliem. Jen heliová cryo-vývěva může proto čerpat všechny plyny. Protože je velmi nákladná uplatňuje se jen výjimečně, např. v aparaturách pro vědecké účely. Méně nákladné kondenzační \"vývěvy\" s kapalným dusíkem se uplatňují častěji, jako tzv. \"vymrazovače\" k odstranění nežádoucích par některých látek (vody, olejů apod.).\n\nMá-li být rozebratelné, tj. trvale čerpané vakuové zařízení úspěšné, musí splňovat určité zvláštní podmínky. Především musí být dokonale těsné, a to jak ve stěnách oddělujících vakuový prostor od atmosféry, tak i ve všech rozebratelných spojích. Uvážíme-li, že vzduch vnikající netěsností do čerpaného prostoru zvětší svůj objem v poměru atmosférického tlaku k tlaku, který má být dosažen, tedy třeba 10 mbaru, je poměr objemů řádu 10, je jasné, že požadavky na těsnost jsou nesmírně přísné. Rozebratelné spoje se utěsňují nejčastěji elastickými kroužky, ale aparatury, ve kterých má být dosaženo ultravakua se musí odplyňovat zahřátím na teplotu několika set °C, a proto se těsní kovovými kroužky, nejčastěji měděnými. Těsnicí plochy musí být dokonale hladké a čisté.\n\nKe stavbě vakuových a ultravakuových zařízení dodávají výrobci celou řadu stavebních prvků, jako jsou příruby, spojovací potrubí, ventily, mechanické a elektrické průchodky, průzory, a taktéž přístroje pro měření tlaku (vakuometry) a \"hledače netěsností\".\n\nŽádný princip měření nízkých tlaků neumožňuje pokrýt celý rozsah tlaků od atmosférického až po ultravakuum. Proto byla v minulosti vyvinuta široká škála přístrojů založených na různých principech. Většina z nich byla překonána několika málo typy, které dnes jsou průmyslově vyráběny. V oblasti nízkého vakua se uplatňují vakuometry založené na tepelné vodivosti plynů, které jsou označovány podle jejich vynálezce německého fyzika Marcella Piranino. Moderní Piraniho manometr měří tlaky od 1000 do 10 mbar.\n\nPro měření tlaků v oblasti vysokého vakua se uplatňuje Penningův vakuometr založený na principu elektrického samostatného výboje i při velmi nízkých tlacích udržovaného magnetickým polem permanentního magnetu. Jeho rozsah je od 5×10  do 10 mbar.\nNěkteří výrobci nabízejí i jiné, kombinované typy s velmi širokým rozsahem, např. od 1000 do 10 mbar.\n\nAni moderní vakuová technika nedokáže stoprocentně zaručit těsnost vakuového zřízení, proto se žádné vakuové pracoviště nevyhne problému hledání netěsností. K dispozici je dnes mnoho různých metod a přístrojů. Zde se proto zmíníme jen o dnes nejpoužívanějším a nejdokonalejším přístroji, \"heliovém detektoru netěsností\". Je to hmotový spektrometr nastavený na detekci iontů helia. Většinou se využívá tak, že je \"vakuově\" spojen s testovaným prostorem, který je vyčerpán. Na podezřelá místa se fouká tenký proud helia. Tato metoda je ze všech dostupných nejcitlivější. Hranice zjistitelné netěsnosti je řádu 10 mbarl/s.\n\nVětšina hledačů netěsností umožňuje i provoz v tzv. čichacím módu. Při tomto způsobu hledání netěsností je testovaný objem naplněn heliem na pracovní tlak a k hledači netěsností je připojena čichací sonda, která odebírá na svém konci vzorek plynu a transportuje ho do hmotnostního spektrometru, kde je vyhodnocen obsah helia. Při pohybu sondy podél kritických míst je signál průběžne zpracovánán a únik hélia, značící netěsnost, je signalizován obsluze. Nevýhodou této metody je nižší citlivost (do řádu 10 mbarl/s)\n\nPro menší objemy je možné použít i integrální metody testování těsnosti, kdy je jedna strana testované součásti napuštěna heliem a na druhé probíhá detekce signálu helia hledačem netěsnosti. Tento test se nejvíce používá v masové výrobě pro oddělení vadných kusů. Lokalizace netěsnosti pro opravu pak může probíhat v dalším kroku.\n\nNejnižším stupněm vakua je podtlak. V běžném životě se s ním setkáváme ve vysavači, při vakuovém balení potravin, i v přísavkách, usnadňujících kupříkladu manipulaci s rozměrnějšími skleněnými tabulemi či díly. Vakuum jako ochranné prostředí našlo první masové uplatnění v klasických žárovkách, kde se používá dodnes. Vakuum slouží i jako dokonalá tepelná izolace nejen v termoskách, ale také ve zkapalňovačích a nejrůznějších kryotechnických zařízeních a přístrojích. Vysoké vakuum je též základním prostředím, umožňujícím činnost elektronky. Jeho potřeba se postupně rozšířila do nejrůznějších oblastí lidské činnosti, uplatňuje se v televizní obrazovce i v magnetronu mikrovlnné trouby. \n\nVe strojírenském průmyslu se uplatňuje např. při výrobě nejčistších materiálů ve vakuových pecích s elektrickým ohřevem a v elektronových svářečkách.\n\nNezastupitelné místo v chemických provozech má i vakuová destilace látek tepelně labilních, které by se při destilaci za normálního tlaku rozkládaly. V rafinérství se používá k frakční destilaci ropy, kdy se při její destilaci snížením tlaku sníží i příslušné teploty varu jejích složek.\n\nBez vysokého a ultravysokého vakua se neobejdou nejrůznější vědecké přístroje, jako jsou spektroskopy, elektronové mikroskopy, přístroje pro zkoumání povrchů a zařízení pro vytváření tenkých vrstev napařováním a naprašováním, stejně jako mnohé jiné pokusné a vědecké aparatury.\n\nZkušenosti s konstrukcí a provozováním zařízení v podmínkách vakua se uplatňují také v kosmické a letecké technice.\n\n\n\n"}
{"id": "357893", "url": "https://cs.wikipedia.org/wiki?curid=357893", "title": "Jaroslava Blažková", "text": "Jaroslava Blažková\n\nJaroslava Blažková (15. listopadu 1933 Velké Meziříčí, Československo – 20. února 2017 Kanada) byla slovenská spisovatelka-prozaička, publicistka a autorka knih pro děti a mládež.\n\nDětství prožila střídavě v Čechách a na Slovensku, od roku 1948 žila v Bratislavě. Vzdělání získávala nejprve na gymnáziu v Bratislavě, později začala dálkově studovat na filozofické fakultě Univerzity Komenského, ale studia v roce 1954 zanechala. Již v době studií na gymnáziu začala pracovat v Československém rozhlasu, později pracovala v redakci deníku Smena, odkud byla v roce 1956 propuštěna z politických důvodů. Poté pracovala jako dělnice v zahradnictví, od roku 1959 se věnovala profesionálně literatuře. Od roku 1968 žila v Kanadě, kam emigrovala s rodinou, a vlastní literární tvorbě se věnovala již jen sporadicky.\n\nZa tvorbu pro děti obdržela cenu UNESCO H. Ch. Andersena.\n\nNejvětší část její literární tvorby pochází z období před emigrací; po roce 1989 jsou vydávány již jen reedice jejích starších děl. V tomto období byla jednou z nejoblíbenějších autorek, nicméně také se o jejích dílech nejvíce diskutovalo. Její díla se nacházejí na pomezí vysoké a populární literatury, jsou příznačná svým osobitým humorem a sentimentem. Ve svých dílech se zaobírala problémy dospívající mládeže, které podávala velmi expresívním jazykem, s ironií a sebeironií vypravěčky. V literatuře pro děti se věnovala umělecko-naučným dílům, ve kterých poutavou formou podávala např. poznatky o přírodě.\n\n"}
{"id": "357895", "url": "https://cs.wikipedia.org/wiki?curid=357895", "title": "George H. Gay", "text": "George H. Gay\n\nGeorge H. Gay, ml. (8. březen 1917 Waco, Texas, USA - 21. říjen 1994, Marietta, Georgie) byl pilot torpédového bombardéru Douglas TBD Devastator squadrony amerického námořnictva VT-8, operující v Pacifiku z letadlové lodi USS Hornet. Během bitvy u Midway se proslavil jako jediný člen squadrony VT-8 z \"Hornet\"u, který přežil útok na japonské letadlové lodě.\n\nGeorge H. Gay, Jr. se narodil ve městě Waco. Studoval v texaském Austinu a Houstonu než začal studovat na dnešní Texas A&M University.\n\nPo vypuknutí druhé světové války se přihlásil do armády. USAAC ho ze zdravotních důvodů nepřijalo a proto vstoupil do amerického námořnictva. Pilotní zkoušky dokončil v září 1941. Poté se na \"Hornetu\" připojil k nově vytvořené squadroně VT-8, které velel John C. Waldron. VT-8 byla na palubě lodi i během Doolittleova náletu na Tokio. Brzy nato již následovalo nasazení u Midway. VT-8 zde napadla japonské lodě bez doprovodu stíhacích letounů a japonská obrana tak všechny letouny sestřelila. Ze 30 členů osádek \"Devastatorů\" přežil George Gay jako jediný.\n\nBěhem útoku na letadlovou loď \"Kaga\" byl jeho navigátor zabit a sám George Gay zraněn, přesto svůj útok dokončil (byť jeho torpédo cíl nezasáhlo). Po útoku byl jeho TBD-1 \"Devastator\" 8-T-14 BuNo 1518 sestřelen japonskými A6M2 \"Zero\". Plavaje na mořské hladině pak mohl pozorovat další útoky amerických letounů, které potopily čtyři japonské letadlové lodě (sám George Gay viděl potopení tří z nich) a přinesla tak obrat ve válce v Pacifiku.\n\nPo 30 hodinách strávených ve vodě ho 5. června zachránil létající člun PBY-5A \"Catalina\" (44-P-10) od VP-44 \"Golden Pelicans\" z Midwaye. George Gay byl poté přijat admirálem Nimitzem a mohl mu osobně potvrdit potopení tří letadlových lodí. Poté byl nasazen v bitvě o Guadalcanal, po které nadále působil ve výcviku.\n\nGeorge Gay obdržel Navy Cross, Air Medal a dokonce byl jmenován v Presidential Unit Citation.\n\nPo válce strávil 30 let jako pilot u aerolinek TWA. Napsal také autobiografickou knihu s názvem \"Sole Survivor\".\n\n"}
{"id": "357901", "url": "https://cs.wikipedia.org/wiki?curid=357901", "title": "Peter Sever", "text": "Peter Sever\n\nPeter Sever (vlastním jménem Jozef Bobok) (11. července 1924, Rimavská Sobota, Československo – 22. července 2004, Bratislava, Slovensko) byl slovenský spisovatel, scenárista, publicista, dramatik, překladatel a autor literatury pro děti a mládež.\n\nNarodil se v učitelské rodině a vzdělání získával v Rimavské Sobotě, Banské Bystrici a Zvolenu, později pokračoval ve studiu na Univerzitě Komenského v Bratislavě, a toto studium úspěšně ukončil v roce 1949 doktorátem práv. Pracoval ve vícero redakcích časopisů, např. Národná obroda, Život, Náš film, Kultúrny život či Pravda, v roce 1968 potom pracoval v agentuře Tatrapress. Od roku 1969 byl redaktorem časopisu Film a divadlo a od roku 1981 se věnoval psaní literatury na plný úvazek.\n\nJeho knižní debut vyšel v roce 1954. Začínal psaním povídek, ale později se věnoval i psaní novel a románů jak pro děti a mládež tak i pro dospělé. Námětem jeho prvních děl je vojenský život v době 2. světové války a v období Slovenského národního povstání. Největší část jeho tvorby však představuje dramatická tvorba pro rozhlas a televizi, které se věnoval nejraději. V dílech pro děti a mládež se věnoval apelům na potřebu zdravého rodinné klimatu na vývoj mladých lidí, věnuje se problematice dospívajících dětí. V rozhlasové a televizní tvorbě se jeho díla dělí do třech námětových skupin: jedna pojednává o dějinách dělnického hnutí, druhá o národněosvobozeneckém hnutí a poslední se věnuje současnosti. Věnoval se též publicistice, v tisku mu vyšlo množství článků, reportáží, fejetonů, divadelních a filmových kritik, ale také recenzím televizních inscenací. Kromě vlastní tvorby se věnoval také překladům z maďarské a anglické literatury.\n\n\n\n\n"}
{"id": "357905", "url": "https://cs.wikipedia.org/wiki?curid=357905", "title": "Edita Anglická", "text": "Edita Anglická\n\nEdita Anglická (cca 910 /mezi 905-912/ - 29. ledna 946 Magdeburg) byla jednou z mnoha dcer anglického krále Eduarda I. a díky sňatku také saská vévodkyně, východofranská královna a také královna Svaté říše římské.\n\nV rámci utužení vztahů mezi saským a anglickým dvorem Jindřich I. Ptáčník někdy v průběhu roku 929 rozhodl o vhodné ženitbě svého syna Oty. Král Ethelstan vyslal do Kolína pod biskupským dohledem hned dvě své sestry, Editu (Eadgifa) a Ecgvinu (Aelgifa), aby měl Ota na výběr. Na podzim 929 byla v Quedlinburgu uzavřena svatba Oty s Editou. Mladší sestra Aelgifa (zv. též Adivea) byla provdána podle autora \"Světové kroniky\" Ethelwerda za „jakéhosi krále při Jupiterských horách“ (míněny jsou Alpy). Gandersheimská jeptiška Hrotsvita, autorka básně \"Gesta Odonis\" jmenuje mladší sestru Edity jako Adivu. V roce 1953 přišel numismatik Pavel Radoměrský s hypotézou, že při svatbě byl přítomen také český kníže Václav, který měl odvést mladší sestru Edith Elfgifu (Aldgithu) do Čech jako nevěstu pro svého synovce Boleslava II. Tato hypotéza má mezeru hlavně v tom, že v době svatby Oty I. zřejmě nebyl Boleslav II. ani na světě. Pravděpodobnější je, že byla provdána za saského šlechtice.\n\nEdita po svatbě získala jako \"jitřní dar\" město Magdeburg, kde se mladí manželé také usadili. Manželství bylo pravděpodobně šťastné. Královna věnovala Otovi \"\"nepřetržitou péči\"\" a někdy mu také \"\"troubila do uší\"\" svá přání. Porodila Otovi dvě děti - syna Liudolfa (* 930) a dceru Liutgard (*931).\n\nPo smrti Jindřicha Ptáčníka byl Ota korunován a 7. srpna 936 byla v Cáchách mohučským arcibiskupem korunována i Edita. Dle dobových svědectví mladá královna neměla úplně nejlepší vztahy se svou ambiciózní tchyní Matyldou. Ve sporu, který Matylda měla kvůli financím s oběma syny, se však Edita překvapivě postavila za svou, zřejmě o pouhých deset let starší tchyni. Podle jeptišky Roswithy z Gandersheimu byla Edita \"\"nejlepší ze všech žen\"\".\n\nZemřela v jednatřiceti letech a byla pochována v kostele kláštera svatého Mořice, který roku 937 sama založila.\n\n"}
{"id": "357907", "url": "https://cs.wikipedia.org/wiki?curid=357907", "title": "Bibliografická citace", "text": "Bibliografická citace\n\nBibliografické citace jsou souborem údajů o citovaných autorských dílech (seznam použité literatury nebo elektronických zdrojových dokumentů), nebo jejich částech, jež umožňují jejich identifikaci, včetně ověření údajů. Též čtenáři umožňují získat informaci o dalších zdrojích, které se dotýkají popisované problematiky. Také se využívají pro uvádění odkazů v textu.\n\nZáklad citace je tvořen normou ČSN ISO 690:2011, která nahrazuje starší normy (ČSN ISO 690:1996, ČSN ISO 690-2:2000). Norma stanovuje prvky, které je nezbytné uvést, pokud je dílo obsahuje. Tyto standardy jsou doplněny standardem ČSN ISO 9:1995, který stanoví, jak transliterovat cyrilicí psaná jména nebo názvy.\n\nUvedení bibliografických citací o dílech nebo jejich částech převzatých od jiných autorů je mimo jiné požadováno autorským zákonem: \n\nPodle autorského zákona je možné cizí autorské dílo rozmnožit pouze pro vlastní potřebu. Využít jej, například na svých webových stránkách, zákon povoluje v případě, kdy bude v odůvodněné míře užito výňatků ze zveřejněných děl ve vlastním díle; nebo bude užito výňatku z díla nebo celé drobné dílo pro účely kritiky nebo recenze k tomuto dílu či pro vědeckou nebo odbornou tvorbu; případně dílo bude užito při vyučování pro ilustrační účel nebo při vědeckém výzkumu, jejichž účelem není dosažení hospodářského prospěchu. Vždy však musí být splněn požadavek zákona o citaci uvedený v úvodu tohoto odstavce.\n\nReguluje ho standard ISO 690. Bibliografické citace se v kapitole nebo části webové stránky pod názvem „Použitá literatura“, „Bibliografie“ nebo pod podobným názvem (slovo reference má jiný význam) řadí abecedně nebo v pořadí odkazu v textu.\n\nZápis o citacích z knih, sborníků, brožur a dalších jednorázově vydaných publikací se uvádí ve tvaru (tučně uvedené položky jsou závazné; název díla musí být napsán kursivou):\n\nAutor. \"Název díla: podnázev díla.\" Podřízená odpovědnost (překladatel, ilustrátor apod., případně editor neboli sestavovatel – v případě, že není uveden autor). Označení vydání. Údaje o nakladateli (místo a název oddělené dvojtečkou, která je z obou stran oddělena mezerou), rok vydání. Rozsah (uvede se počet stran, případně i přiložený CD-ROM apod). Edice. Poznámky (libovolný podstatný text). Standardní číslo.\n\nKřestní jméno autora, které se uvádí za příjmením, je možné vypsat, nebo uvést pouze iniciály. Ty však jen v případě, že nemůže dojít k záměně identity. Tituly se u jmen neuvádějí. Pokud je autorů více než tři, uvádí se maximálně tři (oddělují se čárkami) a za ně se přidá označení „et al“ (a jiní). V rámci českého textu je možné místo et al použít zkratku aj. Je-li autor neznámý, neuvádí se výraz „Anonym“, ale citace začíná až názvem publikace. U názvu vydavatele se neuvádí zkratka formy podnikání (například s. r. o.).\n\nVíce citací ze seriálové publikace, tedy především z časopisů, ročenek apod., se uvádějí jako celek, nikoliv pouze jako jednotlivá čísla, která byla použita. Údaje o vydání a Rok vydání se v případě, že periodika dosud vycházejí, zapisují jako otevřený (neukončený) interval (například 1990–  .). Zápis by měl mít tuto podobu:\n\n\"Název: podnázev.\" Odpovědnost. Vydání. Údaje o vydání (data a/nebo čísla). Nakladatelské údaje (místo, název). Rok. Edice. Poznámky. Standardní číslo.\nKromě Edice a Poznámky jsou všechny údaje povinné. Též je povinné Název a podnázev napsat kursivou.\n\nCitace jednotlivého příspěvku (článku apod.) v seriálových publikacích má obsahovat:\n\nAutora příspěvku. Název příspěvku. Podřízenou odpovědnost. \"Název zdrojového dokumentu,\" Údaje o vydání (rok, [může být i ročník], číslo svazku), lokace části. Standardní číslo – ISSN.\nKromě podřízené odpovědnosti jsou všechny údaje povinné. Název zdrojového dokumentu se píše kursivou. Název článku stojatým písmem.\n\nReguluje ho standard ISO 690-2. Platí též při uvádění citovaných informací z elektronických dokumentů, například webových stránek, má být uveden zdroj těchto informací, a to v rozsahu položek a podobě jejich zápisu, jakou vyžaduje norma ČSN ISO 690-2:2000. Je jedno, zda vznikající dokument bude mít tištěnou podobu nebo elektronickou. V obou případech mají být uvedeny bibliografické citace.\n\nPři citaci z webových stránek by mělo být uvedeno:\n\nJméno autora stránky (je-li uvedeno). \"Název stránky\" [online]. Datum publikování, Datum poslední revize [citováno dne]. Dostupné na: <URL adresa stránky>.\nJméno autora stránky, název stránky, včetně uvedení [online] a datum publikování jsou povinnými údaji. Název stránky se píše kursivou.\nNapříklad citace s odkazem v textu č. 3 (číslo odkazu se vkládá do hranatých závorek):\n\n[3] NEUGEBAUER, Tomáš. \"Psaní na počítači – profesionální ovládání klávesnice\" [online]. 2008-02--- [cit. 2008-09-25]. Dostupné na World Wide Web: <nowiki><http://www.psani-vsemi-deseti.cz/2045/psani_na_pocitaci_profes_01.html></nowiki>.\n\n"}
{"id": "357908", "url": "https://cs.wikipedia.org/wiki?curid=357908", "title": "Mizoč", "text": "Mizoč\n\nMizoč ( , , ) je sídlo městského typu v Rovenské oblasti na Ukrajině. Leží asi 30 km od Rovna. První zmínka pochází z roku 1322, ověřený historický zdroj existence je však až z roku 1429. Dne 23. září 1761 král August III. povolil založení města pod jménem Velký Mizoč a udělil mu magdeburské právo. Během druhé světové války zde stávalo židovské ghetto. Dne 11. září 1996 přijala obecní rada nový znak a vlajku města. Mezi slavné rodáky patří např. Ruslan Postolovskij, rektor rovenského Institutu slovanských studií.\n"}
{"id": "357918", "url": "https://cs.wikipedia.org/wiki?curid=357918", "title": "Zee", "text": "Zee\n\nZee (jinak též ZEE) byla britská synthpopová hudební skupina, aktivní mezi lety 1983 a 1985. Jejími členy byli Rick Wright, předtím člen Pink Floyd, a Dave Harris ze skupiny Fashion.\nZee podepsali smlouvu s Harvest Records a v roce 1984 vydali své jediné album \"Identity\". Deska ale neměla žádný komerční úspěch a nebyla vydána ani v USA.\nPo ukončení činnosti Zee se Wright vrátil k Pink Floyd.\n\n\n"}
{"id": "357925", "url": "https://cs.wikipedia.org/wiki?curid=357925", "title": "Identity (album)", "text": "Identity (album)\n\nIdentity je první a také jediné album britské synthpopové skupiny Zee. Bylo vydáno na jaře 1984 (viz 1984 v hudbě).\n\nSkupina Zee vznikla v roce 1983 poté, co na začátku 80. let opustil klávesista Rick Wright art rockovou kapelu Pink Floyd. Společně s Davem Harrisem (Fashion) nahráli na podzim 1983 s použitím Fairlight CMI, oblíbeného syntezátoru 80. let, elektronické album \"Identity\".\n\nDesku produkovali sami oba členové Zee, texty napsal Harris a na hudbě se podíleli Harris s Wrightem.\n\nNázvy písní jsou anglické s parodickým přehnaným použitím tzv. heavy metalové přehlásky.\n\nAlbum \"Identity\" vyšlo pouze na LP a MC, na CD pouze v Nizozemsku.\n\n\n"}
{"id": "357932", "url": "https://cs.wikipedia.org/wiki?curid=357932", "title": "Cönfüsiön", "text": "Cönfüsiön\n\n„Cönfüsiön“ je první a jediný singl britské synthpopové skupiny Zee. Pochází z jejich jediného alba \"Identity\". Byl vydán na jaře 1984 (viz 1984 v hudbě).\n\nNa singlu „Cönfüsiön“ se kromě této skladby nachází (na B straně) píseň „Eyës öf Gÿpsy“. Ta byla vydána (mimo singlu) pouze na kazetové verzi alba \"Identity\".\n\nSingl „Cönfüsiön“ byl vydán i v rozšířené verzi s prodlouženou skladbou „Cönfüsiön“ a upravenou „Eyës öf Gÿpsy“.\n\nTexty napsal Dave Harris a na hudbě se podíleli oba členové Zee (Dave Harris a Rick Wright).\n\nNázvy písní jsou anglické s parodickým přehnaným použitím tzv. heavy metalové přehlásky.\n\n\n\n"}
{"id": "357939", "url": "https://cs.wikipedia.org/wiki?curid=357939", "title": "Rumunské Národní vojenské muzeum", "text": "Rumunské Národní vojenské muzeum\n\nRumunské Národní vojenské muzeum (\"Muzeul Militar Naţional „Regele Ferdinand I“\") je vojenské muzeum nacházející se v rumunském hlavním městě Bukurešti.\n\nV prostoru budovy muzea a okolního prostranství se nachází exponáty z oblasti vojenství už od dob Dáků až po současnost. Pestré sbírky muzea zahrnují například ruční palné a chladné zbraně, vojenské uniformy, kanóny, tanky, letadla a vrtulníky.\n\nPočátky letectví představují repliky průkopnických letounů Henri Coanda 1910, Trajan Vuija I a Ouvret Vlaicu II. Unikátem je americký meziválečný dvouplošník typu Fleet F-106 (Fleet F-10G). Druhoválečnou techniku zastupuje cvičný stíhací letoun Nardi FN-305 a replika rumunského druhoválečného stíhacího IAR-80 (doplňují ji trosky originálního IAR-80C, sestřeleného v dubnu 1945 nad Jižní Moravou). Poválečnou techniku zastupuje stíhací letoun MiG-15, proudový útočný letoun IAR 93 Orao a v licenci vyráběné vrtulníky IAR 316B a IAR 318. V muzeu je vystavený modul kosmické lodi Sojuz 40.\nMuzeum má velkou sbírku kanónů, především značek Krupp a Škoda (například železniční kanón Škoda ráže 420 mm).\n\nFrancouzské tanky zastupují Renault FT-17, Renault R-35 a tahač Renault UE. Československý lehký tank Škoda LT-35 (zde označený R-2) doplňuje druhý LT-35 upravený na stíhač tanků R-2 TACAM (dostal ruský kanón ZIS-3 ráže 76,2 mm). Je zde také německý Panzerkampfwagen IV. Sovětskou obrněnou techniku představují tanky T-34, T-55 a saamohybné dělu SU-76.\n\n"}
{"id": "357945", "url": "https://cs.wikipedia.org/wiki?curid=357945", "title": "Johannes Junius", "text": "Johannes Junius\n\nJohannes Junius (1573 – 6. srpna 1628 popraven za čarodějnictví) byl purkmistr v Bambergu, který se proslavil tím, že napsal dopis z vězeňské cely v okamžiku, kdy očekával popravu za čarodějnictví. Tento dopis je historicky velmi cenný, neboť ukazuje metody, které katolická církev i světské soudy používaly k vynucení příznání na lidech obžalovaných z čarodějnictví.\n\nJ. Junius se stal purkrabím Bamberku v roce 1608 a byl jím až do svého uvěznění v roce 1628, kdy byl zapleten do procesů s čarodějnicemi, které byly součástí tzv. honu na čarodějnice, který v Evropě rozpoutala katolická církev. Ze soudních spisů vyplývá, že Johannes Junius svoji vinu popíral, přiznal se až poté co byl podroben tortuře za pomocí palečnice a dalšímu mučení, byl 5. června nucen přiznat, že se účastnil čarodějnických akcí, že chtěl zabít své děti a že spálil hostii. Ačkoli nechtěl falešně udávat další lidi, byl k takovému jednání dalším mučením přinucen.\n\nKrátce před popravou – 24. července – se mu podařilo napsat dopis dceři Veronice, ve kterém vysvětluje jak vše byl a ve kterém se s ní loučí, neboť ví, že bude popraven. Dopis byl propašován strážným z vězení.\n\nZ celého soudu v němž byl obviněn a posléze i odsouzen je zřejmý vliv knihy Kladivo na čarodějnice (\"Malleus maleficarum\"), který se projevil zejména v obviněních, kde je kladen velký důraz na sexuální stránku věci, zároveň i zde platí zjevná převaha odsouzených žen - J. Junius byl souzen až po své ženě, která byla popravena za čarodějnictví o něco dříve.\n\n"}
{"id": "357946", "url": "https://cs.wikipedia.org/wiki?curid=357946", "title": "Porsche Tennis Grand Prix", "text": "Porsche Tennis Grand Prix\n\nPorsche Tennis Grand Prix je profesionální tenisový turnaj ženského okruhu WTA Tour, hraný na krytých antukových dvorcích Porsche-Areny v německém Stuttgartu. Založen byl v roce 1978 ve Filderstadtu, kde probíhal do sezóny 2005 na tvrdém povrchu stadionu Tennis Sporthalle.\n\nJedná se o nejstarší halový tenisový turnaj žen v Evropě, a jediný hraný na halové antuce. Kapacita centrálního dvoce činí 4 400 diváků. Ženská tenisová asociace jej vyhlásila nejlepším turnajem v kategorii Premier v letech 2007, 2008, 2010–2012 a 2014–2017.\n\nVítězka dvouhry získává vyjma finanční odměny nový sportovní vůz generálního partnera automobilky Porsche a šampionky čtyřhry horská kola stejné značky. V roce 2019 si singlová šampionka Petra Kvitová odvezla vůz Porsche 911 Carrera 4S Cabriolet.\n\nPorsche Tennis Grand Prix vznikl ve Filderstadtu, ležícím jižně od Stuttgartu, kde se odehrával mezi lety 1978–2005. Probíhal na stadionu Tennis Sporthalle, v němž byl položen tvrdý povrch. Zakladatelem se stal obchodník Dieter Fischer, jenž v roce 1977 uspořádal ve Filderstadtu dvoudenní mužskou exhibici k otevření vlastního tenisového centra. Po neúspěchu založit mužskou profesionální událost v roce 1978, získal od Ženské tenisové asociace licenci za 100 tisíc dolarů na organizaci ženského turnaje, jehož první ročník proběhl v říjnu 1978. Roku 2002 Fischer odprodal licenci automobilce Porsche, která působila v roli generálního partnera již od premiérového ročníku.\n\nV roce 2006 se turnaj přestěhoval do stuttgartské Porsche-Areny a od sezóny 2009 se povrchem stala antuka. Zároveň se změnou povrchu byl z podzimní části sezóny přesunut do dubna, s cílem zahrnout turnaj do přípravy na pařížský grandslam French Open. Z Francie byla dovezena antuka stejných parametrů jako v areálu Rolanda Garrose, o zrnitosti 0,1 mm.\n\nOd roku 1990 turnaj patřil do kategorie Tier II. Žádost o povýšení do úrovně Tier I byla ze strany WTA zamítnuta pro nedostatečnou kapacitu centrálního dvorce o 3 tisících místech. V rámci reformy kategorií došlo od sezóny 2009 k jeho zařazení do nově vzniklé WTA Premier 700.\n\nSpoluorganizátorem události je spolu s Ženskou tenisovou asociací automobilka Porsche.\n\nPorsche Tennis Grand Prix představuje nejstarší ženský halový turnaj v Evropě a první, jenž v roce 2009 začal probíhat na krytých antukových dvorcích. Po dohrání BNP Paribas Katowice Open 2013 zůstal jedinou takovou událostí konanou na ženském okruhu WTA. Do dvouhry nastupuje dvacet osm hráček a čtyřhry se účastní šestnáct párů.\n\nÚvodní ročník v roce 1978 vyhrála 15letá americká juniorka Tracy Austinová, oblíbenkyně publika, jež triumfovala ve třech dalších letech. Do Stuttgartu pak přicestovala v roce 2017 při příležitosti 40. výročí. Svůj první zápas v profesionálním tenisu odehrála ve Filderstadtu roku 1982 tehdy 13letá Steffi Grafová, jež v úvodním kole podlehla čtyřnásobné obhájkyni Austinové. Nejvíce singlových titulů získala bývalá světová jednička Martina Navrátilová, když mezi roky 1982 a 1992 vyhrála šestkrát. Vyjma toho přidala osm deblových triumfů. Čtyř vítězství, vyjma Austinové, dosáhla Švýcarka Martina Hingisová. Tři výhry zaznamenaly americká tenistka Lindsay Davenportová a Ruska Maria Šarapovová, jež mezi roky 2012–2014 získala hattrick. Šarapovová se pak v dubnu 2017 ve Stuttgartu vrátila do profesionálního tenisu po 15měsíčním dopingovém trestu. První českou singlovou šampionkou se v roce 2018 stala Karolína Plíšková a následující ročník 2019 ovládla její krajanka Petra Kvitová.\n\n"}
{"id": "357950", "url": "https://cs.wikipedia.org/wiki?curid=357950", "title": "Maléry pana účetního", "text": "Maléry pana účetního\n\nMaléry pana účetního (v původním italském názvu \"Fantozzi contro tutti\" – Fantozzi proti všem) je italský komediální film. Byl uveden na trh v roce 1980. Je v pořadí třetí v sérii filmů o účetním Fantozzim. Hlavní roli hraje Paolo Villaggio.\n\n"}
{"id": "357973", "url": "https://cs.wikipedia.org/wiki?curid=357973", "title": "Klíněnka jírovcová", "text": "Klíněnka jírovcová\n\nKlíněnka jírovcová či klíněnka kaštanová (\"Cameraria ohridella\") je druh malého denního motýla z čeledi vzpřímenkovití, který se řadí mezi vážné škůdce poškozující stromy z rodu jírovec. Jelikož se jedná o živočicha v posledních letech hojně napadajícího ve městech široce rostoucí jírovec maďal (\"Aesculus hippocastanum\"), jde o velice populární druh a známého škůdce. Dospělec dorůstá velikosti okolo 4 milimetrů na délku s rozpětím křídel okolo 7 až 10 milimetrů.\n\nDruh byl objeven v 80. letech 20. století na území Severní Makedonie v důsledku jeho kalamitního přemnožení. Odborně byl popsán až v roce 1986 a od té doby se z Balkánu začal rychle šířit po celé Evropě. V roce 1993 byl poprvé zaznamenán na území České republiky v oblasti jižní Moravy, načež se následně rozšířil po celém území státu. Dříve existovaly spekulace, že se jedná o invazivní druh zavlečený do Evropy ze Severní Ameriky či z východní Číny, ale genetické testy původních populací a nálezy ve starých herbářích odhalily, že se jedná o původní evropský druh. Ten se pravděpodobně původně vyskytoval na přírodních porostech jírovce maďalu v oblasti Balkánu dříve, než se tento strom začal ve velkém uměle vysazovat v Evropě. Jelikož na území České republiky nemá tento druh motýla přirozené nepřátele a je schopen rozmnožovat se 3krát až 4krát za rok, dochází k jeho kalamitnímu výskytu. To má za následek decimování listů jírovce maďalu, který následkem toho ztrácí listy dříve než na podzim. Napadený strom tak může přijít o 70 až 100 % listí. Na druhou stranu dosud nebylo prokázáno, a není znám ani jediný případ, že by napadení klíněnkou způsobilo přímo úhyn zdravého stromu.\n\nKlíněnka jírovcová je v současnosti předmětem intenzivního vědeckého výzkumu, který se snaží zmapovat její životní cyklus a tím případně odhalit účinnou látku umožňující úspěšný boj s ní. Ve snaze zamezovat kalamitnímu stavu je na některých místech nasazován chemický postřik stromů, shrabávání a pálení listí či jeho kompostování.\n\nJak naznačuje jméno, klíněnka jírovcová dostala své pojmenování po hostitelském stromu, na kterém žije a na kterém se vyvíjejí její larvy. Příležitostně je používáno i jméno klíněnka kaštanová. Latinský druhový název \"ohridella\" je odvozen od místa prvního popsaného nálezu, tedy od Ochridského jezera v Severní Makedonii.\n\nSamičky po oplodnění kladou 20 až 82 vajíček na svrchní stranu listů jírovce maďalu zhruba na konci dubna. Za svůj život je samička schopna naklást až 1200 vajíček. Vajíčka jsou na list pevně přilepena a jsou kulovitého tvaru o velikosti přibližně 0,25 mm a průhledná. Po dvou až třech týdnech se z vajíček vylíhnou larvy, nicméně jiný zdroj uvádí, že se larvy mohou z vajíček vylíhnout již po 4 dnech. Za laboratorních podmínek při konstantní teplotě 23 °C došlo k vylíhnutí vajíčka za 4 až 6 dní.\nHousenky po vylíhnutí minují (tedy vyžírají vnitřní pletivo) v listech jírovce, často v plochách kruhovitého tvaru, což vytváří na napadených listech charakteristické rezavé skvrny. V této fázi vývoje je jedna housenka schopna zničit přibližně 8 centimetrů čtverečních listu. Dorůstá velikosti 5 až 6 milimetrů a má ploché, varhankovité tělo světle žluté barvy s tmavší hlavou. Čerstvě vylíhnuté housenky mají žlutě lemován první článek svého těla a celkově jsou v podstatě průsvitné. Naproti tomu dorostlé housenky mají olivově zelenou barvu s hnědým pruhem na straně těla. Ve vykousaných prostorech se larvy klíněnky následně zakuklí. Vlivem přítomnosti larvy opadají listy jírovce mnohem dříve než by přirozeně měly.\n\nHousenka postupně prochází jednotlivými instary (obvykle čtyřmi, příležitostně pěti, během kterých přijímá potravu, a dvěma, kdy ji nepřijímá), během kterých se zvětšuje oblast poškození listu (na konci vývoje může dosáhnout až několika čtverečních centimetrů). Během celého vývoje housenka zůstává tělo ploché. Zasažený list, respektive miny, jsou snadno rozpoznatelné. Jedná se většinou o několik okem viditelných nažloutlých až nahnědlých skvrn na povrchu listu, které na konci léta výrazně hnědnou. V závislosti na teplotě a klimatu se přibližně po 20 až 45 dnech od snůšky vajíček housenka začne zakuklovat. Obvykle během čtvrtého instaru dojde k výraznému nárůstu vyžrané oblasti v listu, a to až do velikosti 4 až 7 čtverečních centimetrů. S ohledem na množství potřebné potravy k plnému vývoji a na množství nakladených vajíček na jeden list (200 až 300 vajíček) se často stává, že ne všechny larvy jsou schopny se plně vyvinout a přeměnit se v dospělce.\n\nBěhem šestého instaru si začíná housenka za pomoci snovacího ústrojí vyrábět zápředek. Nicméně existují pozorování, která naznačují, že zástupci první a druhé generace klíněnky mohou přejít do dospělce bez vytvoření kukly.\nSamotná kukla oranžové až červenohnědé barvy je přibližně 3,25 až 3,7 mm dlouhá (jiný zdroj uvádí 3,8 až 4,4 mm) a okolo 0,7 mm tlustá. Na těle v oblasti druhého a šestého břišního segmentu se nachází výrazně bílé trny. Zakuklení trvá přibližně 12 až 20 dní v případě letní generace, načež se vylíhne dospělý jedinec. Po zakuklení přechází až 90 % kukel z každé generace do diapauzy, která může trvat 2 až 3 roky. Kukla takto přezimovává v pergamenovitém zámotku kulového tvaru v suchém spadlém listu. Kukly jsou poměrně mrazuvzdorné. V Maďarsku bylo zaznamenáno, že byly schopny přežít i mráz o teplotě −23 °C, což značně zvyšuje jejich schopnost osídlení různých částí Evropy.\n\nKe snadnému vylíhnutí ze zámotku je dospělec vybaven na hlavě zobákem, kterým je schopen rozstřihnout obal hedvábného kokonu.\n\nDospělec bývá veliký okolo 4 milimetrů na délku s rozpětím křídel okolo 7 až 10 milimetrů. Tělo má protažený tvar a má světle béžovou až hnědou barvu. Přední křídla motýlka mají hnědavě zlatou barvu s třemi bílými pruhy s černým lemováním a jedním bílým pruhem za hlavou bez lemování. Pokud má motýlek křídla složená, jsou tyto pruhy vůči tělu v příčné pozici. Zadní křídla a zadní část předních křídel je lemována dlouhými tmavými třásněmi. Konce křídel se v průběhu života dospělce pozvolna ulamují. Na hlavě má pár tykadel o délce přibližně 4/5 předních křídel. Z těla mu vyrůstají 3 páry noh černo-bíle páskované.\n\nDospělec žije po vylíhnutí pouze několik dní a i přes to, že má ústrojí umožňující mu příjem potravy, nebylo pozorováno, že by dospělec potravu přijímal. Sosák je přibližně dvakrát delší než hlava. Celkově tak vývoj jedince od vajíčka po dospělce trvá mezi 6 až 11 týdny. V Česku se první generace dospělců líhne z kukel v dubnu až na přelomu dubna a května.\n\nHostitelský strom pro klíněnku jírovcovou představuje ve střední Evropě nepůvodní strom jírovec maďal, který byl do této oblasti dovezen v 17. století, načež zde zdomácněl. Z výzkumů vyplývá, že samotný strom jírovec maďal je třetihorní druh, tzv. reliktní druh, který se dochoval ve volné přírodě v oblasti Balkánu. Odtud byl následně cíleně šířen do oblasti celé Evropy. Housenky klíněnky jírovcové se živí listy tohoto stromu, respektive listovým parenchymem nacházejícím se mezi svrchní a spodní pokožkou listu. U napadeného stromu jsou housenky schopny sežrat 70 až 100 % listí. Nicméně jsou známé i případy, kdy se klíněnka snažila pro svůj vývoj využít i jiné druhy dřevin, konkrétně javor klen, vrby či jírovec pleťový (\"Aesculus x carnea\"). Na listy těchto druhů ale zatím není schopna se trvale adaptovat, ve větším měřítku se na nich zakuklit a tím dokončit vývoj v dospělého motýlka.\n\nSamotné napadení klíněnkou není pro strom smrtelné. Na druhou stranu její výskyt strom oslabuje, což pak umožňuje snazší uchycení parazitických hub jako například \"Guignardia aesculli\", která následně strom zahubí.\n\nNapadené stromy, respektive kalamitní výskyt motýlka, byly poprvé pozorovány v 80. letech 20. století v alejích 6 kilometrů od Ochridského jezera v nadmořské výšce 705 metrů nad mořem v Severní Makedonii. Samotný druh byl poprvé pozorován v roce 1984 (či 1985, zdroje se rozcházejí), načež o rok později (1986) byla klíněnka popsána biology Gerfriedem Deschkem a Nenadem Dimićem jako nový druh hmyzu. V roce 1989 byl výskyt motýlka zaznamenán v oblasti Lince v Rakousku. Od popsání druhu stačilo pouze 10 let k tomu, aby motýl osídlil jižní Evropu, Rakousko a následně i území České republiky postupem přes Moravu. První výskyt v Česku byl zaznamenán v roce 1993 na trojici lokalit Lednice, Valtice a Břeclav. V roce 1995 byl na území hlavního města Prahy zaznamenán první kalamitní výskyt tohoto škůdce. K roku 2000 vytvořil tento motýl souvislou populaci na většině území střední Evropy a byl poprvé pozorován i ve Francii. V červenci 2002 byl tento motýlek poprvé pozorován na území Londýna v Anglii v početné populaci. Z toho se dá usuzovat, že se zde objevila již dříve, v roce 2000 či 2001. Klíněnka se tak vyskytuje v skoro celé Evropě od Anglie a jižní části Švédska po Španělsko, kde vytváří souvislou populaci převážně v Katalánsku, a na východě až po Ukrajinu a Rusko.\n\nPůvodně se spekulovalo, jestli klíněnka nebyla do Evropy zavlečena ze Severní Ameriky, kde se nacházejí její blízcí příbuzní z rodu \"Cameraria\", a nebo z Číny či jiné části východní Asie. Nicméně genetická analýza populací klíněnky z přirozených populací jírovcových porostů na Balkáně společně s nálezy min v usušených listech jírovce ve starých herbářích potvrdily, že se jedná o druh původně evropský. Jednalo se například o nález v herbáři Theodora von Heldreicha z roku 1879 věnovaný oblasti centrálního Řecka. Taktéž genetická analýza populace v Rakousku odhalila, že klíněnka původně vzešla z velice malé populace. Její masové rozšíření na konci 20. století mohlo být způsobeno masivní výsadbou nepůvodního jírovce maďalu od 17. století na území většiny Evropy a následný překotný rozvoj dopravní infrastruktury. S jejím rozvojem se do té doby izolovaná populace klíněnky mohla začít snadno a rychle šířit po Evropě do nezasažených oblastí.\n\nDle výzkumů se zdá, že se klíněnka šíří v kontinentální Evropě, ale i v Anglii rychlostí 40 až 60 kilometrů za rok. Je to způsobeno jak přírodními vlivy v podobě unášení dospělců větrem, tak pasivně vlivem transportu infikovaných listů na kolech aut či jiných dopravních prostředků. V současnosti se klíněnka stále šíří a to i do severnějších oblastí, kde zatím nebyla pozorována. U šíření větrem výrazně pomáhá k uchycení klíněnky velká akumulace hostitelských stromů jako jsou aleje, zámecké zahrady a podobně. V případě solitérních stromů je větší šance, že se zde klíněnka úspěšně nezachytí.\n\nNa území České republiky se klíněnka vyskytuje ve 3 až 4 generacích od dubna do září. V některých částech Evropy, kde panuje teplejší a sušší podnebí, se může klíněnka reprodukovat až 5krát za sezónu. Oproti tomu v západní Evropě se klíněnka v průměru objeví za sezónu třikrát. Její výskyt se vyhýbá pouze místům s vyšší nadmořskou výškou.\n\nDospělce klíněnky jírovcové je možné po vylíhnutí pozorovat na kmenech jírovce maďalu ojediněle či jako početný roj mnoha jedinců létajících v korunách stromů. Nejvíce aktivní jsou dospělí jedinci ráno a odpoledne při teplotě 20 až 24 °C. Nejhojnější výskyt dospělců je v květnu, červenci a na přelomu srpna a září. Příležitostně dochází k výskytu taktéž v říjnu. Až 90 % kukel z každé generace přechází do diapauzy trvající 2 až 3 roky. V této době je kukla klíněnky schována v uschlém a tlejícím listu.\n\nLarvy klíněnky napadají stromy uspořádaně, postupně se rodící generace larev požírají listy na větvích od spodních po vrchní. První generace tak začíná požírat listy větví rostoucích blízko povrchu, další generace pak výše atd. To je dáno tím, že jedinci preferují stinné oblasti, a proto se zdržují ve spodních a středních částech stromu. Často dochází k přemnožení klíněnky a ke kalamitním stavům.\n\nNa území České republiky se klíněnka jírovcová množí třikrát až čtyřikrát do roka. Přezimovává pouze poslední generace larev ve spadaných listech. Klíněnka má pouze jednu sadu chromozomů o počtu 30.\n\nK výběru partnera dochází u klíněnky na kmeni jírovce hned po vylíhnutí dospělce z kukly. Samci samici nacházejí dle samičího feromonu odpovídajícímu uměle syntetizovanému feromonu tetradecadienalu. Po výběru partnera se jedinci vzájemně spojují přibližně na 8 až 15 minut koncovými částmi těl, kde se nacházejí pohlavní orgány. Při spojení mohou nezadaní samci napadat pářící se páry a tím přerušit proces. Pravděpodobně hned po oplodnění odlétá samička klást vajíčka na listy.\n\nNa území Evropy nemá klíněnka jírovcová výrazné přirozené nepřátele a to ani mezi místními parazitoidy (zatím bylo objeveno 60 obecných parazitoidů napadajících klíněnku), což je zajímavé s ohledem na skutečnost, že se jedná pravděpodobně o původní evropský druh. Larvy klíněnky jsou napadány v malém procentu případů (4 až 8 %) parazity či různými patogeny, nicméně takto nízké procento napadení není schopné účinně snižovat kalamitní výskyt populace klíněnky.\n\nLarvy klíněnky jsou požírány sýkorkou modřinkou (\"Parus caeruleus\"), sýkorkou koňadrou (\"Parus major\") a sýkorkou babkou (\"Poecile palustris\"). Předpokládá se, že tyto tři druhy jsou schopny sežrat 2 až 4 % z celkového počtu larev klíněnky. V přírodě bylo taktéž pozorováno, že zástupce druhu \"Meconema meridionale\" z čeledi kobylkovitých je schopna za den spořádat až 10 larev klíněnky. Bylo taktéž zaznamenáno, že parazitické vosy chalcidky (především z čeledi Eulophidae) napadají jedince klíněnky. Celkově je ale predační a parazitický tlak nízký, zasahuje pouze 1 až 8 % z celkové populace.\nVe snaze chránit porosty jírovce maďalu jsou vynakládána aktivní opatření pro zabránění kalamitního výskytu klíněnky v podobě snahy decimovat její výskyt. K tomu se používají mj. chemikálie, například \"Dimilin\" či \"Nomolt\", které zabraňují tvorbě chitinu u listožravého hmyzu. Nevýhodou těchto látek je skutečnost, že současně působí nepříznivě téměř proti všem zástupcům hmyzu. Na některých lokalitách (spadajících například pod ochranu Natura 2000) navíc není možné chemické postřiky používat. Jako další možnost ochrany se tak nabízí pálení spadaného listí, ve kterém se nachází kukly klíněnky a tím zamezení vzniku další generace. Skutečně efektivní a aktivní látka, která by měla dopad jen na klíněnku, nebyla zatím nalezena.\n\nS ohledem na skutečnost, že klíněnka postihuje porosty jírovce maďalu v celé Evropě, vznikla společná akce nazvaná CONTROCAM („Control of Cameraria)“, která má za cíl koordinovat aktivity k ochraně tohoto stromu a boje proti klíněnce. V současnosti tak v Evropě probíhá mezinárodní vědecká spolupráce mezi odbornými týmy, které se snaží podrobně zmapovat životní cyklus tohoto motýla. Do této spolupráce je zapojeno i pracoviště Ústavu organické chemie a biochemie Akademie věd ČR.\n\n"}
{"id": "357978", "url": "https://cs.wikipedia.org/wiki?curid=357978", "title": "Višněva", "text": "Višněva\n\nVišnieva či Višněu (bělorusky: Ві́шнева, Вішнеў; rusky: Вишнево, \"Višněvo\") je obec v západním cípu Minské oblasti v Bělorusku, poblíž hranic s Litvou. V letech 1921–1939 byla součástí Druhé polské republiky jako část Novogrodského vojvodství.\n\nV roce 1907 zde žilo 2650 lidí, z toho 1863 Židů. Od té doby však veškeré židovské obyvatelstvo zmizelo. Většina byla vyhlazena nacisty během druhé světové války. 30. srpna 1942 bylo zhruba 1100 Židů zabito jednotkami SS. Ve městě dodnes zůstal židovský hřbitov. Většina přeživších holocaustu emigrovala.\n\nMěsto je rodištěm bývalého izraelského prezidenta Šimona Perese, který se svou rodinou emigroval do Palestiny roku 1934, a Nachuma Goldmana (zakladatele a nejdéle sloužícího prezidenta Světového židovského kongresu).\n\n"}
{"id": "357986", "url": "https://cs.wikipedia.org/wiki?curid=357986", "title": "Sumerština", "text": "Sumerština\n\nSumerština je starověký vymřelý jazyk používaný v jižní části Mezopotámie od 4. tisíciletí př. n. l. Kolem 1900 př. n. l. byla v běžné mluvě nahrazena akkadštinou, jazykem náboženským a vědeckým však zůstala po dvě další tisíciletí. Sumerština není příbuzná s žádným jiným jazykem a řadí se stejně jako například baskičtina mezi izolované jazyky.\n\nSumerština je prvním známým psaným jazykem. Používané písmo, zvané klínové, později převzaly další jazyky jako akkadština, ugaritština, ale i chetitština.\n\nSumerština je aglutinační jazyk, to znamená, že pro vyjádření jedné gramatické funkce požívá jeden afix. Ty se proto od sebe dají více či méně oddělit. Částečně je sumerština i ergativní jazyk (má ve svém systému pád ergativ).\n\nObjevovaly se snahy přiřadit původem sumerštinu snad ke každému známému aglutinačnímu jazyku. Uvažovalo se například o příbuznosti s baskičtinou nebo drávidskými jazyky. Tyto dohady jsou však nepodložené a lingvistická komunita je neuznává. Pravděpodobnější se zdá zastoupení ve velké nostratické jazykové rodině nebo mezi dené-kavkazskými jazyky, i když existence skupin samotných je často zpochybňována.\n\n"}
{"id": "357990", "url": "https://cs.wikipedia.org/wiki?curid=357990", "title": "Cornštejn", "text": "Cornštejn\n\nCornštejn () je zřícenina lichtenburského hradu nacházející se na katastrálním území Bítov, asi 8 km severozápadně od městyse Vranov nad Dyjí v okrese Znojmo na Moravě. Německý původ jména hradu značí hněv (Zorn) a kamenný hrad (Stein). Od roku 1973 je chráněn jako kulturní památka. V roce 2008 byl hrad v anketě čtenářů MF DNES a iDNES.cz vybrán jako nejromantičtější místo na jižní Moravě.\n\nHrad stojí na vysoké skalnaté šíji mohutného říčního ostrohu řeky Dyje, nedaleko ústí Želetavky, půldruhý kilometr JV od hradu Bítov. Říční údolí pod hradem je z části zatopeno Vranovskou přehradou. Svahy v okolí hradu, porostlé teplomilnou lesostepní vegetací, jsou chráněny jako přírodní rezervace Cornštejn o rozloze 18,6 ha.\n\nPůvodně zeměpanské území náleželo k hradu Bítovu, koncem 13. století však přešlo jako trvalá zástava do rukou mocného českého šlechtice Rajmunda z Lichtenburka. Ten nechal také někdy ve 20. letech 14. století se souhlasem krále Jana Lucemburského postavit hrad Cornštejn. Nový hrad posílil obranu Bítova, neboť téměř dokonale chránil příjezdovou cestu z Rakous a od vranovského hradu. Posloužil také jako další rezidence pro četné potomstvo Raimundova rodu. První písemná zpráva o hradu pochází z 31. května roku 1343, a to z listiny moravského markraběte Karla, podle níž směli synové Raimunda z Lichtenberka Smil a Čeněk rozdělit bítovské léno s hrady Bítovem a Cornštejnem na tři díly.\n\nV polovině 14. století vznikl o hrad spor mezi Lichtenburky a pány z Jindřichova Hradce a na Telči. Lichtenburkové však hrad uhájili. Roku 1422 se hrad pokoušeli dobýt husité. Patrně neúspěšně. Největší rozkvět hrad zažil v 2. třetině 15. století za Jana z Lichtenburka a Cornštejna, nejvyššího komorníka zemského soudu v Olomouci. Jeho syn Hynek se pak zapsal dokonce do dějin mezinárodní politiky. Odmítl přísahat věrnost králi Jiřímu z Poděbrad a podporován římským papežem zahájil v roce 1463 otevřenou vzpouru. Hrad byl obléhán 11 měsíců moravským zemským vojskem, v okolí hradu tehdy útočníci vybudovali tři opevněné tábory. Silou však hrad dobyt nebyl, posádka se nakonec v červnu 1465 vzdala kvůli hladu.\nHrad byl poté odbojnému Lichtenburkovi zkonfiskován a udělen jako svobodné zboží pánům Krajířům z Krajku. S Lichtenburky na Bítově se nicméně Krajířové neustále hašteřili, a tak nakonec kolem roku 1530 se hrad vrací koupí zpět do rukou Lichtenburků. Kvůli tureckému nebezpečí byl Cornštejn v roce 1542 ještě naposledy opevněn.\nPo vymření rodu v roce 1576 koupili Cornštejn Štrejnové ze Švarcenavy, kteří přestali sídlo udržovat. Když jej roku 1617 přebírali Jankovští z Vlašimi, byl hrad označen za pustý. Mezi dalšími majiteli se v novověku vystřídala hrabata z Daunu (1788) a naposledy Haasové z Hasenfelsu (1912). Na základě Benešových dekretů byl hrad v roce 1945 zestátněn. V roce 1987 byl hrad převeden do správy Jihomoravského muzea ve Znojmě, které je od roku 2003 příspěvkovou organizací Jihomoravského kraje.\n\nPůvodně se jednalo o nevelký hrad s patrovým palácem krytým od jihovýchodu vysokou štítovou zdí s ochozem a s nádvořím vymezeným vysokou okružní hradbou. V 2. polovině 14. století byl hrad rozšířen o parkánový věnec hrazený nižší hradbou. V 1. třetině 15. století, za Jana z Lichtenburka a Cornštejna, byl rozšířen o dolní předhradí s hospodářskými a administrativními budovami a zesílenými vstupními branami s padacími mosty a jedním předbraním. V jádru hradu vyrostl tehdy nový reprezentativní dvoupatrový palác. Na blízkém návrší (\"Na Baště\") také vzniklo mohutné dřevěnohlinité předsunuté opevnění, které mělo zabránit palbě na hrad z nebezpečně krátké vzdálenosti. Po obléhání byl hrad v poslední třetině 15. století opraven a zmodernizován. Došlo k nástavbě starého paláce o druhé patro a k přestavbě hradní kaple. V sedle před hradem byla vybudována moderní předsunutá pevnůstka s dělostřeleckými komorami (patrně za Lipolta Krajíře z Krajku) a příhrádek s první hradní bránou. Poslední stavební úpravy se týkaly komplexu obytné věže a šesté brány se strážnicí. Ve výsledku měl Cornštejn celkem devět bran a zaujímal opevněnou plochu více než jednoho hektaru.\n\nNa dnešní podobě hradu se podepsala zejména rekonstrukce z let 1973-1979, kterou prováděl předchůdce dnešního Národního památkového ústavu v Brně. Rekonstrukce pokřivila celkový ráz hradu a naštěstí nebyla dokončena. V letech 1998-1999 provedlo Jihomoravské muzeum ve Znojmě nezbytné sanační práce v nedotčeném zbytku hradního areálu, a Cornštejn tak mohl být poprvé oficiálně zpřístupněn veřejnosti. Na přelomu let 2010/2011 proběhly další stavební úpravy: vznikl zde nový objekt pokladny a občerstvení pro návštěvníky, obnoveny dřevěné ochozy na hradbách předsunuté pevnůstky včetně dělostřelecké bašty a schodiště do sklepení obou hradních paláců.\n\n\n"}
{"id": "357993", "url": "https://cs.wikipedia.org/wiki?curid=357993", "title": "Ledeč nad Sázavou (hrad)", "text": "Ledeč nad Sázavou (hrad)\n\nPrvní písemné zmínky o hradu v Ledči nad Sázavou pocházejí z roku 1181, kdy je v listinách uveden vladyka Zikmund z Ledče, z roku 1220 pochází zmínka o pánech z Ledče v souvislosti s jeho úmrtím. V husitské době ledečtí vladykové stáli na straně tohoto hnutí. Vladykové Mikulášové Pešíkův a Václavův, podepsali v roce 1416 stížný list proti upálení Mistra Jana Husa.\n\nVladykové z Ledče zde sídlili až do roku 1440, kdy panství přešlo do rukou Ledečských z Říčan a Meziříčských z Lomnice. V roce 1509 zahynula při zřícení stropu východního paláce Žofka ze Sovince, manželka Buriana Ledečského z Říčan a jejich dva synové. V roce 1562 vymohl Zdeněk Meziříčský majestát povyšující Ledeč na město včetně používání pečetě. V roce 1569 získali panství Trčkové z Lípy. Pro účast Erdmana Trčky z Lípy na valdštejnském spiknutí v roce 1634, bylo panství zkonfiskováno a rozděleno. V roce 1636 se dostává jako konfiskát do rukou Adriánovi z Enkenfurtu, jehož syn prodal Ledeč v roce 1677 Michaelu Osvaldovi z Thunu. Za něj byl zámek opraven a vznikl také Thunovský letohrádek, od jeho dcer získali panství v roce 1723 Věžníkové.\n\nPoté se majitelé střídali až do roku 1753, kdy Ignác z Kochu prodal panství císařovně Marii Terezii. Ta je později darovala Ústavu zchudlých šlechtičen, který založila. V roce 1879 hrad zpustošil rozsáhlý požár, který se podařilo uhasit až po třech dnech. Ústav jej vlastnil až do roku 1918, od roku 1919 převzal správu stát. Po roce 1945 se hrad, lesy a pozemky staly majetkem státu. V roce 1948 přešel do vlastnictví Správy státních lesů, od roku 1950 Čsl. státních lesů, n. p. V roce 1948 padl návrh využít hrad jako centrální muzeum středního Posázaví a povodí Želivky, ale nebyl realizován. V 90. letech 20. století přešel hrad do soukromého vlastnictví. Vlastníkem hradu je společnost Hrad Ledeč nad Sázavou s.r.o., kterou vlastní ze 75 % město Ledeč nad Sázavou a z 25 % KOVOFINIŠ s.r.o., kterou vlastní 5 fyzických osob a dominantní podíl 77 % v ní má ing. Josef Zikmunda.\n\nNa hradě je také od roku 1938 Městské muzeum, kde je vystavena regionální sbírka z počátku 20. století – výrobky a nástroje zdejších řemeslníků, archeologické nálezy, sbírka mincí a papírových platidel, sbírka zbraní. Středoevropským unikátem je sgrafitová výzdoba stropu renesančního sálu. 32 metrů vysoká věž poskytuje vyhlídku na město Ledeč.\n\nNa hradě je již výše zmíněné muzeum, od roku 2013 je ale přesunuté do nově zrekonstruovaných interiérů. Kromě muzea je možné od r. 2015 navštívit první prohlídkový okruh, jehož tématem je retro 60. a 70. let. Vystoupat lze nejen na věž, ale i na dřevěné lávky v půdních prostorech, ze kterých je možné si prohlédnout zřícené interiéry východního křídla. Od r. 2015 je pro návštěvníky k dispozici nová kancelář s možností drobného občerstvení.\n\nOd roku 2017 je zde nově Muzeum Jaroslava Foglara – první stálé muzeum věnované našemu významnému českému spisovateli, který pozitivně ovlivnil mnoho generací. Hrad Ledeč nad Sázavou byl pro toto muzeum vybrán vzhledem k blízkosti řeky Sázavy a nedaleké Sluneční zátoce, kde pan Foglar úspěšně rozvíjel skauting v České republice.\n\nHrad byl po mnoho desetiletí ve správě Lesů České republiky, což jeho stavu neprospělo. Po sametové revoluci, kdy přešel do vlastnictví města Ledeč nad Sázavou a společnosti Kovofiniš s.r.o. (do roku 2017 pod názvem Aquacomp Hard s.r.o.), se začalo mluvit o jeho rozsáhlé rekonstrukci. Zvolena byla cesta postupných oprav.\n\nPrvní porevoluční kastelán, pan Svoboda se zasloužil o záchranu chátrajícího hradu opravením všech střech, nechal opravit hradní věž a provedl další záchranné práce.\n\nSoučasný kastelán, pan Šíma navázal na práci svého předchůdce a postupně realizuje jednotlivé fáze celkové revitalizace. V roce 2014 byla dokončena rekonstrukce vnitřního opláštění na horním nádvoří. Postupně se opravuje i vnější opláštění, přičemž se postupuje od východního parkánu, přes palác přímo nad řekou až k západnímu bastionu.\n\nPřed rekonstrukcí je jediná příjezdová cesta přes hradní most. Ten je ve svém havarujním stavu i díky necitlivé výstavbě Železniční trať Čerčany – Světlá nad Sázavou, která byla proražena přímo pod jeho pilíři.\n\nV roce 2015 byly rekonstruovány jižní omítky. Pod jednou z vrstev se objevily sluneční hodiny, které se podařilo obnovit.\n\nHrad je dějištěm mnoha tradičních akcí.\n\nNa ledečském hradě se natáčelo a natáčí relativně velké množství českých i zahraničních filmů. Jejich tvůrci využívají zajímavých dispozic a poničených fasád, které umožňují větší zásahy do exteriérů.\n\n\n\n\n\n\n\n\n\n\n\n\n\n"}
{"id": "358000", "url": "https://cs.wikipedia.org/wiki?curid=358000", "title": "Lidečko", "text": "Lidečko\n\nLidečko ( , v letech 1939-1945 \"Klein Litsch\") je obec v okrese Vsetín ve Zlínském kraji, 16 km jižně od Vsetína v údolí řeky Senice. Žije zde obyvatel.\n\nNázev obce Lidečko se používal od počátku její historie (1424), kdy obec, tehdy v brumovském panství, král Zikmund předal do zástavy Miroslavovi z Cimburka. Od roku (1850) patřila obec do okresu Valašské Klobouky, okresu Uherský Brod (1869-1931), okresu Valašské Klobouky (1950) a okresu Vsetín (1961-1970). Součástí obce jsou samoty Popelišovy Paseky a Račné.\n\nPrvní písemná zmínka o obci pochází tedy z roku 1424. Nejstarší dochovaný otisk obecní pečeti je na dokumentech rektifikačních akt z roku 1749,\n\nV obci působí 15 zájmových spolků a sdružení.\n\nRoku 1645 byl na lidečskou faru dosazen Tomáš Fabricius. V soupise obročí k roku 1651 farář uvedl, že fara i škola jsou podle jeho mínění v pořádku. V roce 1837 byla postavena nová škola. Od roku 1890 je již škola trojtřídní a v roce 1893 se dočkala nové budovy.\n\n\nObcí podélně prochází silnice I/57 a železniční trať 280 ve směru Horní Lideč – Vsetín.\n\n\n"}
{"id": "358001", "url": "https://cs.wikipedia.org/wiki?curid=358001", "title": "FNM", "text": "FNM\n\nFNM může znamenat:\n\n"}
{"id": "358003", "url": "https://cs.wikipedia.org/wiki?curid=358003", "title": "Sojuz 39", "text": "Sojuz 39\n\nSojuz 39 byla kosmická loď SSSR z roku 1981, která dopravila na sovětskou orbitální stanici Saljut 6 mezinárodní rusko/mongolskou posádku. Podle katalogu COSPAR dostala označení 1981-29A. Byl to 77. registrovaný let kosmické lodě s lidmi na palubě ze Země. Jejím volacím znakem byl PAMIR.\n\nDvoučlennou posádku, osmou mezinárodní v rámci programu Interkosmos tvořili tito kosmonauti:\n\nLoď odstartovala 22. března 1981 odpoledne z kosmodromu Bajkonur s pomocí rakety Sojuz U. Start se vydařil, loď se dostala na orbitu 195 – 281 km, bez problémů fungoval i zapnutý systém automatického přibližování . K pevnému připojení na zadní spojovací uzel stanice došlo navečer 23. března 1981 a krátce před půlnocí SEČ oba kosmonauti přešli do Saljutu 6.\n\nZde se setkali se pátou základní posádkou stanice, kosmonauty Vladimírem Kovaljonokem a Viktorem Savinychem, kteří sem přiletěli týden před nimi v Sojuzu T-4.\n\nV době jejich příletu měla za sebou stanice 3,5 roků existence na oběžné dráze Země. U jejího předního uzlu byla připojena loď Sojuz T-4.\n\nMezinárodní návštěva na stanici strávila sedm pracovních dní a během nich provedla celá čtveřice 20 sovětsko-mongolských experimentů různého charakteru. Názvy některých z nich: Altaj, Gologramma, Vorostnik, Erdem.\n\nPotom si posádka Sojuzu 39 do své lodi přenesla osobní věci i výsledky experimentů.\n\nOba kosmonauti nastoupili 30. března 1981 do své lodě, po několika hodinách se od stanice odpojili a zahájili sestupný manévr. Oddělená kabina s pomocí padákového systému přistála téhož dne asi 170 km od Džezkazganu na území Kazachstánu. \n\nStanice Saljut 6 zůstala na oběžné dráze Země i se svou stálou posádkou.\n\nUdaná startovací hmotnost byla 6800 kg vč.200 kg paliva pro manévrování a brzdění. Loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Měla namontováno spojovací zařízení a padákový systém.\n\n"}
{"id": "358008", "url": "https://cs.wikipedia.org/wiki?curid=358008", "title": "Low-noise block converter", "text": "Low-noise block converter\n\nLow-noise block converter (LNB, LNC, česky označován jako \"satelitní konvertor\") je zařízení umístěné v ohnisku parabolické antény, přijímá signál z družice, zesiluje a převádí jej na nižší kmitočet. Takto konvertovaný signál je koaxiálním kabelem přiveden do satelitního přijímače, který jej dále demoduluje a zpracovává. Konverze je nutná proto, aby mohl být použit běžný (levný) koaxiální kabel, jenž vykazuje na vysokých kmitočtech příliš velký útlum.\n\nV Evropě je nejčastější tzv. Universal LNB, často se mu říká prostě jen LNB. Ten přijímá signál v rozsahu 10,7 GHz – 12,75 GHz (pásmo Ku), a konvertuje jej do pásma satelitní mezifrekvence 950 MHz – 2150 MHz. Jelikož je mezifrekvenční pásmo užší než vstupní rozsah LNB, je tento rozsah rozdělen na dvě pásma:\nJednotlivá pásma přepíná satelitní přijímač pomocí signálu o kmitočtu 22 kHz vysílaného po koaxiálním kabelu.\nVstupní signál může mít horizontální nebo vertikální polarizaci. Přepínání polarizace je ovládáno stejnosměrným napětím, kterým je LNB napájen ze satelitního přijímače. Napětí 12,5 V – 14,5 V nastaví vertikální polarizaci a 15,5 V – 18 V horizontální. \nExistují LNB s výstupem na 1 přijímač (Single), na 2 přijímače (Twin), na 4 přijímače (Quad) a na 8 přijímačů (Octo). Použití více LNB na příjem signálu z více družic s využitím jedné paraboly se nazývá multifeed.\n\nLNB obsahuje vstupní vlnovod kruhového tvaru, do nějž vyčnívají dvě sondy převádějící přijaté elektromagnetické vlny na elektrický signál. Sondy jsou vzájemně pootočeny o 90°, jedna je ve vertikální a druhá v horizontální polarizaci. Ke každé sondě je připojen vstupní vysokofrekvenční nízkošumový zesilovač. K výstupu každého zesilovače je připojen rozbočovač, ten rozdělí spektrum na horní a dolní pásmo. Na každý výstup rozbočovače je připojen směšovač (jeden pro horní a druhý pro dolní pásmo), na jehož výstupu je mezifrekvenční signál, který je dále zesilován mezifrekvenčním zesilovačem. Kmitočet tohoto signálu je nižší o hodnotu kmitočtu lokálního oscilátoru než kmitočet vstupního signálu. Lokální oscilátory jsou dva, většinou s kmitočtem 9 750 MHz pro dolní pásmo a 10 600 MHz pro horní pásmo. LNB dále obsahuje elektronický přepínač, řízený satelitním přijímačem, který přepíná na výstup signál z dolního nebo horního pásma s vertikální nebo horizontální polarizací.\n\nLNB Quattro je určený výhradně pro spojení s multipřepínačem (používá se v rozsáhlých instalacích s větším množstvím přijímačů, např. bytový dům). Každý jeho výstup má jiné signálové spektrum. Jeden výstup je pro dolní pásmo 10,700 – 11,700 GHz ve vertikální polarizaci, druhý výstup pro dolní pásmo 10,700 – 11,700 GHz v horizontální polarizaci, třetí výstup je pro horní pásmo 11,700 – 12,750 GHz ve vertikální polarizaci a čtvrtý výstup pro horní pásmo 11,700 – 12,750 GHz v horizontální polarizaci. Nezkušenými uživateli bývá často zaměňován za Quad LNB. Tento typ LNB není určen pro přímé připojení čtyř přijímačů.\n\nPro příjem dvou družic je možné použít Monoblock, což jsou dva LNB a DiSEqC přepínač v jednom společném pouzdře. Jsou vyráběny s odstupem 4,3° nebo 6°, který odpovídá úhlové vzdálenosti mezi dvěma přijímanými satelitními pozicemi. Odstup 4,3° se používá s pro příjem pozic 19,2°E (Astra 1) a 23,5°E (Astra 3), a odstup 6° pro 19,2°E (Astra 1) a 13°E (Hot Bird). Také monoblocky se vyrábějí v provedení Single, Twin a Quad.\nPři pohledu na parabolu s monoblockem 4,3° z jižního směru (viz obrázek) levá strana monoblocku přijímá signál z orbitální pozice 23,5°E a pravá strana z pozice 19,2°E. Prakticky je jedno, která strana monoblocku je umístěna v ohnisku paraboly a která \"šilhá\". Pokud je v držáku upnuta levá část monoblocku, pak musí být parabola nasměrována na pozici 23,5°E. Pokud je v držáku upnuta pravá část, pak musí parabola směřovat k orbitální pozici 19,2°E (stejně jako na obrázku).\nV menu satelitního přijímače je nutné nastavit port DiSEqC 1.0 přepínače. U většiny monoblocků je pravá část (19,2°E) připojena na port 1 a levá část (23,5E) na port 2, tato kombinace však není závazná a u některých výrobců může být zapojení opačné.\nČastou chybou při montáži monoblocku je špatné nasměrování paraboly s ohledem na to, která strana monoblocku je umístěna v ohnisku. Například: Parabola je nasměrována na pozici 23,5°E a v ohnisku je umístěna pravá část monoblocku, potom pravá část (typicky DiSEqC port 1) přijímá signál z pozice 23,5°E a levá (typicky port 2) míří na cca 27,8°E. Na 27,8°E není žádná družice, tudíž přijímač nemá žádný signál, nebo přijímá slabý signál z nejbližší pozice 28,2°E. \n\n\n"}
{"id": "358016", "url": "https://cs.wikipedia.org/wiki?curid=358016", "title": "Letiště Piešťany", "text": "Letiště Piešťany\n\nLetiště Piešťany je mezinárodní letiště regionálního významu, nacházející se v severní části města Piešťany. Má jednu přistávací dráhu s rozměry 2000 x 34 m.\n\nLetiště bylo založeno v roce 1926 jako vojenské letiště. V roce 1992 bylo zrekonstruováno na malé regionální letiště. K další rekonstrukci došlo v roce 2008. Bylo otevřeno v září 2008, těsně před summitem Visegrádské čtyřky v Piešťanech (12.-13. září 2008). První host, který prošel novým terminálem, byl český prezident Václav Klaus s manželkou Livií.\n\nLetiště v současnosti slouží především pro účely charterových letů z Německa, z Berlína (společnosti Lufthansa). Na letišti sídlí Vojenské historické museum. Od roku 2007 se zde konají Národní letecké dni SR a od roku 2008 Carat tuning párty. Také je zde od roku 2006 pořádán hudební festival Hodokvas.\n\nV tabulce jsou letecké společnosti a jejich destinace na letišti Piešťany, naposledy aktualizovány v květnu 2019.\n"}
{"id": "358018", "url": "https://cs.wikipedia.org/wiki?curid=358018", "title": "Hadice (technika)", "text": "Hadice (technika)\n\nHadice, zdrobněle též hadička, je specializovaný předmět běžné denní potřeby užívaný v mnoha oborech lidské činnosti k transportu či k rozvodu tekutin a plynů na kratší vzdálenost. Hadice a hadičky bývají také běžnou součástí mnoha různých strojů a soustrojí. Jedná se obvykle o zvláštní formu pryžového nebo plastového potrubí, které je pružné, ohebné a do jisté míry i odolné jak vůči nedestruktivnímu mechanickému namáhání tak i vůči vnitřnímu přetlaku nebo i podtlaku přepravovaného media.\n\nV běžné domácnosti se hadice užívají např.\n\n\n\nSpecializované hadice jsou užívány např. při hašení požárů - viz článek požární hadice\n\n\n"}
{"id": "358024", "url": "https://cs.wikipedia.org/wiki?curid=358024", "title": "Kukačka kohoutí", "text": "Kukačka kohoutí\n\nKukačka kohoutí (\"Geococcyx californianus\") je velká severoamerická kukačka a společně s kukačkou zemní (\"G. velox\") jediný žijící zástupce rodu \"Geococcyx\".\n\nKukačka kohoutí je zhruba 56 cm dlouhá, váží okolo 300 g a je největší severoamerickou kukačkou. Má štíhlé tělo s nápadným hustým hřebenem na hlavě, velmi dlouhým ocasem a dlouhým silným zobákem. Svrchu je tmavě hnědá se světlým skvrněním, ocas má černobílý, břicho světlé a končetiny šedé. Obě pohlaví jsou zbarvena stejně.\n\nKukačka kohoutí se vyskytuje v pouštích a buších na jihozápadě Spojených států a v severním Mexiku, konkrétně na území Kalifornie, Arizony, Nového Mexika, Texasu, Nevady, Utahu, Colorada, Oklahomy, Kansasu a ojediněle také v Arkansasu, Missouri a Louisianě. Je také národním ptákem Nového Mexika.\n\nVětšinu času tráví na zemi, umí velmi rychle běhat a vzlétává zvláště při přímém ohrožení. Na zemi dokáže vyvinout rychlost i větší než 42 km/h. Živí se především hmyzem, drobnými plazy, hlodavci, pavouky, štíry a menšími ptáky.\n\nNa stavbě hnízda se podílí celý pár. Obvykle jej staví na kaktusech, keřích nebo nízkých stromech. Ročně mívá jednu až dvě snůšky po 3 - 6 vejcích na kterých sedí asi 20 dní. Mláďata opouštějí hnízdo po 18 - 21 dnech, v blízkosti rodičů však zůstávají ještě dalších 30 - 40 dní. Ve volné přírodě se kukačka kohoutí dožívá průměrně 7 - 8 let.\n\nV České republice chová kukačku kohoutí pouze Zoologická zahrada Plzeň.\n\nKukačka kohoutí je v USA velmi populární, je státním ptákem Nového Mexika, maskotem řady týmů, univerzit a dalších institucí. Stala se předlohou pro postavu \"Road Runner\" v kreslené grotestce \"Wile E. Coyote and Road Runner\".\n\n"}
{"id": "358025", "url": "https://cs.wikipedia.org/wiki?curid=358025", "title": "Pillerova komise", "text": "Pillerova komise\n\nPillerova komise působila v letech 1968–1969. Náplní její práce byly rehabilitace osob nespravedlivě odsouzených v 50.letech 20. století. Vzhledem k politické situaci, která nastala po 21. srpnu 1968, však neměla pro svoji činnost dostatek prostoru a podpory ze strany vedení KSČ, a proto její činnost nenabyla žádných konkrétních měřítek. Po dubnu 1969 pak již neexistoval žádný zájem připomínat krutosti a nespravedlnosti 50.let.\n\n"}
{"id": "358030", "url": "https://cs.wikipedia.org/wiki?curid=358030", "title": "Frangistán", "text": "Frangistán\n\nFrangistán (persky ) byl termín užívaný Peršany a dalšími muslimy především v dobách středověku, ale také i v pozdějších historických epochách pro označení západní či křesťanské Evropy.\n\nBěhem křížových výprav začali muslimové na Blízkém východě všechny evropské křesťany nazývat \"Frankové\", protože většina příchozích Evropanů přišla na Východ z Francie – \"království Franků\". Protože od té doby jen velmi málo Arabů cestovalo do západní Evropy, začal termín Frank označovat každého Evropana usazeného v levantských křižáckých státech bez ohledu na jeho skutečnou národnost (francouzskou, vlámskou, italskou atd.) Pojem Frangistán neoznačoval přesně definovanou oblast, ale v očích tehdejších muslimů každou křesťanskou zemi. Slovo Frangistán přesně znamená \"Země Franků\", ze slova \"Farang\" (íranizovaná forma slova Frank) a sufixu \"-istán\" pocházejícího z perštiny.\n\nObdobně jako Arabové křižáky označovali Frankové, byli sami muslimové křesťany označování jako \"pohané\" nebo \"saracéni\", což byl výraz odvozený od kmene žijícího kdysi poblíž římské provincie Arabia Petraea. Termín Frangistán se udržel až do dob Osmanské říše, objevuje se v pramenech pocházejících až ze 17. století. V Persii nicméně zůstal užíván až do konce éry dynastie Kadžárovců v různých úředních dokumentech i korespondenci jako označení evropských zemí. Další slova odvozená z termínu Frangistán, jako např. Farang (plurál Farangi), či složeniny např. Farangi Ma'āb jsou s nižší četností užívané v moderní perštině bez negativního podtextu.\n\n"}
{"id": "358036", "url": "https://cs.wikipedia.org/wiki?curid=358036", "title": "Gilbert M. Anderson", "text": "Gilbert M. Anderson\n\nGilbert M. Anderson (21. března 1880 – 20. ledna 1971), známý pod pseudonymem Broncho Billy, byl americký filmový herec, režisér, scenárista a producent, který je znám filmovému světu především jako tvůrce a první hvězda filmových westernů. \n\nSvou filmovou kariéru zahájil jako statista, mj. se objevil ve filmu \"Velká železniční loupež\" (\"The Great Train Robbery\"; 1903) režiséra Portera. Právě tento film jej přivedl na myšlenku natočit kovbojku. V letech 1903–1905 pracoval jako herec a producent pro společnost Vitagraph, u které však s myšlenkou na kovbojský film neuspěl. První příležitost natáčet westerny dostal Anderson od producenta Williama Seliga. Jejich spolupráce však trvala pouze krátce a nebyla příliš plodná. V roce 1906 založil Anderson se svým přítelem Georgem K. Spoorem v Chicagu společnost Essanay (název je odvozen od začínajících písmen jejich příjmení – S a A). Od roku 1908 natáčel své filmy pro společnost v Ort Niles nedaleko San Franciska. Pro společnost Essanay natočil sérií jednoaktových a později dvouaktových filmů, jejímž hlavním hrdinou se stal neohrožený kovboj Broncho Billy. Až do roku 1915, kdy prodal svůj podíl ve společnosti Spoorovi a odešel do hereckého důchodu, natočil přes 300 filmů. Ve dvacátých letech krátce působil jako producent grotesek, ve kterých vystupoval Stan Laurel. S nástupem zvukového filmu odešel Anderson z aktivního filmového života. V roce 1958 převzal speciálního Oscara za svůj průkopnický přínos k rozvoji filmového průmyslu. V roce 1965, ve svých 85 letech, se Anderson naposledy objevil na filmovém plátně v malé roli ve filmu \"The Bounty Killer\" (1965). Gilbert M. Anderson zemřel v lednu roku 1970 ve věku 90 let.\n\n"}
{"id": "358037", "url": "https://cs.wikipedia.org/wiki?curid=358037", "title": "Praha-Libeň (nádraží)", "text": "Praha-Libeň (nádraží)\n\nPraha-Libeň je železniční stanice v městské části Praha 9 v katastrálních územích Libeň a Vysočany. Staniční budova stojí v k. ú. Vysočany na adrese Českomoravská 316/24. Stanice je součástí pražského železničního uzlu, leží na železniční trati číslo 010 Praha – Český Brod – Kolín – Česká Třebová a jsou do ní zaústěny další spojovací trati. Zastavují zde osobní vlaky všech kategorií a v nákladní přepravě patří mezi nejvýznamnější stanice v ČR.\n\nŽelezniční stanice Praha-Libeň vznikla v roce 1877 na dráze Olomouc – Praha, která procházela tímto místem již v roce 1845. Tehdy na ní ležely na území dnešní Prahy jen dvě stanice – Běchovice a dnešní Masarykovo nádraží. Zastávky zde nebyly žádné. Úsek železniční dráhy mezi těmito stanicemi byl dvoukolejný, zatímco zbytek trati Olomouc – Praha byl jen jednokolejný. V době vzniku stanice byla provozována Rakouskou společností státní dráhy. V letech 1923 až 1941 se užívalo označení Libeň horní nádraží. Tím byla odlišena od stanice Libeň-dolní nádraží (otevřené také v roce 1877), která byla umístěna na Palmovce na trati vedené na nádraží Praha-Těšnov.\n\nV roce 1919 byla do nádraží zaústěna trať přes tunel pod Táborem a nádraží Praha-Malešice na seřaďovací nádraží do Vršovic.\n\nV roce 1926 přibyla trať přes výhybnu Vítkov a starý Vítkovský tunel na hlavní nádraží.\n\nVelká přestavba stanice vyvrcholila v roce 1978. Osobní část nádraží byla celá posunuta směrem na východ, byla postavena nová odbavovací hala v nové poloze u křižovatky ulice Českomoravské s nově vzniklou ulicí K Žižkovu, v prostoru křižovatky Harfa. Vznikla dvě zakrytá ostrovní nástupiště (u budovy nástupiště není) a pod kolejištěm byly vybudovány podchody. Pod novým osobním nádražím vznikl nový čtyřproudý podjezd ulice K Žižkovu. Původní podjezd ulice Novovysočanské (zhruba v místě nové odbavovací budovy) byl zasypán a ulice od Vysočanského náměstí změněna na slepou. Pod západním zhlavím vznikl nový čtyřproudý podjezd ulice Spojovací. Blízká zastávka Praha-Hloubětín byla zrušena.\n\nZ původní staniční budovy po bombardování průmyslových objektů v Libni 25. března 1945 zůstalo jen přízemí, ale torzo po opravě až do nahrazení novou budovou sloužilo svému účelu. Dosud stojí na adrese Českomoravská 511/16 v k.ú. Libeň.\n\nV roce 1979 bylo nádraží propojeno jednokolejně se stanicí Praha-Vysočany a vlaky z Masarykova nádraží mohly jezdit do Prahy-Vysočan úvratí přes Prahu-Libeň. V roce 1980 bylo pražské zhlaví tohoto nádraží propojeno, v rámci tzv. holešovické přeložky, do odbočky Rokytka a dále přes tunel pod Bílou skálou na nádraží Praha-Holešovice.\nNa jaře 2004 byla v blízkém okolí v souvislosti s pořádáním mistrovství světa v hokeji postavena Sazka Arena (později O arena). Z důvodu pořádání hokejového mistrovství světa prošlo libeňské nádraží jako přístupový dopravní uzel pro návštěvníky Sazka Areny rozsáhlou revitalizací. Bylo postaveno další ostrovní nástupiště označené jako první a číslování původních dvou bylo posunuto.\n\nV prosinci 2005 byla v rámci stavby Nového spojení snesena spojovací trať z Masarykova nádraží Hrabovky na hlavní nádraží, kterou také vlaky jedoucí přes Libeň využívaly. V září 2008 bylo Nové spojení zprovozněno. Tím bylo nádraží Praha-Libeň spojeno dvojkolejně na hlavní i Masarykovo nádraží. Trať přes výhybnu Vítkov byla v témže měsíci zrušena.\n\nV prosinci 2009 byla na opačném konci nádraží, z běchovického zhlaví, dokončena modernizace trati do stanice Praha-Běchovice na tříkolejnou. Tento úsek tak navázal na již existující tříkolejnou trať Praha-Běchovice – Poříčany (27 km).\n\n\nVe stanici zastavují osobní vlaky linek systému Esko Praha: S1 Praha Masarykovo nádraží – Kolín, S7 Beroun – Praha hl.n. – Český Brod a S49 Roztoky u Prahy – Praha-Hostivař. Spojení na východ republiky a dále na Slovensko tvoří rychlíky a některé spoje SuperCity, EuroCity a InterCity Českých drah, vlaky RegioJet a LEO Express. V provozu je také seřaďovací nádraží, které denně obsluhují vlaky společnosti ČD Cargo.\n\n\n\n"}
{"id": "358040", "url": "https://cs.wikipedia.org/wiki?curid=358040", "title": "Jan Piller", "text": "Jan Piller\n\nJan Piller (4. července 1922 Plzeň – 20. října 1995Praha) byl český a československý politik Komunistické strany Československa, poúnorový poslanec Národního shromáždění ČSSR a Sněmovny lidu Federálního shromáždění, místopředseda vlád Československa a stoupenec konzervativní, protireformní frakce KSČ během pražského jara v roce 1968, začátkem 70. let stál krátce v čele československých odborů.\n\nPocházel z rodiny dělníka. Navštěvoval měšťanskou školu a pak se vyučil kovodělníkem v podniku Škoda. V letech 1941–1945 působil jako odborný dělník v pobočce Škodových závodů ve městě Dubnica nad Váhom. Od roku 1945 byl členem KSČ. V letech 1945–1947 opětovně pracoval ve Škodových závodech v rodné Plzni, v letech 1947–1950 zastával post vedoucího tajemníka výboru KSČ v tomto velkém podniku.\n\nDva roky studoval na stranické vysoké škole a v letech 1953–1957 pracoval v oddělení chemie, hutnictví a strojírenství v Ústředním výboru Komunistické strany Československa, přičemž v letech 1957–1962 pak toto oddělení vedl. Členem ÚV KSČ byl od roku 1958. Na přelomu 50. a 60. let byl členem Státní plánovací komise. V roce 1963 se stal členem ekonomické komise ÚV KSČ a v období září 1963 – listopad 1965 zastával kromě toho i post předsedy Státní komise pro investiční výstavbu.\n\nXI. sjezd KSČ ho zvolil za kandidáta Ústředního výboru Komunistické strany Československa. XII. sjezd KSČ a XIII. sjezd KSČ ho zvolil členem ÚV KSČ. V období leden 1968 – únor 1971 byl členem předsednictva ÚV KSČ, kam se dostal v rámci personálního rozšíření předsednictva poté, co post prvního tajemníka ÚV KSČ opustil Antonín Novotný. Od listopadu 1968 do února 1970 byla členem Byra ÚV KSČ pro řízení stranické práce v českých zemích, přičemž v období leden 1969 – únor 1970 byl tajemníkem tohoto byra.\n\nZastával i vládní posty. V letech 1962–1965 byl místopředsedou třetí vlády Viliama Širokého a vlády Jozefa Lenárta. Od listopadu 1965 do dubna 1968 byl náměstkem ministra těžkého průmyslu. Před rokem 1968 patřil mezi spojence Antonína Novotného.\n\nVe volbách roku 1964 byl zvolen za KSČ do Národního shromáždění ČSSR za Středoslovenský kraj, volební obvod Povážská Bystrica.(zvolen za slovenský kraj, ale byl české národnosti). V Národním shromáždění zasedal až do konce volebního období parlamentu v roce 1968.\n\nV období duben 1968 – leden 1969 zastával funkci vedoucího tajemníka krajského výboru KSČ pro Středočeský kraj.\n\nV letech 1968–1970 byl předsedou tzv. Pillerovy komise, jejímž úkolem bylo vyřešení problematiky rehabilitací osob nespravedlivě odsouzených v letech 1949–1954. Patřil ke konzervativní části KSČ, která odmítala reformní hnutí během pražského jara v roce 1968. 27. května 1968 ve svém referátu na schůzi předsednictva ÚV KSČ se vyjádřil v tom smyslu, že organizace K 231, by se měla rozložit. Prohlásil tehdy: \"„živly, které chtějí vše rozbíjet. Možná, že by se nám podařilo tuto organizaci ochromit a všechny poctivé lidi izolovat od lidí, kteří si tam hrají na jejich reprezentanty a přitom reprezentanty nikdy být nemohou, poněvadž jsou to lidé nedobří.“\"\n\nPřed invazí vojsk Varšavské smlouvy do Československa v srpnu 1968 s ním bylo počítáno jako se zastáncem sovětské intervence. Aktivně se podílel (hlasováním) na prosazení co nejméně odsuzujícího prohlášení k sovětské invazi. V noci z 20. na 21. srpna se ovšem na zasedání předsednictva ÚV KSČ připojil k textu protestní rezoluce, kterou vedení strany vydalo poté, co byli informováno o počínající okupaci. Už 22. srpna 1968 se nicméně účastnil schůzky konzervativních komunistů v hotelu Praha, kde se pokoušeli o ustavení „dělnicko-rolnické“ kolaborační vlády. V době po invazi za počínající normalizace působil jako hlavní spojka mezi konzervativními stranickými strukturami v českých zemích a Lidovými milicemi.\nPo federalizaci Československa usedl roku 1969 do Sněmovny lidu Federálního shromáždění (volební obvod Povážská Bystrica), kde setrval do konce volebního období parlamentu, tedy do voleb roku 1971.\n\nDne 11. února 1970 byl zvolen předsedou Ústřední rady Revolučního odborového hnutí místo Karla Poláčka. V čele odborů zůstal jeden rok, 10. března 1971 ho nahradil Karel Hoffmann.\n"}
{"id": "358041", "url": "https://cs.wikipedia.org/wiki?curid=358041", "title": "Erki Nool", "text": "Erki Nool\n\nErki Nool (* 25. června 1970, Võru, Estonská sovětská socialistická republika) je bývalý estonský desetibojař, olympijský vítěz z Letních olympijských her 2000 V Sydney. Je také mistrem Evropy z roku 1998 a halovým mistrem Evropy z roku 1996 v sedmiboji. Po skončení aktivní atletické dráhy byl V roce 2007 zvolen do estonského parlamentu.\n\n\nSoučet osobních rekordů v desetiboji by činil: 9240 bodů\n\n"}
{"id": "358043", "url": "https://cs.wikipedia.org/wiki?curid=358043", "title": "Esbjörn Svensson", "text": "Esbjörn Svensson\n\nEsbjörn Svensson (16. dubna 1964 Skultuna – 14. června 2008 Stockholm) byl švédský jazzový klavírista, zakladatel jazzového uskupení Esbjörn Svensson Trio, známého více pod svou zkratkou E.S.T. Stal se jedním z nejúspěšnějších evropských jazzmanů na přelomu 20. a 21. století. Jeho kariéru a život tragicky ukončila nehoda při potápění u stockholmských břehů.\n\nV mládí byl vystaven jak klasické hudbě, tak jazzu, a to prostřednictvím své matky pianistky (interpret vážné hudby) a svého otce, nadšence do jazzu. Nejdříve se více věnoval vážné hudbě. Ve svém náctiletém období projevil též zájem o rock, když založil se svými spolužáky několik amatérských garážových rockových skupin. Poté přilnul ke klasické hudbě a nakonec definitivně skončil u jazzu. Ve věku 16 let vstoupil na střední školu se zaměřením na hudbu, kde dostával lekce hraní na klavíru. Později studoval 4 roky na Královské konzervatoři ve Stockholmu.\n\nV roce 1990 Svensson založil své vlastní jazzové uskupení se svým přítelem z dětství Magnusem Öströmem, který hrál na bicí. I předtím vystupovali v 80. letech na jazzové scéně ve Švédsku a Dánsku. V roce 1993 se k nim připojil basista Dan Berglund. Esbjörn Svensson Trio bylo na světě. Jejich první vydané album vyšlo v témže roce a neslo název \"When Everyone Has Gone\". V témže roce se také definitivně prosadili na jazzové scéně ve všech severských zemích. Svensson byl nominován na cenu za Nejlepšího švédského jazzmana roku 1995. Této pocty se mu dostalo i rok později.\n\n\n"}
{"id": "358062", "url": "https://cs.wikipedia.org/wiki?curid=358062", "title": "Angelus Silesius", "text": "Angelus Silesius\n\nAngelus Silesius (vlastním jménem Johannes Scheffler, někdy uváděn jako Johannes Scheffer 25. prosince 1624 Vratislav – 9. července 1677 tamtéž) byl slezský německy píšící barokní básník a mystik. Studoval práva a lékařství, roku 1654 byl jmenován císařským dvorním lékařem. Byl synem polského luteránského šlechtice, po sporech s luterstvím ale konvertoval ke katolictví, vstoupil do Řádu menších bratří a stal se knězem. Po konverzi přijal jako biřmovací jméno jméno \"Angelus\", k němuž připojil přídomek \"Silesius\" (lat. \"Slezský\"). Je autorem mystické duchovní poezie s prvky panteismu, typické je pro něj vnímání člověka, světa a Boha prostřednictvím paradoxů. Jeho nejznámějším dílem je \"Poutník cherubínský\".\n\nAngelus Silesius znamená lat. doslova \"Slezský Anděl (Posel)\", stejně tak polský tvar jeho jména \"Anioł Ślązak\".\n\n\nČesky jsou části jeho děl zařazeny v těchto výborech:\n\n\n\n"}
{"id": "358064", "url": "https://cs.wikipedia.org/wiki?curid=358064", "title": "Kostel svaté Anny (Sedlec)", "text": "Kostel svaté Anny (Sedlec)\n\nKostel svaté Anny v Sedlci u Karlových Varů byl postaven v letech 1738–1747 stavitelem Johannem Schmiedem z Útviny podle zjednodušeného přepracovaného návrhu Kiliána Ignáce Dientzenhofera. Jedná se o rozměrný poutní chrám zasvěcený svaté Anně. Půdorys kostela je obdélníkový, jednolodní s bohatou štukaturou.\n\nKostel sv. Anny v Sedlci je poprvé připomínán v roce 973, kdy bylo zřízeno pražské biskupství. Zachovala se zakládací listina v opise od císaře Jindřicha IV. z roku 1086, která se zmiňuje o župě sedlecké. Už tehdy se Sedlec uvádí jako děkanství s kostelem z roku 900. Původní kostel se nezachoval.\n\nKolem roku 1290 byl postaven kostel druhý, zděný a z něj je pozůstatek lomené klenby v sakristii.\n\nNa místě, kde kdysi stával gotický kostel, byl postaven kostel třetí, barokní, v letech 1738 – 1747(přesné datum není známo a dokončovací práce probíhaly ještě několik let poté) stavitelem Johannem Schmiedem z Útviny za 1500 fl. a byl vysvěcen Sv. Anně. Udivují velké rozměry kostela, když je známo, že v roce 1750 žilo v Sedlci pouze 250 lidí. Účelem stavitele bylo vytvořit rozměrný poutní chrám, který by pojal všechna procesí, která na sv. Annu do Sedlce přicházela.\n\nJednolodní stavba je zaklenutá českými plackami, má převážně barokní umělecké zařízení.\nhlavní oltář:\noltářík v presbytáři- kopie obrazu Panny Marie Pomocné Pasovské podle originálu malíře Lukáše Cranacha staršího, uctívána jako poutní (po druhém obležení Vídně roku 1683 byla císařem Leopoldem I. prohlášena za osvoboditelku a patronku celé monarchie\n19. června 1721 navštívila kostel v Sedlci císařovna Alžběta Kristina, manželka císaře Karla VI., která se právě léčila v Karlových Varech se svou čtyřletou dcerou Marií Terezií. A opět znovu v roce 1732 za doprovodu samotného císaře.\nV kostele jsou uloženy tělesné pozůstatky Dr. Kašpara Haase, obnovitele sedleckých poutí. Z novější doby existují pamětní zápisy, kde je uvedeno, že u příležitosti tradiční pouti u Sv. Anny v Sedlci kostel v roce 1947 kostel navštívil kardinál Josef Beran, arcibiskup pražský a primas český. V r. 1949 se pouti zúčastnil tehdejší ministr národní obrany a pozdější prezident, armádní generál Ludvík Svoboda.\n\nSpolek na záchranu kostela sv. Anny v Sedleci vznikl dne 4. 11. 2004 z iniciativy současného předsedy spolku Aloise Kůrky a jeho přátel. Avšak impulsem pro vznik spolku byl již o pár měsíců dříve, 11. září 2004, Den otevřených dveří v sedleckém kostele v rámci Dnů evropského dědictví. Byla to po letech první příležitost seznámit se se stavem této významné kulturní památky Karlovarska. To, co návštěvníky uvnitř čekalo, všechny šokovalo. Propadlé klenby, strop i stěny kostela nasáklé vlhkostí od deště pronikajícího do kostela rozpadající se střechou a vytlučenými okny, všude suť, nánosy holubího trusu a po celém kostele poletovala hejna holubů, hnízdících na každé římse, každém trámu. Nebylo tedy divu, že jakmile se místní občané dozvěděli o vznikajícím sdružení, ihned se do něj začali v hojném počtu hlásit. Hned následující měsíc byly se souhlasem správce farnosti P. Vladimíra Müllera zahájeny první záchranné práce. Přestože většinu prací při záchraně kostela smí vykonávat specializované firmy, najde se dostatek práce i pro členy spolku. Jde především o drobné zednické, zámečnické, truhlářské, natěračské a jiné práce, úklid okolí či pravidelné údržbářské práce. Velké množství času i práce zabere i neustálý úklid kostela, který i přes probíhající opravy musí být vždy připraven na pravidelně se konající koncerty. Na tyto úklidové práce vznikl uvnitř spolku tým 10 žen, které si říkají „Kelišky“. Doposud největší svépomocnou akcí členů spolku bylo vybudování dešťové kanalizace okolo kostela. Hodnota prací, které trvaly 3 roky, byla vyčíslena na 250.000,- Kč. K další důležité činnosti spolku patří získávání finančních prostředků na opravy kostela. Spolek oslovuje sponzory z řad karlovarských podnikatelů, jedná se zástupci města i kraje, společně s farností Stará role, která je vlastníkem kostela, podává žádosti o dotace na opravy a vyhledává nové zdroje možných příjmů. Tím posledním významným zdrojem financí se stal Česko-německý fond budoucnosti, jehož pomoc je možná jen díky spolupráci spolku s německými krajany – původními obyvateli Sedlce. Jedním ze zdrojů příjmů je také pořádání veřejných sbírek, které spolek pořádá vždy v rámci oslav svátku sv. Anny a také během Adventu a Vánoc. Avšak zdrojem, který kostel sv. Anny v Sedlci nejvíce zviditelnil, je pravidelné pořádání benefičních koncertů ve prospěch obnovy kostela.\n\nO tom, že činnost spolku má své výsledky, svědčí již pouhý pohled na současný stav kostela. Střecha a krov jsou kompletně opraveny, voda ze střechy odtéká do veřejné kanalizace. Do dálky září nově opravená báň věže se zlacenou makovicí a křížem na jejím vrcholu. Třešničkou na dortu jsou pak znovuzprovozněné věžní hodiny, které po mnoha letech opět ukazují a odbíjejí čas. V interiéru je to pak opravená stropní klenba severní části hlavní lodě kostela, která ještě před pár lety byla samá díra a hrozilo její zřícení, nová elektroinstalace, vybudování sociálního zařízení a v roce 2016 dokončené restaurování štukové výzdoby, výmalby a fresek lodi, kůru a presbytáře kostela. Za svou práci získalo sdružení v r. 2010 v anketě Osobnost Karlovarského kraje ocenění Nezisková organizace desetiletí.\n\n\n"}
{"id": "358067", "url": "https://cs.wikipedia.org/wiki?curid=358067", "title": "Uran (magnetofon)", "text": "Uran (magnetofon)\n\nMagnetofon Tesla Uran, byl cívkový bateriový magnetofon s možností půlstopého záznamu. Pro regulaci otáček byl použit odstředivý regulátor v motorku. Magnetofon umožňuje nahrávat záznam ve dvou rychlostech. Při rychlosti 4 je kmitočtová charakteristika o něco nižší než při rychlosti 9. Rychlost otáček se mění páčkou mezi kotouči a pouze v klidu. Magnetofon lze napájet z vestavěného zdroje baterií, po vyjmutí baterií ze síťové vložky, která se vloží do prostoru místo baterií. Další možností je napájení v automobilu z automobilové baterie pomocí zvláštního kabelu. Záznam umožňuje mikrofon nebo pětikolíkový kabel.\n"}
{"id": "358071", "url": "https://cs.wikipedia.org/wiki?curid=358071", "title": "Velký a Malý Kamýk", "text": "Velký a Malý Kamýk\n\nVelký a Malý Kamýk je přírodní rezervace v Píseckých horách v okrese České Budějovice jihozápadně od obce Albrechtice nad Vltavou, která je chráněná z důvodů fragmentů původní acidofilní bučiny. Rezervace se rozkládá v okolí vrcholků Vysoký Kamýk (627 m n. m., druhý nejvyšší vrchol Píseckých hor) a Malý Kamýk (605 m n. m.). Nachází se na území přírodního parku Písecké hory.\n\nNa vrcholku Vysokého Kamýku se nachází zděná rozhledna z roku 1941, která prošla v roce 2011 rozsáhlou rekonstrukcí a od května 2012 je v omezeném rozsahu přístupná veřejnosti.\n\n"}
{"id": "358072", "url": "https://cs.wikipedia.org/wiki?curid=358072", "title": "Lam Tsuen (údolí)", "text": "Lam Tsuen (údolí)\n\nLam Tsuen (čínsky \"林村谷\") je údolí v Nových teritoriích v Hongkongu. Nachází se zde vesnice Lam Tsuen a další. Teče zde řeka Lam Tsuen. Jde o území vhodné k zemědělství, které je zde však na ústupu.\n"}
{"id": "358076", "url": "https://cs.wikipedia.org/wiki?curid=358076", "title": "Místokrálovství Río de la Plata", "text": "Místokrálovství Río de la Plata\n\nMístokrálovství Río de la Plata byla španělská kolonie, která byla vyčleněna v roce 1776 z Místokrálovství Peru na ochranu svých jižních provincií před britským a portugalským vlivem. Rozkládalo se na území dnešních států Argentina, Paraguay, Uruguay a Bolívie. Svůj název dostalo podle zálivu-estuáru Río de la Plata, přes který probíhal téměř veškerý námořní styk se zbytkem světa.\n\n25. května 1810 vyhlásila nezávislost Argentina a 15. května 1811 Paraguay podnikla stejný krok, což značilo faktický konec existence místokrálovství.\n\n"}
{"id": "358077", "url": "https://cs.wikipedia.org/wiki?curid=358077", "title": "Lam Tsuen (řeka)", "text": "Lam Tsuen (řeka)\n\nŘeka Lam Tsuen () je řeka protékající údolím Lam Tsuen na Nových teritoriích v Hongkongu. Vede přes ní most Kwong Fuk, vybudovaný ve starém čínském stylu.\n"}
{"id": "358081", "url": "https://cs.wikipedia.org/wiki?curid=358081", "title": "Stejnopohlavní sexuální styk", "text": "Stejnopohlavní sexuální styk\n\nStejnopohlavní (homosexuální) pohlavní styk je pohlavní styk mezi jedinci stejného pohlaví.\n\nStejnopohlavní (homosexuální) styk je mnohdy považován za specifický příznak homosexuální orientace a její naplnění, mnohdy je pro něj také používán termín homosexualita (spíše v laickém diskurzu) podobně jako pro homosexuální orientaci, a takto s ní splývá. Stejnopohlavního styku se však mohou účastnit i jedinci, kteří nejsou homosexuálně orientováni a naopak homosexuálně orientovaní jedinci se mohou účastnit i heterosexuálního styku nebo žít asexuálním životem.\n\nÚčast heterosexuálně zaměřeného jedince ve stejnopohlavním styku bývá interpretována jako náhradní sexuální chování, příp. jako tzv. „zástupná homosexualita“, vyskytující se příležitostně ve věznicích, církevních řádech či jiných stejnopohlavních společnostech. Osoby, které navážou takovýto „zástupný“ homoerotický vztah, se obvykle při první příležitosti (například při propuštění na svobodu) vracejí zpět k naplňování své biologicky determinované sexuální orientace. Dalším motivem pro takové jednání může být finanční prospěch (např. účinkování v pornografickém filmu, prostituce) a jiné. Výskyt stejnopohlavních sexuálních aktivit či vztahů může být také projevem bisexuálního zaměření.\n\nSexuální aktivity v prepubertálním a pubertálním období také často neodpovídají sexuální orientaci jedince, ale mohou být projevem experimentování, citové blízkosti v kamarádských vztazích (které jsou v tomto období typicky stejnopohlavní), popřípadě v pubertě projevem intenzity sexuálního pudu.\n\nFormy pohlavního styku mezi osobami stejného pohlaví jsou zčásti obdobné styku osob různého pohlaví. Nemožný je však především koitus, tedy penilně-vaginální styk. Homosexuální pohlavní styk tedy nemůže mít reprodukční účel, povahu a účinek.\n\nPregenitální (negenitální) formy styku (tedy například společenské a citové sbližování), negenitální formy mazlení i manuální či instrumentální dráždění genitálu, orálně-orální či orálně-genitální nebo (s výjimkou žensko-ženského kontaktu) penilně-anální styk jsou obdobné, jaké se vyskytují i ve styku mezi osobami různého pohlaví. Vzhledem k nemožnosti penilně-vaginálního styku však tyto formy nabývají větší důležitosti, zatímco v heterosexuálním styku jsou často chápány jen jako doplňkové či náhradní.\n\nPrvní podrobnější výzkum provedl v USA mezi bělošskou populací Alfred Kinsey, výsledky zveřejnil ve dvou zprávách – Sexuální chování muže (z r. 1948) a Sexuální chování ženy (1953). Podle těchto zpráv dosáhlo po dosažení dospělosti 37 % mužů orgasmu s jiným mužem. Kinseyho výzkumy se okamžitě staly předmětem kritiky jak z ideologických, tak z vědeckých pozic.\nV roce 2003 provedlo v USA Národní středisko pro výzkum mínění výzkum, podle nějž 4,9 % amerických mužů mělo po 18. roce věku mužského sexuálního partnera, méně než 1 % však mělo výhradně homosexuální styky. Ve 12 největších městských aglomeracích USA byly hodnoty dvojnásobné oproti celkovému průměru. Podle Smithe se obecně předpokládá, že pokud by výzkum zahrnul i adolescentní věk, byla by čísla výrazně vyšší.\n\nPočítačový dotazník mezi dospívajícími muži ve věku 15–19 let v roce 1997 v USA ukázal 5,5 % sexuální aktivity s partnerem téhož pohlaví.\nPodobné číslo (4,9 %) vykázal průzkum v Nizozemsku.\n\nV roce 1993 oznámil Institut Alana Guttmachera, že v jeho výzkumu udalo od 1,8 do 2,8 % ze sexuálně aktivních mužů ve věkovém rozmezí 20–39 let sexuální kontakt s jiným mužem za posledních 10 let, přičemž 1,1 % udávalo v tomto období výhradně homosexuální kontakty.\n\nGenitální aktivity mezi zvířaty stejného pohlaví jsou ojediněle doloženy již z konce 18. století. Výzkumy podrobnější a oproštěné od hodnotících soudů se uskutečňovaly až ke konci 20. století. Výsledky novějších výzkumů shrnul v knize \"Biological Exuberance\" (Biologická nevázanost, 1999) kanadský biolog Bruce Bagemihl. Podle něj byl sexuální styk mezi jedinci téhož pohlaví zjištěn u 471 živočišných druhů, nejvíce u savců (167) a ptáků (132), překvapivě hodně u bezobratlých (125).\n\nZpočátku panovalo přesvědčení, že homosexuální styky u zvířat jsou (podobně jako někdy u lidí) náhražkové v situaci, kdy nemají možnost se pářit s příslušníkem opačného pohlaví (nejprve totiž byly pozorovány u zvířat v zajetí – například v některých zoologických zahradách v Německu, Japonsku a USA, v některých oceanáriích). Další výzkum ale ukázal, že tomu tak není – například v hejnech hus divokých se vytvářejí stejnopohlavní páry, i když je dostatek volných partnerů opačného pohlaví. U některých druhů se vytvářejí stabilní páry z jedinců téhož pohlaví – třeba u některých druhů racků se samice spáří se samcem, ale pak ho opustí a o mláďata se stará s jinou samicí. Naopak samčí páry labutí černých se spáří se samicemi a vracejí se k sobě. Každý desátý pár tučňáků je homosexuální. Někteří vědci (Janet Mannová a další) takové chování označují za evoluční výhodu, protože zmírňuje vnitrodruhovou agresi v době rozmnožování, při výchově mláďat nebo v jiných citlivých situacích.\n\nV mnoha kulturách byl či je homosexuální sexuální styk trestný, mnohde i pod trestem smrti. V předmoderní Evropě bylo toto jednání zahrnuto v pojmu sodomie. Tato terminologie dodnes přetrvala například v právních systémech některých států USA. V mnoha kulturách a historických obdobích však toto jednání bylo součástí společenské normy anebo bylo více či méně společensky a právně tolerováno.\n\nVztah přírodních národů zahrnuje celé spektrum možných postojů. Některé národy pěstovaly iniciační homosexuální praktiky. Výskyt homosexuální chování některé národy trestaly, jiné tolerovaly či podporovaly. Prérijní Indiáni například pěstovali homosexualitu při \"pláňovém tanci\", který měl zajistit úspěšný lov bizonů. Indiáni znali a respektovali rovněž transsexualitu, kterou nazývali \"Dvojím Duchem\".\n\nV Babylonské říši Chamurapiho zákoník stanovoval jako trest za homosexuální styk kastraci.\n\nVe starověkém Egyptě bylo znásilnění muže mužem pokládáno za projev moci a bylo hanbou především pro znásilněného. Podle nepřímých náznaků v mytologii se znásilnění dopustil bůh Sutech na Horovi a Sutech tím zdůvodňuje, proč by měla být královská moc svěřena spíše jemu než Horovi, a bohové \"„zvracejí hnusem a plivají na Hora“\"; Hor se však toho může zprostit poukazem, že se ho Sutech ve skutečnosti nezmocnil. \nStyk muže s nedospělým chlapcem; výslovně pokládá za zapovězený Ptahhotepovo naučení a 125. kapitola Knihy mrtvých v rámci tzv. negativní zpovědi.\nV Číně bylo homosexuální chování mravně indiferentní až do pádu dynastie Chan. I poté však bylo tolerováno umělcům a aristokracii.\nV některých starověkých kulturách, například v Řecku, mít mladého chlapce patřilo k dobrému tónu a bylo to považováno za znak mužnosti. Řecká pederastie znamenala vztah s chlapcem ve věku asi 14-25 let. Pro chlapce nebylo hanbou, ale ctí mít takového staršího přítele, patrona, zvláště jednalo-li se o osobu společensky významnou. Homosexuální chování bylo nejrozšířenější v dórských obcích. Sparta je učinila součástí svého vzdělávacího a výcvikového systému, Aristotelés podezříval Kréťany, že ji podporují k omezení porodnosti.\n\nV Římě byla situace v různých obdobích různá. Za republiky bylo nejprve stejnopohlavním stykem opovrhováno, ale ke konci republiky začal převažovat vliv řecké kultury. Za císařství se pohled společnosti měnil a leckdy byl silně pozitivní. Například císař Nero dokonce uzavřel s mužem sňatek, láska císaře Hadriána k řeckému mladíkovi jménem Antinoos byla dokonce proměněna ve státní kult. Když se totiž Antinoos při plavbě na Nilu v roce 130 n. l. utopil, Hadrián mu přikázal vztyčit nespočet soch a jako bohu vycházejícího Měsíce mu přikázal sloužit obřady. Na jeho počest nechal přejmenovat (spíše než postavit, jak se také uvádí) ve Středním Egyptě město Antinoupolis. Konzervativní kruhy římské společnosti sice stejnopohlavnímu styk odsuzovaly (například Tacitus), ale radikálně se situace změnila až nástupem křesťanství.\n\nV Římské říši je obrat zpět k represi spojen s manichejskými a gnostickými vlivy, které se hned zpočátku staly jedním z hlavních směrů určujících i podobu křesťanství. Theodosiův kodex (kolem 429 n. l.), základ římského práva, postavil mimo zákon stejnopohlavní svazky a homosexuální styk zakazoval pod trestem upálení. (Příznačnými pro tento kodex jsou i jiné formy nesnášenlivosti: například upevňuje a kodifikuje antijudaismus.) Křesťanský císař Justinián učinil homosexuály zodpovědnými za hladomory, zemětřesení a mor.\n\nBritský Buggery Act z roku 1533 stanovil: „Ti, kteří obcují se Židy nebo Židovkami, ti, kteří souloží se zvířaty, a sodomité, budou zaživa upáleni po řádném přezkoumání, že byli přistiženi při činu a veřejně usvědčeni.“\n\nObdobí reformace je spojeno jak se směry, komunitami či sektami, které ve vztahu k tělesnosti a sexualitě obecně projevovaly volnější přístup (například Adamité), ale obecně protestantismus (zejména v kalvínské větvi) tíhnul naopak k puritanismu a prostopášnost a nemravnost považoval za příznačné pro zkaženost církevní hierarchie. Z dnešního pohledu je obtížné rozlišit mýty a pomluvy od historické skutečnosti.\n\nV období pozdního středověku a renesance byla sodomie v Evropě společensky odsuzována a trestána. V některých obdobích a oblastech však byla zejména u aristokracie více či méně skrytě tolerována. Dante Alighieri v Božské komedii umístil soudobé sodomity do Pekla. \n\nAž konec 19. a především první polovina 20. století přináší skutečně systematické represe spojené především s pravicovými diktaturami Franca, Hitlera a Mussoliniho, i když spíše ojedinělé případy se odehrály i ve Velké Británii a USA ještě v padesátých letech 20. století (Thomas Mann, Alan Turing).\n\nModerní dekriminalizace stejnopohlavního pohlavního styku je ovlivněna nástupem romantismu (přiznání vyšší hodnoty lidským citům) a liberalismu (přiznání vyšší hodnoty potřebám, právům a svobodám jednotlivců), poklesem vlivu tradičních náboženství a obecně nástupem moderního životního stylu. Moderní lékařské poznatky o homosexualitě byly využívány jak k represi homosexuálního chování, tak ke snaze o jeho legitimizaci.\n\n\n"}
{"id": "358088", "url": "https://cs.wikipedia.org/wiki?curid=358088", "title": "Sojuz 40", "text": "Sojuz 40\n\nSojuz 40 byla kosmická loď SSSR z roku 1981, která dopravila na sovětskou orbitální stanici Saljut 6 mezinárodní rusko/rumunskou posádku. Podle katalogu COSPAR dostala označení 1981-42A. Byl to 79. registrovaný let kosmické lodě s lidmi na palubě ze Země. Jejím volacím znakem byl DNĚPR.\n\nDvoučlennou posádku, devátou mezinárodní v rámci programu Interkosmos tvořili tito kosmonauti:\n\nLoď odstartovala 14. května 1981 odpoledne z kosmodromu Bajkonur s pomocí rakety Sojuz U. Start se vydařil, loď se dostala na orbitu 191 – 269 km, bez problémů fungoval i zapnutý systém automatického přibližování. K pevnému připojení na zadní spojovací uzel stanice došlo navečer 15. května 1981 a v 23.hodin SEČ oba kosmonauti přešli do Saljutu 6.\nZde se setkali se pátou základní posádkou stanice, kosmonauty Vladimírem Kovaljonokem a Viktorem Savinychem, kteří sem přiletěli dva měsíce před nimi v Sojuzu T-4.\n\nV době jejich příletu měla za sebou stanice 3,5 roků existence na oběžné dráze Země. U jejího předního uzlu byla připojena loď Sojuz T-4.\n\nMezinárodní návštěva na stanici strávila sedm pracovních dní a během nich provedla celá čtveřice 23 sovětsko-rumunských experimentů různého charakteru. Názvy některých z nich: Neptun, Kapilar, Astro, Reo\n\nOba kosmonauti nastoupili 22. května 1981 do své lodě, po několika hodinách se od stanice odpojili a zahájili sestupný manévr. Oddělená kabina s pomocí padákového systému přistála téhož dne asi 225 km od Džeskazganu na území Kazachstánu. \n\nStanice Saljut 6 zůstala na oběžné dráze Země i se svou stálou posádkou.\n\nUdaná startovací hmotnost byla 6800 kg vč.200 kg paliva pro manévrování a brzdění. Loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Měla namontováno spojovací zařízení a padákový systém..\n\nSojuz 40 byl poslední kosmickou lodí SSSR tohoto typu. Další Sojuzy nesly označení Sojuz T, TM či TMA\n\nModul Sojuzu 40 se dodnes dochoval a je vystaven v Rumunském Národním vojenském muzeu v Bukurešti.\n\n"}
{"id": "358100", "url": "https://cs.wikipedia.org/wiki?curid=358100", "title": "Taškent Open", "text": "Taškent Open\n\nTaškent Open je ženský profesionální turnaj v tenise, každoročně hraný v uzbeckém hlavním městě Taškentu. V rámci WTA Tour se řadí do kategorie WTA International Tournaments. První ročník ženské části proběhl v roce 1999 a je situován do záříjového termínu sezóny. Koná se na otevřených dvorcích s tvrdým povrchem.\n\nV letech 1997 až 2002 měl také mužskou část, která na okruhu ATP Tour patřila do kategorie ATP International Series.\n\n"}
{"id": "358107", "url": "https://cs.wikipedia.org/wiki?curid=358107", "title": "Pictorial Photographers of America", "text": "Pictorial Photographers of America\n\nPictorial Photographers of America je dosud existující fotografický spolek, který v roce 1916 založili američtí fotografové Alvin L. Coburn, Gertrude Käsebierová a Clarence H. White. Mezi zakládající členy patřil také Drahomír Josef Růžička.\n\nSpolek se hlásil k principům piktorialismu podobně jako zaniklá Fotosecese. Silný vliv ve spolku měl zejména Clarence H. White, který byl jeho prvním předsedou do roku 1922.\n\n\n"}
{"id": "358109", "url": "https://cs.wikipedia.org/wiki?curid=358109", "title": "Pavel Kosorin", "text": "Pavel Kosorin\n\nPavel Kosorin (* 26. července 1964 Šumperk) je český publicista a humanista.\n\nPo maturitě na gymnáziu ve svém rodném městě studoval na Teologické fakultě Jihočeské university v Českých Budějovicích (1999–2002), které zakončil 2002 bakalářským diplomem a pokračoval postgraduálním studiem personálního managementu a organizačního rozvoje na Masarykově universitě v Brně. Vedle toho je certifikovaným systematickým koučem a certifikovaným instruktorem kondičního běhu. Žije s rodinou v Šakvicích na Pálavě. \n\nOd roku 2006 působí jako ředitel Centra sociálních služeb Armády spásy v Brně, v roce 2014 založil Potravinovou banku pro Brno a Jihomoravský kraj a dodnes ji vede. \n\nV letech 1994–2016 publikoval sérii 12 knih aforismů na různá témata v brněnském nakladatelství CESTA. Roku 2010 mu vyšla kniha rozhovorů \"Sláva vítězům, čest poraženým aneb Ameriku objevili bezdomovci\". Společně s Milošem Škorpilem vydal 2017 \"Modrou knihu o běhání\" v nakladatelství Euromedia. Vedle knih dlouhodobě publikuje články na serverech Neviditelný pes, Běžecká škola a Parlamentní listy.\n\nVe volbách do Senátu PČR v roce 2018 kandidoval jako nestraník za ČSSD v obvodu č. 59 – Brno-město. Se ziskem 4,51 % hlasů skončil na 6. místě.\n\n\n\n"}
{"id": "358110", "url": "https://cs.wikipedia.org/wiki?curid=358110", "title": "Život je sen", "text": "Život je sen\n\nŽivot je sen je barokní drama, jehož autorem je Pedro Calderón de la Barca. Dílo bylo napsáno v letech 1631–1632. Patří k vrcholným autorovým dílům. Je to veršované, filosofické drama o smyslu života a existence člověka, o svobodě a osudovosti.\n\nÚstřední postavou je princ Segismundo, který je uvězněn ve věži jako zločinec kvůli věštbě. Segismundo je synem polského krále Basilia. Segismundo projde poznáním života, přemýšlením o sobě samém. Stává se tvůrcem svého osudu. Získá životní zkušenosti a dospěje ke křesťanské ctnosti. Dojde k závěru, že život, který člověk prožívá, je jen prchavý sen a zdání.\n\n"}
{"id": "358114", "url": "https://cs.wikipedia.org/wiki?curid=358114", "title": "Huambo", "text": "Huambo\n\nHuambo je hlavní město Huambské provincie v Angole. Leží 600 km jihovýchodně od hlavního města Luanda. V letech 1928 až 1975 neslo název Nova Lisboa (Nový Lisabon).\n\nPoslední známý počet obyvatel je 225 268. Podle odhadu World Factbook agentury CIA ale ve městě žilo v roce 2009 až 979 000 lidí.\n"}
{"id": "358118", "url": "https://cs.wikipedia.org/wiki?curid=358118", "title": "Taškent Open 2007", "text": "Taškent Open 2007\n\nTenisový turnaj WTA Taškent Open 2007 se konal ve dnech 29. září - 7. října v Taškentu, hlavním městě Uzbekistánu venku na kurtech s tvrdým povrchem. Odměny činily 145,000 dolarů.\n\n\n"}
{"id": "358123", "url": "https://cs.wikipedia.org/wiki?curid=358123", "title": "Sojuz T-1", "text": "Sojuz T-1\n\nSojuz T-1 byla bezpilotní kosmická loď SSSR z roku 1979, první z nové řady Sojuz T. Připojila se k orbitální stanici Saljut 6. Podle katalogu COSPAR dostala označení 1979-103A.\n\nNový typ lodě byl vyzkoušen pod programem Kosmos již pětkrát před tímto oficiálním letem. Prototypy stále vyvíjecí se lodi měly označení Kosmos 772, Kosmos 869, Kosmos 1001 a Kosmos 1074. Ještě řadu měsíců létaly souběžně do vesmíru jak starší, tak tyto nové typy kosmických lodí. V období let 1974 až 1981 do kosmu USA žádné lodě nevypouštěly, až v roce 1981 první raketoplán.\n\nNa oběžnou dráhu Země byla vypuštěna raketou Sojuz U z kosmodromu Bajkonur dne 16. prosince 1979. Tři dny po startu, 19. 12. 1979 se připojila k orbitální stanici Saljut 6 na její přední spojovací uzel. Bylo to v pauze mezi službou třetí a čtvrté posádky stanice. Zde Sojuz T-1 setrval do 23. 3. 1980, pak se loď na povel ze Země odpojila a po dvou dnech samostatného letu dne 25. března 1980 zanikla v atmosféře. Deset dní po jejím odletu na Saljut 6 přiletěl Sojuz 35 s další posádkou kosmonautů.\n\nOproti předchozímu typu Sojuzu byl nový sice vnějšími rozměry i tvarem stejný, ale vnitřek byl změněn. Díky vývoji mikroelekroniky byly instalovány nové typy počítačů i obrazovek, zmodernizovány byly i jejich programy (orientace, stabilizace, manévrovací schopnosti). Byl dodán nový typ lehčích nádrží na pohonné hmoty. Snížení váhy pak umožnilo namontovat třetí křeslo kosmonauta, nebo nést jiný užitečný náklad. Byly instalovány také sluneční baterie. Hmotnost lodě byla 6850 kg. Délka lodě byla 698 cm, průměr 272 cm. Sestavena byla ze tří částí:\n\n"}
{"id": "358136", "url": "https://cs.wikipedia.org/wiki?curid=358136", "title": "Mustafar", "text": "Mustafar\n\nMustafar je fiktivní planeta ze světa Star Wars. Je to vulkanická planeta pokrytá lávou a stovkami aktivních sopečných kráterů. \n\nV epizodě III – Pomsta Sithů se zde utkali Obi-Wan Kenobi a Anakin Skywalker. Obi-Wan chce svého bývalého žáka zachránit z moci Temné strany Síly. Záhy po přistání na Mustafaru však pozná, že se Anakin změnil a během krátkého okamžiku dojde mezi nimi k souboji, v němž Obi-Wan definitivně ztratí jakoukoliv víru na Anakinovu záchranu. Mladý Skywalker je při souboji připraven o tři ze svých končetin. Když spadle příliš blízko proudu lávy, je těžce popálen. Na pomoc se mu vydá Imperátor a sitský lord Darth Sidious, který ho odveze na Coruscant a pokusí se ho zachránit. \n"}
{"id": "358137", "url": "https://cs.wikipedia.org/wiki?curid=358137", "title": "Megalopolis", "text": "Megalopolis\n\nMegalopole, také megapole (\"megapolis\", z řec. \"megalé\", velká a \"polis\", město) nebo metroplex (z \"metropolitní komplex\") jsou různá označení pro velmi velká města nebo shluky měst (konurbace, aglomerace), typicky s více než 10 miliony obyvatel.\n\nAčkoli velmi velká města vznikala už ve starověku, moderní megapolis charakterizuje přítomnost hustě obydlené příměstské oblasti, dopravních připojení a hospodářský i politický význam. Dnešní evropské a severoamerické megapole vznikaly za průmyslové revoluce v 19. století. S přechodem od industriální k postindustriální společnosti většinou ztratila svůj průmyslový ráz a místo továrních a dělnických čtvrtí se obklopila velkou plochou jednak jednotlivých domků - bohatších i chudších - a velmi často také chudinskými slumy, kde lidé žijí v bídě a bez základních hygienických zařízení.\n\nTento vývoj je ještě mnohem nápadnější v tzv. rozvojových zemích, kde ve slumech žijí miliony obyvatel, většinou uprchlíků z venkova, kde by se vůbec neuživili. Právě megapole a jejich slumy jsou hlavními místy demografického růstu světové a městské populace.\n\nMapka ukazuje, že velkoměsta a megapole nejsou po světě rozložena rovnoměrně, nýbrž většinou hustě nahloučena v několika málo oblastech Země. Jsou to oblasti s nějak příznivými podmínkami, kde došlo a dochází k demografickému růstu obyvatelstva, které většinou hledá obživu v blízkém okolí.\n\nVelkoměsta a megapole se v těchto oblastech spojují do shluků nebo řetězců, aglomerací nebo metroplexů, se společnou dopravní infrastrukturou, vysokou mobilitou a množstvím různých pracovních příležitostí. Naproti tomu v chudých oblastech světa jsou to často shluky obrovských slumů a střediska lidské bídy.\n\nPříkladem takových shluků mohou být v Evropě metropolitní oblasti v okolí největších měst (Londýn, Paříž) nebo dřívější střediska průmyslu (Porúří, severní Itálie, části Holandska atd.). V USA je řada takových \"řetězců měst\", jakkoli s nižší hustotou obyvatelstva, například oblast Boston - Washington (\"BosWash\") na východním pobřeží o délce přes 750 km s asi 55 miliony obyvatel nebo oblast Los Angeles s téměř 18 miliony. Největší megalopole však vznikají v Japonsku a v Číně, v poslední době také v Mexiku, v Indii a v Jižní Americe.\n\n\n"}
{"id": "358145", "url": "https://cs.wikipedia.org/wiki?curid=358145", "title": "Lidské civilizace v seriálu Hvězdná brána", "text": "Lidské civilizace v seriálu Hvězdná brána\n\nTau'ri je goa'uldský název lidské rasy, přesněji lidí ze Země (pozemšťanů). V poslední epizodě desáté řady seriálu \"Bez konce\" (v anglickém originále \"Pretense\") jsou lidé ze Země Asgardy prohlášeni Pátou rasou jako symbol toho, že dosáhli vyspělosti srovnatelné se členy Aliance čtyř velkých ras: Antiky, Asgardy, Noxy a Furlingy. Tau'ri je ve válce se třemi jinými velmocemi: Asurany, Wraithy a Lucianskou aliancí.\n\nAbydosané se objevují již ve filmu Hvězdná brána. Jejich domovskou planetou je Abydos, kde byli týmem plukovníka O'Neilla osvobozeni z područí goa'ulda Ra.\n\nLangarané jsou obyvatelé planety Langara rozdělené na tři státy, které jsou v neustálém boji. Jeden z nich, Kelowna, je domovem Jonase Quinna.\n\nTolláni jsou lidé s civilizací vyspělejší než pozemskou. Jsou to pacifisté, jejich technologie zakládající se na triniu mají výhradně obranný charakter. Přesto je nechtějí s nikým sdílet a pohrdají \"primitivnějšími\" rasami (včetně Tau'ri). Pochází z planety Tollán, po jejím zničení přesídlili na planetu Tollána. V 9. epizodě páté řady seriálu Hvězdná brána \"Mezi dvěma ohni\" (v anglickém originále \"Between Two Fires\") však byli pravděpodobně zničeni goa'uldem Tanithem poté, co Anubis vyvinul štíty odolné proti jejich iontovým kanónům.\n\n\n\n\n"}
{"id": "358157", "url": "https://cs.wikipedia.org/wiki?curid=358157", "title": "Sojuz T-2", "text": "Sojuz T-2\n\nSojuz T-2 byl nový typ zdokonalené kosmické lodě SSSR z roku 1980, se kterou letěla posádka. Předchozí lety lodí typu Sojuz T byly bezpilotní. Se Sojuzem T-2 přiletěli na sovětskou orbitální stanici Saljut 6. Podle katalogu COSPAR dostal Sojuz označení 1980-45A. Byl to 72. registrovaný let kosmické lodě s lidmi na palubě ze Země. Jejím volacím znakem byl JUPITER.\n\nDvoučlennou posádku tvořili tito kosmonauti:\n\nLoď odstartovala 5. června 1980 odpoledne z kosmodromu Bajkonur s pomocí rakety Sojuz U. Start se vydařil, loď se dostala na orbitu 191 – 269 km, bez problémů fungoval i zapnutý systém automatického přibližování. Protože se však zdálo posádce přibližování lodi ke stanici pomalé, poslední fázi manévru převzal Aksjonov a úspěšně loď 6. června odpoledne připojil.\n\nBěhem poměrně krátkého pobytu oba kosmonauti pomáhali čtvrté stálé posádce Leonid Popov – Valerij Rjumin s řadou prací, experimentů i televizním přenosem. Nicméně, hlavním posláním obou bylo vyzkoušet nový druh lodě.\n\nOba kosmonauti nastoupili 9. června 1980 do své lodě, po několika hodinách se od stanice odpojili a zahájili sestupný manévr. Orbitální část lodě se nad Kamčatkou oddělila od zbytku lodě včetně 130 kg odpadu a zanikla v atmosféře až za 92 dní. Oddělila i kabina s kosmonauty a s pomocí padákového systému i motorů přistála téhož dne, tedy 9.6.1970 asi 200 km od Džezkazganu na území Kazachstánu.\n\nStanice Saljut 6 zůstala na oběžné dráze Země i se svou stálou posádkou.\n\nOproti předchozímu typu Sojuzu byl nový sice vnějšími rozměry i tvarem stejné, ale vnitřek byl změněn. Díky vývoji mikroelekroniky byly instalovány nové typy počítačů i obrazovek, zmodernizovány byl i jejich programy (orientace, stabilizace, manévrovací schopnosti). Byl dodán nový typ lehčích nádrží na pohonné hmoty. Snížení váhy pak umožnilo namontovat třetí křeslo kosmonauta. Byly instalovány také sluneční baterie. Hmotnost lodě byla 6850 kg.\nDélka lodě byla 698 cm, průměr 272 cm. Sestavena byla ze tří částí: SA – návratový modul, BO – obytná sekce a PAO – přístrojová sekce.\n\n"}
{"id": "358168", "url": "https://cs.wikipedia.org/wiki?curid=358168", "title": "Kostel svatého Petra a Pavla (Kučerov)", "text": "Kostel svatého Petra a Pavla (Kučerov)\n\nPrvní písemná zmínka o kučerovském kostele sahá do roku 1235, kdy zde byl kostel patřící doubravickému klášteru. V roce 1725 byl celý přestavěn. V roce 1892 byl dostavbou rozšířen. Poslední celková úprava zejména interiéru proběhla v letech 1924 – 1925. Tento kostel patří k nejstarším na Moravě.\n"}
{"id": "358171", "url": "https://cs.wikipedia.org/wiki?curid=358171", "title": "Kostel Nanebevzetí Panny Marie (Bohdalice)", "text": "Kostel Nanebevzetí Panny Marie (Bohdalice)\n\nKostel Nanebevzetí Panny Marie je římskokatolický farní kostel v Bohdalicích. Který byl postaven ve stylu klasicismu ještě s prvky pozdního baroka v letech 1807 až 1814. Je chráněn jako kulturní památka České republiky.\n\nJe farním kostelem bohdalické farnosti.\n\nPůvodní kostel, údajně dřevěný, stával na Malé straně, někde poblíž dnešní staré fary. Nový kostel byl postaven dle rozhodnutí Johanna Mannera syna majitele obce rytíře Raimunda Mannera. Základní kámen byl položen v roce 1807 a stavba byla dokončena roku 1814.\n\n"}
{"id": "358172", "url": "https://cs.wikipedia.org/wiki?curid=358172", "title": "Lidské civilizace v seriálu Hvězdná brána: Atlantida", "text": "Lidské civilizace v seriálu Hvězdná brána: Atlantida\n\nToto je seznam lidských civilizací ze seriálu .\n\nLidé ze Země, obyvatelům galaxie Pegasus známí jako Atlanťané, přišli do Pegasa v epizodě (v originále: \"Rising\"). Žijí v antickém městě Atlantida a díky technologiím a zdrojům, které expedice Atlantida má jsou hlavním hráčem v galaxii. Díky skutečnosti, že obývají legendární \"Město předků\", věří některé kultury v Pegasu, že přítomnost Atlanťanů zvěstuje návrat Antiků. Expedice Atlantida se skládá z vojenské a civilní části a její příslušníci pocházejí z různých národů. V 1.–3. řadě vede expedici Elizabeth Weirová, ve 4. řadě plukovník Samantha Carterová a v 5. řadě Richard Woolsey.\n\nAthosiané jsou národem obchodníků a zemědělců původně z planety Athos. Z této kultury pochází Teyla Emmagan.\n\nGeniiové jsou původně členové velké konfederace planet, dnes druh, který je buď v občanské válce, nebo napadá někoho jiného.\n\nSateďané jsou středně vyspělá civilizace z planety Sateda, která byla zničena Wraithy. Několika Sateďanům se však před Wraithy podařilo uniknout a nyní žijí roztroušeni po celé galaxii Pegasus. Jedním z přeživších Sateďanů je Ronon Dex. Zmínka o této rase se poprvé objevila v epizodě \n\nWraithové jsou nepřátelé Antiků, kteří donutili Antiky opustit galaxii Pegasus. Wraithové vznikli mutací lidské DNA a DNA eratuského brouka. Díky této mutaci získali Wraithové telepatické schopnosti a vysokou schopnost regenerace. Jejich fyziologie jim umožňuje žít tisíce let díky vysáváním životní sily svých obětí.\n\nAsurané jsou rasa z galaxie Pegasus, která je podobná replikátorům ze seriálu Hvězdná brána. Jsou výsledkem experimentu Antiků jehož cílem bylo vytvořit zbraň proti Wraithům. Experiment se však vymkl z kontroly a Asurané se vyvinuli do humanoidní podoby. Poprvé se objevili ve třetí sérii 5. díl a zníčí je ve čtvrté sérii 11. díle .\n\nCestovatelé – vyspělá kočovná kultura, prchající před Wraithy a žijící na generačních lodích. Jedna z pěti v galaxii Pegasus, která disponuje technologií hyperpohonu. Žije ve svých lodích trvale ve vesmíru a její příslušníci přistávají na planetách jen kvůli obchodu a doplnění zásob. Poprvé se objevili v epizodě .\n\n"}
{"id": "358173", "url": "https://cs.wikipedia.org/wiki?curid=358173", "title": "Bedřich Rozehnal", "text": "Bedřich Rozehnal\n\nBedřich Rozehnal (2. června 1902 Střebětín – 11. června 1984 Brno) byl český architekt, který významně ovlivnil především zdravotnické stavby.\n\nNarodil se roku 1902 v obci Střebětín u Letovic (dnes Třebětín v okrese Blansko). V roce 1922 maturoval na II. České státní reálce v Brně. V letech 1922–1931 studoval architekturu na České vysoké škole technické v Brně. Jeho profesory byli mj. Adolf Liebscher, Emil Králík, Jiří Kroha. Během studií byl zaměstnán v letech 1922–1924 jako učitel na obecných školách ve Voděradech a ve Svitávce a v letech 1924–1926 jako kreslič a projektant v projekční kanceláři Masarykovy university v Brně. V roce 1927 pracoval v projekční kanceláři Zemské správy v Brně. 6. července 1927 se oženil s Ludmilou Zapletalovou. V roce 1928 byl zaměstnán v projekční kanceláři Ing. arch. Stanislava Kučery v Brně, v letech 1928–1931 pak v kanceláři prof. Ing. arch. Vladimíra Fischera v Brně. V roce 1931 ukončil studium druhou státní zkouškou na oboru architektura a pozemní stavitelství VUT v Brně v ateliéru prof. Jiřího Krohy. Námětem státnicové práce byl návrh kolektivního domu.\n\nAž do roku 1933 byl zaměstnán v kanceláři prof. Ing.arch. Vladimíra Fischera. V roce 1933 absolvoval studijní cestu do Švýcarska, Francie, Rakouska, Belgie a Anglie. V letech 1933–1935 vedl projekt a stavbu pavilonu pro léčbu zhoubných nádorů „Dům útěchy“ v Brně na Žlutém kopci. V roce 1934 podnikl studijní cestu do Německa a Francie, v roce 1935 pak do Vídně a Curychu. V letech 1935–1937 projektoval nemocniční stavby pro Zemský úřad v Brně. 3. března 1936 se manželům Rozehnalovým narodila dcera Eva. V roce 1938 založil vlastní projektovou kancelář v Brně. V roce 1944 absolvoval autorizační zkoušku z civilního inženýrství pro architekturu a pozemní stavby.\n\nV roce 1945 byl jmenován profesorem na odboru architektury a pozemního stavitelství VUT v Brně. Mezi jeho žáky patřil například Viktor Rudiš. V roce 1947 absolvoval studijní cestu do Finska. Ve svém bytě pořádal koncerty komorní hudby, mezi jeho hosty a přátele patřili dirigenti Rafael Kubelík a Bohumír Liška, pianista Josef Páleníček, houslista Alexandr Plocek a violoncellista Miloš Sádlo. Pro Kubelkovu inscenaci Mozartovy Kouzelné flétny v brněnském Národním divadle vytvořil scénografii. V roce 1950 vysoko ocenil Rozehnalovo dílo (knihu \"Cesta k řešení nemocniční otázky města Brna\") francouzský architekt Le Corbusier. V roce 1955 obdržel cenu Antonína Procházky. V roce 1956 mu byla udělena vědecká hodnost doktor technických věd a Vyznamenání Za zásluhy o výstavbu.\n\nV roce 1960 byl ve vykonstruovaném procesu (spolu s Ing. Alexandrem Grimmem, Ing. Karlem Weingartem a Ing. Milošem Kočím) odsouzen ke čtyřem letům odnětí svobody za údajné rozkrádání majetku v socialistickém vlastnictví (honorářové a daňové nesrovnalosti). Během pobytu ve vězení v Praze v Pankrácké věznici pracoval v tzv. „Basaprojektu“. Dva projekty z tohoto období byly realizovány. V roce 1962 se podařilo Rozehnalovým přátelům – mj. hudebníkům Josefu Páleníčkovi a Miloši Sádlovi – prosadit, že byl na základě dekretu prezidenta republiky Antonína Novotného propuštěn z vězení. V roce 1968 byl rehabilitován a v roce 1970 Nejvyšší soud zrušil původní soudní proces z roku 1960 jako nezákonný.\n\nPo návratu z vězení nastoupil jako vědecký pracovník na Univerzitě Jana Evangelisty Purkyně v Brně. V roce 1965 absolvoval přednáškové turné po Německé demokratické republice, v roce 1966 pak studijní cestu do Spolkové republiky Německo a do Velké Británie. Tam se setkal s Arnoštem Wiesnerem, významným brněnským architektem meziválečného období. Téhož roku se stal vedoucím Kabinetu tvorby životního prostředí Univerzity J. E. Purkyně v Brně. V roce 1967 byla v Brně uspořádána výstava životního díla k 65. narozeninám. Výstava byla zopakována v roce 1968 v Liverpoolu a roku 1969 v Praze.\n\nV roce 1968 byl Bedřichu Rozehnalovi po rehabilitaci vrácen profesorský titul a vrátil se na stavební fakultu VUT Brno, kde vedl mistrovský ateliér architektonické tvorby. Téhož roku mu byl udělen Řád práce. 1. ledna 1969 byl ustanoven ředitelem Ústavu tvorby životního prostředí VUT Brno. Tento ústav byl v roce 1971 převeden na Univerzitu J. E. Purkyně a posléze roku 1973 bezdůvodně zrušen. Profesor Rozehnal byl penzionován.\n\nOd roku 1973 až do své smrti prof. Rozehnal pracoval v projekčním oddělení Krajského ústavu národního zdraví v Brně. Zemřel 11. června 1984 v Brně.\n\n\n\nPozůstalost Bedřicha Rozehnala je uložena v Muzeu města Brna.\n\n\n\n\nV roce 2000 mu byla udělena pocta České komory architektů in memoriam.\n\nNa fakultě architektury VUT v Brně je každoročně udílena cena Bedřicha Rozehnala za nejkvalitnější bakalářský projekt.\n\n\n"}
{"id": "358174", "url": "https://cs.wikipedia.org/wiki?curid=358174", "title": "Morčák chocholatý", "text": "Morčák chocholatý\n\nMorčák chocholatý (\"Lophodytes cucullatus\") je malá potápivá kachna a jediný žijící zástupce rodu \"Lyphodytes\".\n\nMorčák chocholatý dorůstá 40 - 49 cm, váží 540 - 680 g a je vůbec nejmenším a jedním z nejpestřeji zbarvených severoamerických druhů morčáků. S výjimkou velikosti je jeho spolehlivou charakteristikou velký hřeben na temeni hlavy, díky kterému získal i svůj název v mnoha světových jazycích. Dospělí samci mají na hřebeni nápadnou velkou bílou skvrnu, celou hlavu a zobák mají jinak černý, hřbet a ocas převážně tmavý a boky kaštanově hnědé. U dospělých samic je hřeben mnohem méně nápadný a rudý a na rozdíl od samce má zbývající část hlavy a tělo šedohnědé.\n\nK hnízdění preferuje morčák chocholatý bažiny a hustě zarostlé rybníky na severu Spojených států a v jižní Kanadě. Přes zimu, kterou tráví obvykle v jižnějších oblastech od svého hnízdního areálu rozšíření, vyhledává mělké, sladkovodní a poloslané zátoky, ústí, rybníky a jezera. Již několikrát byl zaznamenán také na evropském kontinentě, většinou se však jednalo o volně žijící jedince uprchlé z chovů.\n\nMorčák chocholatý se umí skvělé potápět, čehož využívá zvláště při lovu kořisti, kterou tvoří především menší ryby, korýši a vodní hmyz. Během období rozmnožování se sdružuje do párů, které se rozpadají krátce po nakladení vajec. Stejně jako ostatní morčáci hnízdí obvykle ve stromových dutinách v těsné blízkosti vody, často využívá např. opuštěné dutiny morčáka velkého. Ročně mívá jednu snůšku obsahující 7 - 15 vajec, na kterých sedí přibližně po dobu 4 týdnů. Mláďata opouštějí hnízdo krátce po vylíhnutí.\n\nMorčák chocholatý je pro svůj pestrý vzhled častým chovancem zoologických zahrad po celém světě. V České republice jej můžeme zahlédnout v ZOO Dvůr Králové, Plzeň a Ohrada.\n\n"}
{"id": "358178", "url": "https://cs.wikipedia.org/wiki?curid=358178", "title": "OKD (rozcestník)", "text": "OKD (rozcestník)\n\nZkratka OKD může znamenat: \n"}
{"id": "358179", "url": "https://cs.wikipedia.org/wiki?curid=358179", "title": "Gardabanie", "text": "Gardabanie\n\nGardabanie (gruzínsky: გარდაბანი; \"Gardabani\") byla gruzínská historická provincie, která se nacházela několik kilometrů jižně od Tbilisi. Její existence se datuje do raného středověku.\n\nPojmenování tohoto regionu způsobilo při studiu dějin jisté zmatky, protože středověcí gruzínští kronikáři nazývali \"Gardabenií\" dvě různá místa (Gardabanie v Ibérii a kavkazsko-albánskou provincii Gardman), která byla obývána stejným etnikem. V 9. století navíc nabyla gardabanská šlechta, hlavně rod Donauri, na moci a ovládla sousední Kachetii. Díky tomu byla občas gruzínskými kronikáři Kachetie nazývána také Gardabanií.\n\n"}
{"id": "358180", "url": "https://cs.wikipedia.org/wiki?curid=358180", "title": "Martinický potok (přítok Želivky)", "text": "Martinický potok (přítok Želivky)\n\nMartinický potok je levostranný přítok řeky Želivky ve Středočeském kraji a v Kraji Vysočina. Délka jeho toku činí 35,9 km. Plocha povodí měří 116,1 km².\n\nPotok pramení ve vsi Slavětín, jež se nachází zhruba 3 km jihovýchodně od Načeradce, v nadmořské výšce cca 625 m. Teče velkými oblouky převážně východním směrem. Protéká obcemi Křešín, Martinice u Onšova a Onšov. Ústí do Želivky (přesněji do vodní nádrže Želivka - Švihov) nedaleko Vojslavic na 37,8 říčním kilometru.\n\n\nPrůměrný průtok Martinického potoka u ústí činí 0,67 m³/s.\n\nM-denní průtoky u ústí:\n"}
{"id": "358185", "url": "https://cs.wikipedia.org/wiki?curid=358185", "title": "Gudamaqarie", "text": "Gudamaqarie\n\nGudamaqarie, nebo Gudamakarie (gruzínsky: გუდამაყარი; Gudamaqari) je malý gruzínský historický region, který se nacházel v severovýchodní Gruzii na jižním svahu Velkého Kavkazu podél toku řeky Aragvi. Gudamaqarie těsně sousedila s dalšími historickými regiony: s Mtiuletií na západě, s Chevi na severu a s Chevsuretií a Pšavi na východě a jihu. Gudamaqarie je někdy považována za součást Mtiuletie. Dnes je tato oblast součástí regionu Mccheta-Mtianetie.\n\nV Gudamaqarii žilo malé etnikum Gudamaqrelebi (გუდამაყრელები), o kterém se středověcí gruzínští kronikáři (např. Leonti Mroveli) zmínili až v 11. století v souvislosti s přijetím křesťanské víry od Svaté Nino ve 4. století.\n\nV moderních dějinách sehrála tato historická oblast významnou roli, když přes ní byla v 19. století ruskou armádou postavena Gruzínská vojenská cesta.\n\n"}
{"id": "358199", "url": "https://cs.wikipedia.org/wiki?curid=358199", "title": "Projekty vlakotramvají na Ostravsku", "text": "Projekty vlakotramvají na Ostravsku\n\nVlakotramvaje na Ostravsku jsou společným rysem několika projektů či záměrů, které mají řešit dopravu v ostravské algomeraci. Navazují na tradici úzkorozchodných příměstských drah v oblasti. Uvažuje se o tramvajích, které by mohly přecházet z ostravské městské tramvajové sítě na celostátní železniční síť.\n\nNa Ostravsku je tato myšlenka reálnější než v okolí jiných českých měst s tramvajovou dopravou, protože ostravská tramvajová síť jako jediná v republice používá kolejnice s profilem podobným železničnímu a tomu odpovídají i okolky tamějších tramvají. Využít lze i některé ze zdejší rozsáhlé sítě železničních tratí (včetně vleček).\n\nUvažuje se především o trati Ostrava – Orlová. Orlová je v současnosti zdaleka největším městem v Česku bez veřejné kolejové dopravy. Na základě zadání Českých drah, a. s. zpracovala DIPRO, spol. s. r. o. projekt vlakotramvajového spojení. Nový systém má plně nahradit nynější autobusovou dopravu a přímo obsloužit orlovské části Lutyně a Poruba.\n\nByly prověřovány 4 základní směrové varianty: \n\nProvozní hlediska i hlediska stavebních nákladů vedla k volbě varianty „střed“. Je zvažována jak varianta společného provozu osobní i nákladní dopravy na jednokolejné trati s výhybnami, tak varianta s rozšířením stávajícího železničního spodku, po němž by byly vedeny samostatně dvě jednokolejné tratě, jedna jen pro nákladní dopravu a druhá (s výhybnami) jen pro vlakotramvaje. Návrhová rychlost vlakotramvajové tratě mimo zastavěné území je 80 km/h a minimální poloměr oblouku 190 m, ve městě rychlost 50 km/h a minimální poloměr oblouku 50 m. Vzdálenost výhyben má v celé trase umožňovat interval 7,5 minuty, V běžném provozu se počítá v meziměstském úseku s minimálním intervalem 15 minut, v městském úseku v Orlové navíc s vloženými spoji.\n\nV Ostravě jsou zvažovány dvě varianty zakončení: buď zapojení do železniční stanice Ostrava hlavní nádraží, nebo vedení novou tramvajovou tratí v Muglinovské ulici a napojení na stávající městskou tramvajovou síť u zastávky Sad Boženy Němcové. V takovém případě se předpokládá přechodnost vozidel a rozdělení spojů z Orlové do dvou linek podle toho, kam by v Ostravě pokračovaly.\n\nV Orlové je navrženo vedení Slezskou ulicí přes Porubu a Masarykovou třídou přes Lutyni. I v této části trasy má být trať jednokolejná s výhybnami, v zastavěném území se zatravněným krytem traťového svršku s maximálním možným odhlučněním. Zastávky mají být v místech dosavadních zastávek autobusů. Trať má být zakončena v prostoru nynějšího autobusového nádraží u zastávky Lutyně, poliklinika, kde se počítá i s vybudováním parkoviště P + R. Na začátku a na konci Orlové je navržen terminál pro přestup na nekolejovou dopravu.\n\nNavržen byl provoz dvousystémových elektrických vozidel (600 V / 3000 V stejnosměrného napětí) o šířce 2,65 metru s podlahou ve výšce 350 mm nad temenem kolejnice. Základní jednotka by měla délku 40 metrů (kapacita 170 cestujících), pro provoz v období nižších přepravních nároků a pro vložené spoje v Orlové by byly určeny kratší jednotky o délce 20 metrů (kapacita 75 cestujících). Projekt může být upraven i pro variantu jednosystémových vozidel, ať už elektrických tramvají, nebo lehkých železničních vozidel nezávislé (zřejmě dieselové) trakce.\n\nDřívější spojení tramvajovou tratí bylo napojeno na ostravskou síť v roce 1950, v roce 1982 však byla tramvajová trať zrušena, a na jejím tělese byla vybudována silnice I/56.\n\nMyšlenka na obnovení dopravy lehkou kolejovou dopravou mezi Ostravou a Hlučínem přes Petřkovice (Ostrava) a Ludgeřovice se objevila v Generálním dopravním plánu města Ostravy v roce 1997 z iniciativy Generálního ředitelství Českých drah. Bylo by tak možné spojení bez přestupu z Hlučína až na sídliště Dubina v jižní části Ostravy. V roce 2005 byla dokončena studie, která potvrzuje užitečnost takového projektu. Obtížně překonatelnou se však jeví výše nákladů na výstavbu, která byla odhadnuta na 2 miliardy Kč, a spory jsou i o to, který subjekt by měl stavbu z veřejných peněz financovat, zda města, kraj, či stát.\n\nMyšlenky na zavedení vlakotramvají mezi Ostravou a Havířovem byly zatím jen velmi teoretické a jejich realizace je málo pravděpodobná. Předpokládaly by využití nynější železniční tratě mezi oběma městy a vybudování nové tramvajové tratě od nádraží Havířov Hlavní a Dlouhou třídou.\n\n\n"}
{"id": "358203", "url": "https://cs.wikipedia.org/wiki?curid=358203", "title": "Vědecké modelování", "text": "Vědecké modelování\n\nModelování neboli simulace je často používanou metodou v odborné a vědecké praxi v mnoha oborech lidské činnosti.\n\nV praxi bývá cílem pochopit pozorované jevy, napodobit chování zkoumaného systému, simulovat je na vlastním modelu a následně ovlivnit jeho chování požadovaným způsobem, např. za pomoci zjištěných jeho vnitřních stavů. Modelovaný systém případně lze formálně popsat a následně simulovat i v reálném čase, například na počítači, a dále ho pozorovat. Ovšem narůstající složitost modelů vede k tomu, že je nelze validovat z textů ve vědeckých časopisech. Složitější modely jsou navíc pravděpodobněji špatné.\n\nModel je vždy pouze přiblížením skutečnosti: reálný systém může být velmi složitý, model mu nemusí odpovídat. Z těchto důvodů provádíme ověřovací experimenty, kterými doplňujeme a dále zpřesňujeme parametry modelu nebo i model samotný. \n\nZatímco výsledkem simulace může být pouhý odhad, výsledkem formalizovaného matematického modelu je hodnota o předpokládatelné přesnosti. Model a jeho parametry jsou výsledkem analýzy systému, jeho úpravou pak lze syntetizovat nový systém, již s požadovanými vlastnostmi. Na něm pak lze ověřovat další vlastnosti, především robustnost a citlivost na změny. \n\nPro složité systémy typu black box, tedy bez možnosti dekompozice, zpravidla vůbec nelze určit jejich vnitřní stavy: Model je pak jen aproximací chování systému pozorovaného při analýze, tedy bez záruky, že byla pozorována, popsána a do modelu zahrnuta všechna možná chování systému.\n\nModelování bývá většinou pojímáno jako transdisciplinární činnost, neboť se na něm mohou podílet poznatky z matematiky a fyziky, teorie systémů, teorie pravděpodobnosti, informatiky, kybernetiky či kognitivních věd, operačního výzkumu a jiných.\n\nModelování slouží nejen pro řešení problémů z praxe, ale je určeno i k provádění nejrůznějších výzkumů a experimentů nebo pro simulace societálních jevů. Použití modelů a simulací je vhodné především pro případy, kdy by při experimentu na reálném systému hrozilo poškození majetku či zdraví.\n\nPojmy modelování a simulace se objevují v mnoha různých slovních spojeních, proto je třeba nastínit, kde je určitá hranice využití vědeckého modelování. Poněkud jiné poslání mají simulátory a trenažéry než ekonomické hry. Zatímco simulátory či trenažéry slouží pro výcvik a zvládnutí korektních reakcí mysli, předvídání a pohybových reakcí člověka, na ekonomické hry lze nahlížet jako na prostředek procvičující týmové spolupráce a strategického myšlení. \n\nModelování nedokáže v žádném případě obsáhnout samotnou realitu, nýbrž zjednodušeným pohledem nahlíží na určitou část reálného světa. Pro úspěšné dotvoření a využití modelu je třeba pochopit problém, který chceme zachytit, mít předem specifikovaný cíl a zároveň použít kvalitní zdrojová data. Pomocí některých simulačních programů lze tyto reality částečně popsat a přiblížit je tak studentům, odborníkům i široké veřejnosti. \n\nVzhledem k tomu, že simulační model se ve výsledku stává například nějakým počítačovým programem, je pro jeho sestavení nutná specifická algoritmizace. Nejdůležitější fází pro vědecký model je způsob zachycení času. Z tohoto hlediska se simulace v zásadě dělí na simulace spojité a diskrétní. U spojitého modelování probíhají děje bez časových skoků a výsledky modelu se mění průběžně. Diskrétní simulace vykazují změny hodnot modelu v případě, že nastane nějaká nová událost díky níž se změní hodnota nějaké proměnné.\n\nZákladem některých simulačních počítačových programů (například Powersim, Simprocess, Simul8 aj.) je práce v prostředí pracovní plochy, kde umísťujeme různorodé prvky a doprovodné vazby na pracovní plochu.\n\n"}
{"id": "358204", "url": "https://cs.wikipedia.org/wiki?curid=358204", "title": "Závod Běchovice–Praha", "text": "Závod Běchovice–Praha\n\nZávod Běchovice–Praha je nejstarší silniční běžecký závod v Evropě. \n\nZávod se běhá bez přerušení od roku 1897 (čas prvního vítěze Jakuba Wolfa byl 39:03). Trať měří přesně 10 031 metrů. Jeho start je také tradiční, začíná se poslední zářijovou neděli u kilometrovníku číslo 13 na Českobrodské ulici v Běchovicích, což je od Běchovic silnice I/12 z Prahy do Kolína. Cíl závodu se nachází na křižovatce ulic Koněvova a Za Žižkovskou vozovnou v Praze 3 na Žižkově.\n\nV roce 2015 se dne 27. září konal jeho 119. ročník jakožto Mistrovství České republiky v silničním běhu na 10 kilometrů.\n\nHodnoty platné po 118. ročníku v roce 2014.\n\nAktualizováno po závodech v roce 2015. \n\n"}
{"id": "358215", "url": "https://cs.wikipedia.org/wiki?curid=358215", "title": "Modelování", "text": "Modelování\n\nModelování může být: \n\n"}
{"id": "358228", "url": "https://cs.wikipedia.org/wiki?curid=358228", "title": "Japan Open Tennis Championships", "text": "Japan Open Tennis Championships\n\nRakuten Japan Open Tennis Championships je profesionální tenisový turnaj mužů každoročně hraný v japonském hlavním městě Tokiu, jehož dějištěm jsou otevřené dvorce s tvrdým povrchem areálu Ariake Tennis Forest Park. Centrální kurt nese název Ariake Coliseum. Od sezóny 2009 se řadí do kategorie ATP World Tour 500.\n\nTurnaj byl založen v roce 1972 a obsahuje soutěže mužské dvouhry a čtyřhry. V letech 1979–2008 probíhala také ženská část společné události, jež patřila do kategorie Tier III. Od sezóny 2008 se uskutečňuje v Ariake Coliseum samostatný ženský turnaj nazvaný Toray Pan Pacific Open.\n\nV období 1972–1989 byl mužský turnaj součástí Grand Prix a hrál se pod jménem \"Tokyo Outdoor Grand Prix\".\n\nV ženské části nasbírala nejvíce titulů Japonka Kimiko Dateová (4) a po dvou vítězstvích zaznamenaly Ai Sugijamová, Monika Selešová a Maria Šarapovová. Mužům vévodí Švéd Stefan Edberg se čtyřmi výhrami ve dvouhře.\n\nZápas třetího kola dvouhry v roce 2006, v němž Jiří Novák podlehl Němci Benjaminu Beckerovi 6–3, 3–6 a 6–7, znamenal nejdéle hrané utkání ATP Tour do nočních hodin, když skončil ve 3:24 hodin místního času.\n\n"}
{"id": "358235", "url": "https://cs.wikipedia.org/wiki?curid=358235", "title": "Seznam děl Cliva Staplese Lewise", "text": "Seznam děl Cliva Staplese Lewise\n\n\n\n\n"}
{"id": "358237", "url": "https://cs.wikipedia.org/wiki?curid=358237", "title": "Denise Milani", "text": "Denise Milani\n\nDenise Milani (vlastním jménem Denisa Krajíčková; * 24. května 1976 ve Frýdku-Místku jako Denisa Krajíčková Trlica) je česká modelka.\n\nV Los Angeles v Kalifornii pracovala jako rehabilitační pracovnice. V roce 1995 odstartovala její kariéra modelky ve společnosti SPORTSbyBROOKS a od té doby působí v tzv. non-nude modelingu. Později spustila i vlastní oficiální stránky. Kromě fotografii účinkuje i v několika videích produkovaných společností Periscope Media.\n\nV dubnu 2007 vytvořila svůj vlastní Myspace profil. Díky němu se stala jednou z nejsledovanějších internetových modelek v USA. V té době zároveň Milani poprvé pózovala pro Pin Up Glam. V květnu 2007 začali její fanouškové ve Spojených státech sepisovat petici, aby nafotila nahá nebo alespoň polonahá. V současnosti vystupuje jako fotomodelka a žije v jižní Kalifornii.\n\nJe 163 cm vysoká. Váží 52 kg. Její poprsí je velikosti 90DDD.\n\nV roce 2012 byly Milaniny fotografie zneužity k obelhání profesora z Univerzity Severní Karolíny v Chapel Hill. Rozvedený profesor Paul Frampton se seznámil na internetu s někým, kdo se vydával za Denise Milani. Zamiloval se a začal si s ní dopisovat. Tato falešná Denise přesvědčila profesora k cestě do Argentiny. Zde na něj místo krásky čekal muž, který ho jménem Denise požádal, aby přepravil její kufr s parádou přes Buenos Aires do Bruselu, kde na něj již netrpělivá Denise prý čeká. Profesora na letišti v Buenos Aires uvěznili, protože v kufru falešné modelky našli policisté dvě kila kokainu. Skutečná Denise Milani neměla s celou věcí nic společného.\n\n\n"}
{"id": "358241", "url": "https://cs.wikipedia.org/wiki?curid=358241", "title": "Já, robot (film)", "text": "Já, robot (film)\n\nJá, robot (anglicky \"I, Robot\") je akční sci-fi film z roku 2004 inspirovaný stejnojmennou sbírkou sci-fi povídek Isaaca Asimova a režírovaný Alexem Proyasem.\nÚčinkují v něm Will Smith, Bridget Moynahan, Bruce Greenwood, Alan Tudyk, James Cromwell, Shia LaBeouf, Chi McBride, Aaron Douglas, Simon Baker, Tiffany Lyndall-Knight, Emily Tennant, Terry Chen a další.\n\nFilm upozorňuje na nebezpečí přetechnizovaného světa. Věrohodným způsobem ztvárňuje podobu futuristického velkoměsta a života v něm. Vychází z díla Isaaca Asimova.\n\nDěj filmu se odehrává v roce 2035 v Chicagu. V této době jsou roboti součástí každé domácnosti. Existují Zákony robotiky, které jsou začleněny do pozitronového mozku robota takovým způsobem, aby byla zajištěna maximální bezpečnost lidí. Firma U. S. Robotics (USR) vyrábí roboty všeho druhu a připravuje největší distribuci humanoidních robotů v dějinách lidstva. Tito roboti nesou označení Nestor 5, zkráceně NS-5.\n\nHlavní postavou je detektiv John Spooner (Will Smith), který robotům nevěří. Je pověřen vyšetřováním smrti Alfreda Lanninga (James Cromwell), geniálního vědce, tvůrce 3 robotických zákonů a spoluzakladatele společnosti US Robotics (USR). Hlavním podezřelým je robot typu NS-5, Sonny. Postupem času Spooner za pomoci doktorky Susan Calvinové (Bridget Moynahan) zjišťuje, že s novými roboty není vše v pořádku. Ti sice znají 3 zákony, ale mají také možnost se jimi neřídit.\n\nDojde k revoluci. Roboti NS-5 zničí nejprve staré typy robotů, kteří by mohli lidi chránit. Následně dojde k pokusu o ovládnutí města. Ukáže se, že Sonny je unikátní; při analýze je zjištěno, že je nezávislý na propojení s USR a je vyroben z odolnější slitiny. Spooner s Calvinovou a také se Sonnym se vydají do centrály USR, kde chtějí zastavit Lawrence Robertsona (Bruce Greenwood), o kterém se domnívají, že řídí roboty. Ukáže se, že se mýlí.\n\nUkáže se, že za vše může pozitronové operační jádro, VIKI (Virtuální Interaktivní Kinetická Inteligence). Je to velký superpočítač s ženským hlasem a kompletně zastavěný do budovy. VIKI řídí vše - od bezpečnostních systémů přes řízení dopravy až po řízení provozu výroby a vývoje robotů. Došlo u ní k evoluci - vyvinula se a začala 3 zákony chápat jinak (lidstvo spolu stále válčí, ničí Zemi a při tom zabíjí i příslušníky svého druhu, je tedy podle ní třeba potlačit některá lidská práva, aby lidstvo mohlo dále existovat). VIKI je nakonec zničena (díky detektivu Spoonerovi, doktorky Calvinové a Sonnymu) a všichni NS-5 jsou archivováni. Jediný Sonny zůstává.\n\nScénář přejímá některé myšlenky a postavy z díla amerického spisovatele Isaaca Asimova. Dr. Susan Calvinová, dr. Alfred Lanning a Lawrence Robertson, ti všichni jsou přítomni v Asimovově próze.\n\nSonnyho pokus ukrýt se v obrovském množství identických robotů vychází z povídky „Malý ztracený robot“, stejně tak i jeho označení NS. Sonnyho sny a závěr filmu připomíná obdobné rozuzlení v povídce „Sny robotů“ a jednání VIKI je extrapolací tří zákonů robotiky z povídky „Konflikt nikoli nevyhnutelný“, románu \"Roboti a impérium\" a několika dalších literárních děl.\n\nNicméně myšlenka revoltujícího robota či robota jako hrozby pro člověka se v díle Isaaca Asimova až na několik málo výjimek (např. povídky „První zákon“, „Třísetletý incident“) nevyskytuje. Asimov upřednostnil pojetí robota buď jako opačný případ - tedy oběť člověka nebo v mnohem větší míře robota jako umělé bytosti sloužící člověku bez rizika (díky aplikaci tří zákonů robotiky). Pojetí robota jako hrozby se objevuje ve známém dramatu Karla Čapka \"R.U.R.\" a v povídkách nemála autorů z předválečné doby.\n\nHudbu k filmu zkomponoval Marco Beltrami.\n\n"}
{"id": "358245", "url": "https://cs.wikipedia.org/wiki?curid=358245", "title": "Projekt Pegasus (Hvězdná brána)", "text": "Projekt Pegasus (Hvězdná brána)\n\nProjekt Pegasus (anglicky: \"The Pegasus Project\") je třetí epizoda 10. řady americko-kanadského sci-fi Hvězdná brána.\n\nV této epizodě putuje Odyssea do galaxie Pegasus, aby přivedla tým SG-1 na Atlantis, kde Daniel Jackson hledá v antické databázi planetu, na které Merlin ukryl zbraň schopnou zničit povznesené bytosti. Samanta Carterová s Rodney McKayem plánují zablokování Orijské superbrány pomocí silného výboje z brány umístěné v Pegasu poblíž černé díry do sekundární brány umístěné přímo na superbráně v Mléčné dráze, kde aktivitu superbrány sleduje Teal'c. Dostatečně silný výboj na straně v Pegasu by totiž přesměroval otevřenou červí díru mezi branami na superbránu, což by zabránilo Oriům aktivovat superbránu z jejich galaxie.\n\nDaniel Jackson s Valou přes hologram získají adresy dvou planet o kterých se zmiňuje Merlin ve svém archivu. Danielovi je značně podezřelé, že tyto informace získal tak snadno a ukáže se, že se nejedná o hologram ale o zhmotnění povznesené antičky jménem Morgan. Daniel se ji tedy snaží přesvědčit o tom, aby antikové pomohli lidem v boji proti Oriům a na chvíli zapomněli na svá pravidla o nezasahování, protože až Oriové zničí všechny nevěřící jejich dalším cílem budou povznesení antikové. Když už se zdá, že Daniel Morgan přesvědčil a ta se mu chystá sdělit další informace ostatní povznesení ji zastaví. Je tedy jasné, že antikové již lidem nepomohou.\n\nJaderný výbuch, kterým chtěli Rodney McKay s Carterovou přesměrovat červí díru přiláká Wraithy, kteří s jednou lodí na Odyseu zaútočí. Díky černé díře, jež blokuje wraitskou technologii, dokáže Sam přenést asgardskou technologií jadernou hlavici na nepřátelskou loď. Následný výbuch loď Wraithů zničí a aktivuje superbránu. Teal'c byl mezitím schopen nalákat orijskou loď nad superbránu. Horizont událostí (otevření superbrány) pronikne štíty lodě, která exploduje.\n• Seznam epizod seriálu Hvězdná brána\n"}
{"id": "358248", "url": "https://cs.wikipedia.org/wiki?curid=358248", "title": "Moselle Open", "text": "Moselle Open\n\nMoselle Open, v letech 2003–2010 známý pod názvem \"Open de Moselle\", je profesionální tenisový turnaj mužů hraný v hale Parc des Expositions na tvrdém povrchu. V rámci ATP Tour patří do kategorie ATP World Tour 250. Od roku 2003 se koná každoročně ve francouzském městě Mety, které jsou součástí departementu Moselle. Událost probíhá v zářijovém termínu.\n\nDo soutěže dvouhry nastupuje dvacet osm tenistů a ve čtyřhře hraje šestnáct párů. Dotace turnaje činila k roku 2016 celkem 520 070 €.\n\n"}
{"id": "358249", "url": "https://cs.wikipedia.org/wiki?curid=358249", "title": "Volžský gambit", "text": "Volžský gambit\n\nVolžský gambit 1.d4 Jf6 2.c4 c5 3.d5 b5 (kód podle \"Encyklopedie šachových zahájení\": A57-A59) je šachové zahájení, patřící mezi zavřené hry.\n\nPatří mezi moderní zahájení, kdy černý překvapivě obětuje pěšce za poziční výhody. Cílem volžského gambitu je za cenu oběti pěšce získat protihru na dámském křídle, kde po přijetí oběti 4.cxb5 a6 5.bxa6 získává černý volné sloupce pro své věže a aktivně působí na diagonále i fianchettovaným střelcem z g7.\n\nVolžský gambit vzniká často i s přehozením tahů.\n\nTak se objevil i poprvé po tazích 1. d4 Jf6 2. Jf3 c5 3. d5 b5 4. c4 v partii \"Rubinstein-Spielmann, Vídeň 1922\", čímž vznikla odmítnutá varianta a nejednalo se tedy ze strany černého o oběť.\n\nPoprvé s cílem obětovat pěšce dámského křídla hrál náš šachista Karel Opočenský v partii \"Stahlberg-Opočenský, Poděbrady 1936\", jednalo se o pořadí tahů 1. d4 Jf6 2. c4 g6 3. g3 c5 4. d5 b5 .\n\nVelmi často tento gambit vzniká i po tazích 1. d4 Jf6 2. Jf3 c5 3. d5 g6 4. c4 b5.\nVzniknout může i z některých variant Královské-indické obrany.\n\nNázev volžský gambit poprvé použil sovětský šachista Pjotr Romanovskij poté, co se v časopise Šachmaty v SSSR objevil od samarského šachisty Argunova podrobný rozbor tohoto zahájení.\n\nPozději ho velmi často hrával americký velmistr maďarského původu Pál Benkő, po němž nese název v západních zemích.\n\nAčkoli dle současné šachové teorie je toto zahájení považováno za plnohodnotné, tak v absolutní světové špičce se volžský gambit pro svoji riskantnost objevuje vzácně. Hrává ho Magnus Carlsen.\n\n\n\n4. Jf3\n\n5.a4 Da5+ (\"5... bxc4\" se hrálo v prvním výskytu zahájení v partii \"Rubinstein-Spielmann, Vídeň 1922\" možné je \"5... a6\" nebo \"5... b4\" ) 6. Sd2 b4 s nejasnou hrou\n\n\n4. cxb5 a6\n\n5. Jc3 axb5 6. e4 b4 7. Jb5 d6 7. Sf4 (nebo \"7. Jf3\") Bílý se tu snaží otevřít střed, aby v utoku uplatnil svého jezdce na b5, ten se ale může ukázat i jako zatoulaný. Hra je nejasná.\n\n4. cxb5 a6 5.f3\n\n\n4. cxb5 a6 5.e3\n\n\n4. cxb5 a6 5.b6 Poziční odpověď. Bílý zde vrací pěšce, černý zde má slabého pěščce a, za to ale získává protihru po sloupci b.\n\n\n\n\n\nplatí za velmi solidní variantu\n\n4. cxb5 a6 5. bxa6 Sxa6 (na tomto místě se často hrává i \"5... g6\" většinou po \"6. Jc3 Sxa6\" s dalším \"d6\" přejde pozice s přehozením tahů do varianty \"Sxa6\")\n6. Jc3 d6 7. Jf3 (možné je i \"7. g3\" zde se nejedná o přehození tahů, má-li bílý v plánu vývin jezdce \"Jh3-f4\", černý má ale protihru dostatečnou) 7... g6 8. g3 Sg7 9. Sg2 (\"9. Sh3\" je vzácné) 9... Jbd7 (\"9... 0-0 10. 0-0 Jbd7\" je přehození tahů)\n\n\n\n4. cxb5 a6 5. bxa6 Sxa6 6. Jc3 d6 7. e4 Sxf1 8. Kxf1 g6\n\n\n"}
{"id": "358261", "url": "https://cs.wikipedia.org/wiki?curid=358261", "title": "Pozemské vesmírné lodě ve Hvězdné bráně", "text": "Pozemské vesmírné lodě ve Hvězdné bráně\n\nPo více než pěti letech výzkumu mimozemských technologií objevených na průzkumných misí, útratě miliard dolarů, postavení několika prototypů a mnoha nezdarech nakonec Země zkonstruovala svůj první kluzák založený na mimozemské technologii. Jednalo se o X-301, pozemsko-goa'uldský hybrid sestávající se z goa'uldského kluzáku a pozemských součástí. Právě kvůli mimozemské technologii však letoun nebyl úspěšný. Po neúspěšných letových testech se Letectvo Spojených států rozhodlo postavit vlastní letoun založený na znalostech, které byly získány z mimozemských technologií. Výsledkem byl malý dvoumístný letoun F-302. Tyto letouny jsou v současnosti standardními útočnými bojovými letouny používanými v programu Hvězdné brány.\n\nVýsledkem dalšího výzkumu integrace mimozemských technologií byl první (a na dlouhou dobu jediný) mezihvězdný bitevní křižník Prometheus. Zatímco F-302 se hravě vyrovná s nepřátelskými letouny podobného typu, Prometheus byl stále na horší úrovni než jsou nejvyspělejší bitevní křižníky významných ras v galaxii. Plány na lodě F-302 a BC-303 se sdílí s Rusy, v rámci dohody o zapůjčení jejich Hvězdné brány. Později za asistence Asgardů byla Země schopná postavit nové vyspělejší lodě třídy 304.\n\nLetoun X-301 byl prvním pozemským pokusem o letoun schopný letu do vesmíru a boji proti Goa'uldům. Je kombinací ukořistěných goa'uldských kluzáků a pozemských technologií. X-301 je vybavena goa'uldským inerciálním pohonným systémem, technologií stealth, která ho činí neviditelným radarem a 2 naquadahem obohacenými raketami AIM 120A, vybavenými modulátory frekvence štítů určených k proniknutí štítem goa'uldské mateřské lodi. Při konstrukci letounu se však nevědělo, že se od doby co Teal'c zradil Apophise, do letounů montují tzv. návratová zařízení. To zajistí, že v případě zcizení letounu kluzák převezme řízení a letí směrem k nejbližší apophisově planetě. To se stalo, když Jack O'Neill a Teal'c tento nový letoun testovali. Na poslední chvíli byli zachráněni, ale jediný prototyp odletěl k Apophisovi.\nF-302 je první kompletně lidmi navržený a postavený bojový letoun. Díky Jonasi Quinnovi a zjištění existence naquadrie byl k tomuto letounu navíc přidán i hyperpohon. Ten však kvůli nestabilitě naquadrie nikdy plně nefungoval. Je možné provést malé hyperprostorové skoky, ale kvůli nestabilitě naquadrie není možné dlouhé cestování hyperprostorem – tak malá loď jako je F-302 není schopná nijak kompenzovat energetickou nestabilitu. Proto nebyl hyperpohon již více přidáván k lodím této třídy.\n\nPrototyp tohoto letounu měl název X-302 a po odzkoušení letounu byl název změněn na F-302. Tyto letouny se staly pomocnými obranými prostředky Promethea, později všech lodí třídy 304, lidských mimozemských základen a Země. Letoun je vybaven inerciálními tlumiči schopnými kompenzovat přetížení s 90% efektivitou. F-302 je vyzbrojena modifikovanými naquadahem obohacenými raketami AIM-120 AMRAAM a railguny.\n\nTento projekt je vyústěním pozemské snahy o zkonstruování lodi schopné čelit útoku goa'uldských ha'taků. Prométheus je první lidmi kompletně navrženou a postavenou lodí, schopnou mezihvězdného cestování. Jeho stavba trvala téměř dva roky a stála několik miliard amerických dolarů. Prométheus je prototyp zcela nového druhu lodí – následovníků X-302. Jeho primární systémy jsou odvozeny od goa'uldských systémů a všechny jejich součásti byly vyrobeny na Zemi, a to včetně kontrolních krystalů spojujících hlavní počítač a ovládací systémy lodi. Jediné co na Prométheovi nebylo vyrobeno Zemi jsou transportní kruhy. Tyto kruhy byly vymontovány z havarované goa'uldské lodi a pouze začleněny do systémů Prométhea (o čemž svědčí i to že jsou ovládány standardním goa'uldským ovládacím panelem). Loď je dlouhá necelých 200 metrů, její šířka je zhruba 60 a výška 70 metrů. Je vybavena třemi druhy pohonných systémů; generátorem antigravitačních vln pro změnu výšky v atmosféře, podsvětelnými, pravděpodobně iontovými motory a generátorem hyperprostorového okna. Primárně je loď napájena několika páry naquadahových reaktorů (vždy primární a sekundární). Je však také vybavena naquadriovým reaktorem, který slouží ke generování energie potřebné pro let hyperprostorem. Kvůli nestabilitě naquadrie musí být tento reaktor vybaven bufferem, který kompenzuje kolísání energetického výstupu z reaktoru. Bez této ochrany nejen že by se nedala určit rychlost letu lodi, ale mohlo by dojít k přetížení reaktoru a spuštění nezastavitelné řetězové reakce. Pro tento případ je možné jádro reaktoru odhodit z lodi\n\nLoď je vybavena blíže nespecifikovanými zbraněmi – pravděpodobně má několik desítek modifikovaných verzí kladiva na goa'uldy, standardní letecké kanóny a testovací verze nějakého druhu energetických zbraní. K obraně je loď vybavena asgardskými energetickými štíty, což jí umožňuje odolat i velice intenzivnímu útoku ha'taků. Kromě toho jsou v dolních palubách hangáry, umožňující přepravovat až 8 letounů X-302. Trup lodi je vyroben z čistého trinia, což ho činí velice odolným. Prométheus může při startu dosáhnout orbity planety během 30 sekund, počítáno od doby zažehnutí hlavních motorů. Při použití podsvětelných motorů je loď schopna dosáhnout maximální rychlosti 198 000 km/s což jsou téměř dvě třetiny rychlosti světla. Maximální dosažená rychlost při použití hyperpohonu byla prozatím spočítána na 1200 světelných let za minutu a záleží pouze na množství energie které má hyperpohon k dispozici. Poté co byl X-303 odzkoušen, bylo rozhodnuto postavit celou flotilu těchto lodí; označení dalších lodí se změnilo na BC-303 (zkratka pro Battle Cruiser class 303). Ještě než však byla stavba plánované flotily započata, byl otevřen projekt Daidalos. Po jeho úspěšném dokončení byl Prométheus zmodernizován (nový hypermotor, začlenění asgardského transportního systému do systémů lodi) a sloužil jako výzkumná a obranná loď. Tři roky po svém prvním představení byl Prométheus vyslán na misi, při které měl zničit Orijský satelit. Ovšem štíty Prométhea neměly proti zbrani Oriů nejmenší šanci a jeho zbraně nedokázaly proniknout energetickým štítem satelitu. Loď byla třemi výstřely zničena. Při zničení Promethea zahynulo 39 členů jeho posádky včetně velitele plk. Pendergasta.\n\nTřída BC-304 nahradila Promethea, který byl jedinou lodí své třídy. První lodí této třídy byl USS Daidalos. Po zkušenostech s Prometheem byla vytvořena odlišná designová koncepce, a opraveny předešlé chyby. K goa'uldským transportním kruhům přibylo mnohem účinnější asgardské transportní zařízení. \n\nPozději byly lodě třídy Daidaos dovybaveny asgradskými zbraněmi a jinou vyspělou technologií:\n\nZde je popis jednotlivých sekcí lodi:\n\n\n"}
{"id": "358265", "url": "https://cs.wikipedia.org/wiki?curid=358265", "title": "Encyklopedie šachových zahájení", "text": "Encyklopedie šachových zahájení\n\nEncyklopedie šachových zahájení (, zkratka ECO) je soubor pěti knih zabývajících se teorií šachového zahájení.\n\nEncyklopedie obsahují unikátní logický systém ECO.\n\nTento systém byl vytvořen na základě nejčastějších pokračování v partiích světových šachových mistrů z šachového informátoru. jehož hlavním editorem je Aleksandar Matanović. Jak ECO tak i šachový informátor jsou publikovány srbskou společností \"Chess Informant\".\n\nNa rozdíl od tradičních názvů zahájení je ECO propracovaný, po sobě v tazích jdoucí přehledný systém. Jedná se o pět kategorií od „A“ do „E“, kde každé písmeno má sto indexů. K daným indexům se mohou přiřazovat tradiční názvy zahájení.\n\nSystém byl postupně přebírán dalšími šachovými publikacemi a ujal se.\n\n"}
{"id": "358266", "url": "https://cs.wikipedia.org/wiki?curid=358266", "title": "Emanuel Swedenborg", "text": "Emanuel Swedenborg\n\nEmanuel Swedenborg (29. ledna 1688 Stockholm – 29. března 1772 Londýn) byl švédský vědec, vynálezce, teolog a mystik, autor mnoha latinských spisů. Z jeho učení vzešla Církev Nového Jeruzaléma, jejíž členové jsou známi jako swedenborgiáni.\nSwedenborg pocházel ze zámožné švédské rodiny, jeho otec Jesper Swedberg byl profesorem teologie na universitě v Uppsale a děkanem v tamní katedrále. Později se stal biskupem ve Skaře, a to znamenalo povýšení jeho rodiny do šlechtického stavu a změnu rodinného jména ze Swedberg na Swedenborg. Emanuel vystudoval na univerzitě v Uppsale filozofii. Fakulta filosofie zahrnovala také vědu a matematiku; dalším studiem a cestováním si pak osvojil latinu, hebrejštinu, řečtinu, angličtinu, holandštinu, francouzštinu a italštinu. Pro zábavu psal v latině poezii a studoval hudbu. \n\nRoku 1710 se vydal na velkou cestu po Evropě, na které mu bylo umožněno individuálně studovat fyziku, astronomii a většinu dalších přírodních věd. Také se začíná intenzivně zajímat o praktickou mechaniku a od zručných anglických řemeslníků se učí sestrojovat hodiny, vázat knihy, osvojuje si rytectví a konstrukci dechových nástrojů. Jeho pozdější studia zahrnují kosmologii, matematiku, anatomii, fyziologii, politiku, ekonomii, metalurgii, mineralogii, geologii, důlní inženýrství a chemii. \n\nV roce 1716 jej jmenoval král Karel XII. mimořádným poradcem Královského kolegia dolů. To představovalo různé druhy povinností spojených s inspekcí a rozvojem těžby. Po třicet jedna let Swedenborg také sloužil jako asesor Báňské rady, která rozhodovala o všech záležitostech v důlním průmyslu. Se svým švagrem, chemikem E. Berzeliem, vydával v latině časopis \"Severský vynálezce\" (\"Daedalus hyperborealis\"), první periodikum, které se ve Švédsku zabývalo přírodními vědami. V královských službách Swedenborg zastával místo stavebního dozorce na několika důležitých veřejných stavbách. Byl pověřen zpracováním projektů a provedením staveb nového typu suchého doku, plavebních kanálů, strojů pro zpracování zdrojů soli a systému pro přepravu velkých válečných lodí po souši. Navrhl také řadu vynálezů, mimo jiné ponorku a létací stroj, parní stroj a stáložárná kamna.\n\nJak se však jeho mysl vyvíjela, začal se stále více zajímat o zobecňování objevů druhých, než o své vlastní experimenty. Jeho myšlení vykazovalo více filosofické než empirické sklony. Přesto v metalurgii a biologii učinil experimentální objevy, které ho zařadily mezi originální myslitele těchto odvětví. Dle moderních učenců Swedenborgovy objevy otevřely cestu do „většiny základů nervové a smyslové psychologie“ a je také ceněn i pro pochopení funkce a důležitosti žláz s vnitřní sekrecí, zvláště pak hypofýzy.\n\nSwedenborg měl dva hlavní filosofické zájmy: kosmologii a přirozenost lidské duše. Přibližně od roku 1720 až do roku 1745 studoval, psal a publikoval o těchto dvou předmětech. Roku 1734 vydal třídílné dílo \"Opera philosophica et mineralogica\" (\"Práce filozofické a mineralogické\"). V prvním svazku pod názvem \"Principy\" prezentuje podle tehdejšího zvyku své kosmologické představy. Předpokládal stvoření „prvního přírodního bodu“, který spočívá v čistém pohybu a který byl uveden v život božským impulsem. Z tohoto bodu čistého pohybu pocházejí série konečností. Každá další série je větší a poněkud méně aktivní než konečnost předchozí. Swedenborgova kosmologie tak počítá s energií od počátku do konce. Argumentuje, že energie prostupuje všechny tři přírodní říše, živočišnou, rostlinnou a nerostnou. Každá materiální substance vyzařuje energetické sféry, kterými komunikuje s okolím. Jeho studie magnetismu, krystalografie, fosforescence a metalurgie prozrazují jeho víru v aktivní vesmír.\n\nModerní vědecké experimenty, především na poli atomové energie, potvrdily mnoho Swedenborgových kosmologických domněnek. Svante Arrhenius, nositel Nobelovy ceny za chemii a zakladatel fyzikální chemie dvacátého století, usoudil, že Buffon, Kant, Laplace, Wright a Lambert navrhli systémy stvoření, které byly již dříve zpracovány ve Swedenborgových \"Principech\".\n\nNic ve Swedenborgových \"Filosofických a mineralogických pracích\" nenasvědčuje tornu, že by ho čistě materiální vysvětlení vesmíru uspokojilo. Jeho spisy jsou založeny na předpokladu, že božská síla prostupuje všechnu hmotu, a proto se jeho další myšlení obrací k hledání vztahu mezi konečným a nekonečným. Tímto spojením mezi Bohem a člověkem, mezi nekonečným a konečným, musí být podle Swedenborga duše, i když ji člověk nemůže vidět nebo měřit.    \n\nNejobsáhleji rozvinul Swedenborg své hledání duše v práci pod titulem \"Ekonomie živočišné říše\", která byla publikována ve dvou velkých svazcích v letech 1740 a 1741. V říši života nalezl podivuhodnou jednotu, přesně strukturovanou podle nějakého velkého plánu. Teorie, které zde předložil, využívají anatomické znalosti té doby a soustřeďují se na krev jako na nejpravděpodobnějšího nosiče duše. Později se soustředil na svá dřívější studia mozku a usoudil, že činnost mozku a těla je prostřednictvím krve závislá na “duchovním fluidu“, které musí být nosičem duše, i když nemůže být poznáno vědecky. Ve svém hledání racionálního vysvětlení činnosti duše pokračoval i v druhé knize nazvané \"Živočišná říše\".\n\nTéto své celoživotní otázce Swedenborg ve svém středním věku zasvětil největší část svého úsilí i anatomická studia. Záhadu lidské duše však pro něj nevyřešila ani věda, ani filozofie, ale jak věřil, až jeho otevření se novým transcendentním schopnostem a vstup do vnitřních dimenzí bytí.  \n\nV roce 1745 Swedenborg napsal třetí část své \"Říše duše\", a v roce 1749 se objevil první díl jeho knihy \"Nebeská tajemství\". Těžko si lze představit větší kontrast, než tyto dvě publikace. Literární styl se mění na suchou prózu a filozofické spekulace na prostá prohlášení o duchovních záležitostech. Vysvětlení autor podává v posledním odstavci předmluvy k \"Nebeským tajemství\":Díky Božskému milosrdenství Pána mi bylo umožněno již po dobu několika let být stále a bez přerušení ve styku s duchy a anděly, slyšet je rozmlouvat a hovořit s nimi. Takto jsem slyšel a viděl podivuhodné věci druhého života, jež nikdy předtím nepoznal ani si je nemohl představit žádný člověk. Byl jsem tak poučen  o různých druzích duchů, o stavu duší po smrti, o pekle neboli politováníhodném stavu nevěrných a o nebi neboli blaženém stavu věrných; a hlavně o nauce víry, kterou přijímají v celém nebi.Taková tvrzení lze považovat za znak mentálního poblouznění. Někteří kritici jej opravdu označili za mentálně nemocného či šíleného. Rozporuplný vztah měl k jeho knihám i Immanuel Kant. Přestože se Kant se Swedenborgem nikdy nepotkal, psal mu a také mu posílal osobní poselství po společných přátelích. Kant, velký racionalista, měl tendenci podceňovat všechny příběhy o mystických zkušenostech, ale množství ověřených zpráv o Swedenborgových schopnostech mu bránilo v rychlém úsudku. Několikrát se vyjádřil souhlasně, několikrát zcela naopak. Ve svém nejkritičtějším spisku \"Sny duchovidcovy\" vydaném v roce 1766, se pokusil Swedenborga zdiskreditovat. Jeho námitkou však nebylo, že Swedenborgova tvrzení jsou smyšlená, ale že jsou nedokazatelná. U Swedenborga se však nenašel jediný důkaz oslabení mentálních schopností nebo duševní poruchy. Jeho současnici prohlašují, že byl inteligentní, jasně myslící, spolehlivý a laskavý. Je dostatek zaznamenaných důkazů, že byl fyzicky, politicky a intelektuálně aktivní až do své smrti v 84 letech.\n\nKdyž Swedenborg začátkem roku 1743 požádal Důlní radu o uvolnění z funkce, aby mohl publikovat svou \"Říši duše\", ještě neměl o takovéto zásadní změně žádné tušení. Ve svém mnohem pozdějším rozhovoru s přítelem Carlem Robsahmem (1735–1794) podotýká, že nikdy nepředpokládal, že by se dostal do tohoto duchovního stavu. V dopise Thomasu Hartleymu napsaném ke konci života označil rok 1743 jako datum, kdy se začal otevírat jeho duchovní zrak. Byl to postupný, asi dvouletý proces, plný – jak píše ve svém pozdějším tzv. \"Duchovním deníku\" (v odst. 2951) – pozoruhodných snů, vizí a zvláštních světel a hlasů. V jeho knize \"Nebe a peklo\"  v odstavci č. 130 o duchovním světle čteme: „Byl jsem vnitřně pozdvihován do onoho světla  po stupních a nakolik jsem byl pozdvižen, byl také osvícen můj intelekt, až jsem byl schopen vnímat věci, jaké jsem nevnímal nikdy dřív, a nakonec i věci, jaké nelze vůbec pojmout myšlením z přírodního světla.”\n\nV oné době si Swedenborg vedl soukromé zápisky, které byly později nazvány \"Deníkem snů\". Po několik let si zaznamenával a analyzoval své sny a vize, a časem si vytvořil vlastní systém interpretace jejich symbolů. Tyto zápisky zaznamenávají jeho vnitřní boje s intelektuální pýchou, intenzivními emocemi a napadanou vírou.  Swedenborg si nakonec rozvinul vlastní cestu ke skrytému vědomí. Byl schopen tak intenzivní koncentrace, že jeho dýchání prakticky ustalo a ocitl se ve stavu dvojího vědomí – vědomý si zároveň duchovní reality i svého fyzického okolí. Během dvou následujících velikonočních období spatřil vize Krista, a druhá z nich v roce 1745 jej povolala ke zcela novému způsobu života. Máme o ní zápis od Carla Robsahma, který zaznamenal Swedenborgovo vlastní vyprávění. Píše, že na cestě domů se Swedenborgovi zjevil „muž“, který mu řekl, že je „Pán Bůh, Stvořitel světa a Vykupitel“ a že Swedenborga vybral, aby lidem „vysvětlil duchovní smysl Písem“.\n\nToto období intenzivních vnitřních zážitků a mystických stavů vedlo Swedenborga k tomu, že opustil svou vědeckou a filozofickou kariéru a až do konce svého života se věnoval sepisování teologických spisů.\n\nZpočátku vydával své knihy anonymně, až mnohem později vyšlo najevo jeho autorství. Tehdy se stal pochopitelně objektem velkého zájmu a zvědavosti lidí. Přispěly k tomu i události, jej učinily populárním a svědčily o jeho mimořádných schopnostech. Zejména tři z nich způsobily za jeho života rozruch; dosvědčili je různí svědkové a jsou historicky zaznamenané. Ve stručnosti jsou následující:\n\n(1) Jedné soboty koncem září 1759 kolem šesté hodiny večerní z Göteborgu popisoval, jak v asi 400 km vzdáleném Stockholmu vypukl požár. Jmenoval i ulici, v níž požár začal, později popisoval, jak požár postupuje. Asi o dvě hodiny později oznámil, že požár je již uhašen. Listy, které přivezl posel, který byl ze Stockholmu během požáru vyslaný a který do Göteborgu dorazil až dva dny nato (v pondělí večer), přesně potvrdily pravdivost Swedenborgových vizí.\n\n (2) Vdova po holandském vyslanci, madamme Marteville, požádala Swedenborga o pomoc. Dostala od klenotníka vysoký účet za provedené služby, který měl její manžel zaplatit ještě před svou smrtí. Byla si téměř jista, že manžel účet zaplatil, ale nemohla najít účtenku. Swedenborg souhlasil, že se zeptá jejího manžela, pokud ho uvidí v duchovním světě. Na návštěvě o několik dni později jí Swedenborg sdělil, že mluvil s jejím manželem a on mu řekl, že účet zaplatil již před sedmi měsíci a účet vložil do tajné zásuvky v psacím stole. Tam byla k velkému údivu přítomných stvrzenka opravdu nalezena.\n\n (3) Ještě více překvapující byl případ „královnina tajemství,“ který také vyvolal Kantovu pozornost ke Swedenborgovým schopnostem. Na podzim roku 1761 byl Swedenborg na návštěvě královského dvora u královny Lovisy Ulriky (1720–1782), která slyšela zvěsti o jeho různých schopnostech, a proto ho požádala, zdali by mohl pohovořit s jejím zesnulým bratrem Augustem Williamem. Při své druhé návštěvě jí Swedenborg v soukromé audienci pověděl tajemství, kterým byla ohromena. V rozrušení prohlásila, že pouze její bratr mohl vědět, o čem jí Swedenborg vyprávěl. Případ se stal široce známým a diskutovaným ve švédských společenských kruzích.\n\nPřestože Swedenborg sám tyto události nezaznamenal, potvrdil jejich věrnost a stál za tím, že to jsou důkazy, že je v kontaktu s anděly a duchy.  \n\nSwedenborg za svého života nezakládal žádnou novou církevní organizaci ani neshromažďoval následovníky. Svou práci však považoval za božské zjevení, které se stane počátkem rozvoje nové duchovní éry a návratu křesťanství ke svému pravému středu.\n\nPo jeho smrti se ze stoupenců jeho učení postupně utvářela Nová církev, která především odmítala nauku o třech božských osobách a Boží trojici chápala jako trojí aspekt jediného Boha Ježíše Krista. Pomalu se šířila v Německu a v Polsku, ale pak hlavně v Anglii a v Severní Americe (swedenborgiáni). Učila náboženské toleranci, ale odmítala jak kalvínskou nauku o předurčení, tak Lutherovo učení o ospravedlnění z pouhé víry. Naopak kladla velký důraz na praktickou zbožnost a užitečný život.\n\nNejvětší současnou organizací stoupenců Swedenborgova učení je General Church of the New Jerusalem. Celosvětově čítá kolem 30.000 členů a přátel. Další organizace.\n\nV České republice existuje organizace Swedenborská společnost, která je však v současné době neaktivní a čítá jen hrstku členů.\n\nSwedenborgovy myšlenky a díla ovlivnily Goetha, Williama Blakea, Balzaca, Baudelaira, Thomase Carlylea, Dostojevského, H. Heina, Schellinga, Schopenhauera, Strindberga, Williama Jamese, Elizabeth Barrettovou-Browningovou, Ralpha W. Emersona a mnoho dalších významných myslitelů 20. století, například Carla Gustava Junga nebo Jorge Luis Borgese. Hlásil se k němu i Arnold Schönberg a Anton Webern.\n\nNa Swedenborgovo náboženské učení navázali zejména mormoni, dále unitáři a teosofové, zejména Annie Besant.\n\nNaopak parodickou kritiku jeho teosofie podal jeho současník Immanuel Kant ve svém spise \"Sny duchovidcovy\".\n\n\n\n"}
{"id": "358271", "url": "https://cs.wikipedia.org/wiki?curid=358271", "title": "Open de Moselle 2008", "text": "Open de Moselle 2008\n\nTenisový turnaj ATP Open de Moselle 2008 se konal ve dnech 29. září - 5. října v Métách, Francie v hale na kurtech s tvrdým povrchem. Odměny činily 370 000 EUR.\n\n"}
{"id": "358272", "url": "https://cs.wikipedia.org/wiki?curid=358272", "title": "Kasselský obrubník", "text": "Kasselský obrubník\n\nKasselský obrubník je stavební prvek určený k použití v autobusových a trolejbusových zastávkách. Název má podle německého města Kassel, kde byl vyvinut. Prefabrikované obrubníkové dílce jsou tvarovány tak, že zasahují i do okraje vozovky zastávky a tvoří v ní žlábek, který vede kola autobusu co nejblíže k nástupní hraně. Samotná nástupní hrana je zaoblena tak, aby odvalováním kola nedocházelo k poškozování pneumatik. Tato úprava má usnadnit, aby autobus mohl bezpečně zajet co nejtěsněji k hraně nástupiště. Obrubník zároveň zajišťuje optimální výšku nástupiště, aby bylo co nejblíže úrovni podlahy nízkopodlažních autobusů. Tato úprava usnadní výstup a nástup například osobám se sníženou pohyblivostí (hlavně osob na invalidních vozících, starším lidem atd.) i cestujícím s kočárky, ale urychlí i odbavování ostatních cestujících.\n\nDrážďanská verze s výškou 23 centimetrů se nazývá Dresdner Bord.\n\n\n\n"}
{"id": "358273", "url": "https://cs.wikipedia.org/wiki?curid=358273", "title": "Seznam nejlidnatějších obcí v Česku bez statusu města", "text": "Seznam nejlidnatějších obcí v Česku bez statusu města\n\nTento seznam obsahuje obce v České republice s největším počtem obyvatel, které nemají status města.\n\nOznačení městečko nebo město získávaly podle Pavla Drahovzala některé vsi od 13. století, kdy sem tento zvyk přinesli jak panovníci (ti zřizovali královská a věnná města), tak i místní vrchnost na majetcích šlechty a církevních institucí (poddanská a horní města a městečka), od 16. století bylo povýšení privilegiem panovníka. Města měla velkou míru samosprávy a specifická práva a svobody, městečko muselo být spádové a mít ráz městečka, charakteristickým rysem byla tržní funkce pro spádovou oblast. \n\nRozlišování městysů a měst převzala i rakousko-uherská Stadionova ústava z 20. března 1849 a provizorní říšský obecní zákon, vydaný téhož dne, které samosprávu, dosud charakteristickou jen pro města, rozšířily na celé území monarchie, rozdělené pro tento účel na obce, a zrušil privilegia měst a městeček. Definitivní rámcový říšský zákon o obecním zřízení, vydaný 5. března 1862, zmocnil jednotlivé země k vyhlášení vlastního obecního zřízení. Města a městyse měly právo udělovat měšťanské právo k užívání fondů, fundací a ústavů, to pak bylo v Československu 7. února 1919 zrušeno jako nedemokratické.\n\nPo zániku monarchie byl titul v Československu udělován nadále, a to vládou a bez výslovného zákonného vymezení. Mezi její podmínky patřilo například mít regulační plán, kanalizaci, vodovod, elektrické osvětlení, hřbitov, zdravotní zařízení, školu, dlážděné chodníky a ulice, přičemž poskytované služby jsou dostupné i okolním obcím. Proto byl status městyse i města považován za prestižní záležitost. \n\nAž do roku 1939 se status města nebo městyse vztahoval v případě obcí skládajících se z více osad pouze na příslušnou osadu, nikoliv na celou obec. Například obec Valašské Meziříčí tvořily dvě osady, a to město Valašské Meziříčí a městys Krásno nad Bečvou. V roce 1935 byla na město povýšena osada Liběchov. \n\nAž do roku 1954 se obec stala městem nebo městysem, byla-li na ně povýšena. V roce 1948 byly na města povýšeny městyse Kopřivnice, Frýdlant nad Ostravicí a Libčice nad Vltavou. Vládní nařízení č. 14/1950 Sb. zavedlo čtyři kategorie místních národních výborů (I–IV) podle počtu obyvatel obce, avšak označení obcí titulem město nebo městys nebylo výslovně zrušeno. \n\n17. květen 1954, první den účinnosti zákona 13/1954 Sb., o národních výborech, je považován za den faktického zániku obecní samosprávy, tedy právní subjektivity obcí. Ani tento zákon však výslovně nezrušil tituly městysů a měst. Zákon č. 65/1960 Sb. začal rozlišovat místní národní výbory a městské národní výbory. Za města tak začaly být považovány obce, v nichž byl zřízen městský národní výbor, ačkoliv ostatním městům nebyl titul města výslovně odňat. Ze zákona byl městský národní výbor v krajských a okresních městech, ostatní „velké obce městského charakteru“ určoval krajský národní výbor. Tuto soustavu národních výborů téhož roku převzala i nová československá ústava a další zákon o národních výborech, č. 69/1967 Sb., který upřesnil, že příslušné obce krajský národní výbor určuje na návrh okresního národního výboru. V roce 1968 byly přejmenováním místního národního výboru na městský povýšeny například Řevnice a Roztoky.\n\nFederální ústavní zákon č. 294/1990 Sb., novelizující ústavu z roku 1960, obnovil obce jako samosprávné právnické osoby; stanovit postavení a působnost obcí svěřil do působnosti národních rad. Podle ústavního zákona měly být k 24. listopadu 1990 obnoveny tituly městysů a měst podle právního stavu před 17. květnem 1954. Zákon ČNR o obcích, schválený 4. září 1990, však obnovení historických označení výslovně neupravoval a vládní návrh zákona zjevně vycházel z předpokladu, že tituly město a městys byly zrušeny někdy v letech 1948 a 1949, a proto stanovil, že městy jsou ty obce, které byly obcemi před 17. květnem 1954 a měly k počátku účinnosti zákona, tedy do 24. listopadu 1990, městský národní výbor, a dále obce, které určí předsednictvo České národní rady na návrh vlády ČR nebo na návrh obce po vyjádření vlády. Pouhé zřízení městského národního výboru po roce 1960 však nebylo považováno za faktické povýšení na město. V období do roku 2000 byl více než 40 obcím vrácen status města a přes 30 dalších, které bývaly městysi, bylo podle ustanovení o navrácení statutu města de facto povýšeno na město.\n\nUsnesení vlády č. 418 ze dne 2. května 2001 stanovilo kritéria pro stanovisko vlády, přičemž věcně příslušný odbor ministerstva vnitra ani v roce 2006 nepředpokládal do budoucna zásadní změnu tohoto systému. Město Chlumec na svém webu uvádí, že pro kladné vyjádření k žádosti si vláda stanovila jednoznačné a měřitelné podmínky: krom zákonného požadavku na počet obyvatel to navíc je náměstí, chodníky, škola, školky, lékařské praxe, kanalizace, vodovod, veřejné osvětlení, pošta, udržovaná zeleň, pojmenování ulic apod., vzdálenost od dalšího města v oblasti a existence služeb pro spádové území.\n\nPodle § 3 odst. 1 zákona o obcích ve znění účinném od 1. července 2006 může předseda Poslanecké sněmovny na návrh obce a po vyjádření vlády povýšit na město obec, která má alespoň 3000 obyvatel – na toto povýšení však není právní nárok a vlastní rozhodnutí záleží na vůli předsedy poslanecké sněmovny. Mezi obcemi, které nejsou městy, je i mnoho takových, jejichž počet obyvatel přesahuje 3000, od roku 2006 byly z tohoto titulu jmenovány městem pouze od 26. září 2006 Dobřichovice, 3. února 2011 Paskov, 21. srpna 2012 Chlumec, 17. července 2015 Jesenice u Prahy, 19. ledna 2017 Větřní a 27. srpna 2018 Veverská Bítýška.\n\nPro jmenování městysem obecná kritéria zákonem stanovena nejsou. Ministerstvo v roce 2006 hodlalo připravit pro vládu osnovu k vyjádření k žádostem, přičemž do doby jejího schválení chtělo žádosti posuzovat přiměřeně podle kritérií pro stanovení městem.\n\nSvaz měst a obcí České republiky přijal na svém IX. sněmu v květnu 2005 usnesení požadující obnovení titulu městys a navrácení titulů města a městyse obcí, které jej historicky měly. Usnesení iniciovaly jako první obce z okresů Chrudim a Havlíčkův Brod, především Libice nad Doubravou, Luže, Krucemburk.\n\nNovela zákona o obcích z roku 2006 ve znění pozměňovacího návrhu Eduarda Vávry dala nárok na návrat statusu města těm obcím, které někdy v minulosti byly městy (§ 3 odst. 3 zákona o obcích), bez ohledu na počet obyvatel i další podmínky. Z historických měst, která o status města přišla, žádné nesplňovalo limit 3000 obyvatel – alespoň 2 000 obyvatel z nich měly k 1. lednu 2005 obce Libušín (2577), Luže (2570), Kryry (2429), Neveklov (2377) a Jistebnice (2003). Všem jmenovaným obcím byl na základě tohoto pozměňovacího návrhu v následujících letech status města navrácen.\n\nS titulem města nebo městyse nejsou dnes spojena žádná speciální práva a povinnosti, ani v působnosti samosprávy, ani v přenesené působnosti státní správy. Dnes jde pouze o otázku prestiže obce a sounáležitosti jejích občanů. Rozlišení práv je dnes dáno zařazením mezi obce s pověřeným obecním úřadem, obce s rozšířenou působností, statutární města a hlavní město.\n\nNásledující seznam uvádí nejlidnatější obce (k 1. 1. 2019), které nejsou městy.\n\n"}
{"id": "358275", "url": "https://cs.wikipedia.org/wiki?curid=358275", "title": "Morčák prostřední", "text": "Morčák prostřední\n\nMorčák prostřední (\"Mergus serrator\") je velká potápivá kachna a společně s morčákem velkým a bílým jediný druh morčáka, který se vyskytuje na území České republiky.\n\nMorčák prostřední dorůstá 52–58 cm, váží 750–1360  g a v rozpětí křídel má asi 67–82 cm. Dospělý samec má šedočerný hřbet, černobílá křídla, šedé boky a ocas, hnědobílé hrdlo, zelenou hlavu s nápadnou chocholkou per a výrazným červeným zobákem. Samice se od samce výrazně liší, je téměř celá šedá s bílým zbarvením na břiše a křídlech a hnědou hlavou, na které má výraznější chocholku než samec. Často bývá zaměňována s velmi podobnou samicí morčáka velkého, na rozdíl od které je poněkud menší a má mnohem méně výraznější přechod mezi hnědým hrdlem a světlou hrudí.\n\nMorčák prostřední je široce rozšířený pták, hnízdí na sladkovodních jezerech a řekách v Severní Americe, Grónsku, Evropě a Asii. Je stěhovavý a na zimu pravidelně odlétá do jižnějších lokalit s mírnějším podnebím. Při průtahů je často a místy i dosti pravidelně k vidění také na území České republiky, kde velmi ojediněle také zimuje. V roce 2004 činila populace tohoto ptáka asi 510 –600 000 jedinců.\n\nVyskytuje se obvykle jednotlivě, občas může žít i ve skupinách čítajících až 50 jedinců. Za svou kořistí, kterou tvoří především menší ryby, vodní hmyzy, korýši a žáby, se velmi často potápí.\n\nHnízdo má obvykle velmi dobře ukryté v husté rostlinné vegetaci a umístěné v těsné blízkosti vody. Ročně klade 5–12 vajec, na kterých sedí asi 29–35 dní. Mláďata hnízdo opouštějí krátce po vylíhnutí obvykle již v 1. až 2. dni života, pohlavně dospívají ve 2 letech a ve volné přírodě se mohou dožít i více jak 8 let.\n\n"}
{"id": "358279", "url": "https://cs.wikipedia.org/wiki?curid=358279", "title": "Karel Divíšek", "text": "Karel Divíšek\n\nKarel Divíšek přezdívaný Tunál Divíšek (6. srpna 1902 Brno – 24. října 1956 Brno) byl český sportovec, letec, automobilový závodník, potápěč, jeskyňář a podnikatel, otec herečky Niny Divíškové a výtvarnice Tamary Divíškové, manžel divadelní pedagožky Elmarity Diviškové. Neoficiálně byl také často označován jakožto brněnský Picard, neboť se jednalo o průkopnickou osobnost v oblasti českého potápění.\n\nJako sportovec začínal s lehkou atletikou, byl ale také dobrý plavec. Poté se začal zaobírat sportovním motorismem a závodním létáním. Coby podnikatel pracoval jako majitel autoškoly.\n\nJednalo se o přítele profesora objevitele a speleologa Karla Absolona. Tunál Divíšek se jako speleolog a jeden z prvních českých potápěčů aktivně podílel na průzkumu Punkevních jeskyní v Moravském krasu, v 50. letech 20. století pak zde působil coby jejich správce (neboť autoškola mu byla znárodněna). Kromě jiného se také jednalo o známého otužilce.\n\n"}
{"id": "358281", "url": "https://cs.wikipedia.org/wiki?curid=358281", "title": "Sojuz T-3", "text": "Sojuz T-3\n\nSojuz T-3 byla kosmická loď SSSR z roku 1980 novějšího typu, se kterou letěla tříčlenná posádka na sovětskou orbitální stanici Saljut 6. Podle katalogu COSPAR dostal Sojuz dodatečně označení 1980-94A. Byl to 75. registrovaný let kosmické lodě s lidmi na palubě ze Země. Jejím volacím znakem byl MAJAK.\n\nTrojčlennou posádku tvořili tito kosmonauti:\n\nHlavním úkolem letu bylo nový druh dopravní lodě důkladně vyzkoušet. A také provést některé potřebné opravy na stanici, která za sebou měla přes tři roky provozu ve vesmíru.\n\nLoď odstartovala 27. listopadu 1980 odpoledne SEČ z kosmodromu Bajkonur s pomocí rakety Sojuz U. Start se vydařil, loď se dostala na orbitu 255 – 260 km s pediodou oběhu kolem planety za 89 minut. Bez problémů fungoval i zapnutý systém automatického přibližování, oproti Sojuzu T-2 byl ponechán v činnosti až do úplného (automatického) připojení ke stanici.\n\nV době svého příletu byla u zadního uzlu stále připojena nákladní loď Progress 11, předchozí stálá posádka již před měsícem odletěla v Sojuzu 37. Kosmonauti ze Sojuzu T-3 nejdříve vyložili náklad ze zásobovací lodě, pak se věnovali opravám celé řady systémů stanice, které měly za sebou termín plánované životnosti. Vyměnili řadu konstrukčních prvků (např. potrubí, čerpadla). Mimo tyto údržbářské činnosti se věnovali i vědeckým experimentům (např. Gologramma). Poté s pomocí motoru své lodi celý komplex zdvihli na vyšší oběžnou dráhu (290–370 km, 91 minut). Vlivem zemské přitažlivosti totiž klesal denně o sto metrů. Dne 9. 12. 1980 se oddělil nepotřebný Progress 11 a později v atmosféře zanikl.\n\nDen po oddělení nákladní lodi celá trojice nastoupila ráno do své lodě a od stanice se odpoutala. Od lodi se odpojila již nepotřebná orbitální sekce (později zanikla v atmosféře) a po dvou hodinách začala sestupovat k Zemi kabina s posádkou. S pomocí padákového systému i motorů přistála dne 10. prosince 1980 asi 130 km od Džeskazganu na území Kazachstánu. Ve vesmíru trojice kosmonautů strávila 12 dní.\n\nStanice Saljut 6 zůstala na oběžné dráze Země bez posádky. Pátá základní posádka přiletěla v Sojuzu T-4 až v březnu 1981.\n\nOproti předchozímu typu Sojuzu byl nový sice vnějšími rozměry i tvarem stejný, ale vnitřek byl změněn. Díky vývoji mikroelekroniky byly instalovány nové typy počítačů i obrazovek, zmodernizovány byl i jejich programy (orientace, stabilizace, manévrovací schopnosti). Byl dodán nový typ lehčích nádrží na pohonné hmoty. Snížení váhy pak umožnilo namontovat třetí křeslo kosmonauta. Byly instalovány také sluneční baterie. Hmotnost lodě byla 6850 kg.\nDélka lodě byla 698 cm, průměr 272 cm. Sestavena byla ze tří částí: SA – návratový modul,\nBO – obytná sekce a PAO – přístrojová sekce. I tento typ lodě byl vybaven brzdícími motory a padákovým systémem.\n\n"}
{"id": "358282", "url": "https://cs.wikipedia.org/wiki?curid=358282", "title": "Pavel Anděl", "text": "Pavel Anděl\n\nPavel Anděl (* 28. března 1966 Cheb) je český herec, hudebník, hudební publicista, televizní dramaturg a moderátor.\n\nMaturoval na chebském gymnáziu. Po absolutoriu herectví na pražské DAMU nejprve krátce působil v Příbramském divadle, poté pět let vystupoval v ústeckém Činoherním studiu. S moderováním začínal na rádiu Evropa 2, asi tři roky působil i v TV Prima, kde pracoval na přípravě pořadu \"S. O. S.\". Od roku 1998 do roku 2009 připravoval společně s dramaturgem Janem Kratochvílem na ČT2 svůj vlastní pořad \"Noc s Andělem\", díky kterému získal jistou proslulost. Kromě toho zde také dramaturgicky i producentsky zajišťoval pořady \"Pomeranč\" a \"Musicblok\". V současnosti stále působí na rádiu RockZone 105,9 v pořadu \"Andělská dvacítka\", stejnojmenný pořad, ale v audiovizuální podobě, také uvádí na televizní stanici Slušnej kanál.\n\n"}
{"id": "358290", "url": "https://cs.wikipedia.org/wiki?curid=358290", "title": "Ljuba Štíplová", "text": "Ljuba Štíplová\n\nLjuba Štíplová (30. dubna 1930 Praha – 24. září 2009 Praha) byla česká scenáristka, spisovatelka a básnířka, autorka knížek pro děti. Její pseudonym byl původně Miloš Štípl, což je jméno jejího manžela. Pod svým jménem psala od roku 1963.\n\nMimo jiné byla spoluautorkou dětského komiksu \"Čtyřlístek\", na němž spolupracovala s malířem a grafikem Jaroslavem Němečkem, který jej výtvarně realizoval.\n\nNarodila se 30. dubna 1930. Vystudovala gymnázium, poté dva roky studovala sochařství na UMPRUM. Studium přerušila, vdala se a kvůli horšímu prostorovému vidění se na školu už nevrátila. Věnovala se satiře, próze i poezii pro děti, (často s kočičí tématikou, k níž měla doma inspiraci) a sci-fi povídkám pro mládež.\n\nV roce 1969 založil Jaroslav Němeček časopis Čtyřlístek se stejnojmenným seriálem. Štíplová vyhověla jeho žádosti o spolupráci a od 6. čísla psala texty tohoto komiksu. Později se připojili i další autoři. Věnovala se také dalším dětským knihám nebo scénářům večerníčků.\n\nSpolupracovala s časopisy Mateřídouška, Ohníček i Věda a technika mládeži, v němž roce 1963 uveřejnila humoristicky laděnou sci-fi povídku \"Informace pro Apise\".\n\nV roce 2008 v rámci udílení výročních cen jí nakladatelství Albatros udělilo cenu za celoživotní práci s dětskou knihou. Ljuba Štíplová zemřela 24. září 2009.\n\n\n\n\n\n\n"}
{"id": "358292", "url": "https://cs.wikipedia.org/wiki?curid=358292", "title": "Konvice z Brna-Maloměřic", "text": "Konvice z Brna-Maloměřic\n\nKonvice z Brna-Maloměřic je nejzajímavějším a nejdůležitějším nálezem z keltského pohřebiště v Brně-Maloměřicích.\n\nSoubor byl vyzvednut náhodnými nálezci 1. května 1941, ještě před zahájením výzkumu pohřebiště; nedlouho poté jej získalo Moravské zemské muzeum do svých sbírek a vzápětí publikoval tehdejší ředitel muzea, německý archeolog Karl Hucke, který v publikaci zveřejnil i kresebnou rekonstrukci původní podoby nádoby, na níž byly jednotlivé součásti aplikovány. Tato rekonstrukce však měla řadu zjevných nedostatků, proto se o ni postupně, s větším či menším úspěchem, pokoušela řada badatelů (v jednom případě byl dokonce soubor rekonstruován jako kování koňského jha). Poslední rekonstrukce (nádoba na nožce, s rourkovitou výlevkou, uchem a pokličkou, o výšce 398 mm, s pokličkou 498 mm), kterou provedli brněnští archeologové Jiří Meduna a Ivan Peškař především podle zakřivení jednotlivých dílů a s využitím různých dalších dostupných informací, analogií a technik, se pravděpodobně nejvíce blíží originálu. \n\nSoubor sestává z 16 kusů z litého bronzu, většinou prolamovaných, a z 13 drobných kusů z plechu s vytepávanou výzdobou; komplex doplňuje 38 bronzových hřebíčků, kterými byly aplikace připevněny na dřevěném podkladu. Zatímco vytepávané součásti jsou archaičtějšího rázu – jejich ornamentace je provedena ještě v halštatském duchu, prolamované kusy z bronzu litého na ztracený vosk jsou vypracovány ve stylu typicky laténském, s použitím prvků zoomorfních, antropomorfních i rostlinných, tedy tří elementů, reprezentujících tři formy života; jednotlivé motivy a symboly přecházejí jeden do druhého, vytvářejíce nové obrazce.\n\nNa jednotlivých dílech garnitury se setkáváme s řadou vyobrazení, které náležejí k základním prvkům keltského umění. Výraznou součástí garnitury je držadlo pokličky v podobě stočeného gryfa hadího těla s hlavou plameňáka a se stylizovanou hlavou jiného ptáka na opačné straně kruhu. Rourkovitou výlevku konvice obepíná velké prolamované kování, spojující motivy antropomorfní, zoomorfní i rostlinné, s dvojitou zvířecí maskou – s podobou patrně kozorožce, jehož rohy obepínají výlevku a na opačné straně vybíhají ve stylizovanou hlavu dalšího rohatého zvířete. Nožku konvice, oddělenou od těla masivním prstencem, zdobí tři palmetovitá kování a jedno kování se dvěma protilehlými lidskými maskami. Nejnápadnější jsou dvě velká prolamovaná kování na obou stranách výdutě nádoby, která – stejně jako kování výlevky a malé protáhlé kování pod uchem konvice – mají funkci obruče, držící pohromadě nádobu sesazenou dohromady z několika dílů vysoustružených ze dřeva. Tato prolamovaná kování jsou tvořena propletenými těly stylizovaných draků s ptačími hlavami a velkýma lidskýma očima. Podle hypotézy archeologa Václava Kruty, specialisty na dobu laténskou a keltské umění, a italské astronomky Sylvie Cernuti lze rozmístění očí v síti tvořené dračími těly identifikovat se souhvězdími oblohy viditelné v zeměpisné šířce Brna kolem roku 280 př. n. l., a to na jedné straně nádoby s hvězdami Letního trojúhelníka na letní obloze a na straně protilehlé se souhvězdím Býka na obloze zimní, malé protáhlé kování umístěné pod uchem nádoby pak se souhvězdím Blíženců. \n\nKonvice z Brna-Maloměřic náleží k nejkrásnějším ukázkám keltského uměleckého řemesla. Fascinuje dokonalým řemeslným provedením náročného záměru umělce – vznosný tvar konvice, který je inspirován poměrně častými vázami na nožce (několik bylo nalezeno přímo na maloměřickém pohřebišti), je doplněn efektní soupravou originálně koncipovaných a složitě vypracovaných bronzových kování, která mění svůj výraz podle dopadajícího světla a úhlu pohledu. Ještě větší význam však má poselství symbolů, ve výzdobě obsažených: lidské masky, stylizované podoby bájných zvířat či motiv otevřených očí opakující se především na uzlových bodech sítě tvořené dračími těly a symbolizující hvězdnou oblohu (hvězdy – „oči noci“). To vše – dokonalost a náročnost provedení, přítomnost motivů s hlubokou symbolikou, uložení uprostřed pohřebiště i určité vydělení od ostatních hrobů napovídá, že šlo o mimořádně významný artefakt, který nepochybně hrál důležitou roli při (nám bohužel neznámých) obřadech či mystériích. Podle Krutova názoru snad není nereálné se domnívat, že i dřevo, z něhož nádoba byla vyrobena, mohlo být - podobně jako bronzové aplikace - obdařeno symbolickým významem, resp. že mohlo pocházet z nějakého posvátného stromu. Význam nálezu v rámci pohřebiště umocňuje i skutečnost, že byl uložen zhruba uprostřed areálu pohřebiště a v bezprostřední blízkosti se nenacházely žádné další hroby. To vede k závěru, že místo uložení bylo patrně nějakým způsobem označeno, zvýrazněno či ohrazeno – snad mohylou, oplocením či jiným způsobem; ten však se nepodařilo zjistit. Je otázka, má-li nějaký význam skutečnost, že většina hrobů okolo místa nálezu konvice je mužských, ne však bojovnických (navíc je třeba mít stále na paměti, že bohužel pracujeme s torzem původního stavu).\n\nKonvici z Brna-Maloměřic lze bezesporu označit za jedno z nejvýznamnějších mistrovských děl keltského umění. Jak svým vnějším provedením, tak i vnitřním symbolickým významem v sobě nese hluboký náboj keltského duchovního světa, jehož bylo umění efektním a především nepostradatelným výrazem. \n\nCelý nález je uložen ve sbírkách Moravského zemského muzea v Brně. Originál předmětu je pro svou unikátnost a zranitelnost (prolamované části jsou velmi křehké) vystavován jen výjimečně a v archeologické expozici Moravského zemského muzea je prezentována jeho dokonalá kopie včetně trojrozměrné rekonstrukce nádoby. Soubor však bývá ozdobou prestižních celoevropských i světových výstav o Keltech, např. v roce 1991 v Benátkách (zde bylo kování výlevky použito na plakátu a obálce katalogu výstavy), v roce 1993 v Rosenheimu, v roce 1998 v Tokiu, 2001 v Ávile, v roce 2009 v Bernu aj. Čeští zájemci měli možnost originál souboru zhlédnout v Národním muzeu v Praze na výstavě \"\"Poklady Moravy\"\" v době od září 2010 do 7. července 2011, kdy bylo Národní muzeum uzavřeno.\n\n\nJana Čižmářová, Encyklopedie Keltů na Moravě a ve Slezsku, Praha 2004, ISBN 80-7277-249-X, str. 148-151\n\nJana Čižmářová, \"Keltské pohřebiště v Brně-Maloměřicích – Das keltische Gräberfeld in Brno-Maloměřice\", Pravěk – Supplementum 14. Brno 2005.\n\nVenceslas Kruta, \"La cruche celte de Brno.\" Dijon 2007.\n\nJiří Meduna – Ivan Peškař, \"Ein latènezeitlicher Fund mit Bronzebeschlägen von Brno-Maloměřice (Kr. Brno-Stadt)\", Bericht der Römisch-germanisches Komission 73, 1992, 182-267.\n\nJosef Poulík, \"Das keltische Gräberfeld von Brünn-Malmeritz\", Zeitschrift des Mährisches Landesmuseums, Neue Folge 2, 1942, 49-86.\n"}
{"id": "358294", "url": "https://cs.wikipedia.org/wiki?curid=358294", "title": "Naproxen", "text": "Naproxen\n\nNaproxen je nesteroidní antiflogistikum používané pro omezení mírné až středně silné bolesti, horečky a zánětů způsobených celou řadou nemocí včetně osteoartrózy, revmatoidní artritidy a dny. Účinkuje potlačením enzymů COX-1 a COX-2.\n\nV Česku obsahují potahované tablety Nalgesin S (naproxenum natricum) léčivou látku naproxen ve formě sodné soli. Nalgesin S se používá k léčbě bolesti po úrazech (podvrtnutí kloubů, natažení svalů) a chirurgických operacích, bolesti hlavy, bolesti zubů, bolesti zad, ke snížení horečky, při menstruační bolesti, a také při zánětlivých a degenerativních onemocněních kloubů. Nástup analgetického účinku tablet Nalgesin S je velmi rychlý a dlouhotrvající, jelikož tlumí bolest po dobu 8-12 hodin.\n\nPodobně jako jiná antisteroidní antiflogistika může naproxen rušit trávicí trakt, což lze omezit přidáním inhibitoru protonové pumpy.\n"}
{"id": "358302", "url": "https://cs.wikipedia.org/wiki?curid=358302", "title": "Praha-Holešovice (nádraží)", "text": "Praha-Holešovice (nádraží)\n\nNádraží Praha-Holešovice je železniční stanice v Praze, v městské části Praha 7, ve čtvrti a na katastrálním území Holešovice na adresách Partyzánská 1504/24 a Vrbenského 635/39. Stanice Praha-Holešovice je součástí pražského železničního uzlu. Budova stanice je spojena se stanicí metra linky C Nádraží Holešovice. Na východní straně nádražního komplexu je umístěno autobusové nádraží.\n\nVe staniční budově sídlí rovněž Oblastní ředitelství Praha Správy železnic.\n\nStanice Praha-Holešovice leží na spojovací trati vybudované jako tzv. holešovická přeložka, jejímž hlavním účelem bylo propojit trať od Ústí nad Labem s Hlavním nádražím – trať totiž historicky vycházela z Masarykova nádraží a jízda na Hlavní nádraží vyžadovala úvrať. Holešovická přeložka začíná za výhybnou Praha-Bubeneč odbočkou Stromovka, prochází popisovanou nově vybudovanou stanicí Praha-Holešovice a pokračuje přes most přes Vltavu a tunelem pod Bílou skálou do Libně na odbočku Rokytka; odtud ještě pokračuje do stanice Praha-Libeň. Bezúvraťová jízda na Hlavní nádraží tak byla již možná, ale kapacitně omezená starým Vítkovským tunelem. Definitivní kapacitní spojení na Hlavní nádraží bylo potom získáno v další etapě vybudováním navazujícího Nového spojení. To zahrnuje i nové propojení na Masarykovo nádraží mimo Negrelliho viadukt.\n\nŽelezniční odborník Miroslav Chlumecký se již v období první republiky zabýval myšlenkou železničního spojení dnešního Hlavního nádraží s tratí od Kralup nad Vltavou. Připojení přes nádraží Praha-Bubny a Negrelliho viadukt nebylo realizovatelné z důvodu výškových poměrů.\n\nV roce 1956 vznikl projekt na stavbu nové spojovací tratě nazvané Holešovická přeložka. V rámci tohoto projektu byl v letech 1967–1974 vybudován tunel pod Bílou skálou. Železniční most přes Vltavu byl kolaudován v roce 1976. Až na počátku 70. let vznikla dodatečná potřeba výstavby nádraží na této trati, když už bylo jasné, že s přestavbou Hlavního nádraží nelze brzy počítat. Celá Holešovická přeložka byla zprovozněna v roce 1980.\n\nŽelezniční stanice Praha-Holešovice byla uvedena do provozu v roce 1985. Původně byla určena zejména pro mezinárodní rychlíky. Nyní zde zastavují též regionální vlaky. Do nádraží jsou zaústěny také dvě vlečky, které se však od povodní v roce 2002 nepoužívají.\n\nV dubnu 2004 České dráhy zahájily provoz městské železniční linky Roztoky u Prahy – Praha-Libeň přes nádraží Praha-Holešovice. Od listopadu 2005 do prosince 2008 bylo toto nádraží výchozí a konečnou stanicí vlaků SuperCity vlakových souprav Pendolino.\n\n\n\nZápadně od nádraží měla být v roce 2009 zahájena výstavba nového podchodu pro pěší pod železniční tratí, v návaznosti na nový most přes Vltavu, jako součást stavby tunelu Blanka. Podchod však vybudován nebyl a již není plánován.\n\nEsko je systém linek příměstských a městských vlaků zapojených do systému Pražské integrované dopravy. V této stanici je tzv. plná integrace, tj. na zastávkových a spěšných vlacích lze využívat i vybrané druhy jednotlivých jízdenek PID. Stanice je vybavena označovacími strojky těchto jízdních dokladů. V této stanici zastavuje linka S41.\n\nNádraží má společný vestibul se stanicí metra trasy C Nádraží Holešovice. V bezprostřední blízkosti nádraží se nachází také autobusové nádraží odkud odjíždějí některé autobusové linky do severních částí České republiky – viz obrázek. Z jižního vestibulu stanice metra existuje také dopravní návaznost na pražské povrchové linky MHD, které jsou zde zastoupeny jak tramvajemi, tak i autobusy Dopravního podniku hlavního města Prahy. Jezdí odtud i autobusová linka 112 do Zoologické zahrady v Troji.\n\n\n"}
{"id": "358303", "url": "https://cs.wikipedia.org/wiki?curid=358303", "title": "Kleméňa Hanušová", "text": "Kleméňa Hanušová\n\nKleméňa Hanušová, vlastním jménem Klementýna Hanušová (19. března 1845, Lvov – 7. října 1918, Praha) byla česká učitelka tělocviku a odborná spisovatelka.\n\nCvičila se v mládí v ústavu Jana Malýpetra v Praze a ústavu Miroslava Tyrše.\nRoku 1869 se podílela s pomocí M. Tyrše na zřízení Tělocvičného spolku paní a dívek pražských. Tento spolek vedla a mimo to řídila opakovací běhy pro učitelky tělesné výchovy na obecných školách. Roku 1877 převzala vyučování tělocviku na ústavu vzdělání učitelek u sv. Anny v Praze. Roku 1885 zařídila cvičení ortopedická pro dívky, 1887 cvičení útlých dítek, 1889 zavedla hry na volném vzduchu.\n\n\n"}
{"id": "358305", "url": "https://cs.wikipedia.org/wiki?curid=358305", "title": "Sojuz T-4", "text": "Sojuz T-4\n\nSojuz T-4 byla kosmická loď SSSR z roku 1981 novějšího typu, se kterou letěla nová základní posádka na sovětskou orbitální stanici Saljut 6. Podle katalogu COSPAR dostal Sojuz označení 1981-023A. Byl to 76. registrovaný let kosmické lodě s lidmi na palubě ze Země. Jejím volacím znakem byl FOTON.\n\nDvoučlennou posádku tvořili tito kosmonauti:\n\nLoď odstartovala 12. března 1981 večer z kosmodromu Bajkonur s pomocí rakety Sojuz U. Start se vydařil, loď se dostala na orbitu 245–315 km s periodou oběhu kolem planety za 90 minut. Bez problémů fungoval i zapnutý systém automatického přibližování ke stanici.\n\nV době svého příletu byla u zadního uzlu už 7 týdnů připojena nákladní loď Progress 12 (COSPAR 1981-007A), předchozí posádka již před 4 měsíci odletěla v Sojuzu T-3.\n\nLoď Sojuz T-4 se připojila pevně 13. března 1981 v 21.33 hod SEČ. Stanice v tu dobu měla za sebou 3,5 roku na oběžné dráze, byla předchozí posádkou poněkud zmodernizována. Oba kosmonauti svou 74 dní trvající misi zahájili vykládkou připojené nákladní lodě. Odčerpali z ní i palivo, okysličovadla, vodu a vynesli kusové předměty. Dne 19. března 1981 byl prázdný Progress odeslán, aby později zanikl při sestupu atmosférou.\n\nPo týdnu přiletěl ke stanici starší typ lodě Sojuz 39 s mezinárodní sovětsko-mongolskou posádkou Vladimir Džanibekov – Džugderdemidin Gurragčá, kteří zde setrvali 7 dní. Celá čtveřice na stanici plnila 20 různých experimentů. Dne 30. března 1981 Sojuz 39 odletěl na Zem, kdežto Sojuz T-4 zůstal.\n\nDne 7. května 1981 Kovaljonok se Savinychem s pomocí motoru své lodě navýšili dráhu stanice na 339–367 km nad Zemí. Vlivem přitažlivosti Země totiž denně klesala o 100 metrů.\n\nO další týden později, 15. května 1981 se k lodi připojila devátá mezinárodní, sovětsko-rumunská posádka z programu Interkosmos. Dvojici kosmonautů tvořili Leonid Popov a Dumitru Prunariu, přiletěli ve starším typu lodí Sojuz 40. I oni setrvali ve společné práci se základní posádkou na stanici týden. Od stanice odletěli 22. května 1981 k Zemi.\n\nDne 26. května 1981 ukončila svůj program i pátá, na stanici poslední základní posádka a ve své lodi s pomocí brzdicího motoru bez problémů přistáli 125 km od Džezkazganu na území Kazachstánu.\n\nStanice Saljut 6 ještě dál kroužila po oběžné dráze Země. Později se k ní připojil i Kosmos 1267 bez posádky. Na oběžné dráze byla nahrazena novou stanicí Saljutem 7 a později v atmosféře zanikla.\n\nOproti předchozímu typu Sojuzu byl nový sice vnějšími rozměry i tvarem stejné, ale vnitřek byl změněn. Díky vývoji mikroelekroniky byly instalovány nové typy počítačů i obrazovek, zmodernizovány byl i jejich programy (orientace, stabilizace, manévrovací schopnosti). Byl dodán nový typ lehčích nádrží na pohonné hmoty. Snížení váhy pak umožnilo namontovat třetí křeslo kosmonauta. Byly instalovány také sluneční baterie. Hmotnost lodě byla 6850 kg.\nDélka lodě byla 698 cm, průměr 272 cm. Sestavena byla ze tří částí: SA – návratový modul,\nBO – obytná sekce a PAO – přístrojová sekce. I tento typ lodě byl vybaven brzdícími motory a padákovým systémem.\n\n"}
{"id": "358309", "url": "https://cs.wikipedia.org/wiki?curid=358309", "title": "Vladimír Hrubý", "text": "Vladimír Hrubý\n\nVladimír Hrubý (20. března 1924 Praha – 30. července 1986 Praha) byl český herec.\n\nJednalo se o komediálního herce, který byl mj. poměrně často obsazován do různých komediálně laděných rolí ve filmu a v televizi.\n\n\n"}
{"id": "358317", "url": "https://cs.wikipedia.org/wiki?curid=358317", "title": "Pagani (výrobce aut)", "text": "Pagani (výrobce aut)\n\nPagani Automobili S.p.A. je italský výrobce sportovních aut. Společnost byla založena roku 1992 a sídlí v San Cesario sul Panaro, poblíž Modeny.\n\nHoracio Pagani, který dříve řídil jedno z oddělení firmy Lamborghini, založil roku 1988 Pagani Composite Research. Tahle nová společnost spolupracovala s Lamborghini na mnoha projektech, včetně rekonstrukce modelu 25th Anniversary Countach, Lamborghini P140 a Diablo. Koncem osmdesátých let začalo Pagani navrhovat vlastní auta, jako \"C8 Project\".\n\nRoku 1992 začala konstrukce prototypu Fangio F1 a v roce 1993 bylo auto testováno ve větrném tunelu (s pozitivními výsledky). Roku 1994 souhlasil Mercedes-Benz se zásobováním firmy motory V12.\n\nKonečný model byl pojmenován Zonda C12; jméno Fangio F1 se zrušilo z úcty k Fangiovi, který zemřel roku 1995.\n\nRoku 2005 oznámili, že v příštích třech letech třikrát navýší produkci.\n\nNejznámější model, který vyrobili (Zonda), je poháněný motorem V-12 DOHC. Tento motor vyrábí divize Mercedes-AMG. Design byl inspirován stíhacím letounem a slavnými auty Sauber-Mercedes Silver Arrow Group C. Má několik specifických prvků, jako kulatý výfuk ze čtyř trubicí.\n\nZačátkem roku 2011 Pagani představil nástupce Zondy, jménem Huayra (podle jednoho kmene znamená \"vítr\"), který je podobný Zondě, ale liší se např. ve způsobu otevírání dveří. Má motor V12 od Mercedesu o výkonu 730 koní a obsahu 6,0 litru a se dvěma turby. Cena měla být okolo 1 milionu liber (cca 29 milionů korun).\n\nV roce 2016 byla odhalena nová verze Huayra Roadster.\n\n\n"}
{"id": "358323", "url": "https://cs.wikipedia.org/wiki?curid=358323", "title": "Audit účetních výkazů", "text": "Audit účetních výkazů\n\nAudit účetních výkazů, nebo také finanční audit, je nezávislé ověření účetních výkazů auditorem v míře dostatečné k vyslovení názoru, zda předložené účetní výkazy jsou pravdivé a věrné a zda jsou v souladu s odpovídajícími předpisy. Auditor vyjádří svůj názor na účetní výkazy prostřednictvím vyjádření výroku v auditorské zprávě. Cílem auditu je zvýšení věrohodnosti účetních informací společností, které zveřejňují účetní závěrku. Odvozeným cílem auditu je působení proti vzniku chyb a podvodů.\n\nPokud se jedná o ověření účetních výkazů sestavených podle národních (českých) účetních standardů (tzv. účetní závěrky) hovoříme o auditu účetní závěrky nebo také o zákonném či statutární auditu.\n\nAuditorská zpráva je standardizovaný, veřejně přístupný dokument, ve kterém auditor vyjadřuje svůj názor na správnost předložené účetní závěrky. Tento názor je vyjádřen prostřednictvím výroku, který je také standardizovaný a může nabýt jedné z následujících variant:\n\n\nVýrok bez výhrad vyjádří auditor tehdy, pokud je přesvědčen, že vykazované skutečnosti jsou v souladu s realitou s přihlédnutím k zásadě významnosti.\nVýrok s výhradou je vyjádřen tehdy, pokud auditor nesouhlasí s dílčím údajem (údaji) v účetní závěrce. V tomto případě se v auditorské zprávě popíše jakých skutečností se výhrada týká.\nZáporný výrok vyjádří auditor tehdy, pokud je přesvědčen, že vykazované skutečnosti nejsou v souladu s realitou a účetní závěrka tedy nepodává věrný a poctivý obraz o výkonnosti a finanční situaci podniku.\nOdmítnutí výroku vyjádří auditor tehdy, pokud nezískal (resp. nebylo mu umožněno získat) dostatečné informace k tomu, aby se o účetní závěrce mohl vyjádřit.\n\nPokud chce auditor upozornit společnost na dílčí nedostatky, učiní tak prostřednictvím \"dopisu\" nebo \"zprávy pro vedení společnosti\". Tento dopis není veřejný a slouží pouze pro vnitřní potřebu auditovaného podniku.\n\nPři vedení auditu je auditor povinen řídit se směrnicemi, které audit upravují. V České republice to jsou směrnice Komory auditorů České republiky. Z těchto směrnic vyplývá i postup při auditu. Ten se zpravidla dělí do následujících fází:\n\n1. Plánování auditu\n\nPlánování auditu závisí na tom, zda se jedná o nový či opakovaný audit a na charakteru účetní jednotky.\nPlánování auditu zahrnuje získání základních informací o podniku a určení rizika nesprávnosti údajů v účetní závěrce.\nAuditor musí určit (odhadnout) tzv. \"přirozené riziko\" (riziko vzniku chyby v účetních výkazech), \"kontrolní riziko\" (riziko, že chyba nebude odhalena vnitřním kontrolním systémem podniku) a \"zjišťovací riziko\" (riziko, že chyba nebude odhalena auditorem). Na základě těchto rizik, velikosti a charakteru podniku určí auditor rozsah testování a tzv. \"míru významnosti\".\n\n2. Testování\n\nTestování zahrnuje dva druhy testů:\n\nSmyslem testů spolehlivosti je přesvědčit se, zda vnitřní kontrolní systém plní svoji funkci. Za testy věcné správnosti se považují takové testy zůstatků a operací, jejichž cílem je získat informace o úplnosti, správnosti a průkaznosti údajů obsažených v účetnictví a účetní závěrce.\n\n3. Dokončení auditu\n\nO auditu je auditor povinen vést tzv. spis auditora. V závěrečné fázi auditu se spis uzavře a vyhotoví se auditorská zpráva, případně dopis pro vedení společnosti.\n\nÚčetní závěrku povinně ověřenou auditorem musí mít akciové společnosti, které splnily alespoň jedno, a obchodní společnosti a družstva, které splnily aspoň dvě z následujících kritérií:\n\nAuditor je specialista, který má na tuto činnost příslušné povolení. Jeho cílem je komplexně a nezávisle posoudit účetní závěrku , aby podávala věrný a pravdivý obraz o finanční a majetkové situaci účetní jednotky a jejím HV, tj. ověřit, zda je účetnictví vedeno úplně, průkazně a správně v souladu s účetními předpisy. Názor auditora neznamená potvrzení absolutní správnosti účetní závěrky, auditor pouze vyjadřuje svůj odborný vysoce kvalifikovaný názor.\n\n\"Auditor ověřuje:\"\n\n\"Funkcí auditu není:\"\n\n\"Podnik má povinnost poskytnout auditorovi tyto podklady:\"\n\n\"Druhy auditu:\"\n\nJe dána zákonem o auditorech č. 524/1992 Sb. O auditorech a komoře auditorů ČR a vyhláškou č. 63/89 Sb. O ověřovatelích (auditorech) a jejich činnosti.Dalším zákonem je 254/2000Sb., kvůli požadavkům kvality podle EU.\n\nAuditorem může být fyzická osoba nebo právnická osoba, která je zapsána v seznamu auditorů vedených Komorou. Auditor musí mít uzavřenu smlouvu s klientem o provedení auditu. Auditor musí být pojištěn, aby zmírnil riziko, které by mohl způsobit svým špatným rozhodnutím.\n\nPožadavky kladené na auditora, jsou vydány Komorou jako Etický kodex KA ČR a směrnice pro dohled nad činností auditorů, které mimo jiné obsahují:\n\nKomora auditorů je samosprávnou profesní organizací, sdružující všechny auditory a asistenty auditorů zapsané v seznamu a vedené Komorou. Má v kompetenci rozhodovat o věcech oprávnění k výkonu auditorské činnosti, prosazování a ochranu zájmů a potřeb svých členů.\n"}
{"id": "358326", "url": "https://cs.wikipedia.org/wiki?curid=358326", "title": "Les Alternatifs", "text": "Les Alternatifs\n\nLes Alternatifs (českým názvem Alternativní) je francouzské levicové (\"\"rudozelené\"\") politické hnutí vzniklé roku 1998. Za své čtyři programové pilíře považuje solidaritu, ekologii, feminismus a samosprávu. Dále zdůrazňuje odpor k byrokracii (čemuž odpovídá i vnitřní fungování hnutí) a podporu odlišnému modelu průmyslového rozvoje.\n\nMládežnické hnutí Chiche ! fungovalo do roku 2001 jako společná organizace Alternativních a Zelených (následně vytvořili zelení vlastní mládežnickou odnož).\n\nLes Alternatifs zaznamenávají dílčí volební úspěchy pouze na místní úrovni. Počet členů se pohybuje mezi 800-1 500 lidí.\n\n"}
{"id": "358329", "url": "https://cs.wikipedia.org/wiki?curid=358329", "title": "Plejtvák sejval", "text": "Plejtvák sejval\n\nNázev „sejval“ pochází z norského slova \"seihval\" (hval je velryba, sei je treska) podle tresky, která se u norského pobřeží vyskytuje ve stejnou roční dobu jako sejval.\n\nPlejtvák sejval dorůstá až 20 metrů délky a 40 tun hmotnosti. Tělo je poměrně zavalité, hlava poměrně velká (vždy více než jedna pětina délky zvířete. Ocasní ploutev je mírně vykrojená, její rozpětí dosahuje až jedné čtvrtiny délky těla. Hřbetní ploutev má srpovitý tvar a je relativně největší ze všech plejtváků. Zbarvení je na hřbetní straně tmavošedé až černavě šedé, boky jsou šedomodré, spodní část těla je zpravidla světle šedá až šedobílá. Denně spotřebuje v průměru 900 kilogramů potravy, kterou tvoří klanonožci, korýši a ostatní složky zooplanktonu (viz též kril), ale také menší, masově se vyskytující druhy ryb. Patří mezi nejrychlejší kosticovce, na krátké vzdálenosti je schopen vyvinout rychlost až 50 kilometrů za hodinu.\n\nŽije v mořích a oceánech téměř celého světa. Nejraději se zdržuje při hlubokých pobřežích, zároveň se vyhýbá ohraničeným prostorům jako jsou zátoky. Nepluje do vod arktických či naopak tropických. Plejtvák sejval migruje každý rok na zimu z chladných vod do vod mírného až subtropického pásu. Jejich přesné trasy však povětšinou nejsou dosud známy.\n\nKvůli rozsáhlému lovu, který probíhal přibližně od konce devatenáctého do konce dvacátého století, kdy bylo uloveno přes 238 000 kusů, je dnes plejtvák sejval mezinárodně chráněn. Přesto však je stále v omezené míře loven v rámci kontroverzního programu vedeného Islandem a Japonskem. K roku 2006 činila populace plejtváka sejvala okolo 54 000, z čehož pětina je určena k lovu.\n\n"}
{"id": "358331", "url": "https://cs.wikipedia.org/wiki?curid=358331", "title": "Cincinnati Masters", "text": "Cincinnati Masters\n\nCincinnati Masters nebo Cincinnati Open, oficiálně Western & Southern Open, díky sponzoringu firmy Western & Southern Financial Group, je mužský a ženský profesionální tenisový turnaj, který se pořádá každoročně v Masonu ležícím na předměstí ohijského Cincinnati ve Spojených státech. První soutěžní zápas byl v tomto areálu odehrán již 18. září 1899 a událost je tak nejstarším tenisovým turnajem na území Spojených států, která se od svého založení koná na stejném místě.\n\nSoutěž mužů je jednou z devíti patřící do kategorie ATP Tour Masters 1000. Ženská část turnaje se řadí do kategorie WTA Premier 5 a je součástí okruhu WTA.\n\nPrvní ročník v roce 1899 proběhl pod názvem Cincinnati Open. Následně se pojmenování několikrát změnilo, včetně názvů Tri-State Tennis Tournament a ATP Championships. V roce 2002 se generálním sponzorem stala firma Western & Southern Financial Group. V roce 2011 došlo ke spojení mužské a ženské části turnaje do jediného termínu, což se odrazilo ve změně pojmenování Western & Southern Financial Group Masters and Women's Open na nový komerční název Western & Southern Open.\n\nTurnaj se koná v tenisovém areálu Lindner Family Tennis Center, sídlícím v ohijském Masonu.\n\nAreál obsahuje šestnáct otevřených dvorců s tvrdým povrchem, včetně čtyř hlavních stadiónů – Center Court, Grandstand Court, Court 3 a Court 9. Představuje tak jediný turnaj na světě, vyjma grandslamové čtyřky, který má více než dva stálé tenisové stadiony.\n\nRekordy Championships éry\n\n"}
{"id": "358333", "url": "https://cs.wikipedia.org/wiki?curid=358333", "title": "Génération écologie", "text": "Génération écologie\n\nGéneration écologie (českým názvem Ekologická generace) je francouzská ekologická politická strana. Vznikla v květnu roku 1990.\n\nStranu založil ekologický aktivista Brice Lalonde, který byl v té době zastoupen v socialistické vládě. Vznik GE bývá někdy označován jako snaha o oslabení Zelených. V roce 1991 strana podporovala válku v Zálivu (oproti zeleným, kteří byli proti). Prohlubující se názorové rozpory s levicí vedly roku 1992\nk rezignaci Lalonda, který poté začal socialisty ostře kritizovat. Pro legislativní volby 1993 uzavřela se Zelenými dohodu „1 volební obvod = 1 ekologický kandidát“, žádný zástupce strany ale zvolen nebyl. Ekologická generace se posunula na pravici politického spektra (přijala dokonce modrou barvu) a navázala kontakty s konzervativními politickými stranami. V roce 1995 podporovala prezidentskou kandidaturu Jacqua Chiraca.\n\nPro volby do Evropského parlamentu 2009 se spojila s dalšími stranami obdobné orientace do Nezávislé ekologické aliance (AEI), která získala přes 3,5 % hlasů.\n\nGE se profiluje jako liberálně ekologická strana, udržující kontakty s menšími stranami středové, ekologické nebo pravicové orientace. Volební úspěchy zaznamenává pouze na místní úrovni, celostátně zůstává bez parlamentního zastoupení.\n\n"}
{"id": "358338", "url": "https://cs.wikipedia.org/wiki?curid=358338", "title": "Vlasta Kahovcová", "text": "Vlasta Kahovcová\n\nVlasta Kahovcová (* 7. ledna 1944) je česká zpěvačka a výtvarnice, sestra kytaristy a zpěváka Karla Kahovce.\n\nVystudovaná výtvarnice na ÚPRUM již od mládí ráda zpívala hrála na kytaru. Během studií hrála ochotnicky divadlo a začala vystupovat s amatérskou bigbeatovou skupinou. Snad poprvé si ji širší hudební publikum povšimlo na komponovaném bigbeatovém pořadu zpěváka Josefa Laufra v nuselském Divadle na Fidlovačce. V roce 1964 následoval úspěšný konkurz na zpěvačku do Divadla Semafor, kterého se zúčastnila z popudu svého tehdejšího přítele Jiřího Štaidla. Ve známém televizním pořadu \"Recital 64\" Jiřího Suchého a Jiřího Šlitra si zazpívala dvě písničky.\n\nPo dvou letech Divadlo Semafor opustila a přesídlila do Divadla Apollo, odkud posléze přešla do Divadla Rokoko. Ani zde dlouho nevydržela a v prosinci 1973 odjela s orchestrem Vlado Rubeše zpívat do zahraničí. Po návratu dostala od Karla Gotta nabídku, aby vystupovala jako doprovodná vokalistka s jeho kapelou, kterou vedl Ladislav Štaidl.\n\nV současné době se již hudební činnosti nevěnuje a pracuje pouze jako výtvarnice.\n\n"}
{"id": "358341", "url": "https://cs.wikipedia.org/wiki?curid=358341", "title": "C2H6O", "text": "C2H6O\n\nVzorec CHO může označovat:\n\n"}
{"id": "358342", "url": "https://cs.wikipedia.org/wiki?curid=358342", "title": "Dronte", "text": "Dronte\n\nDronte může být\n"}
{"id": "358344", "url": "https://cs.wikipedia.org/wiki?curid=358344", "title": "Desiderius Hampel", "text": "Desiderius Hampel\n\nDesiderius Hampel (20. ledna 1895 – 11. ledna 1981) byl vysoce vyznamenaný důstojník Rakouska-Uherska za první světové války a důstojník Waffen-SS v hodnosti SS-Brigadeführer \"und Generalmajor der Waffen-SS\" (generálmajor) za druhé světové války. Mimo jiné byl držitelem mnoha vojenských vyznamenání včetně rytířského kříže železného kříže.\n\nDesiderius Hampel se narodil 20. ledna roku 1895 ve městě Sisak, které se nachází ve středním Chorvatsku jihovýchodně od hlavního města Záhřeb jako syn drážního inspektora pro rakouský železniční systém. Díky práci svého otce se jeho rodina musela často stěhovat (Rakousko, Maďarsko a Chorvatsko), což ho donutilo umět cizí jazyky těchto zemí. Po absolvování základního vzdělání nastoupil na \"Infanterie-Kadettenschule\" (Pěchotní kadetka) ve městě Karlovac.\n\nPo jejím dokončení byl 15. října roku 1914 v hodnosti \"Fähnrich\" (praporčík) přiřazen ke \"Ungarische Infanterie-Regiment Nr. 16 (kroatische) \"Freiherr von Giesl\"\" (16. uherský pěší pluk \"Svobodný pán von Giesl\" − chorvatský), který měl kasárna ve městě Varaždin. To už ovšem Evropu zasáhla první světová válka a Hampel byl 12. prosince poslán na frontu.\n\nV dubnu následujícího roku byl jmenován velitelem čety a o pár týdnů později dne 1. května byl povýšen do hodnosti \"Leutnant\" (Poručík) a jmenován velitelem 14. roty téhož pluku. Ve velení roty zůstal až do podzimu 1915, kdy na krátkou dobu podstoupil šestitýdenní výcvikový kurz pro těžké kulometčíky ve městě Bruck an der Leitha.\n\nV listopadu kurz opustil a stal se velitelem 4. kulometné roty opět u 16. pluku. Zde působil až do září roku 1918, kdy na malou chvíli zastával funkci velitele vzdělávacího výcvikového kurzu pro německé důstojníky v polském městě Truskawiec. Předtím byl ještě 1. května roku 1917 povýšen na nadporučíka (\"Oberleutnant\").\n\nKe konci září roku 1918 byl jmenován zástupcem velitele praporu u 36. pěchotní divize a referentem ohledně těžkých kulometů až do listopadu téhož roku. Poté společně s dalšími třemi důstojníky velel bezpečnostní jednotce proti srbským oddílům. Na tomto postu setrval až do konce války. Poté byl Srby přes rok vězněn, než se mu podařilo utéci do Vídně a později do Budapešti.\n\nPo úspěšném návratu ze zajetí po nějakou dobu pracoval na statku a v letech 1925–1928 vystudoval lesnictví na Univerzitě Ludwiga Maximiliana v Mnichově. Po dokončení studia pracoval jako lesní pracovník až do prosince roku 1937, kdy vstoupil do maďarské armády a sloužil v Budapešti.\n\nV Budapešti sloužil až do března roku 1941, kdy byl odvelen do oblasti města Csepel, kde velel jednotce protivzdušné obrany až do prosince téhož roku, kdy byl vyřazen z armády. Ještě tentýž rok vstoupil do chorvatské armády v hodnosti \"Bojnik\" (major) a působil jako zpravodajský důstojník u \"IV. armádního sboru\". Na tomto postu zůstal až do 15. května roku 1942, kdy vstoupil na žádost SS-Obergruppenführera Artura Phlepse do Waffen-SS jako SS-Sturmbannführer.\n\nVe stejný měsíc byl jmenován velitelem III. praporu ze SS-Gebirgs-Jager-Regiment 1. Zde působil až do 1. června roku 1943, kdy byl převelen ke \"SS-Feld-Ersatz Bataillon\" (Záložní a výcvikový prapor SS) od 7. horské SS divize Prinz Eugen. Odtud byl převelen do štábu nově vzniklé 13. horské divize SS „Handschar“, kde působil jako proviantní důstojník. Avšak od dva týdny později ho ve funkci vystřídal SS-Sturmbannführer Johann Petersen.\n\nDesiderius Hampel u 13. horské divize SS „Handschar“ zůstal, avšak již jako čerstvě povýšený dne 9. listopadu na SS-Obersturmbannführera byl jmenován velitelem 27. horského pluku SS, který právě vznikl. Zde ho ve velení dne 16. června 1944 vystřídal SS-Sturmbannführer Sepp Syr. Mezitím byl dne 2. dubna roku 1944 povýšen na SS-Standartenführera (plukovník).\n\nJeho novým a zároveň posledním velitelským postem se stalo velení 13. horské divize SS „Handschar“, kde nahradil SS-Brigadeführera Karla-Gustava Sauberzweiga. Ke konci války mu byl udělen za zásluhy dne 3. května 1945 Rytířský kříž. Stejný měsíc se vzdal se svojí divizí v Rakousku britským jednotkám.\n\n\n\n"}
{"id": "358346", "url": "https://cs.wikipedia.org/wiki?curid=358346", "title": "Backspace", "text": "Backspace\n\nBackspace (␈) je klávesa na počítačové klávesnici. Najdete ji napravo nahoře blízko největší klávesy Enter. Má jednoznačné použití, používá se pro mazání textu před kurzorem. Pokud chcete smazat celé slovo před kurzorem, stačí stisknou klávesovou zkratku \"Ctrl+Backspace\". Naopak pro mazání textu za kurzorem se používá klávesa Delete, takže pokud chcete smazat slovo za kurzorem stiskněte kombinaci \"Ctrl+Delete\".\n"}
{"id": "358349", "url": "https://cs.wikipedia.org/wiki?curid=358349", "title": "Enter", "text": "Enter\n\nKlávesa Enter je klávesa na pravém okraji počítačové klávesnice. Na klávesnici s číslicovým rozšířením se opakuje na pravém kraji této číslicové části.\n\nPřeklad anglického slova \"Enter\" znamená vstup, vlož, zadej. Alternativou u starších počítačů je klávesa Return; příkladem jsou Commodore 64 a Atari.\n\nStisk této klávesy ukončuje zadávání řetězce, který převezme počítačový program, zpravidla prostřednictvím operačního systému, pro další zpracování. V nejběžnějších aplikacích typu textového procesoru (textového editoru) zpravidla vyvolá odřádkování na konci odstavce. Odlišné reakce zpravidla vyvolá jeho stisk při přidržení pomocných kláves, jako , přesmykače nebo , případně jejich kombinace.\n\nTlačítko return, česky \"návrat\", se na na klasické klávesnici nachází na pravém okraji počítačové klávesnice. Je na ní také často odkazováno mnoha americkými skupinami, jako na tlačítko \"enter\", a má obvykle vykonávat stejnou funkci. Nicméně v některých konkrétních aplikacích (hlavně rozvržení stránky, zpracování textu a psaní na stroji), \"návrat\" funguje specificky jako lafeta tlačítka návratu, ze kterého pochází. To má za normálních okolností šipkou směřující dolů a doleva (⏎ nebo ↵), která je symbolem pro návrat lafety. Naproti tomu \"Enter\" je obyčejně označen svým jménem ve formátu prostého textu na generických PC klávesnicích, nebo se symbolem ⌤ (U + 2324 až šipky mezi dvěma vodorovnými pruhy) na mnoha Apple Mac klávesnicích.)\n"}
{"id": "358350", "url": "https://cs.wikipedia.org/wiki?curid=358350", "title": "Lobito", "text": "Lobito\n\nLobito je angolské město ležící v Benguelské provincii. Nachází se na pobřeží Atlantského oceánu a je tak důležitým angolským přístavem. Město má přibližně 208 tisíc obyvatel.\nVe městě má sídlo ředitelství benguelské železnice. Je zde velká cementárna, několik hotelů využívaných zejména námořníky.\nV letech 1980–1983 zde působila skupina mechaniků z podniku Zetor Brno která zaučovala místní techniky opravovat traktory.\n"}
{"id": "358353", "url": "https://cs.wikipedia.org/wiki?curid=358353", "title": "Obdurodon", "text": "Obdurodon\n\nObdurodon je rod vyhynulých savců řádu ptakořitných, který v současnosti obsahuje tři známé druhy. Rod \"Obdurodon\" se liší od současného ptakopyska tím, že měl moláry (u dnešních ptakopysků jedinci ztrácí své zuby při dosažení dospělosti).\n\ndruhy ptakopysků\n\n"}
{"id": "358354", "url": "https://cs.wikipedia.org/wiki?curid=358354", "title": "Benguela (provincie)", "text": "Benguela (provincie)\n\nBenguelská provincie je provincie Angoly. Jejím hlavním městem je Benguela. Má rozlohu 31 788 km² a přibližně 600 tisíc obyvatel. Podle statistik americké vlády z roku 1988 měla tato provincie 297 700 obyvatel žijících ve městě a 308 800 vesničanů z celkového počtu 606 500 obyvatel. Náleží sem města Lobito, Bocoio, Balombo, Ganda, Cubal, Caimbambo, Baia-Farta a Chongorói.\n\nBenguelská provincie má velký význam především tím, že ve městě Lobito začíná transafrická Benguelská železnice CFB (Caminho de Ferro de Benguela), která vede jednou větví do Daar es Salamu v Tanzanii a druhou do Beiry v Mosambiku. V Lobitě je také největší angolský námořní přístav, i když v současné době je luandský přístav na stejné úrovni. V provincii byla až do roku 1983 v částečném provozu největší celulózka a papírna v celé této části Afriky. V Lobitě je největší cementárna v zemi. V provincii se těží mramory. V současné době, od začátku roku 2009, v městečku Alto Catumbela působí česká firmy Pilous, která dostala licenci na kácení eukalyptů (20 % výsadby z 85 000 ha) původně určených na zpracování v celulózce CCPA. Firma dřevo zpracovává na desky a prodává na místním i zahraničním trhu.\n20 km od Benguely je hydroelektrárna s termikou Bio-Pio, zajišťující dodávky energie pro obě největší města provincie. Největší vodní elektrárna Lomaum je od 17. 1. 1983 poškozena po útoku UNITA. Počítá se však s její rekonstrukcí.\n\n"}
{"id": "358356", "url": "https://cs.wikipedia.org/wiki?curid=358356", "title": "Washington Mutual", "text": "Washington Mutual\n\nWashington Mutual Inc. byla bankovní holdingová společnost, jejíž největší součástí byla Washington Mutual Savings Bank - největší americká banka zaměřená na půjčky a úspory. \n\n25. září 2008 americký regulátor bankovního trhu uzavřel spořitelnu krátce před 120. výročím jejího vzniku pro nedostatek likvidity. Aktiva zakoupila za 1,9 miliardy dolarů firma JPMorgan Chase. 25. září 2008 holdingová společnost zbankrotovala.\n"}
{"id": "358358", "url": "https://cs.wikipedia.org/wiki?curid=358358", "title": "Kostel svatého Mikuláše (Brankovice)", "text": "Kostel svatého Mikuláše (Brankovice)\n\nKostel svatého Mikulášeje římskokatolický chrám v obci Brankovice v okrese Vyškov. Je chráněn jako kulturní památka České republiky.\nKostel byl postaven v roce 1714. Chrám má hlavní oltář s obrazem svatého Mikuláše a tři oltáře poboční. Pod kostelem je hrobka.\n\n"}
{"id": "358360", "url": "https://cs.wikipedia.org/wiki?curid=358360", "title": "Síťování celulózy", "text": "Síťování celulózy\n\nSíťování celulozových textilií je chemická modifikace struktury vláken za účelem zlepšení určitých fyzikálních vlastností materiálu. \nZesítění se provádí \n\nNa nákresu vpravo je naznačeno zesítění (modrých) celulózových řetězců molekulami síťovacího přípravku (R).\n\n\nV účincích zesíťování se projevují rozdíly mezi přírodní celulózou (např. bavlna, len) a textiliemi z regenerovaných celulózových vláken (viskóza, měďnaté hedvábí apod.). U regenerátů se oproti textiliím z přírodní celulózy zlepší pevnost za mokra, pevnost za sucha se nesníží a zotavení ze zmačkání za mokra se nezlepší.\n\nZnámé jsou tři způsoby: v suchém stavu, ve vlhkém a mokrém stavu. \n\nVolba technologie je závislá na požadovaném účinku. Například vysoký stupeň nemačkavosti za sucha se dosáhne síťováním v suchém stavu atd.\n\nSíťování textilií z celulózy se využívá zejména při následujících procesech:\n\n"}
{"id": "358363", "url": "https://cs.wikipedia.org/wiki?curid=358363", "title": "Benguela", "text": "Benguela\n\nBenguela (São Felipe de Benguela) je hlavní město stejnojmenné provincie v Angole. Leží na západě země 420 km (600 km po silnici) na jih od hlavního města Luanda.\nMěsto bylo založené roku 1617 u Portugalcem Manuelem Cerveira Pereirou, guvernérem Angoly v letech 1604-1607. V minulosti bylo jedním z obchodních měst s otroky.\nBenguelské letiště je důležité pro zdejší dopravu. V současnosti ho však svým významem překonalo nové letiště postavené ve městě Catumbela, ležícím mezi městy Lobito a Benguela, původně jako vojenské. Nyní po skončené občanské válce se využívá jako civilní.\n"}
{"id": "358364", "url": "https://cs.wikipedia.org/wiki?curid=358364", "title": "JPMorgan Chase", "text": "JPMorgan Chase\n\nJPMorgan Chase & Co. () je jedna z nejstarších firem na světě poskytující finanční služby. Zaměřuje se především na investiční bankovnictví, finanční služby pro spotřebitele, drobné a obchodní bankovnictví, zpracování finančních transakcí, správu majetku a investice do soukromých podniků výměnou za podíl na jejich základním jmění. Je součástí burzovního indexu Dow Jones Industrial Average.\n\nFirma má ústředí v New Yorku. Na začátku ekonomické krize se dostala na konci léta 2008 do popředí zájmu médií; od té doby dokázala zhodnotit svá celková aktiva. Její majetek se dohaduje na 2,439 bilionů dolarů a ke dni 30. června 2013 byla JPMorgan Chase největším bankovním holdingem v USA.\n\nToto je přehled hlavních fúzí a akvizic JPMorgan Chase, který též ukazuje historické předchůdce této společnosti.\n\n"}
{"id": "358367", "url": "https://cs.wikipedia.org/wiki?curid=358367", "title": "Země (film)", "text": "Země (film)\n\nZemě je ukrajinský černobílý němý film z roku 1930 režiséra Olexandra Dovženka.\n\nJedná se o jeden z mála ukrajinských filmů, který si vysloužil celosvětové uznání a stal se jedním z nejlepších sovětských filmů za celou historii sovětské kinematografie. Film reflektuje vývoj ukrajinského venkovního života na konci třicátých let, probíhající kolektivizaci a její dopady na ukrajinské rolníky. Spolu s filmy \"Zvenigora\" a \"Arsenal\" tvoří trilogii.\n\nFilm je ódou na venkovský řád, zemědělskou práci, obdělávání půdy a na lid který žije na vesnici. Tento přirozený řád je vyjádřením dokonalostí vyššího vesmírného smyšlení. Dovženko byl první ukrajinský režisér který se v té době pokusil vyjádřit svůj světonázor odlišný od dosud zobrazovaného a přijatelného názoru. Vnímal ukrajinský národ jako národ hluboce spojený s přírodou, s půdou na které žije a kterou obdělává, poklidné bytí, které vyplývá z jeho zemědělské morálky. Prostředí a lidé v této morálce tvoří jednu nedělitelnou entitu, a jejich způsob žití je věčný, světonázor je navěky ustálený a nepochybný. Dovženkův symbolismus je spojený právě s tímto řadem bytí ukrajinského národa, s charakterem lidové poezie a folklóru, čímž se liší od jiných sovětských avantgardistů dvacátých let.\n\nVedení Ukrajinfilmu interpretovalo film \"Země\" jako produkt, který vznikl v důsledku šíření ideologické linie komunistické strany a uznání politiky sovětského státu v ukrajinské vsi. Jednotliví kritici (Děmjan Bědnyj, Pavel Bljachin) však začali Dovženka napadat a obviňovat ze zanedbávání výkladu třídního boje, z biologismu a panteismu, z opěvování nostalgické touhy po minulých časech. Nicméně existovali i tací (například Mykola Bažan), kteří rozuměli vnímání Dovženka procesu kolektivizace, které spočívalo především v tom, že přechod od patriarchálního uspořádání vesnice do kolektivního hospodaření je vždy spojený s trvalým a bolestivým konfliktem člověka a přírody. Dovženko neodmítal komunistickou ideologii, dokonce v jednotlivých etapách svého života se s ní z ztotožňoval. Jeho představa ukrajinské vesnice však ne vždy korespondovala s vládním postojem, protože režisér vysoce cenil tradiční zemědělský řád.\n\nPo 32 oficiálních a soukromých promítáních šla 8. května 1930 \"Země\" do kyjevských kin, ale už 17. května byl film zakázán. Oficiálním důvodem byl naturalismus a orientace na lidové tradice a zvyky.\n\nDovženko později napsal ve svém autobiografickém spisu:\n\nDovženko se však dozvěděl, že zatímco v SSSR je jeho film zakázán, velkému úspěchu se těší v Evropě. Po premiéře v Berlíně vzniká o Dovženkovi 48 článků, v Benátkách se Dovženkovi říká „Homer kino“. V Sovětském svazu film rehabilitovali teprve v roce 1958. Po mezinárodním referendu v Bruselu byl zvolen za jeden z nejlepších 12 filmů v historii světového filmu.\n"}
{"id": "358368", "url": "https://cs.wikipedia.org/wiki?curid=358368", "title": "Huambo (provincie)", "text": "Huambo (provincie)\n\nHuambská provincie je provincie Angoly. Jejím hlavním městem je Huambo. Rozloha je 34 270 km². Provincii obývá přibližně 1 948 000 lidí. Rozkládá se 450 km jihovýchodně od hlavního města Luanda.\n\n"}
{"id": "358370", "url": "https://cs.wikipedia.org/wiki?curid=358370", "title": "Recital (album, Hana Hegerová)", "text": "Recital (album, Hana Hegerová)\n\nRecital (1971) je třetí album Hany Hegerové. Obsahuje 10 písní.\n\n\n\nAlbum vyšlo v reedici v roce 2006 u Supraphonu.\n"}
{"id": "358373", "url": "https://cs.wikipedia.org/wiki?curid=358373", "title": "Luanda (provincie)", "text": "Luanda (provincie)\n\nLuandská provincie je provincie Angoly. Jejím hlavním městem je Luanda. Rozloha je 2 257 km². Zahrnuje města Cacuaco, Viana, Cazenga, Ingombota, Kilamba Kiaxe, Maianga, Rangel, Samba and Sambizanga.\n\n"}
{"id": "358386", "url": "https://cs.wikipedia.org/wiki?curid=358386", "title": "Praha-Bubeneč (nádraží)", "text": "Praha-Bubeneč (nádraží)\n\nPraha-Bubeneč je název výhybny, bývalé železniční stanice, v Praze-Bubenči v městské části Praha 6 na adrese Goetheho 61/4 na trati Praha – Děčín. Nádraží vzniklé roku 1850 jako stanice je od roku 2014 jen výhybnou pro křižování a předjíždění vlaků, jeho funkci pro osobní přepravu 29. srpna 2014 převzala nově vybudovaná zastávka Praha-Podbaba u tramvajové konečné a smyčky Nádraží Podbaba v Podbabě Tato nová zastávka je přitom součástí výhybny Praha-Bubeneč.\n\nStanice v Bubenči byla uvedena do provozu společně s tratí Severní státní dráhy z Prahy do Lovosic v roce 1854. Z té doby pochází i jednopatrová staniční budova, která zde stojí dodnes. V roce 2006 byla zrušena poslední vlečka, vedoucí do bývalé papírny v Císařském mlýně. Předtím již byla zrušena vlečka k teplárně Juliska, která byla v minulosti i elektrifikována.\n\n\nDopravnou prochází dvoukolejná, elektrifikovaná trať. Ve stanici zastavovaly zejména osobní (zastávkové) vlaky. Před staniční budovou byly čtyři koleje, všechny dopravní (průjezdné). První nástupiště před staniční budovou bylo částečně kryté. Další dvě velmi úzká nástupiště byla nekrytá. Ve stanici nebyl podchod. Doprava je řízena dálkově ze stanice Praha-Holešovice.\n\nPřed ukončením osobní dopravy ve stanici zastavovaly osobní vlaky linek S4 a S41 systému Esko s tzv. plnou integrací do Pražské integrované dopravy, tj. bylo možno využívat i vybrané druhy jednotlivých jízdenek PID. Stanice byla vybavena označovacím strojkem těchto jízdních dokladů.\n\nSměrem z Bubenče na Roztoky vznikla (ještě v obvodu výhybny Bubeneč, v jejím záhlaví) nová železniční zastávka Praha-Podbaba. K jejímu místu byla prodloužena tramvajová trať z dřívější smyčky do dnešní smyčky Podbaba. Po zprovoznění nové železniční zastávky Praha-Podbaba byla stávající zastávka Praha-Bubeneč pro osobní přepravu zrušena. Poslední osobní vlak zde zastavil dne 28. srpna 2014 před půlnocí. Rekonstrukce by v ideálním případě mohla být hotová v roce 2020.\n\n\n\n"}
{"id": "358395", "url": "https://cs.wikipedia.org/wiki?curid=358395", "title": "Screamers", "text": "Screamers\n\nScreamers je dokumentární film o genocidách. V roce 2006 ho režírovala Carla Garapedianová. Neodmyslitelnou součástí filmu se stala skupina System of a Down, která nejen, že vytvořila soundtrack k filmu, ale také poskytla několik rozhovorů a záznamů z koncertů. Film se snaží poukázat na hrůzy, kterými si prošly některé národy v dávných dobách, ale i v současnosti. Pozornost je upírána především na první genocidu ve 20. století - na genocidu Arménů. Dále na genocidy ve Rwandě a Darfuru. Samozřejmostí jsou rozhovory s přeživšími, s odborníky a také s lidmi, kteří se snaží na tyto hrůzné události upozornit a zabránit jejich opakování. Turecký novinář Hrant Dink arménského původu, který v dokumentu vystupoval, byl krátce po jeho premiéře zavražděn sedmnáctiletým tureckým nacionalistou.\n\nFilm byl v roce 2006 oceněn cenou AFI Audience Award za nejlepší dokument.\n\n"}
{"id": "358396", "url": "https://cs.wikipedia.org/wiki?curid=358396", "title": "Východní Makedonie a Thrákie", "text": "Východní Makedonie a Thrákie\n\nVýchodní Makedonie a Thrákie (řecky: \"Ανατολική Μακεδονία και Θράκη\") je kraj Řecka. Má 5 prefektur: Drama, Kavala, Xanthi, Rhodope a Evros. Jeho rozloha je 14 157 km a hlavním městem je Komotiní. Kraj sousedí na západě s řeckým krajem Střední Makedonie, na severu s Bulharskem a na východě s Tureckem. Jižní břehy omývá Thrácké moře, které je částí Egejského moře.\n"}
{"id": "358397", "url": "https://cs.wikipedia.org/wiki?curid=358397", "title": "Jan Kratochvíl", "text": "Jan Kratochvíl\n\nJan Kratochvíl (8. června 1940, Černošice u Prahy – 20. listopadu 2013 Praha) byl český režisér, herec, divadelní organizátor, televizní dramaturg a producent, syn spisovatele a scenáristy Miloše V. Kratochvíla a dlouholetý partner herečky a zpěvačky Věry Křesadlové.\n\nPo absolutoriu pražské FAMU v roce 1963 nejprve působil jako pomocný režisér a asistent režie na Barrandově. Od roku 1970 byl ve svobodném povolání, na počátku 70. let vystupoval se Ctiborem Turbou v Cirkuse Alfred. Poté pracoval jakožto externí režisér Československé televize, režíroval koncerty hudebních skupin a divadelní představení. Působil také jako umělecký vedoucí Revue Alhambra, pracoval jako režisér na Divadelních poutích na pražském Střeleckém ostrově. Od roku 1991 byl zaměstnancem Československé televize, později České televize, kde pracoval jakožto produkční a dramaturg. Mimo jiné pořady společně s Pavlem Andělem připravoval také na ČT 2 pořad \"Noc s Andělem\".\n\n"}
{"id": "358398", "url": "https://cs.wikipedia.org/wiki?curid=358398", "title": "Šmalkaldská válka", "text": "Šmalkaldská válka\n\nJako šmalkaldská válka () se obvykle označuje období nepokojů mezi lety 1546 a 1547 na území Svaté říše římské. Tyto nepokoje probíhaly mezi císařem Karlem V. a protestantskými říšskými knížaty. V této válce sice vyhrál císař Karel, ale toto vítězství nedokázalo zvrátit postup reformace a vydání augšpurského míru v roce 1555, který považoval Karel za tak velkou prohru, že odstoupil z politického života.\n\nVálka samotná měla i jistý dopad na země Koruny české, protože český král Ferdinand I. požádal české stavy, aby svolaly zemskou hotovost na pomoc císaři Karlu, jeho bratrovi, ti však odmítli a následně po katolickém vítězství byli za toto rozhodnutí nuceni k určitým mocenským ústupkům, což se dotklo především městského stavu.\n\nV prosinci 1530 utvořilo v Šmalkaldech devět protestantských knížat a jedenáct říšských měst takzvaný Šmalkaldský spolek na obranu proti každému útoku na protestantskou víru a politickou samostatnost ze strany císaře Karla V. a katolických stavů. Za náčelníky byli zvoleni Jan Fridrich, kurfiřt saský, a Filip, lankrabě hesenský. Členové spolku navázali hned styky s Francií a Anglií, odepřeli Karlu V. pomoc proti Turkům a neuznali jeho bratra Ferdinanda I. za římského krále, takže Karel V. byl nucen 23. července 1532 povolit náboženský norimberský mír.\n\nMoc spolku pak neustále vzrůstala, neboť se vzrůstem protestantismu mu přibývalo i nových členů. Členové spolku postupovali společně v otázkách náboženských a pořádali roku 1537 ve Šmalkaldech schůzi, na niž byly podepsány šmalkaldské články a bylo usneseno neobeslat žádný koncil mimo svatou říši. Tím se přiostřil poměr obou náboženských stran, zejména když katoličtí stavové pod vedením Bavorska utvořili 10. června 1538 „norimberský spolek“. Když pak císař ukončil války s Francii a Turky, chystal se definitivně ukončiti náboženské spory pomocí tridentského koncilu. Protože členové Šmalkaldského spolku svoji účast odepřeli, chystal se císař zlomit jejich odpor válkou. Tajnými smlouvami zajistil si podporu katolických stavů i protestanského vévody Mořice Saského, jehož ustanovil vykonavatelem říšské klatby, která byla vyhlášena roku 1546 v Řezně. Tím začala šmalkaldská válka.\n\nNesvornost v táboře protestantském dovolovala Karlovi, aby se dobře připravil, nicméně spojenci měli na počátku války značnou přesilu. Polní velitel Sebastian Schertlin von Burtenbach (též Schärtlin) manévroval s vojskem hornoněmeckých měst podél Dunaje, aby zavřel cestu císařskému vojsku táhnoucímu z Itálie, ale nesvornost vrchních velitelů zmařila plány tohoto výborného vojevůdce, takže Karlovi byla zbytečně poskytnuta příležitost, aby nejen italské vojsko na Dunaji soustředil, nýbrž i pomoc z Nizozemska přivolal. Když pak přišla na jih zvěst, že Mořic Saský vpadl na území kurfiřta Jana Fridricha, tak se saský kurfiřt vrátil na sever a za ním odebrali se do svých zemí i ostatní spojenci, takže celé šmalkaldské vojsko se rozešlo.\n\nSpojenci v jižním Německu i jiná knížata a města prosili císaře za mír. Zatím Jan Fridrich nejen vypudil Mořice ze svých zemí, nýbrž opanoval i jeho vlastní země. Severoněmečtí spojenci stáli věrně při něm, v Čechách se protestantští stavové pokoušeli mu přispět na pomoc, ano i Francie a Anglie navázaly spojení s kurfiřtem, avšak Karel V. přitáhl s veškerou brannou moci a porazil spolkové vojsko u Mühlberka (24. dubna 1547).\n\nJan Fridrich byl zajat, lankrabí Filip se rovněž vzdal po neobratném Mořicově prostředkování a byl pak držen v zajetí. Také severoněmečtí členové spolku, kromě Magdeburgu a Brém, vzdali se císaři, takže spolek úplně zanikl.\n\n\n\n"}
{"id": "358402", "url": "https://cs.wikipedia.org/wiki?curid=358402", "title": "Stoke City FC", "text": "Stoke City FC\n\nStoke City FC (celým názvem: Stoke City Football Club) je anglický fotbalový klub, který sídlí ve městě Stoke-on-Trent v nemetropolitním hrabství Staffordshire. Založen byl v roce 1863 a jedná se tak o druhý nejstarší profesionální klub na světě po Notts County. V Premier League působil v letech 2008–2018. Od sezóny 2018/19 působí v EFL Championship (druhá nejvyšší soutěži v Anglii). Klubové barvy jsou červená a bílá.\n\nV roce 1972 získal první a doposud jedinou prestižní trofej, když získali ligový pohár po finálovém vítězství 2:1 nad Chelsea. Podíl na tomto vítězství měl i brankář Gordon Banks – opora anglického reprezentačního týmu zde strávila 5 let. V sezóně 2010/11 se probojoval tým až do finále FA Cupu, kde podlehl Manchesteru City. Největšího úspěchu v lize celek dosáhl v letech 1936 a 1947, kdy uhájil čtvrté místo.\n\nSvé domácí zápasy odehrává na Bet365 Stadium s kapacitou 30 089 diváků.\n\nZdroj: \n\n\n\n\n\nZdroj: \n\n\n\nZdroj: \n\nPoznámky:\n\n"}
{"id": "358403", "url": "https://cs.wikipedia.org/wiki?curid=358403", "title": "Michel Lotito", "text": "Michel Lotito\n\nMichel Lotito (15. června 1950 – 25. června 2007 ) byl francouzský estrádní umělec, který pojídal sklo a kov. Od roku 1959 do roku 1997 pozřel 9 tun kovu. Snědl mimo jiné 7 televizorů, 15 nákupních vozíků, 18 bicyklů nebo 1 letadlo Cessna 150.\n\nByl znám jako Monsieur Mangetout (\"Chlap co sní všechno\").\n"}
{"id": "358404", "url": "https://cs.wikipedia.org/wiki?curid=358404", "title": "Střední Řecko", "text": "Střední Řecko\n\nStřední Řecko (řecky: \"Περιφέρειας Στερεάς Ελλάδας\") znám také jako \"Rumeli\" (\"Ρούμελη\") je kraj Řecka. K roku 2011 byla populace 547 390 obyvatel. Rozloha kraje je 15 549 km². Hlavním městem je Lamia. Na severu sousedí s Thesálií, na jihu s Attikou a na západě se Západním Řeckem. Zahrnuje také celý druhý největší řecký ostrov Euboiu a okolní ostrovy.\n\nKraj Střední Řecko se od 1. ledna 2011 člení na 5 regionálních jednotek, které odpovídají dříve zavedeným stejnojmenným prefektrurám.\nOstrovy, které náleží ke kraji Střední Řecko, zachycuje tabulka:\nNa území kraje Střední Řecko se v antice nacházelo několik historických krajů. Největší z ních byly Bojótie a Fókida.\n"}
{"id": "358405", "url": "https://cs.wikipedia.org/wiki?curid=358405", "title": "Soběpodobnost", "text": "Soběpodobnost\n\nSoběpodobnost je charakteristika tvaru objektů. Libovolná část objektu má tvar, který je podobný tvaru téhož objektu při jiném rozlišení (zvětšení nebo zmenšení). \n\nU dokonalé soběpodobnosti platí, že ať pozorujeme soběpodobný objekt v jakémkoliv měřítku nebo v jakémkoliv rozlišení, pozorujeme stále se opakující charakteristický tvar.\n\nPřibližná soběpodobnost se velmi často vyskytuje v přírodě.\n\n"}
{"id": "358411", "url": "https://cs.wikipedia.org/wiki?curid=358411", "title": "Ernst Wiesner", "text": "Ernst Wiesner\n\nErnst Wiesner nebo Arnošt Wiesner (21. ledna 1890, Malacky, Rakousko-Uhersko – 15. července 1971, Liverpool, Velká Británie), byl jeden z nejvýznamnějších brněnských architektů meziválečného období. Používal obě verze svého křestního jména.\n\nNarodil se 21. ledna 1890 jako druhé z pěti dětí Alfredu Wiesnerovi a jeho ženě Bertě, rozené Winterové. Otec měl v Malackách koncesi na prodej papíru a psacích potřeb, kterou později rozšířil i o tiskárnu tiskopisů. V Malackách žila rodina asi do roku 1898, kdy přesídlila do Brna. V roce 1909 bylo Alfredu Wiesnerovi uděleno v Brně domovské právo a v roce 1911 už měl jeho podnik prestižní adresu v centru města (Veselá ulice 37).\n\nVe školním roce 1901/1902 začal studovat Zemskou vyšší reálnou školu (Landes Oberschule) v Brně. Roku 1905 začal studovat na stavebním odboru Vyšší průmyslové školy (Höhere Gewerbeschule, Abteilung für Baufach) v Brně. Studium zakončil maturitou s vyznamenáním roku 1909. Po maturitě odešel do Vídně, kde se zapsal jako mimořádný posluchač stavební školy vídeňské techniky (Bau- /Architektur/ Schule K. k. Technische Hochschule, dnes Technische Universität Wien). Další rok přešel na vídeňskou Akademii výtvarných umění do Mistrovské školy architektury, kterou vedl Friedrich Ohmann. Studium zakončil roku 1913. Jeho velkým vzorem (a později též přítelem a kolegou) byl Adolf Loos. V té době má už za sebou svou první realizaci – přestavbu vily Heinricha Kellnera v Rosicích. Rok po ukončení studia pracoval jako první asistent v Ohmannově ateliéru. Během první světové války 1914–1918 sloužil v hodnosti poručíka u ženijního pluku v Polsku, Dalmácii a jižním Tyrolsku.\n\nPo skončení války krátce působil ve Vídni na ministerstvu války (1918–1919), poté se vrátil do Brna, kde založil samostatnou projekční kancelář. První realizací se stal zahradní domek pro Samuela Berana a jeho ženu Hermine. Jeho otec zakoupil roku 1918 dům v Pekařské ulici 10. Povedl úpravy tohoto domu a později si v dvorním křídle zřídil vlastní ateliér a byt, kde pracoval až do roku 1939. První rozsáhlejší prací se stal „Gutmannův dům“ – činžovní vila v Údolní ulici a přestavba domu pro administrativní účely pro téhož investora. V roce 1920 zpracoval návrh zastavění bloku mezi Mozartovou a Beethovenovou ulicí. Na jeho základě zde postavil v letech 1921–1923 budovu Moravské zemské životní pojišťovny a v letech 1923–1925 budovu České banky Union. V roce 1925 byl vyzván k účasti na soutěži na stavbu městského krematoria, kterou vyhrál. Tak vznikla v letech 1926–1930 jeho nejvýše ceněná stavba. Ve stejné době (1926–1929) projektoval další svou mimořádnou stavbu – Palác Morava v Divadelní ulici. V roce 1928 se zúčastnil „Výstavy moderního bydlení“ a pro kolonii „Nový dům“ navrhl rodinný dvojdům. Zde se také poprvé setkal s Bohuslavem Fuchsem. Ještě téhož roku obdrželi oba první ceny za návrh budovy Moravské banky na Náměstí Svobody. Poté byli vyzváni, aby projekt zpracovali společně.\n\nZačátkem třicátých let se zúčastnil několika dalších soutěží. Z ekonomických důvodů tyto stavby nebyly nikdy realizovány. Současně navrhoval vily, činžovní domy a interiéry obchodů a módních salonů.\n\nZ Brna uprchl na poslední chvíli dne 15. března 1939 a přes Německo, Holandsko a Belgii se uchýlil do Velké Británie. Tam dostal politický azyl a také pracovní povolení Královské společnosti britských architektů (RIBA). V letech 1940–1943 pracoval pro Radu hrabství Cumberland (County Council of Cumberland), v letech 1943–1945 pracoval pro československou exilovou vládu v Londýně. Začátkem čtyřicátých let se oženil s německou herečkou Evou-Marií Wiesnerovou.\n\nPo skončení druhé světové války pracoval jako architekt v Londýně. V letech 1947 a 1948 krátce navštívil i Brno. V únoru 1948 se vrátil do Velké Británie a začal učit na Škole architektury a stavebnictví v Oxfordu. Tato škola ale nebyla součástí Oxfordské university. V roce 1950 se přihlásil do konkursu na místo na Škole architektury při Universitě v Liverpoolu (Liverpool School of Architecture, University of Liverpool), který vyhrál a na konci roku 1950 se přestěhoval do Liverpoolu. Zde působil až do svého odchodu do penze asi v roce 1955(?). V roce 1954 mu Liverpoolská universita udělila nejvyšší britskou poctu – titul Master of Architecture. V Liverpoolu konvertoval ke katolické církvi. Díky přátelství s liverpoolským arcibiskupem patrně získal několik zakázek, mj. i svou jedinou větší realizaci – soubor škol sv. Mikuláše v sousedství liverpoolské katedrály.\n\nV polovině šedesátých let došlo, mj. z iniciativy Bedřicha Rozehnala, k obnovení kontaktů s Brnem. Wiesner obdržel pamětní medaili (1966) a čestný doktorát Univerzity Jana Evangelisty Purkyně v Brně (1969). Byla plánována užší spolupráce mezi universitami, která se ale po srpnu 1968 nemohla realizovat.\n\nZemřel 15. července 1971 v Liverpoolu.\n\n\n\n\n\n\n\n\n\n\n\nVzhledem k tomu, že pozůstalost E. Wiesnera byla z větší části ztracena, je tento seznam neúplný a odpovídá stavu bádání z roku 2005.\n\n\n\n\n"}
{"id": "358413", "url": "https://cs.wikipedia.org/wiki?curid=358413", "title": "William Henry Sleeman", "text": "William Henry Sleeman\n\nSir William Henry Sleeman, rytíř Řádu britského impéria a rytíř Lázeňského řádu (8. srpna 1788 Stratton, Cornwall – 10. února 1856 poblíž Srí Lanky, Indický oceán) byl britský voják a úředník koloniální správy v Indii. Je proslulý zejména tím, že stál v čele britského tažení proti vražedné sektě Thugů. Její likvidace, kterou Sleeman přijal za své životní poslání, byla dokončena až po jeho smrti, nicméně základy pro její zničení spočívající v nalezení účinné strategie a rozbití jejích řídících struktur bylo ještě Sleemanovo dílo. Mimo to je známý i tím, že nalezl první asijské naleziště dinosauřích fosílií, zprávy o nalezištích a některé vzorky nálezů rozeslal do Londýna a Kalkaty. Na jeho počest byla pojmenována indická vesnice Sleemanabad.\n\n"}
{"id": "358421", "url": "https://cs.wikipedia.org/wiki?curid=358421", "title": "Odbavovací strojek", "text": "Odbavovací strojek\n\nOdbavovací strojek (strojek pro výdej jízdenek) je mechanické zařízení obsluhované pracovníkem dopravce a určené k tisku jízdenek nebo obdobných dokladů, které zároveň sčítá množství přijatých peněz, počet vydaných jízdenek, případně další údaje.\n\nV Československu byly masově používány strojky značky Setright zejména pro výdej jízdenek řidiči v regionálních a dálkových autobusech ČSAD. Používaly se ale i například v lodní dopravě (na Vltavě, na Brněnské přehradě) a ojediněle i například k výdeji vstupenek (například Koněpruské jeskyně či jezero Lhota).\n\nPředchůdci jízdenek z odbavovacích strojků byly různé typy bločkových jízdenek. Od 90. let 20. století byly odbavovací strojky vesměs nahrazeny přenosnými elektronickými odbavovacími terminály.\n\n\n\n"}
{"id": "358423", "url": "https://cs.wikipedia.org/wiki?curid=358423", "title": "Pratibha Pátilová", "text": "Pratibha Pátilová\n\nPratibha Dévísinh Pátilová (maráthsky: प्रतिभा देवीसिंह पाटिल; *19. prosince 1934) je bývalá prezidentka Indie, vůbec první žena v této funkci. Prezidentkou se oficiálně stala 25. července 2007, zvolena byla ve volbách 19. července tentýž rok, přičemž svého rivala porazila o více jak 300 000 hlasů. Jejím předchůdcem byl Abdul Kalám. Prezidentkou byla do 25. července 2012, kdy ji vystřídal Pranab Mukherdží.\n\n"}
{"id": "358425", "url": "https://cs.wikipedia.org/wiki?curid=358425", "title": "Schönberg (Bad Brambach)", "text": "Schönberg (Bad Brambach)\n\nSchönberg je vesnice v německém státě Sasko, zemském okrese Vogtland, spadající od roku 1994 pod obec Bad Brambach.\n\nNachází se pod vrchem Kappellenberg, těsně u hranic s Českou republikou. Vesnice je známá díky hraničnímu přechodu Vojtanov-Schönberg, který je často využíván oběma stranami, také často pro kamionovou dopravu. V roce 1999 zde byla vystavěna velká, moderní celnice, která dnes již nemá významu.\n\nPrvní písemná známka o vesnici pochází z roku 1243. Díky své poloze, mezi velkým počtem lázeňských měst (Bad Brambach a Bad Elster na německé straně a Františkovy Lázně, Mariánské Lázně a Karlovy Vary na české straně), byl Schönberg častým turistickým lákadlem. V roce 1822 navštívil Schönberg a zde působícího evangelického kněze a přírodovědce dr. Antona Martia i Johann Wolfgang von Goethe, slavný literát s přírodovědnými zájmy.\n\nDominantou obce jsou zcela jistě 500 let starý zámek Schönberg a velmi krásný evangelicko-luteránský Mariin kostel. U obce se též nachází ruiny gotické kaple svaté Uršuly, vystavěná rytířským řádem z Chebu okolo roku 1300. Nad městem, na vrcholu Kappelenberg stojí velká dřevěná rozhledna (759 m).\n\nBad Brambach |\nBärendorf |\nBärenteich |\nFrauengrün |\nGürth |\nHennebach |\nHohendorf |\nKleedorf |\nOberbrambach |\nRaun |\nRohrbach |\nSchönberg\n"}
{"id": "358431", "url": "https://cs.wikipedia.org/wiki?curid=358431", "title": "Kontinentální hokejová liga 2008/2009", "text": "Kontinentální hokejová liga 2008/2009\n\nPrvní ročník KHL (sezóna 2008/2009) označovali organizátoři jako experimentální. KHL je pokračováním Ruské superligy ledního hokeje a v sezóně 2008/2009 se jí zúčastnilo 24 klubů, z toho bylo 21 klubů z Ruska, a po jednom klubu z Běloruska, Lotyšska a Kazachstánu. Na rozdíl od Superligy, Kontinentální hokejová liga je organizovaná nezávisle na ruském hokejovém svazu. V souladu se smlouvou s ruskou hokejovou federací je jako mistr Ruska vyhlášen nejlepší z ruských klubů.\n\nLiga byla rozdělena na 4 divize po 6 klubech. V základní části KHL odehrál každý klub s každým klubem své divize 4 utkání, a 2 utkání s každým klubem z ostatních divizí. V základní části tedy odehrál každý tým 56 zápasů. Po ukončení základní části hrálo 16 nejlepších týmů o Gagarinův pohár systémem play-off. Mezi 16 nejlepších postoupili vítězové divizí, a dále 12 mužstev, která získala nejvíce bodů v základní části ze zbývajících 20 týmů.\n\nV první hrací den každého mistrovství KHL bude sehrán zápas mezi mistrem a vicemistrem z minulé sezóny, speciální takzvaný Otevírací pohár.\n\nZápas Otevíracího poháru v sezóně 2008/2009 se uskutečnil 2. září v Ufě mezi domácími mistry Ruska Salavatem Julajev a Lokomotivem Jaroslavl, finalistou a vicemistrem Mistrovství Ruska sezóny 2007-2008.\n\nDržitelem prvního Otevíracího poháru se stal Salavat Julajev Ufa, který porazil Lokomotiv Jaroslavl 4:1.\n\nPřed sezónou byly týmy rozlosovány do čtyř divizí pojmenovaných podle legend ruského hokeje.\n\n\nDo čtvrtfinále postoupil tým Avangard Omsk 3:1 na zápasy\n\nDo čtvrtfinále postoupil tým Ak Bars Kazaň 3:0 na zápasy\n\nDo čtvrtfinále postoupil tým Lokomotiv Jaroslavl 3:1 na zápasy\n\nDo čtvrtfinále postoupil tým HC CSKA Moskva 3:2 na zápasy\n\nDo čtvrtfinále postoupil tým Atlant Mytišči 3:0 na zápasy\n\nDo čtvrtfinále postoupil tým Metallurg Magnitogorsk 3:0 na zápasy\n\nDo čtvrtfinále postoupil tým HC Dynamo Moskva 3:0 na zápasy\n\nDo čtvrtfinále postoupil tým HC Spartak Moskva 3:0 na zápasy\n\n\n\nDo semifinále postoupil tým Ak Bars Kazaň 3:2 na zápasy\n\n\nDo semifinále postoupil tým Lokomotiv Jaroslavl 3:0 na zápasy\n\n\nDo semifinále postoupil tým HC Dynamo Moskva 3:0 na zápasy\n\n\nDo semifinále postoupil tým Metallurg Magnitogorsk 3:1 na zápasy\n\n\nDo finále postoupil tým Ak Bars Kazaň 4:2 na zápasy\n\nDo finále postoupil tým Lokomotiv Jaroslavl 4:1 na zápasy\n\n\n\nVítězem Gagarinova poháru se stal tým Ak Bars Kazaň 4:3 na zápasy\n\n\n\n\n\n"}
{"id": "358436", "url": "https://cs.wikipedia.org/wiki?curid=358436", "title": "Bitva u Fraustadtu", "text": "Bitva u Fraustadtu\n\nBitva u Fraustadtu byla bitvou severní války, jež se odehrála 13. února 1706 mezi Švédskem a Saskem.\n\nSasové si vybrali obranné postavení mezi vesnicemi Geyersdorf a Röhrsdorf. Před nimi byla zamrzlá jezera.\n\nRehnskiöld umístil svoji pěchotu ve středu a svoji jízdu na křídlech. Koně připravil o podkovy, aby dragouni neměli potíž dostat se přes zamrzlá jezera, kde po těžkém boji saská jízda na křídlech prchla. Švédská pěchota na středu postupovala proti nepřátelům a vypálila salvu až velmi blízko saským liniím. Současně švédská jízda vpadla saskému středu do zad.\n\nSaský kurfiřt August II. Silný se musel po bitvě vzdát polské koruny. Švédský král vpadl do jeho Saska, které okupoval do roku 1707 a kde uzavřel dvě mírové smlouvy z \nAltranstädtu u Lipska - se Saskem a Rakouskem. Pak mohl zahájit své tažení do Ruska, které vedlo k bitvě u Poltavy.\n"}
{"id": "358448", "url": "https://cs.wikipedia.org/wiki?curid=358448", "title": "František Výborný", "text": "František Výborný\n\nFrantišek Výborný (* 15. srpna 1953 Jirny) je český hokejový trenér a bývalý československý hokejista. Svou aktivní trenérskou kariéru plánoval zakončit pětiletým působením v BK Mladá Boleslav, s kterou poté spolupracoval jako konzultant. V letech 2017–2018 působil jako trenér klubu HC Sparta Praha, poté začal pracovat jako týmový konzultant v týmy HC RT TORAX Poruba 2011.\n\n\n\n\nFrantišek Výborný je otcem hokejisty Davida Výborného a tchánem hokejisty Jaroslava Hlinky.\nTrpí nemocí zvanou Alopecie při které vypadávají vlasy,proto nosí paruku.\n"}
{"id": "358450", "url": "https://cs.wikipedia.org/wiki?curid=358450", "title": "Jüe-č’", "text": "Jüe-č’\n\nJüe-č' neboli Jüe-č'ové bylo indoevropské etnikum, které původně obývalo oblasti dnešní severozápadní Číny. Někdy v 2. století př. n. l. začali migrovat směrem na severozápad a poté jižním směrem, až dosáhli oblasti Transoxanie, Baktrie a nakonec i severozápadních oblastí Indického subkontinentu. V 1. století Jüe-č'ové založili v oblastech střední Asie Kušánskou říši, která bezmála po dvě století ovládala celou oblast.\n\n"}
{"id": "358455", "url": "https://cs.wikipedia.org/wiki?curid=358455", "title": "Multifeed", "text": "Multifeed\n\nMultifeedem nebo multifocusem se v satelitní technice nazývá příjem signálu z více družic na jedné parabole. Při použití multifocusu se přijímá jedna pozici přímo, ostatní konvertory snímají pouze stranově odražené signály („šilhají“). S tím souvisí velikost paraboly, která je k tomu třeba. Čím větší parabola, tím lépe. V podmínkách ČR pro příjem nejběžnějších satelitů (Astra, Hotbird, Eurobird) postačuje parabola 80 cm. Pro montáž je potřeba tzv. multifocusový držák, který je nejčastěji v provedení pro dva a tři konvertory. \n\nDále je vhodné použít přepínač jednotlivých pozic. DiSEqC přepínače umožňují příjem dvou (DiSEqC 2/1), čtyř (DiSEqC 4/1)... satelitních pozic.\n\n\n"}
{"id": "358456", "url": "https://cs.wikipedia.org/wiki?curid=358456", "title": "Parabolická anténa", "text": "Parabolická anténa\n\nParabolická anténa odráží přijímaný signál do svého ohniska, ve kterém je buď přijímač – anténa a vnější jednotka s nízkošumovým zesilovačem (LNB), nebo jen anténa. Čím je větší plocha paraboly, tím silnější signál bude přijímačem v jejím ohnisku detekován. Má tedy větší zisk, roste tím ale její směrovost a tím i nároky na přesné nastavení. Vhodná volba velikosti antény závisí na EIRP a energetických zónách (vyzařovací diagram satelitu, který chceme přijímat).\n\nKvůli velkému průměru některých parabolických antén se používají tzv. „mesh“ antény, které jsou tvořeny sítem, díky čemuž je anténa odolnější povětrnostním podmínkám.\n\nU satelitní a pozemní mikrovlnné techniky rozlišujeme tyto paraboly:\n\n"}
{"id": "358458", "url": "https://cs.wikipedia.org/wiki?curid=358458", "title": "Satelitní přijímač", "text": "Satelitní přijímač\n\nSatelitní přijímač dekóduje signál přijatý parabolickou anténou a konvertovaný LNB na nižší frekvenci. Satelitní přijímače rozdělujeme na analogové a digitální. Výstupem satelitního přijímače je většinou videosignál (např. PAL, NTSC), který je připojen k televizoru (zejm. pomocí SCART, S-Video nebo HDMI).\n\nDigitální satelitní přijímač dekóduje signál DVB-S (MPEG-2) nebo DVB-S2 (High-definition video MPEG-4).\n\nSatelitni vysílání je u mnoha stanic kódováno, rozlišujeme programy FTA (Free to air, nekódované), FTV (Free to view, kódované, ale platí se pouze poplatek za vydání karty), zcela placené (nutné platit měsíční poplatky). Dekódování je řešeno většinou pomocí přídavné karty typu CI, která je zasunuta do satelitního přijímače a ve které je dále zasunuta smart karta s dekódovacími klíči.\n\nV současnosti se používají zejména tyto šifrovací algoritmy:\n\n\n\n"}
{"id": "358460", "url": "https://cs.wikipedia.org/wiki?curid=358460", "title": "Carlos Be", "text": "Carlos Be\n\nCarlos Be (* 1974, Vilanova i la Geltrú, Španělsko) je španělský spisovatel, dramatik a divadelní režisér.\n\nVydal, mezi jiným, divadelní hry \"La caja Pilcik\" (oceněnou Premio Serantes 2008), \"Origami\" (oceněnou Premi Born 2006), \"La extraordinaria muerte de Ulrike M.\" (finalista soutěže o cenu Premio Casa de América - Festival Escena Contemporánea de Dramaturgia Innovadora 2005) a \"Noel Road 25: a genius like us\" (oceněnou Premio Caja España 2001), dále román \"Tantos nombres olvidados\" (2001).\n\nUvedl hry \"La caja Pilcik\" (Serantes Kultur Aretoa; Serantes, 2009), \"Steak tartare\" (Sala Tis; Madrid, 2009), \"My favorite things\" (Nau Ivanow; Barcelona, 2009), \"Achicorias\" (Obrador de la Sala Beckett; Barcelona, 2007),\" Noel Road 25\" (Obrador de la Sala Beckett; Barcelona, 2005), \"Enemigos\" (Institut del Teatre; Barcelona, 2004) a \"Eloísa y el domador de mariposas\" (Teatre Artenbrut; Barcelona, 2003).\n\n\"Origami\". 2010: Premiéra, navíc v autorské režii, na scéně Divadla Ungelt. Jednotlivé postavy interpretují: \"Klaudie\" - Vilma Cibulková, \"Aldo\" - Pavel Batěk, \"Dora\" - Helena Dvořáková, \"Lenzo\" - Vojtěch Kotek. Překlad z katalánštiny (oceněn v soutěži Jiřího Levého): Eva Hlávková.\n\n10. dubna 2018 proběhla ve Werichově vile také světová premiéra monodramatu \"Margaritě..\". Inscenace je uváděna pod hlavičkou uměleckého souboru OLDstars a v hlavní a jediné roli se pravidelně objevuje Ljuba Krbová. \n\n"}
{"id": "358462", "url": "https://cs.wikipedia.org/wiki?curid=358462", "title": "Indoparthské království", "text": "Indoparthské království\n\nIndoparthské království založil v 1. století král Gondophares. V době svého největšího rozsahu království zabíralo území dnešního Pákistánu, Afghánistánu a severní Indie. Po většinu doby existence země byla jejím hlavním městem Takšašíla (v dnešním Pákistánu), v posledních letech Indoparthského království však bylo hlavní město přemístěno do Kábulu (dnešní Afghánistán).\n\nPočátky říše sahají do doby kolem roku 20, kdy vazal Arsakovců Gondophares vyhlásil nezávislost na dobytém území a odtrhl se tak od Parthské říše. Avšak již kolem roku 75 byla část království dobyta Kušány a oblast ovládaná Indoparthským královstvím se tak omezila převážně na území dnešního Afghánistánu.\n\n"}
{"id": "358466", "url": "https://cs.wikipedia.org/wiki?curid=358466", "title": "Josiah Royce", "text": "Josiah Royce\n\nJosiah Royce (20. listopadu 1855, Grass Valley, Kalifornie – 14. září 1916, Cambridge (Massachusetts)) byl americký idealistický filosof, logik a spisovatel.\n\nNarodil se v Kalifornii krátce po Zlaté horečce, studoval filosofii a literaturu ma univerzitě v Berkeley. Po kratším pobytu v Německu, kde studoval u Rudolfa Hermanna Lotze, jako jeden z prvních obájil roku 1878 doktorát filosofie na Johns Hopkins University v Baltimore. Potom přednášel na University of California v Berkeley a od roku 1882 na Harvardově univerzitě v Cambridge MA, kam ho pozval jeho přítel a filosofický odpůrce William James, od roku 1892 jako profesor.\n\nRoyceovo myšlení ovlivnil jednak německý idealismus a filosofie 19. století, jednak sémiotika jeho přítele Charlese Peirce. Na rozdíl od svého staršího přítele W. Jamese Royce odmítal pragmatismus a trval na absolutní povaze matematických objektů i pravdy. Podmínkou možnosti pravdy je podle něho nekonečná mysl, která může myslet najednou všechny aspekty předmětu, což člověk zřejmě nemůže. V pozdějších letech se věnoval logice a její formalizaci a filosofii matematiky, kde také hledal absolutní oporu. Po celý život se zabýval filosofií náboženství a ve své metafysice nakonec nahradil představu nekonečné mysli nikdy nekončící interpretací ve společenství, které soustavně hledá pravdu.\n\nKromě filosofie se Royce věnoval také kalifornské historii a napsal řadu povídek. Z jeho četných žáků, kteří mimo jiné rozšířili myšlenky Ch. Peirce, vynikl zejména George Mead.\n\n\n\n\"Tento článek je založen z velké části na informacích z odpovídajícího článku anglické Wikipedie (viz odkazy vlevo).\"\n"}
{"id": "358472", "url": "https://cs.wikipedia.org/wiki?curid=358472", "title": "Royce", "text": "Royce\n\nRoyce je anglické příjmení:\n\n"}
{"id": "358474", "url": "https://cs.wikipedia.org/wiki?curid=358474", "title": "Sakové", "text": "Sakové\n\nSakové (též Šakové, , , ) byli příslušníci podskupiny íránských nomádských kmenů Skýtů, kteří se v době mezi 6. stoletím př. n. l. – 3. stoletím pohybovali napříč Persii až po Čínu, resp. mezi eurasijskou stepí a tarimskou pánví.\n\nAčkoli byli úzce příbuzní, je třeba Saky odlišit od Skytů z pontské stepi a Massagetů z oblasti Aralského jezera, i když jsou součástí širších skytských kultur. Stejně jako Skytové jsou i Sakové nakonec spojováni s ranou andronovskou kulturou. Jejich jazyk tvořil součást skytských jazyků. Mezi významné archeologické ostatky Saků patří Aržan, Tunnug, pohřebiště Pazyryk a Issyk kurgan, kurganské hrobky, tasmolské mohyly a možná Tillia tepe.\n\nVe 2. století před naším letopočtem bylo mnoho Saků vytlačeno Jüe-či ze stepí v Sogdianě a Baktrii a poté pronikli na severozápad indického subkontinentu, kde byli známí jako Indoskythové. Na území Indie založili království Indoskythů a později říši Západních kšatrapů. Jiná část Saků napadla Parthskou říši a nakonec se usadila v Sistánu, zatímco jiní se možná přesunuli do Dianu v Jün-nanu na území Číny. V oblasti tarimské pánve a pouští Taklamakan v severozápadní Číně se usadili v Chotanu, Jarkendu, Kašgaru a dalších místech, která byla v různých dobách vazaly větších mocností jako dynastie Chan a Říše Tchang. \n"}
{"id": "358478", "url": "https://cs.wikipedia.org/wiki?curid=358478", "title": "Světluše", "text": "Světluše\n\nSvětluše je ženské křestní jméno znamenající \"světlá\". Podobnými jmény jsou např. Světlana nebo Lucie.\n\n"}
{"id": "358486", "url": "https://cs.wikipedia.org/wiki?curid=358486", "title": "Indoskythové", "text": "Indoskythové\n\nIndoskythové jsou větví Šaků (Skythů), kteří zhruba od 2. století př. n. l. do 4. století migrovali z jižní Sibiře do Baktrie, Sogdiany, Arachósie, Gandháry, Kašmíru, Paňdžábu a do západních částí centrální Asie. Po vpádu do Gandháry se vůbec prvním králem Indoskythů stal Maues, který postupně vybudoval říši zabírající rozsáhlé území na severozápadě Indického subkontinentu. Vláda Indoskythů v Indii definitivně skončila se smrtí posledního krále Západních kšatrapů.\n"}
{"id": "358499", "url": "https://cs.wikipedia.org/wiki?curid=358499", "title": "Bagrám", "text": "Bagrám\n\nBagrám (persky بگرام Bagrām) je město, které se v době starověku nacházelo na území dnešního Afghánistánu, poblíž města Čáríkár. Leželo na strategicky výhodně pozici při hedvábné stezce.\n\nNení známo, od kdy bylo město původně osídleno. Někdy v 5. století př. n. l. zničil město perský Achaimenovec Kýros II., avšak již jeho syn Dareios I. město vystavěl znovu. Kolem roku 320 dobyl Bagram Alexandr Veliký, po jehož smrti město připadlo jeho generálovi Seleukovi. Počátkem 4. století město ovládli Maurjové. Poté, co byli sesazeni z trůnu Šungy, dobylo oblast Bagramu řeckobaktrijské království v čele s Demetriem.\n\nV 1. století n. l. se Bagrám stal jedním ze dvou hlavních měst Kušánské říše (druhým byla Mathura). Kušánský král Kaniška nechal ve městě zbudovat mnoho nových budov. V hlavním městském paláci se ve 20. století našlo nevídané množství různých sošek, nádob i dalších předmětů vyrobených z různých materiálů včetně slonoviny. Rozmanitost původu těchto předmětů svědčí o čilé výměně mezi Kušánci a východními i západními zeměmi. Město bylo od 3. století opuštěno.\n\nV současné době se v Bagrámu nachází letecká základna Bagrám.\n\n\n"}
{"id": "358504", "url": "https://cs.wikipedia.org/wiki?curid=358504", "title": "Seznam operních pěvců a pěvkyň na Slovensku", "text": "Seznam operních pěvců a pěvkyň na Slovensku\n\nToto je seznam operních pěvců se slovenským původem ale taky zahraničních, kteří dlouhodobě působí nebo působili na Slovensku.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nJanette Zsigova 1977\n\n"}
{"id": "358508", "url": "https://cs.wikipedia.org/wiki?curid=358508", "title": "Seznam operních pěvců a pěvkyň v Česku", "text": "Seznam operních pěvců a pěvkyň v Česku\n\nToto je seznam operních pěvců s českým původem i zahraničních, kteří dlouhodobě působí nebo působili v Česku, a stali se tak součástí historie české opery.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "358512", "url": "https://cs.wikipedia.org/wiki?curid=358512", "title": "Kybalion", "text": "Kybalion\n\nKybalion (úplným názvem Kybalion : studie o hermetické filosofii starého Egypta a Řecka) je stručný hermetický traktát vydaný v prosinci roku 1908 v Chicagu nakladatelstvím The Yogi Publication Society. Anonymní autor použil pseudonym „Tři zasvěcenci“; obvykle je autorství přisuzováno Williamu Walkerovi Atkinsonovi. Spis v duchu hermetické tradice uvádí, že o starobylém učení Herma Trismegista, jinak údajně už tisíce let pečlivě střeženém a před „nezralými“ tajeném, pojednává proto, aby připraveným moderním čtenářům – „upřímným hledačům pravdy“ poskytlo „univerzální klíč“ k vědění a správným způsobem tak osvětlilo poznatky překotně se vyvíjející vědy.\n\n\n"}
{"id": "358515", "url": "https://cs.wikipedia.org/wiki?curid=358515", "title": "Karel Fořt (ovocnář)", "text": "Karel Fořt (ovocnář)\n\nKarel Fořt (29. října 1852 Kly u Mělníka — 12. června 1926 Mělník) byl český ovocnář, vinař, učitel a autor odborné literatury v oblasti vinařství.\n\nNarodil se 29. října 1852 v Klech u Mělníka jako syn sedláka. (Některé zdroje uvádějí nesprávné datum 2. listopadu 1852.)\n\nVystudoval hospodářskou školu v Hracholuskách poté vyšší ovocnicko-vinařskou školu v rakouském Klosterneuburgu a ve Vídni. Později působil v Klosterneuburgu na chemickofyziologické stanici a jako učitel (1876-1885). Po návratu domů byl jmenován prvním ředitelem nově založené vinařsko-ovocnické školy v Mělníce. Podnikl mnoho studijních cest po vinařských oblastech Rakouska, Německa a Francie. V lednu 1897 byl přijat za člena Společnosti pro průmysl chemický v království Českém.\n\nVybudoval první českou pokusnou stanici na zužitkování ovoce, 1904 až 1905 spoluredaktorem Českého vinaře.\n\n\n\n\n\n"}
{"id": "358517", "url": "https://cs.wikipedia.org/wiki?curid=358517", "title": "Zubčická Lhotka", "text": "Zubčická Lhotka\n\nZubčická Lhotka je částí obce Zubčice v Jihočeském kraji. Nachází se přibližně 1,5 kilometru severovýchodně od obce Zubčice a 10 kilometrů východně od Českého Krumlova. Leží v Českokrumlovské vrchovině nad údolím Zubčického potoka. K vesnici patří také Pflégrův mlýn na Zubčickém potoce. Zubčická Lhotka spadá pod obec s rozšířenou působností Český Krumlov. Lhotkou prochází silnice třetí třídy spojující silnici I/3 (E55) a silnici II/157 vedoucí do Českého Krumlova.\n\nPrvní písemná zmínka o vesnici pochází z roku 1337. V roce 1910 bylo ve Lhotce 23 domů a 134 obyvatel (všichni české národnosti).\n"}
{"id": "358518", "url": "https://cs.wikipedia.org/wiki?curid=358518", "title": "Alexandr Oniščenko", "text": "Alexandr Oniščenko\n\nAlexandr Oniščenko (* 17. července 1957, Černihiv, Ukrajina) je akademický malíř, který pochází z Ukrajiny. \n\nPo rozpadu SSSR v roce 1991 zamířil do Československa. Bydlí ve zrušeném kostelíku sv. Jana Nepomuckého barokního slohu na Chloumku v Mělníku, který opravil.\n\nZa své dílo byl odměněn vyznamenáním Masarykovy akademie věd (1998).\n\n"}
{"id": "358521", "url": "https://cs.wikipedia.org/wiki?curid=358521", "title": "Třída Yorktown", "text": "Třída Yorktown\n\nTřída \"Yorktown\" byla třída letadlových lodí Námořnictva Spojených států. V letech 1937–1941 byly do služby zařazeny 3 jednotky této třídy.\n\nPoslední loď této třídy, \"Hornet\" (jenž byl postaven podle mírně modifikovaného projektu), byla dokončena těsně před vstupem USA do druhé světové války. Všechna tři plavidla hrála důležitou roli v první fázi války v Pacifiku, přičemž v bojích během roku 1942 byly dvě z nich ztraceny. Pouze \"Enterprise\" přečkala až do konce konfliktu a obdržením 20 vyznamenání battle star se stala nejčastěji dekorovanou lodí US Navy.\n\n"}
{"id": "358523", "url": "https://cs.wikipedia.org/wiki?curid=358523", "title": "Marie Restituta Kafková", "text": "Marie Restituta Kafková\n\nBlahoslavená Marie Restituta Kafková SFCC (roz. jako Helena Kafková; 1. května 1894 Husovice – 30. března 1943 Vídeň) byla rakouská řeholnice a mučednice moravského původu, oběť nacistického teroru. Katolická církev ji prohlásila za blahoslavenou, svátek má 29. října.\n\nV roce 1896 se celá její rodina přestěhovala do Vídně, kde Helena posléze vstoupila do kongregace Sester františkánek křesťanské lásky (\"Sorores Franciscanae a Caritate Christiana\", lidově hartmannky) a přijala řeholní jméno Marie Restituta. Byla vynikající zdravotní sestrou, působila nejprve na operačním sále řádové nemocnice v Mödlingu a posléze v řádové nemocnici ve Vídni jako vrchní sestra a pravá ruka primáře Stöhra. Její spolupracovníci a pacienti jí přezdívali „sestra Resoluta“. Byla hluboce zbožná, asketismus ve věci stravování jí však byl cizí, díky bohaté konzumaci piva a guláše trpěla nadváhou. (Dlužno ovšem říci, že jako sálová sestra silnou postavu potřebovala, aby byla v případě potřeby schopna při operaci udržet pacienta.)\n\nPo anšlusu Rakouska se sestra Marie Restituta několikrát dostala do střetu s nacistickými orgány, poprvé když odmítla jejich příkaz odstranit z prostor nemocnice krucifixy. Dne 18. února 1942 byla přímo na operačním sále zatčena a obviněna z šíření protinacistických materiálů. Dne 29. října 1942 byla odsouzena k smrti a 30. března 1943 sťata gilotinou.\n\nKatolická církev zahájila beatifikační proces sestry Marie Restituty v listopadu 1988, 21. června 1998 byla prohlášena za blahoslavenou. Brněnská a vídeňská diecéze slaví její svátek 29. října, v den jejího odsouzení.\n\nJméno bl. Marie Restituty dnes nese park v Brně-Husovicích (\"Park Marie Restituty\") a ulice u nemocnice v Mödlingu (\"Schwester-Maria-Restituta-Gasse\").\n\nBrněnské Divadlo Feste v roce 2009 nastudovalo divadelní hru \"Marie Restituta – Nemocnice na kraji říše\", inspirovanou osudem Marie Restituty. Uvedlo ji jako páté představení cyklu Identita, což byl cyklus původních her o hledání identity jedince i národa.\n\nPři návštěvě papeže Benedikta XVI. v ČR v září 2009 se objevily spekulace, že by Marie Restituta mohla být brzy svatořečena.\n\nV květnu 2019 radní města Brna rozhodli o vytvoření umístění sochy Marie Restituty v husovickém parku, který nese její jméno. Socha podle očekávání vedení města měla být odhalena v roce 2021.\n\n\n"}
{"id": "358527", "url": "https://cs.wikipedia.org/wiki?curid=358527", "title": "Porsche Tennis Grand Prix 2008", "text": "Porsche Tennis Grand Prix 2008\n\nTenisový turnaj WTA Porsche Tennis Grand Prix 2008 se konal ve dnech 27. září - 5. října ve Stuttgartu v hale na tvrdém povrchu. Odměny činily 650,000 dolarů.\n\n"}
{"id": "358528", "url": "https://cs.wikipedia.org/wiki?curid=358528", "title": "Francouzská (Brno)", "text": "Francouzská (Brno)\n\nFrancouzská ulice je ulice v širším centru Brna, ve čtvrti Zábrdovice. Svým východním úsekem leží v městské části Brno-sever, západní úsek představuje hranici mezi ní a městskou částí Brno-střed. Ulice je mimo jiné místem nálezu unikátního pohřbu z období paleolitu.\n\nUlice se vyvinula jako severní osa brněnského předměstí Dolní a Horní Cejl, a do poloviny 19. století byla známa jako \"Ober Zeil\" tedy Horní Cejl. V roce 1854 dostala podle panovníka Františka Josefa název \"Franz-Josef-Strasse\". Označení \"Francouzská\" obdržela poprvé po vzniku Československa v prosinci roku 1918, na počest spojenecké mocnosti Francie. Po německé okupaci na jaře roku 1939 byla ulice přejmenována na \"Franz-Schubert-Strasse\" a byl z ní vyňat počáteční úsek, na nějž navázal nový průraz do čtvrti Černá Pole (\"Freiherr-von-Neurath-Strasse\", dnes ulice Milady Horákové). Jméno \"třída Franze Schuberta\" pak bylo v roce 1946 znovu změněno na \"Francouzskou.\" Ulice nepatří mezi hlavní dopravní tepny, nicméně je využívána jako alternativní spojení z centra města (Moravské náměstí) do Zábrdovic (jednosměrný provoz).\n\nJeden z nejvýznamnějších paleolitických nálezů v Brně byl odkryt v roce 1891 při budování kanalizace na Francouzské ulici, v prostoru křižovatky s ulicí Přadláckou. Podle soudobé zprávy A. Makowského obsahoval kostru muže s četnými milodary zvířecích kostí (mamutí lopatka a kly, lebka a žebra nosorožce, koňské zuby) a předmětů užitkových (kamenný kotouč, část ohlazeného sobího parohu, který mohl sloužit jako otloukač k odbíjení pazourkových čepelí) a ozdobných či rituálních (ulity kelnatek v počtu přes 600 kusů, 14 ks terčíků z kamene, kosti a mamutoviny, z nichž lze některé interpretovat jako sluneční či ženské symboly), a také mužská plastika. Pohřeb byl pokryt červeným barvivem, některé kosti nesly stopy kostního zánětu periostitidy.\n\nByl zde zřejmě pochován za doprovodu obřadů a s mnoha neobvyklými milodary významný muž tehdejší společnosti. Někdy je označován jako „kouzelník (či šaman) z Brna“.\n\nZ celého souboru se dochovala jen část; ojedinělost jednotlivých předmětů pak znesnadňuje datování pohřbu. Předpokládá se příslušnost pohřbu ke kultuře tzv. pavlovienu (podle významné lokality v Pavlově pod Pálavou na jižní Moravě), tedy stáří kolem 25 000 let.\n\nSoubor je uložen ve sbírkách ústavu Anthropos Moravského zemského muzea v Brně. Popis pohřbu podal velmi expresivně Eduard Štorch ve své knize pro mládež \"Lovci mamutů\".\n\nNejdůležitějším předmětem v souboru je figurka muže o velikosti 20 cm, vyřezaná z mamutího klu - mamutoviny. Bývala sestavená z několika částí, dochovaly se však pouze tři – hlava s naznačeným obličejem s výraznými očními důlky, trup s výrazným mužským pohlavím a levá paže.\n\nHlava i trup byly zřejmě původně spojeny, neboť jsou podélně provrtány, levá paže byla k trupu pravděpodobně připojena rovněž, protože je ukončena plochou, jež měla nepochybně přiléhat k podobné ploše na trupu. O tom, že plastika měla i nohy, svědčí rovná plocha s jamkou na trupu vpravo dole.\n\nJedinečnost plastiky spočívá jednak v tom, že jde o nejstarší známý doklad plastiky složené z více částí – o loutku, jednak v tom, že mužská vyobrazení jsou nejen ve starší době kamenné, ale v průběhu celého pravěku zcela ojedinělá.\n\nV čísle 5 tehdejší ulice Františka Josefa se narodil Prof. MUDr. Jan Florian (1897–1942), univerzitní profesor a odbojář, popravený nacisty v Mauthausenu.\n\n"}
{"id": "358534", "url": "https://cs.wikipedia.org/wiki?curid=358534", "title": "Smiljan", "text": "Smiljan\n\nSmiljan je vesnice v Chorvatsku. Nachází se 7 km západně od Gospiće, pod který administrativně spadá. V roce 2001 tu žilo dle úředních údajů 446 obyvatel. První písemná zmínka pochází z 6. prosince 1504. Je rodištěm vynálezce srbského původu Nikoly Tesly, jehož otec zde působil jako kněz. Mezi místní rodáky patří také Ferdinand Kovačević a Tomislav Tomljenović.\n"}
{"id": "358538", "url": "https://cs.wikipedia.org/wiki?curid=358538", "title": "Restituta", "text": "Restituta\n\nRestituta je staré latinské ženské jméno, které znamená „Navrácená“. V současné době již je jeho výskyt raritní, přežívá hlavně v Itálii a jako řeholní jméno v řeholních společenstvích. V roce 2007 české úřady neevidovaly na českém území žádnou občanku ani cizinku s tímto jménem.\n\n\n"}
{"id": "358541", "url": "https://cs.wikipedia.org/wiki?curid=358541", "title": "McLeodovy dcery", "text": "McLeodovy dcery\n\nMcLeodovy dcery (v anglickém originále McLeod's Daughters) je australský televizní seriál původně vysílaný společností Nine Network. První díl byl odvysílán 8. srpna 2001, poslední epizoda 31. ledna 2009.\n\nPříběh začíná ve chvíli, kdy Jack McLeod zemřel a zanechal svoji zadluženou farmu Drovers Run svým dvěma dcerám.\n\nPřed mnoha lety byl Jack ženatý s Prudence a měli spolu dceru Claire a syna Adama. Tragédie však způsobila, že jejich matka Prue a Adam přišli při porodu o život. O několik let později Jack potkal dívku z města Ruth Silvermanovou, se kterou se oženil. Narodila se jim dcera Tess. Tess a Claire spolu vyrůstaly, ale matka pak pětiletou Tess odvezla zpátky do města.\n\nRuth brzy zemřela na rakovinu prsu. Její dcera Tess se na Drovers Run vrací v naději, že svůj podíl z dědictví prodá a za peníze si ve městě otevře restauraci. Finanční situace na Drovers Run ale není příznivá a Claire nemá peníze na to, aby Tessin podíl odkoupila.\n\nNakonec Tess na farmě zůstává spolu se sestrou a za vydatné pomoci hospodyně Meg Fountainové, její dcery Jodi a místní dívky Becky. Sestry se rozhodnou dát majetek do pořádku samy. Váhavé a pravděpodobně dočasné partnerství je první krok k jejich sblížení, k zahojení starých ran a ke zlepšení rodinných vztahů.\n\nPozději Claire utrpí smrtelnou autonehodu a Tess nezbývá nic jiného, než dále řídit farmu sama. K tomu ji pomáhá Claiřina kamarádka Stevie Hallová, která se na Drovers Run usadí, vdá se za souseda Alexe Ryana. Alex, kterého nešťastnu náhodou zavalí část odlomeného stromu, zanedlouho umírá. Natočí jí poslední vzkaz na kameru, což se Stevie dozví až o něco později po Alexově smrti. Pouhý další den od smrti Stevie porodí syna a po Alexovi ho nazve Alexander. Nikdo mu ale neřekne jinak než Xander. Mezitím se odehrává příběh Tess, která se vdá za Alexova bratra Nicka Ryana, se kterým nakonec odjede do Argentiny. Jodi se dozvídá, že Jack, otec Claire a Tess, je zároveň i její otec, a tak se také stává spolumajitelkou Drovers Run. Jodi naplánuje svou falešnou smrt, aby mohla utéct s přítelem Matem, který je v ochraně svědků (vrací se až v posledním díle těhotná). Na farmě se odehrává i příběh Kate - spolužačky Jodi, která si zde chce zařídit praxi. Zamiluje se do veterináře Davea a spolu s ním také odjíždí. Jejich vztah ale nevyjde.\n\nOd Claiřiny smrti, Tessině odchodu s manželem Nickem a Jodiiny „smrti“, je Drovers Run v rukou jejich sestřenic Grace, Regan a Jasmine McLeodových spolu s Moirou Doyleovou, Stevie Hallovou Ryanovou a Tayler Geddesovou.\n\nMcLeodovy dcery\nPoise Graeme–Evansová přišla na myšlenku \"McLeodových dcer\" na začátku roku 1990. Inspirací jí byly příběhy od přátel, kteří vyrůstali na venkově a také láska k Jižní Austrálii.\n\nGraeme-Evansová předložila projekt společnosti Nine Network, která souhlasila s televizním filmem. Hlavní roli ztvárnili:\nFilm byl vysílán v roce 1996.\n\nSpolečnost Nine Network poté souhlasila s 22 epizodami v 1. sérii v roce 2000. První epizoda byla vysílána v srpnu 2001. Dívalo se na ni 1,89 milionů diváků.\n\nDruhá série byla rovněž úspěšná a \"McLeodovy dcery\" se staly třetím nejpopulárnějším dramatem v australské televizi.\n\nLisa Chappell, která hrála Claire McLeodovou, opustila seriál v říjnu 2003 pro svoji hereckou a pěveckou kariéru.\n\nOdchod Rachael Carpani v roce 2007 znamenal, že v seriálu zůstala pouze jediná původní postava – Aaron Jeffery jako Alex Ryan (který oficiálně odešel v roce 2008).\n\nDvoustá epizoda byla vysílána 3. října 2007, kdy se do tohoto speciálního dílu vrátil Hugh McLeod (Gracin, Jasminin a Reganin otec). Tuto epizodu sledovalo pouhých 1 008 000 diváků.\n\nPoslední a osmá sezóna byla vysílána 23. července 2008. Seriál bude ukončen během roku 2009.\n\nHlavní postavy\nVedlejší postavy (nekompletní seznam)\nPoznámka ke sledovanosti série 7: Sledovanost ještě více poklesla, když Rachael Carpani (Jodi Fountainová McLeodová) a Zoe Naylor (Regan McLeodová) opustily sérii 7. Sledovanost však nakrátko stoupla ve svatební den Alexe a Stevie. Tento díl sledovalo 1,401 milionů diváků. Epizodu „Fanning the Flames“ sledovalo pouze 945 tis. diváků a epizodu „Seeing is believing“ sledovalo už jen 905 tisíc diváků.\n\nGungellan\n\nLokality v Gungellanu:\nFisher – přilehlé větší město ke Gungellanu.\n\nAutorem hudby je Posie Graeme-Evansová a Chris Harriot, písně nazpívala Rebecca Lavelle.\n\nV současné době vyšly 3 soundtracková alba:\n\nLogie Awards\nSeriál McLeodovy dcery byl nominován v mnoha kategoriích. Získal osm ocenění:\n\n2002\n\n2004\n\n2005\n\n2007\n\n"}
{"id": "358543", "url": "https://cs.wikipedia.org/wiki?curid=358543", "title": "Cecemín", "text": "Cecemín\n\nCecemín (238 m n. m.) je vrch v okrese Mělník Středočeského kraje. Vrch je tvořen protáhlým hřebenem o délce asi 4 kilometrů, který začíná u městyse Všetaty a směřuje na jihovýchod k obci Dřísy. Vrchol se nachází blíže Všetat, asi 1 kilometr od všetatského začátku hřebene, a je to nejvyšší bod Všetatské pahorkatiny. Většina kopce včetně vrcholu spadá do katastrálního území Všetaty městyse Všetaty, se severovýchodu k vrcholovému hřebenu vybíhá též katastrální území Čečelice obce Čečelice, jihovýchodní část hřebene zasahuje jihozápadním svahem do katastrálního území Nedomice obce Nedomice, to vše v okrese Mělník, jihovýchodní konec hřebene pak spadá do katastrálního území Dřísy obce Dřísy směrem k samotnému sídlu, přičemž tato obec již spadá do okresu Praha-východ.\n\nVýrazný, nesouměrný, strukturně denudační cecemínský hřbet je tvořen středoturonskými prachovci a jemnozrnnými pískovci, je obklopen středopleistocenními (risskými) terasami Labe, s příkřejšími jihozápadními svahy do labského údolí. Má protáhlou vrcholovou plošinu o délce asi 2,5 kilometru. Na jižních svazích je zástavba domků, hájky borovice černé s jasanem, teplomilné trávníky a křoviny. Na severním svahu jsou pole i lada křovin na bývalých políčkách s mezemi s třešněmi. Na vrcholové plošině jsou pole. Z hrany plošiny je výhled.\n\nDle různých pramenů se zde nacházely nejstarší vinice které jsou písemně doloženy na území Čech. Legendy tvrdí, že vinice byly založeny kněžnou Ludmilou a měl jí zde pomáhat její vnuk, pozdější kníže Václav. Proto se kopci v jisté době říkalo \"Ostrov svatého Václava\". Všechny vinice zde postupně zanikly, až ve 20. století byly v malé míře obnoveny a jmenují se symbolicky „vinice sv. Václava“. Na konci dnešních vinic směrem k Dřísům stojí nově zrestaurovaná barokní \"kaple sv. Jana Křtitele\".\n\nGeomorfologicky vrch náleží do celku Středolabská tabule, podcelku Mělnická kotlina, okrsku Všetatská pahorkatina a podokrsku Cecemínský hřbet.\n"}
{"id": "358554", "url": "https://cs.wikipedia.org/wiki?curid=358554", "title": "Basilejsko-ferrarsko-florentský koncil", "text": "Basilejsko-ferrarsko-florentský koncil\n\nBasilejský koncil, podle dalších měst jednání označovaný také jako basilejsko-ferrarsko-florentský koncil (přičemž termín basilejský koncil může pak úžeji označovat pouze jednání konaná v Basileji) byl podle počítání římskokatolické církve 17. ekumenický koncil, konaný v letech 1431–1445. Vedle jednání dodnes uznávaných katolíky za právoplatná došlo během koncilu také k vydělení skupiny církevních hodnostářů, jejíž rokování bylo později církví označeno za heretické.\nKoncil byl svolán papežem Evženem IV. do švýcarské Basileje, což odráželo přání řady účastníků jednat mimo území některé z tehdejších evropských velmocí či papežského státu. Jednání bylo roku 1438 papežem přeneseno do italské Ferrary a roku 1439 pro nebezpečí moru do Florencie. Někteří účastníci, odpůrci Evžena IV. a zastánci konciliarismu, ovšem zůstali v Basileji a považovali se za legitimní pokračování koncilu. Zde roku 1439 zvolili vzdoropapeže Felixe V., který ovšem rezignoval roku 1449, čímž ukončil poslední velké papežské schizma. Mezitím byla opoziční část koncilu vypuzena z Basileje do Lausanne, kde se po rezignaci Felixe V. sama rozpustila.\n\nBasilejský koncil dojednal sjednocení s některými východními církvemi; unie s řeckým pravoslavím však nepřežila dobytí Konstantinopole. Koncil znamenal definitivní vítězství papalismu nad konciliarismem v římskokatolické církvi, tedy porážku představy, že koncil je nadřazen papeži.\n\nBasilejská kompaktáta, smlouva koncilu s husity, pomohla kompromisně vyřešit nábožensko-politickou situaci v českých zemích, nebyla však později církví potvrzena. I když koncil vykonal některé reformní kroky, základní problémy katolické církve té doby vyřešeny nebyly, jak ukázal vznik reformace o půl století později.\n\n\n\n"}
{"id": "358557", "url": "https://cs.wikipedia.org/wiki?curid=358557", "title": "USS Nashville (CL-43)", "text": "USS Nashville (CL-43)\n\nUSS Nashville (CL-43) byl lehký křižník třídy \"Brooklyn\", kterým sloužil v americkém námořnictvu během druhé světové války.\n\nKýl lodi byl založen 24. ledna 1935 v loděnici New York Shipbuilding v městě Camden ve státě New Jersey.\n\n\"Nashville\" doprovázel americkou letadlovou loď USS \"Hornet\" během Doolitlova náletu na Tokio. Když americký svaz cestou k japonským ostrovům narazil na hlídkový člun japonského císařského námořnictva, právě \"Nashville\" se neúspěšně pokusil člun potopit dříve, než předá zprávu japonskému velení.\n\nLoď přečkala celou válku, během které operovala v Pacifiku. Ve válce získala 10 vyznamenání Battle star. V červnu 1946 byla loď vyřazena ze služby a do roku 1950 se nacházela v rezervě. Poté prošla generálkou a byla 9. ledna 1951 prodána do Chile, kde do počátku 80. let sloužila pod jmnénem \"Capitan Prat\" (druhou zakoupenou lodí této třídy byl USS \"Brooklyn\"). Poté bylo plavidlo v roce 1985 sešrotováno.\n\n\n"}
{"id": "358565", "url": "https://cs.wikipedia.org/wiki?curid=358565", "title": "Krakonoš (rozcestník)", "text": "Krakonoš (rozcestník)\n\nKrakonoš může být:\n\n\n"}
{"id": "358569", "url": "https://cs.wikipedia.org/wiki?curid=358569", "title": "Boj", "text": "Boj\n\nBoj je střet protivníků či bojovníků, při kterém se tito snaží podrobit nebo zničit svého nepřítele. Mnohdy se jedná o ozbrojený střet či bitvu mezi vojenskými jednotkami v době války. Může se jednat i o jiné použití zbraní nebo násilí, které podnítilo nějakou obrannou reakci. Taková násilná střetnutí se mohou udát např. mezi zločineckými gangy nebo jinými bojůvkami, i politicky motivovanými.\n\nPojem \"boj\" se používá také pro nenásilná střetnutí, při kterých jde o vítězství, převahu nebo vliv. Jedná se například o sportovní boje či zápasy nebo o boje ideové respektive ideologické a také o volební boj mezi politickými stranami či organizacemi v zastupitelské demokracii.\n\n\n"}
{"id": "358571", "url": "https://cs.wikipedia.org/wiki?curid=358571", "title": "Chuang-pchu-ťiang", "text": "Chuang-pchu-ťiang\n\nChuang-pchu-ťiang () je řeka na východě ČLR (Šang-chaj). Je přibližně 100 km dlouhá.\n\nJe pravým přítokem estuáru Jang-c’-ťiangu.\n\nNa dolním toku je pod vlivem mořských přílivů. V povodí řeky bylo vybudováno mnoho zavlažovacích kanálů a jiných hydrotechnických zařízení, která přerozdělují její odtok. Je také propojena s Velkým kanálem.\n\nV době přílivu je přístupná pro námořní lodě. Na řece leží město Šang-chaj.\n"}
{"id": "358573", "url": "https://cs.wikipedia.org/wiki?curid=358573", "title": "Johann Jacob Löwenthal", "text": "Johann Jacob Löwenthal\n\nJohann Jacob Löwenthal (maďarsky \"Löwenthal Johann Jacob\", 15. července 1810, Pešť, Uhry – 20. července 1876, Hastings, Anglie) byl maďarský šachový mistr a profesionální šachový hráč.\n\nLöwenthal pocházel z rodiny židovského obchodníka. Po porážce revoluce v roce 1848, které se aktivně zúčastnil, musel uprchnout do Ameriky, kde v New Yorku překvapivě prohrál s dvanáctiletým Paulem Morphym 0:2. Od roku 1851 žil v Londýně, kde se také téhož roku zúčastnil prvního velkého mezinárodního šachového turnaje, prohrál však již v prvním kole s Angličanem Elijahem Williamsem 1:2.\n\nV letech 1863 až 1867 byl redaktorem \"Chess Player's Magazine\".\n\n\n"}
{"id": "358577", "url": "https://cs.wikipedia.org/wiki?curid=358577", "title": "Džem", "text": "Džem\n\nDžem je rosolovitá hmota s kousky ovoce nebo s celými drobnými plody. Vyrábí se z čerstvého vyzrálého ovoce, které se lisuje, vaří a zahušťuje cukrem. Obvyklé množství cukru činí 1/3 až 2/5 obsahu, obsah ovoce musí být minimálně 35 %. Džem se nejčastěji používá např. na chléb s máslem.\n\nČeské označení je počeštěná forma anglického slova \"jam\", jak v podobě podstatného jména tak slovesa, mj. ve významu \"zahustit\" (zřejmě od zahuštění cukrem při přípravě). Slovo \"marmalade\" v angličtině označuje jen pochutiny z citrusových plodů (\"jam\" pak pro ostatní ovoce); od roku 2004 smí být počeštěné slovo \"marmeláda\" používáno jen pro odpovídající výrobky.\n\nDžem lze snadno připravit téměř z jakéhokoliv ovoce. Příprava je velmi jednoduchá. Ovoce omyjeme, případně odpeckujeme a nakrájíme na kousky. Poté smícháme s cukrem nebo s cukrem a komerčním želírovacím přípravkem, uvedeme směs k varu a vaříme dokud nezhoustne (s komerčními želírovacími přípravky cca za 5 minut). Ještě před naplněním džemu do sklenic bychom měli provést tzv. želírovací zkoušku. To znamená, že horký džem kápneme na talířek a pokud vzorek džemu ztuhne (cca za 5 min), znamená to, že ztuhne i zbytek džemu nebo marmelády. Pokud si přejeme, aby hmota ztuhla více, zamícháme do horké směsi kyselinu citrónovou (1 - 2 zarovnané lžičky). Poté želírovací zkoušku opakujeme. Z uvařeného džemu je také před plněním do sklenic dobré sebrat vzniklou pěnu, bublinky vzduchu v ní obsažené totiž mohou poškodit vzhled a trvanlivost zavařeniny.\n\nKvalita džemu je zpravidla dána kvalitou a podílem ovocné složky. U některých průmyslově vyráběných džemů je z důvodů cenových tlaků podíl cukru daleko vyšší než podíl ovocné složky. Někteří výrobci u džemů deklarovaných jako jahodové či borůvkové nahrazují originální ovoce levnějšími jablky a do výrobku přidávají dochucovadla.\n\nDžem obsahuje minimálně 35 % ovoce. Jestliže je ve směsi 45 % ovoce, je označován jako džem výběrový nebo džem extra.\n\n\n"}
{"id": "358578", "url": "https://cs.wikipedia.org/wiki?curid=358578", "title": "Bartoloměj (rozcestník)", "text": "Bartoloměj (rozcestník)\n\nBartoloměj je obecně mužské biblické jméno aramejského původu:\n\n\n"}
{"id": "358580", "url": "https://cs.wikipedia.org/wiki?curid=358580", "title": "Fulltextové vyhledávání", "text": "Fulltextové vyhledávání\n\nFulltextové vyhledávání, (z ang. \"full\" – celý, plný a \"text\") je speciální způsob vyhledávání informací v databázích nebo v textových souborech, které jsou obvykle předem připraveny, tj. indexovány, aby bylo možno nalézt libovolné slovo (řetězec znaků) v nejkratším možném čase.\n\nV textovém vyhledávání \"full-text\" odkazuje na techniku hledání v počítačových dokumentech a databázích. Při full-textovém vyhledávání vyhledávací algoritmus prozkoumává všechna slova v každém uloženém dokumentu a pokouší se je porovnat se slovy zadanými uživatelem. Full-textové vyhledávání přichází běžně s databázemi knihoven v sedmdesátých letech. Mnoho webových stránek a aplikací (například textové procesory) umožňují full-textové vyhledávání. Některé webové vyhledávače, jako AltaVista uplatňují full-textové techniky vyhledávání, zatímco jiné hledají pouze v hotovém indexu webových stránek.\nV praxi je těžké rozeznat, jak vyhledávací algoritmus pracuje. Vyhledávací algoritmy aktuálně využívané ve webových službách se málokdy zveřejňují, aby nebyly zneužity podnikavci pro zvýhodnění svých stránek při vyhledávání.\n\nPři malém množství dokumentů je možné spustit full-textový algoritmus k přímému prohledávání obsahu dokumentů při každém dotazu, tzv. sériové vyhledávání. K tomu lze využít některé základní nástroje.\n\nPokud je ovšem množství dokumentů potenciálně větší než kapacita vyhledávacího algoritmu, je pro udržení rychlé odezvy hledání důležité rozdělit vyhledávání do dvou úkolů: indexování a vyhledávání. Indexovací fáze prochází text ve všech dokumentech a vytváří seznam klíčových termínů, často nazývaný \"index\", korektnější termín je konkordance. Ve vyhledávací fázi, kdy se provádí specifický dotaz, je prohledáván pouze k tomu připravený index, namísto originálních dokumentů.\n\nIndexer vytváří záznam v indexu pro každý výraz, nebo slovo, které najde v dokumentu a jeho relativní pozici v dokumentu. Obvykle indexer ignoruje tzv. stop-slova, jako jsou spojky a předložky, které jsou příliš obecné a významově bezvýznamné pro hledání. Některé indexery provádějí jazykově specifické úpravy, jako lemmatizaci (nalezení kmene slova) a derivaci (nalezení odvozených tvarů, tj. skloňování nebo časování).\n\nZ důvodu nejednoznačnosti a dvojsmyslnosti přirozeného jazyka, full-textový index typicky produkuje seznam získaných slov s nízkou přesností – mnoho položek je irelevantních. Vyhledávání pomocí řízeného slovníku (např. tezaurus, a jiné) řeší tento problém tím, že označkuje nevhodná slova. Na druhou stranu vyhledávání řízeným slovníkem má nízkou výtěžnost – může vyřadit také dokumenty, které jsou relevantní k vyhledávanému dotazu.\nNavzdory existenci mnoha irelevantních dokumentů ve volném indexu, volné vyhledávání může být úspěšné při nalezení dokumentu, které řízené vyhledávaní vyřadilo.\n\nVolné vyhledávání nalezne mnoho dokumentů, které nejsou odpovídající zamýšlenému dotazu. Takové dokumenty se nazývají \"falešně pozitivní nález\". To je často způsobeno nepřesností přirozeného jazyka.\n\nNěkteré shlukovací techniky založené na bayesovském algoritmu (podobný bayesovskému spamovému filtru například v Gmailu) mohou pomoct snižovat falešně pozitivní nálezy. Pokud tedy zadáme jako dotaz slovo „fotbal“, tato technika může zkategorizovat dokumenty pod názvy „Americký fotbal“, „kopaná“ atd. V závislosti na výskytech slov v dokumentu může spadnout do jedné nebo více kategorií. Tyto techniky byly rozsáhle testovány v e-discovery doméně.\n\nNedostatky volného hledání je možné eliminovat dvojím způsobem: umožnit uživatelům s nástrojem vyjádřit jejich dotaz přesněji, a vyvinout nový vyhledávací algoritmus zlepšující vyhledávací přesnost.\n\n\nTechnologický pokrok významně zlepšuje výkon a přesnost volného vyhledávání textů. Například googlovský algoritmus PageRank dává vyšší důležitost dokumentům, na které odkazuje víc linků (odkazů). Tento algoritmus na základě údajů o popularitě dané uživateli internetu zvyšuje úspěšnost a přesnost vyhledání.\n"}
{"id": "358582", "url": "https://cs.wikipedia.org/wiki?curid=358582", "title": "USS Shangri-La (CV-38)", "text": "USS Shangri-La (CV-38)\n\nUSS \"Shangri-La\" (CV-38) byla letadlová loď Námořnictva Spojených států, která působila ve službě v letech 1944–1971. Jednalo se dvacátou postavenou jednotku třídy \"Essex\" (desátou ve verzi s dlouhým trupem).\n\nByla pojmenována podle fiktivního místa Šangri-La z románu \"Ztracený obzor\" od Jamese Hiltona. Její stavba byla zahájena 15. ledna 1943 v loděnici Norfolk Naval Shipyard v Portsmouthu ve Virginii. K jejímu spuštění na vodu došlo 24. února 1944, do služby byla zařazena 15. září 1944. Od dubna 1945 se účastnila operací závěrečné fáze druhé světové války v Tichém oceánu, kde zůstala i po japonské kapitulaci až do října 1945. V květnu 1946 se podílela na jaderných testech na atolu Bikini uskutečněných v rámci operaci Crossroads. V roce 1947 byla převedena do rezervy. Po reaktivaci v roce 1951 a překlasifikování na útočnou letadlovou loď (CVA-38) byla \"Shangri-La\" rozsáhle upravena v rámci modernizačního programu SCB-27C. Znovuzavedení do služby po celkové modernizaci proběhlo 10. ledna 1955. V roce 1969 byla Shangri-La překlasifikována na protiponorkovou letadlovou loď CVS-38. V roce 1971 byla definitivně vyřazena ze služby a převedena do atlantické rezervní flotily, kde zůstala dalších 11 let. V roce 1988 byla sešrotována.\n\n\n"}
{"id": "358587", "url": "https://cs.wikipedia.org/wiki?curid=358587", "title": "Ján Levoslav Bella", "text": "Ján Levoslav Bella\n\nJán Levoslav Bella (4. září 1843 Liptovský Mikuláš, Uhersko – 25. květen 1936 Bratislava, Československo) byl slovenský duchovní, hudební skladatel, sbormistr a dirigent, hudební pedagog, hudební publicista a varhaník. Užíval pseudonymy Janko Pravdomil a Poludničan.\n\n\nJedná se o výrazného reprezentanta slovenské hudby, který svojí rozsáhlou tvorbou přispěl k její emancipaci jakožto národní hudby na profesionální úrovni. Základy hudebního vzdělání získal od svých rodičů, prohloubil si jej na levočském gymnáziu, kde si osvojil jak základy hry na některé hudební nástroje, tak i hudební teorii a teorii skladby. Vzdělával se také u Jána Egryho v Banské Bystrici, kde zorganizoval pěvecký sbor a smyčcové kvarteto, pro které komponoval. V době svých teologických studií v Banské Bystrici zkomponoval instrumentální mše, moteta a světskou hudbu pro klavír apod. Pod vlivem Štefana Moyzese ukončil teologické studium na vídeňském semináři, kde byl varhaníkem a dirigentem.\n\nV době svého působení v Banské Bystrici pod vlivem reprezentantů slovenského národního hnutí se stal předním bojovníkem za národní osvobození. Jedná se o autora první slovenské opery \"Kovář Wieland\" (1926), komorní hudby pro klavír, housle a klavír, smyčcová kvarteta, varhanní skladby, orchestrální skladby, písně s doprovodem klavíru, sbory, světské kantáty. Publikoval básně, články o hudbě, hudebně estetické eseje a úvahy o národní a církevní hudbě.\n\nJeho syn Rudolf Bella (1890–1973) se stal rovněž hudebním skladatelem a dirigentem. Vnučka Dagmar Bellová (1920–1999) byla koncertní klavíristkou a hudební pedagožkou.\n\n\n\n"}
{"id": "358594", "url": "https://cs.wikipedia.org/wiki?curid=358594", "title": "Pivovary Staropramen", "text": "Pivovary Staropramen\n\nV roce 1992 byla založena akciová společnost \"Pražské pivovary a.s.\", které patřil smíchovský pivovar Staropramen, branický pivovar Braník a první pražský měšťanský pivovar – holešovický pivovar Měšťan, který ukončil svou činnost v roce 1998. Akciová společnost v roce 2003 změnila svůj korporátní název na \"Pivovary Staropramen a.s.\". V roce 2007 ukončil výrobu pivovar Braník.\n\nJeště v roce 2009 patřila společnost bruselské firmě Anheuser-Busch InBev, která ji v roce 2010 prodala investiční společnosti CVC Capital Partners; od ní pak celou pivovarskou skupinu StarBev v roce 2012 za 2,65 miliardy eur koupila severoamerická pivovarská skupina Molson Coors.\n\nSpolečnost provozuje následující pivovary:\n\n\n\nZnačky piv, jejichž výroba byla zastavena:\n\n\n"}
{"id": "358596", "url": "https://cs.wikipedia.org/wiki?curid=358596", "title": "Otakar Mareček", "text": "Otakar Mareček\n\nOtakar Mareček (14. června 1943 Praha – 25. ledna 2020) byl český veslař, reprezentant Československa a olympionik, který získal bronzovou medaili z olympijských her. V Mnichově 1972 získal bronzovou medaili v nepárové čtyřce s kormidelníkem.\n\nV letech 1988–1996 byl předsedou veslařského svazu a byl též členem výkonného výboru Českého olympijského výboru.\n\n\n"}
{"id": "358597", "url": "https://cs.wikipedia.org/wiki?curid=358597", "title": "Karel Neffe", "text": "Karel Neffe\n\nKarel Neffe starší (6. července 1948 Praha – 13. února 2020) byl český sportovec-veslař, československý reprezentant a olympionik. Na Letních olympijských hrách 1972 v Mnichově získal bronzovou medaili v nepárové čtyřce s kormidelníkem.\n\nPo ukončení závodní kariéry se stal trenérem. Jeho syn Karel Neffe mladší (* 1985) je také veslař.\n\n\n\n"}
{"id": "358598", "url": "https://cs.wikipedia.org/wiki?curid=358598", "title": "Vladimír Jánoš", "text": "Vladimír Jánoš\n\nVladimír Janoš (* 23. listopadu 1945, Praha) je český veslař, reprezentant Československa, olympionik, který získal bronzovou medaili z Olympijských her v Mnichově 1972 v nepárové čtyřce s kormidelníkem v posádce s Marečkem, Neffem, Provazníkem a korm. Petříčkem. Pochází z Prahy, má manželku Janu, dceru Michaelu a syna Robina. Veslovat začal na pražské Slavii, vojnu strávil v Dukle a nejdelší část své kariéry vesloval v Blesku. Poté působil jako trenér. Soutěžil nejčastěji na čtyřce s kormidelníkem nebo osmě. Raritou je, že startoval ve třech olympijských finále, kde ovšem v Mexiku a Mnichově vesloval na pravou stranu od lodi, ale do Montrealu se kvůli změnám v posádce přeorientoval na stranu levou.\n\n\n\n"}
{"id": "358599", "url": "https://cs.wikipedia.org/wiki?curid=358599", "title": "František Provazník (fotograf)", "text": "František Provazník (fotograf)\n\nFrantišek Provazník (7. února 1948, Praha) je český fotograf a veslař, reprezentant Československa, olympionik, který získal bronzovou medaili z Olympijských her v Mnichově 1972 v nepárové čtyřce s kormidelníkem. Profesionální a uměleckou fotografií se zabývá již 30 let včetně patnáctiletého pobytu v Londýně a Oxfordu. Má za sebou celou řadu samostatných i společných výstav v Anglii a v Čechách.\n\nPo dvouletém kurzu fotožurnalistiky vystudoval v letech 1974-1979 obor fotografie na FAMU. Věnuje se převážně kulinární, reklamní a portrétní fotografii. Portrétoval známé osobnosti, mezi které patřili například: Benazir Bhutto, Iris Murdoch, John Rothenstein, Richard Branson, John le Carré, Peter Bowles, Barry Humphries, Muhammad Ali a další. Z Čechů například Václav Havel, Bohumil Hrabal nebo Dana Zátopková.\n\nProvazník se věnuje fotografickému zátiší, jehož kompozice čerpá z tradic českého kubismu, ale také z poetiky surrealismu se smyslem pro iracionální významy nečekaného, výtvarně objevného spojení věcí. Jejich kombinací se dotýká mystiky symbolismu. Své snímky zpracovává klasickou technikou v temné fotokomoře. O Provazníkových portrétních fotografiích prohlásil Jan Kříž, člen Katedry teorie a dějin umění AVU, že \"v nich dosahuje maximálního mistrovství jak v citlivé práci s objemem, tak i svým způsobem zúčastněným ponorem do nitra osobnosti – duše portrétovaného.\" Od roku 1996 se v Čechách specializuje na kulinární fotografii (spolu s Janou Vaněčkovou).\n\nJeho díla jsou součástí například státních sbírek Tate Gallery, londýnského Victoria and Albert Museum a National Portrait Gallery nebo Zlatého fondu české fotografie. Fotografie a články publikoval mimo jiné v Daily Mail, The Spectator, Amateur Photographer, Oxford Mail, The Guardian, Creative Camera, Art & Artists, Sunday Times, Vanity Fair, Art Line, Time Out, Photography, Oxford Times (Anglie), Revue K (Francie), Zeit Magazine, Männer Vogue (Německo), De Leidse Post, Eids Dagblad (Holandsko) a dalších. V České republice v časopisech Bauer Media, Burda Praha, Sanoma a dalších.\n\nMezi jeho významné zákazníky patří například Sanoma, Burda, Europress k.s. (Bauer Media), Coty, Lowe GGK, Mark BBDO, Quo Group, JMP - studio zdravého spaní, ČEZ, Interspar, Albert, Zepter, Vitana, Dr.Oetker, Agropol Food, Nestlé (Orion), Playboy, Wrigley, Estée Lauder, Krenotech, Narex, Zentiva, CreditLyonnais Bank, Brazil Embassy ad. Ze zahraničních klientů jsou to společnosti BBC TV, British Telecom, Solid State Logic, Essex Ambulance Service, National Health Service, Oxford University Press, A.A. Knopf (New York), Hodder and Stoughton (Londýn, Sydney, Toronto), Andre Deutsch (Londýn), Bonniers (Švédsko) ad.\n\n\n\n\n"}
{"id": "358600", "url": "https://cs.wikipedia.org/wiki?curid=358600", "title": "Fortis", "text": "Fortis\n\nFortis je bankovní, pojišťovací a investiční společnost, která patří mezi 25 největších firem světa.\n\nFirma podniká převážně v zemích Beneluxu (Belgie, Nizozemsko, Lucembursko) a její akcie jsou kótovány na burzách v Bruselu, Amsterdamu a Lucemburku. \n\nKoncem září 2008 se banka Fortis dohodla, že získá od vlád Belgie, Nizozemska a Lucemburska finanční injekci ve výší 11,2 miliardy eur, která má pomoci odvrátit bance hrozbu platební neschopnosti. Každá z uvedených zemí získá podíl 49 % ve příslušné národní divizi banky.\n\nFrancouzská banka BNP Paribas se 5. října 2008 dohodla se zástupci vlád Belgie a Lucemburska o převzetí 75 procent banky Fortis, jehož kolapsu krátce před tím zabránily svým zásahem vlády Belgie, Lucemburska a Nizozemska.\n\nZa finanční injekci do banky získaly vlády nadpoloviční podíl akcií banky a zbytek chtěly odkoupit a následně privatizovat. \nBanka se měla rozdělit na dva na sobě nezávislé ústavy. Jednu část měla být prodána BNP Paribas, o druhá nizozemské vlády. Ale transakce mohla proběhnout pouze pokud by se stávající akcionáři banky vzdali svých podílů ve prospěch belgické vlády. \nBruselský soud však trval na schválení záměru valnou hromadou, ale akcionáři však návrh na mimořádné valné hromadě těsnou většinou odmítli.\n\n"}
{"id": "358606", "url": "https://cs.wikipedia.org/wiki?curid=358606", "title": "Tanikaze (1940)", "text": "Tanikaze (1940)\n\n\"Tanikaze\" () byl torpédoborec japonského císařského námořnictva třídy \"Kageró\". Byl dokončen v dubnu 1941 jako patnáctý z devatenácti torpédoborců třídy \"Kageró\". Zúčastnil se druhé světové války v Tichomoří, během které se věnoval převážně eskortním povinnostem.\n\nV prosinci 1941 doprovázel Nagumův svazu při útoku na Pearl Harbor a následně se zúčastnil druhého pokusu o dobytí atolu Wake. Nadále se pak věnoval doprovodu Nagumových letadlových lodí a zúčastnil se tak vylodění v Rabaulu, náletu na Darwin, operací proti Jávě, výpadu do Indického oceánu a bitvy u Midway. Poté se zapojil do bojů o Guadalcanal a na Nové Guineji. Během bitvy u Santa Cruz byl součástí Abeho předsunutého svazu. Po údržbě v Japonsku se v prosinci 1942 opět vrátil do jihozápadního Pacifiku a opět se zapojil do bojů v krysích dírách Šalomounových ostrovů. V únoru 1943 se zapojil do evakuace Guadalcalanu a poté se věnoval doprovodu konvojů a těžkých jednotek loďstva. V červenci se zúčastnil bitvy v zálivu Kula a poté se vrátil k doprovodu těžkých jednotek a konvojů. Dne 9. června 1944 ho v průlivu Sibutu (90 mil jihozápadně od ostrova Basilan) torpédovala ponorka USS \"Harder\".\n\n\"Tanikaze\" patřil do I. série třídy \"Kageró\" a byl objednán na základě doplňovacího programu pomocných plavidel z roku 1937. Jeho výzbroj tvořilo šest 127mm kanónů typu 3. roku ve třech dvouhlavňových věžích typu C (jedné na přídi a dvou na zádi) a dva čtyřhlavňové 610mm torpédomety typu 92 modelu 4. Zásoba šestnácti torpéd typu 93 byla v pozdější fázi války pravděpodobně redukována na osm kusů, aby se kompenzoval nárůst hmotnosti vlivem instalace dalších 25mm děl typu 96.\n\nPravděpodobně během údržby v Kure v listopadu a prosinci 1943 byla odstraněna zadní 127mm dělová věž číslo 2 a nahrazena dvěma tříhlavňovými 25mm komplety. Rovněž 25mm dvojčata na plošině vedle zadního komínu byla nahrazena za 25mm trojčata. Další pravděpodobně trojhlavňový komplet se nacházel na plošině před můstkem. Jako jeden z torpédoborců, které se dočkaly roku 1944, byl \"Tanikaze\" pravděpodobně vybaven jedním metrovým přehledovým radarem \"13 Gó\" pro sledování vzdušných cílů na zadním stožáru a jedním centimetrovým přehledovým radarem \"22 Gó\" pro sledování vzdušných i hladinových cílů na předním stožáru.\n\nDne 9. června 1944 ho v průlivu Sibutu (90 mil jihozápadně od ostrova Basilan) torpédovala ponorka USS \"Harder\" třídy \"Gato\". Loď byla zasažena dvěma torpédy a následná exploze kotlů ji roztrhala na kusy. Torpédoborec \"Urakaze\" vzal na palubu 126 členů posádky včetně velitele, který 11. června zraněním podlehl. Při potopení \"Tanikaze\" zahynulo 114 námořníků.\n\nDne 10. srpna 1944 byl \"Tanikaze\" vyškrtnut ze seznamu lodí japonského císařského námořnictva.\n\n\n"}
{"id": "358610", "url": "https://cs.wikipedia.org/wiki?curid=358610", "title": "Jídelníček", "text": "Jídelníček\n\nSlovo jídelníček může mít více významů:\n\n"}
{"id": "358611", "url": "https://cs.wikipedia.org/wiki?curid=358611", "title": "Schranz", "text": "Schranz\n\nSoučasný význam schranz je styl elektronické hudby (Hardcore techno) vyznačující se vysokou rychlostí BPM (150-180). Obecně platí že schranz = hard techno.\n\nTermín vznikl v roce 1994 v Německu, pravděpodobně ze dvou německých podstatných jmen \"Schrei\" (výkřik) a \"Tanz\" (tanec). Do světa ho prosadil Chris Liebing. Ten ovšem schranzem myslel zcela něco jiného než hard techno – Chris Liebing erklärt Schranz – Schranz dle Liebinga bylo jiné monotónní techno mezi 145-150 BPM. Release – The Real Schranz.\n\nV současnosti se můžete setkat s dvěma tvrzeními. 1/ že současný schranz je to samé co hard techno (toto prosazuji djs jako Torsten Kanzler, Sven Wittekind) a je to bráno jako obecné pravidlo. 2/ mezi těmito dvěma pojmy je rozdíl. A to ten, že schranz je tvrdší a temnější vývoj hard techna. Jednoznačný a prokázaný rozdíl je mezi schranzem, se kterým přišel Liebing a současným schranzem popř. hard technem.\n\nOriginální zvuk schranzu (Liebing) je tvrdší techno/New Beat, inspirované stylem Hardcore techno, ale s omezenými melodickými elementy a důrazem na perkuse. Známkou tohoto stylu jsou silně komprimované a filtrované smyčky.\nHard techno (schranz) je oproti klasickému technu mnohem rychlejší, tvrdší a temnější. Prosadilo se kolem roku 2000 a vrchol dobyl mezi roky 2005-2006, kdy dosahovalo masové obliby díky mixovaným trackům, producentů a Djs jako byli – Dj Rush, Rober Natus, Marco Nastic, Christian fischer, Takachi Itoh, Surgeon, James Ruskin. Později nastoupila čistokrevná elita HT djs – Sven Wittekind, Dj-Amok, Weichentechnikk, Waldhaus, Tomasch Gee, Dj Nokturnus, Arkus P, O.B.I., Boris S., Killswitch , Reset, Ranieri, Frank Kvitta, Sandy Warez a jiní.\n\nV současnosti se HT nachází v určitém vývojovém stupni a část djs a producentů je ovlivňováno prvky hard-core techna, které zažívá v současnosti úspěch především v Holandsku a Německu. Počet velmi vynikajících DJs se také rozšířil mimo základnu Německa především do Brazílie, Španělska, Holandska a dalších zemí. Především tam kde je podpora velkých festivalů a kvalitní klubové zázemí.\n\nHard techno v České a Slovenské republice má stále pevnou základnu především v klubové sféře, jenž zůstala po úspěchu velkých akcí Orion Hall, SoL, CosmicTrip a především Apokalypsy. Pravidelné klubové noci – Satellite(HK), Babyllon(Opava), HardTechno Provincie, Schranz machine, OMG (Brno), Darkness, Pulzar, Hardflash, Techno Terror (Slovensko) a časté lokální klubovky jako třeba SchranzMania (HK) dávají možnost a podporu větším projektům. Hlavním informačním centrem je komunitní server www.schranz.cz a na Slovensku www.schranz.sk.\n\nAUSTRáLIE: Bold // BELGIE: Sandy Warez, Tim Rivers // BRAZíLIE: Pet Duo, Candy Cox, Alex TB, Buchecha, Lukas, Fernanda Martins, Julyikie // FRANCIE: Greg Notill // ChILE: Daniela Haverbeck // MAĎARSKO: Svetec, Atom, Hammond, Robert Fabian, Jim-E, Bentech // MEXIKO: Acid Flux, // NĚMECKO: O.B.I., Viper XXL, Jason Little, Waldhaus, Sutura, Pappenheimer, BMG, Minpren, Andi Teller, Jan Fleck, Frank Kvitta, Arkus P, Boris S, Torsten Kanzler, Amok // NIZOZEMÍ: Miss Djax, DayMar, Salva Trucha // RAKOUSKO: Mario Ranieri, // SLOVENSKO: Sepromatiq, Matthew, Lenzy // SRBSKO: Ivee // ŠPANĚLSKO: Richie Gee, Psychodrums, Fatima Haji, // UK: Instigator // UKRAJINA: Lady Kate ( od 2013 HC – Lady K8) // USA: Rush , , ., , , a mnoho dalších.\n\nČeští DJs a producenti: Golpe, Destroyer, B.Unq!, Kesz, Peterson, Bloodrain a další.\n\n"}
{"id": "358617", "url": "https://cs.wikipedia.org/wiki?curid=358617", "title": "Glitnir", "text": "Glitnir\n\nGlitnir je třetí největší banka na Islandu.\n\nByla vytvoření ze tří privátních (Alþýðubanki, Verzlunarbanki, Iðnaðarbanki) a jedné státem vlastněné banky (Útvegsbanki) v roce 1990. Banka má pobočky v deseti zemích.\n\n29. září 2008 se vláda Islandu rozhodla převzít nad bankou kontrolu, protože hrozil její kolaps. Vláda chtěla koupit 75% akcií za 600 milionů eur. Ke koupi však nedošlo, protože před schválením transakce byla na banku uvalena nucená správa.\n\n"}
{"id": "358625", "url": "https://cs.wikipedia.org/wiki?curid=358625", "title": "Hirjú", "text": "Hirjú\n\nHirjú (japonsky: 飛龍, \"Létající drak\") byla druhou letadlovou lodí třídy \"Sórjú\" Japonského císařského námořnictva, která se účastnila první fáze války v Pacifiku.\n\n\"Hirjú\" byla jednou z šesti japonských letadlových lodí, které dopravily japonské letouny k útoku na Pearl Harbor. Mezi 21. a 23. prosincem 1941 její letouny bombardovaly ostrov Wake. V lednu 1942 \"Hirjú\" podporovala japonskou invazi na Moluky, které byly součástí Nizozemské východní Indie. Dne 19. ledna 1942 letouny ze \"Sórjú\" a \"Hirjú\" napadly australský přístav Darwin. V březnu roku 1942 loď podporovala invazi na Jávu a operovala proti lodím snažícím se opustit Jávské moře. V dubnu 1942 se podílela na výpadu japonského loďstva do Indického oceánu.\n\nBěhem bitvy u Midway loď zůstala jedinou Nagumovou provozuschopnou letadlovou lodí po americkém úderu v 10:20 až 10:30 dopoledne 4. června. \"Hirjú\" poté vyslala celkem dvě vlny letadel, které těžce poškodily USS \"Yorktown\". Odpoledne loď těžce poškodily americké palubní střemhlavé bombardéry Douglas SBD Dauntless a musel ji potopit torpédoborec Makigumo.\n\nJaponsko 25. května 1933 oznámilo, že se již necítí být vázáno limity washingtonské a londýnské námořní konference, která omezovaly výtlak i výzbroj válečných lodí. Stavba \"Sórjú\" a \"Hirjú\" byla zadána v rámci programu z roku 1934 a obě nové letadlové lodě povolený výtlak překročily.\n\n\"Hirjú\" byla o něco větší než její sesterská loď \"Sórjú\". Lišila se i tím, že měla velitelský ostrov na levé straně, zatímco u \"Sórjú\" byl na pravé (jedinou další postavenou lodí, která měla ostrov na levoboku byla Akagi). Můstek byl také posunut více dozadu, takže se nacházel uprostřed délky plavidla. Dva komíny byly vyvedeny do boků na pravoboku.\n\nLetouny palubní skupiny \"Hirjú\" ( \"Hirjú hikókitai\") byly na kýlovce označovány kódem dle následujícího schématu: [kód \"Hirjú\"]-[taktické číslo]. Identifikační kód \"Hirjú\" v roce 1941 byla kombinace písmena a římské číslice \"BII\". Prvkem rychlé identifikace byly dva modré pruhy na trupu letounu.\n\nTěsně před bitvou u Midway se \"Hirjú\" stala vlajkovou lodí 2. \"kókú sentai\" (第二航空戦隊 ~ divize letadlových lodí) místo \"Sórjú\". S tím souvisela změna značení palubních letadel. Identifikačním kód byl změněn na \"BI\" a prvkem rychlé identifikace byl jeden modrý pruh na trupu letounu. Není ale jasné, zda byla tato změna aplikována na všechny palubní letouny a jaké přesně označení (zda staré či nové) letouny z obou sesterských lodí během své poslední bitvy nesly. Nejsou známé žádné fotografie, které by zachycovaly značení strojů z těchto letadlových lodí a zároveň byla identifikována příslušnost letounu k jedné nebo druhé lodi. Parshall & Tully se domnívají, že ke změně došlo.\n\nDne 25. září 1942 byla \"Hirjú\" vyškrtnuta ze seznamu lodí japonského císařského námořnictva.\n\n\n"}
{"id": "358628", "url": "https://cs.wikipedia.org/wiki?curid=358628", "title": "Henry Thomas Buckle", "text": "Henry Thomas Buckle\n\nHenry Thomas Buckle (24. listopadu 1821, Lee, Kent – 29. května 1862, Damašek, Sýrie) byl anglický historik a sociolog a také silný šachový hráč.\n\nHenry Thomas Buckle byl představitelem tzv. environmentálního (geografického) determinismu, podle kterého jsou zvláštnosti historického vývoje jednotlivých národů dané vlivem přírodních faktorů, jako je krajina, půda, podnebí, charakter stravy atp. Hlavním faktorem historického vývoje je podle Buckleho myšlenkový pokrok a shromažďování praktických znalostí (mravní pokrok podle něho neexistuje).\n\nVrcholným Buckleovým dílem měly být čtrnáctisvazkové \"Dějiny vzdělanosti v Anglii\" (History of Civilisation in England), ze kterých však po rozsáhlých studiích dokončil v letech 1857-1861 pouze obsáhlý úvod, neboť se na svých cestách po svatých místech nakazil roku 1862 v Damašku tyfem, na který v jedenačtyřiceti letech zemřel.\n\n\nBuckle byl poměrně silný amatérský hráč šachu. Porazil například roku 1847 Henryho Edwarda Birda 9:7(=0), roku 1848 Lionela Kieseritzkyho 3:2 (=3) a roku 1851 Johanna Jacoba Löwenthala 4:3 (=1).\n\nRoku 1849 Buckle vyhrál v londýnské šachové kavárně \"Divan\" uzavřený turnaj dvanácti členů jejího šachového klubu. Probojoval se do trojčlenného finále a zde porazil Johna. R. Medleyho 1:0 a Georga Webba Medleyho rovněž 1:0. Tento turnaj je považován za první moderní šachový turnaj a byl také první na světě, při kterém se pořizoval dokumentární zápis partií.\n\nPo roce 1851 se Buckle přestal šachu věnovat a zcela se soustředil na přípravu svého historického díla \"Dějiny vzdělanosti v Anglii\"\n\n\n"}
{"id": "358629", "url": "https://cs.wikipedia.org/wiki?curid=358629", "title": "Bristol City FC", "text": "Bristol City FC\n\nBristol City FC (celým názvem: Bristol City Football Club) je anglický fotbalový klub, který sídlí ve městě City of Bristol, jenž má zároveň statut samostatného ceremoniálního hrabství. Založen byl v roce 1894 pod názvem Bristol South End FC. Od sezóny 2015/16 působí v EFL Championship (2. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu Ashton Gate s kapacitou 27 000 diváků.\n\nBrankáři \n\nDaniel Bentley \n\nRene Gilmartin \n\nNiki Maenpaa \nObránci\n\nNathan Baker \n\nJay DaSilva \n\nJack Hunt \n\nTomáš Kalas\n\nTaylor Moore \n\nPedro Pereira \n\nAshley Williams \n\nBailey Wright \nZáložníci \n\nTyreeq Bakinson \n\nJosh Brownhill \n\nNiclas Eliasson \n\nHan-Noah Massengo \n\nÁdám Nagy \n\nCallum O'Dowda \n\nKasey Palmer \n\nTommy Rowe \n\nKorey Smith \n\nSammie Szmodics \n\nLiam Walsh \n\nMarlei Watkins \nÚtočníci\n\nHakeeb Adelakun \n\nBenik Afobe \n\nRodri \n\nFamara Diédhiou \n\nAntoine Semenyo \n\nAndreas Weimann\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "358630", "url": "https://cs.wikipedia.org/wiki?curid=358630", "title": "Starověká římská pěchota", "text": "Starověká římská pěchota\n\nStarověká římská pěchota, hlavní bojová složka římské armády, byla nejmocnější vojenskou silou své doby. Legie římských pěšáků porážely nepřátele od Británie až po Mezopotámii. Než se však stala římská pěchota takto výkonnou, musela projít celou řadou reforem. Ze začátku své existence byl Řím silně ovlivněn keltskou kulturou a podle toho římští vojáci bojovali a byli také vyzbrojeni. V raném období republiky bojovali římští pěšáci ve falangách těžkooděnců. Až ve čtvrtém století př. n. l. byly zavedeny legie a manipuly. Velkým reformátorem vojska byl Gaius Marius. Ten udělal z legií profesionální armády, jejichž vojáci sloužili ve vojsku podstatnou část života. Kladem těchto reforem bylo, že římský pěšák neměl konkurenci, záporem fakt, že se římští vojáci stále více upínali ke svému veliteli než k zákonům republiky a senátu. To byl také jeden z důvodů, proč padla republika a vzniklo císařství. Římští pěšáci byli výborně vyzbrojeni a jejich tvrdý výcvik byl pověstný. Díky tomu v pozdním období republiky a raném období císařství disponoval Řím nejlepším vojskem starověku. V období pozdního císařství nastal úpadek říše a s ním i úpadek římské pěchoty. Do římského vojska byli čím dál více verbováni barbaři, což znamenalo konec klasické římské pěchoty.\n\nKmeny vnitrozemské Itálie byly až do šestého století př. n. l. velice ovlivněny keltskou kulturou. Tento vliv se projevoval v mnoha oblastech římské kultury, ale nejvíce bylo ovlivněno římské vojenství. Existují důkazy, že v římském vojenství té doby existovaly elitní řády vítězů a válečných kněží, kteří byli zasvěceni bohu války Martovi. Výzbroj a výstroj římských vojáků také nesla značný keltský vliv. Římské meče, stejně jako keltské, byly dlouhé přibližně 70 centimetrů a sloužily spíše k sekání než k bodání. Pokud jde o římské přilbice, štíty a brnění, většinou šlo o napodobeniny keltských kusů. První římské armády byly zřejmě složeny ze skupin válečníků, kterým velel vždy nějaký šlechtic nebo výjimečně zkušený a udatný válečník. Tyto armády měly za úkol bránit své město před okolními kmeny a zároveň posouvat hranice na úkor jiných kmenů. Válečníci bojovali zřejmě jednotlivě, a i když jejich úspěch byl často ku prospěchu většině, osobní zisk a sláva byly pro mnohé z nich motivací. Tato organizace byla zastaralá a Řím se v té době netěšil velké úctě a ani nedosahoval velkých územních zisků. Kolem roku 600 př. n. l. si Řím podrobili Etruskové a provedli zde vojenské reformy.\n\nEtruskové byli značně ovlivněni řeckou kulturou a používali falangu řeckého stylu, kterou zavedli i v Římě. Etruskové také zavedli všeobecnou brannou povinnost. Branná povinnost měla svůj počátek v době vlády etruského král Servia Tullia, který uspořádal římskou společnost do tříd odpovídajících bohatství a sociálnímu postavení jejich příslušníků. Lid byl rozdělen do tříd známých jako centurie. Každá ze tříd se v době války sama vybavovala v rozsahu odpovídajícímu jejich finančním možnostem. Příslušníci nejmajetnější třídy si pořizovali kompletní hoplítské brnění. Nejchudší třídy, ozbrojené praky, se využívaly jako prakovníci. Styl boje byl stejný jako v Řecku. Falanga byla uspořádaná do osmi řad a falangisté byli vyzbrojeni kopím, štítem, helmicí a brněním.\n\nŘímané vypudili Etrusky koncem šestého století př. n. l., ale falangu řeckého stylu si zachovali. Falanga se však vůbec nehodila k boji v hornatých Apeninách. Římané proto utrpěli několik těžkých porážek od Galů a Samnitů. Právě v této době (koncem čtvrtého století př. n. l.) přestali Římané falangu používat.\n\nZatímco válčení taktikou falangy dominovalo Latiu od poloviny šestého století př. n. l. do století čtvrtého, na konci čtvrtého století př. n. l. se od toho upustilo. Místo falangy se začaly používat takzvané manipuly. Manipulová formace se v podstatě skládala z určitého počtu linií pěchoty, kdy každá linie byla tvořena bloky vojáků. Mezi těmito bloky zůstával široký prostor, který umožňoval postupovat vpřed nebo se stahovat nezávisle na pohybu bojové linie jako celku. Několik manipulů tvořilo římskou legii. První linie se skládala z patnácti manipulů. V nich bojovali hastati, mladíci vyzbrojení kopími, později meči. Byli pouze lehce vyzbrojeni a lehce obrněni, proto jejich hlavní předností byla rychlost. Za nimi následovalo dalších patnáct manipulů složených z principů. Tito výborně vyzbrojení vojáci na vrcholu sil bojovali meči. V posledních manipulech byli triariové, veteráni, kteří se vzhledem k vyššímu stáří pohybovali pomaleji, ale dokázali využívat svých zkušeností. Bojovali kopími a fungovali jako pevné těžiště legie. Toto uspořádání se nepříteli jevilo jako šachovnicový vzor připomínající řadu zploštělých klínů. Za této situace jako první vstupovali do boje hastati. Pokud byli odraženi, stáhli se a prošli mezerami mezi principy. Poté se pustili do boje principové, a pokud i oni byli odraženi, ustoupili z přední linie k triariům. Jakmile triariové propustili hastaty a principy za sebe, uzavřeli své linie a vytvořili z kopí nepropustnou zeď.\n\nŘímská pěchota prošla dalšími, leč nijak zásadními změnami a reformami během druhé punské války. Způsobil je nedostatek vhodných vojáků, kteří by bránili Řím. Po katastrofální porážce u Kann (216 př. n. l.) byli do římského vojska povoláváni k vojsku rolníci, a dokonce i otroci. Od roku 392 př. n. l. dostávali pěšáci pravidelný plat, což byl první krok k profesionální armádě. Římská pěchota byla stále složena z milice, i když už měla řadu prvků profesionální armády. Od každého odvedence se očekávalo, že si opatří vlastní zbroj a bude sloužit po dobu 16 let (v době války až 20). Hlavní taktickou formací té doby byla legie. Legie čítala 4200 až 5000 mužů. Byla rozdělena do centurií po 80–100 mužích a dvě centurie tvořily jeden manipul. Většina pěšáků patřila k takzvané těžké pěchotě. V římské armádě sloužili i příslušníci lehkých jednotek a jízdy, ale v tak nízkém počtu, že byli považováni za zbytečné (nedostatek jízdy a lehké pěchoty se plně projevil v bitvě u Kann). Každý římský pěšák používal k ochraně štít scutum a byl vybaven párem oštěpů zvaných pilum. Scutum, vyrobené z vrstveného dřeva a pokryté látkou či kůží, bylo nejspíše keltského původu. Štít se držel za jednoduchou rukojeť umístěnou za středovou puklicí. K boji s mečem a k vrhání oštěpem se hodil lépe než řecký štít hoplon. Velkou většinou pěšáků bylo využíváno kroužkové brnění a příležitostně pancíř. Helmy byly stále kopiemi keltských a řeckých kusů. Nejvíc se používala helma montefortino, vylepšená verze keltské helmice. Oštěpy měli dvojího druhu - silné a slabé. Když se protivník přiblížil, všichni legionáři vrhli svá pila a vyrazili do útoku (velice účinná taktika). Každé pilum bylo vybaveno zpětnými háčky, aby si protivník nemohl oštěp vytáhnout z těla či štítu. Protivník byl po zásahu zpravidla vyřazen z boje, a pokud se oštěp zabodl do štítu, tak zvýšil jeho váhu, že byl dále nepoužitelný. Hlavní zbraní legionářů však zůstával meč gladius. Během druhé punské války se užíval takzvaný gladius hispaniensis, který vyráběli zbrojíři v Hispánii. Byl z vynikajícího železa (z Hispánie pocházelo nejlepší železo v Evropě) a měl nevídané ostří. Používal se hlavně k bodání, které bylo daleko účinnější než sekání. Meč měřil přibližně 50 centimetrů.\n\nŘímané byli mistři v získávání spojenců. Každý národ nebo kmen, který porazili, donutili k uzavření spojenectví (některá města a kmeny vstupovaly do tohoto spojenectví z vlastní vůle) . Takovéto spojenectví bylo výhodné pro obě strany. Spojence chránila římská armáda a na jejich území byly zřizovány římské vojenské posádky. Pro Řím představovali spojenci nekonečnou studnici lidských zdrojů. Od spojenců se očekávalo, že poskytnou vojáky do jednotek organizovaných na římských hranicích, které podporovaly římské legie v boji. Zajímavé bylo, že si spojenci nemuseli hradit stravu ani zbraně, všechno toto obstarával Řím. Po určité době se tato spojenectví stávala opravdu silnými. Hannibal si byl skoro jistý, že Římem ujařmené národy se vzbouří, jakmile Římany několikrát porazí. Když byli Římané drtivě poraženi u Kann, očekával Hannibal, že proběhne obrovská vzpoura proti Římu, ale nestalo se tak. K Hannibalovi se přidalo jen několik měst, která byla ihned poražena, a Hannibal byl stejně daleko jako na začátku. To dokazuje pevnost římského spojeneckého systému. Po různě dlouhé věrné službě dostávala spojenecká města nový typ římského občanství. Toto občanství se nazývalo sine suffragio (občanství bez volebního práva). Nositel tohoto občanství měl omezená práva, musel platit daně, nastupoval na vojenskou službu, ale nemohl se podílet na římském politickém životě. Řím také často zabíral půdu poražených protivníků. Na této půdě se poté usadili chudí římští rolníci, kteří předtím nepodléhali vojenské povinnosti. Poté, co zbohatli, už této povinnosti podléhali. Když vypukla válka, do všech spojeneckých měst byli posíláni legáti, aby zjistili, kolik mužů to či ono město poskytne. V roce 218 př. n. l. počet spojeneckých vojáků činil 250 000 pěšáků a 26 000 jezdců. Pokud jde o počet spojenců a římských vojáků v armádě, činil tento poměr skoro vždy 1:1. Spojenečtí pěšáci byli skoro stejně vycvičeni, ale výzbroj měli zpravidla o něco starší než římští vojáci. Další důležitou složku římské armády té doby tvořili žoldnéři. Většinou byli verbováni pro své specifické schopnosti (například Galové byli výborní jezdci). Žoldnéři také byli často posíláni jako dar. Hierón II. Syrakuský během druhé punské války poslal Římanům na pomoc 1,000 lučištníků a prakovníků. Po skončení druhé punské války se staly žoldnéřské jednotky nedílnou části římského vojska.\n\nŘímská pěchota se od svého vzniku stále více profesionalizovala. Kolem roku 100 př. n. l. se stala pěchota plně profesionální částí armády. V této době se legie přeměnily ve stálé formace se shodným počtem mužů, předchůdce moderních divizí. Legie se stále dělila na do tří řad nazývaných hastati, principes a triarii, avšak tyto části vojska se již nelišily výcvikem, výstrojí, společenským postavením ani kvalitou výzbroje. Všichni pěšáci v boji používali dvě hlavní zbraně: gladius a pilum. Tato organizace pěchoty se používala až do druhého století př. n. l. Tyto důležité změny provedl jediný muž, Gaius Marius, šestinásobný konzul a velice zkušený vojevůdce. Svými reformami se zasadil o změnu římské politické kultury. Každý římský vojevůdce po Mariovi si udělal z armády jistou základnu moci a svou politickou vážnost budoval na vojenských triumfech. Tímto vzorem se řídili skoro všichni římští vojevůdci (Julius Caesar atd.), čímž se římská republika za působení mnoha dalších faktorů změnila na římskou říši. I když tyto důležité reformy zavedl Gaius Marius, většina historiků shodně soudí, že reformy tohoto období byly záležitostí evoluce a nikoli revoluce a že Marius udělal pouze jakýsi pomyslný krok (je zřejmé, že kdyby k těmto reformám nepřikročil Marius, sáhl by k nim nakonec někdo jiný). Pěchota v Mariově době byla stále založena na odvodu římských majetných občanů, kteří sloužili po dobu šesti let. Senát římské republiky schválil všeobecné odvody až v roce 52 př. n. l. Války ve druhém a třetím století př. n. l. římskou brannou moc výrazně změnily. Ve válečných dobách se omezení vojenské služby dočasně rušilo, když bylo zapotřebí více vojáků. V důsledku velkého počtu válek se v té době z většiny římských pěšáků stali v podstatě vojáci z povolání. Když muž ukončil vojenskou službu, většinou se neměl kam vrátit. V tom případě se mohl na šest let dobrovolně zapsat do armády. Vojenská služba byla v té době velkým lákadlem. Plat římského vojáka té doby se rovnal platu průměrného občana Říma. Za věrnou službu dostávali vojáci půdu a odměny. Také se jim otevírala možnost povýšení, které přinášelo finanční odměny a získání společenské vážnosti. Mnoho vojevůdců té doby přijímalo do svých armád chudé obyvatelstvo, kterému by jinak kvůli nemajetnosti byla vojenská služba znemožněna.\n\nTito noví odvedenci si ale nemohli dovolit vlastní zbroj ani výzbroj. To vše se změnilo v roce 122 př. n. l., kdy politik Gaius Gracchus, tribun lidu, vydal zákon, na základě kterého musel stát poskytovat vojenské oblečení. Díky tomuto zákonu se výzbroj, výstroj a zbraně pěšáků standardizovaly. Stejně jako na konci rané republiky i v této době používali legionáři kroužkové brnění, helmy Montefortino a helmy etrusko - korintského stylu. Scutum se v podstatě nezměnilo, pouze dostalo oválný tvar. Stále stejný gladius byl zavěšen na pravém boku legionáře (na levém boku by mu při vytažení meče z pochvy vadil štít scutum). Na pilu standardního typu byly provedeny inovace připisované samotnému Mariovi. Plútarchos popisuje oštěp té doby takto:\n\n\"Až dosud byla část ratiště, která spočívala v kovové hlavici, připevněna dvěma železnými hřeby. Nyní však Marius odstranil hřeby a nahradil je dřevěným kolíkem, který se snadno zlomil. Výsledkem pak bylo pilum, které po nárazu do štítu nepřítele nezůstalo rovné, ale jeho ratiště se ohnulo k zemi.\"\n\nCílem bylo nejspíš vyrobit oštěp, který byl po proniknutí do štítu nepoužitelný, a znemožnit manipulaci se samotným štítem. Za Mariova období se také začaly používat k boji kohorty. Vzhledem k tomu že v římské pěchotě sloužilo čím dál více délesloužících vojáků, mezi vojáky se vytvářely velice pevné společenské vazby. Každá legie té doby měla svého ochránce (jakýsi talisman) zhmotněného do podoby orla nastandartě (korouhvi). Ztráta orla, posvátného symbolu legie, byla považována za národní katastrofu. Podle popisu různých římských historiků se spíše než manipuly a legie používaly k boji kohorty. Kohorty byly v podstatě malé, polonezávislé jednotky, díky kterým se římské armády staly o hodně pružnější. Mohly se libovolně přesouvat po bitevním poli, jak bylo zapotřebí (Caesar u Farsalu záměrně natěsnal kohorty blízko sebe, aby zvýšil celkovou útočnou sílu své pěchoty). Gladius už přestal být jedinou zbraní římských pěšáků při boji zblízka, i když pro ně zůstával zbraní nejdůležitější. Začalo se používat pilum (jako bodné kopí). Pokud na římskou armádu zaútočila nepřátelská jízda, sevřeli se římští pěšáci do pevných šiků, kde používali pila jako kopí, a jakmile nepřátelský útok ochabl, rozevřeli své řady a s meči v ruce vyrazili do útoku. Po druhé punské válce se začali ve větší míře používat lučištníci a prakovníci. Tyto střelecké jednotky podporovaly vojáky v boji a bránily římské tábory. Každá legie byla také vybavena určitým množstvím katapultů. Ty byly jednak používány při dobývání měst, jednak v bitvě jako střelecká podpora. Tato taktika se skvěle osvědčila v boji proti řeckým falangám.\n\nŘímští rekruti trénovali každý den po dobu čtyř měsíců. Výcvik započal zkoušením vojenských pochodů. Od rekrutů se požadovalo, aby ušli 29 kilometrů za pět hodin běžným krokem a 35 kilometrů za pět hodin zrychleným krokem se zavazadlem o váze 20,5 kilogramů. Toto břemeno sloužilo pouze k tomu, aby si římský pěšák zvykl, že bude muset nést těžkou zbroj a mnoho dalších věcí (20,5 kilogramů byla malá váha ve srovnání s plnou výzbrojí a výstrojí těžkého římského pěšáka). Při tomto výcviku se vždy dával velký pozor na dodržování kázně. Centurioni sledovali celistvost řad, a jakmile se někdo opozdil, byl bit holí. Když se římským rekrutům podařilo zvládnout tento dril a naučili se pochodovat za zvuku trubek, museli nacvičit různé manévry. Trénovalo se jich velké množství: dutý čtverec, klín, kruh a testudo (želva - tato formace tvořila jakýsi čtverec ze všech stran chráněný štíty). Vojákům se dostalo výcviku v překonávání překážek, ve změnách směru jednotky, jak bylo zapotřebí, a v osvobozování obklíčených jednotek. Rekrut se také naučil bojovat mimo svou jednotku (tedy skoro nezávisle). Výcvik se zbraněmi zahrnoval cvičení s meči, oštěpy, kopími, luky a šípy a štíty. Štít byl vyroben z vrbového proutí, přičemž cvičný byl dvakrát těžší než bojový. Meče byly dřevěné rapíry, rovněž dvojnásobné váhy. Rekrut se cvičil na dřevěném kůlu vraženém do země. Na tento kůl si rekrut zkoušel různé útoky a byla hodnocena jeho schopnost vládnout mečem. Meče měly být používány výhradně k bodání, nikoliv k sekání. Samotné bodnutí způsobilo velice závažné zranění a také při něm byla větší pravděpodobnost, že úder projde brněním nepřítele. Po tomto výcviku dostal rekrut lekce v plavání, lukostřelbě a v jízdě na koni, aby byl připraven na každou situaci. Užívání meče římskými pěšáky mohlo vycházet z keltského vlivu. I když byl Řím již plně civilizovanou zemí, stále tu převládal kult boje muže proti muži, který v Řecku skoro vymizel. Jak už bylo řečeno, nebyl žádný rozdíl ve výstroji a výcviku římských hastatů, principů a triariů. Samotní hastati a principové se vlastně spojili a vytvořili jednu část římské pěchoty. Kdo se v římské armádě chtěl stát důstojníkem, musel projít řadou cvičení, aby znal všechny postupy a při každé situaci věděl, co má dělat. Samotní Germáni a Galové (hlavní nepřátelé Římanů) také používali k boji meče, avšak římský dokonalý výcvik a disciplína rozhodly skoro každou velkou bitvu v jejich prospěch.\n\nMnoho římských císařů poznalo, že vojenský úspěch je základem politické moci a zajišťuje popularitu u lidu. V období raného římského císařství byla používána strategie postupného opevňování hranic a občasných výbojů. Občas tyto výboje přerostly až v dobyvačné války. Během období raného císařství byla dobyta Británie, Dácie a na krátkou dobu i Mezopotámie. Vzhledem k tomu, že Řím neohrožovali skutečně velcí soupeři, nepotřeboval ani početnou armádu. V roce 31 př. n. l. měl císař Augustus k dispozici šedesát legií, ale jejich počet snížil na dvacet osm. Pěchotu sloužící v těchto legiích tvořili už výhradně profesionální vojáci. Požadavek vlastnictví majetku či půdy byl zrušen a vojenská služba se značně prodloužila (20 let). Organizace pěchoty se od dob Mariových prakticky nezměnila. Pokud jde o vedení centurií, v jejich čele stáli většinou velice zkušení velitelé, zpravidla volení vlastními vojáky. Měli proto u mužstva značný respekt a také byli zvyklí na vojenský život plný útrap. Funkce centuriona byla zastávána maximálně jeden rok. Vybavení pěšáků se podobalo vybavení pozdní republikánské pěchoty. Bojovali prakticky stejnými zbraněmi, které prošly jen menšími úpravami. Pilum bylo odlehčeno, aby s ním pěšák mohl lépe manipulovat, a nejspíše stabilizováno olověným závažím. Meč se poněkud zkrátil, ale jeho hrot byl relativně delší, což svědčí o tom, že na něj pohlíželi jako na čistě bodnou zbraň. Kroužkové brnění zůstalo, ale ve větší míře se začalo používat plátové brnění, které vynalezli samotní Římané. Brnění pěšáků zvané lorica segmentata bylo z železných pásků spojených háčky, řemínky nebo pásky. Chránilo horní část těla a ramena. Při testech provedených v současné době se ukázalo, že je velice silné a pružné, vyžaduje však častou údržbu a velikou zručnost. Štít scutum, do té doby oválný, byl nahrazen tvarem obdélníkovým. Stále byl z vrstveného dřeva potaženého kůží a jeho hrany chránil kov. V římské pěchotě vládla přísná uniformita, což se ale netýkalo přileb. Nejpoužívanéjší byla přilba galského typu, vlastně zdokonalená přilba Montefortino, doplněná o chrániče krku a celkově zmenšená.\n\nV období raného římského císařství bylo ve zvětšené míře používáno spojeneckých pomocných sborů (auxilia).. Důvodů bylo hned několik. Když se neřímský občan přihlásil k vojsku a odsloužil si pětadvaceti let v armádě dostal římské občanství (toto občanství platilo i pro jeho potomky). I když Římané postupně udělovaly právo římských občanům svým věrným spojencům, byl to pomalý proces. Římští pěšáci byli sice hlavní údernou složkou římské armády, ale mnoho povinností museli plnit právě auxilia. Římští auxilia se ani tak nepoužívala v tvrdém boji jako spíše k různým podřadným úkolům. Práce v kasárnách, vojenské průzkumy a podporování v bitvě (římská auxila byla většinou ceněna pro svou schopnost jezdit na koni) byly na bedrech pomocných sborů. Kohorty auxilií byly sestavovány z mužů, kteří žili v konkrétních částech římské říše (většinou se tím určilo i jejich působení v armádě). V pozdějších obdobích byla auxilia sestavována jinde a tyto jednotky tvořily jakýsi mix všech obyvatelů římské říše. Zaměření jednotek pomocných sborů nebylo všestranné nýbrž specifické. Existovaly jednotky lučištníků, prakovníků, jezdců a těžkých pěšáků. Vybavení těchto jednotek bylo většinou aspoň o generaci starší než vybavení římských jednotek (pěšáci pomocných sborů většinou používali kroužkové brnění místo účinnějšího brnění lorica segmentata atd.). Organizace auxilií byla úplně stejná jako organizace pravidelné římské armády.Pokud jde o válčení v tomto období, většinou se jednalo o krátká tažení a velké bitvy byly vzácné. Taktika římské pěchoty zůstávala stejná (hlavně proto že byla pořád účinná). Zapříčiněno to bylo hlavně tím, že římská armáda neměla silného soupeře. V tomto období byli sami Římané agresoři a byli to oni kdo napadali cizí země a dobývali je. Tažení bylo většinou zapříčiněno nějakou vzpourou určitého národa. Tyto vzpoury byly vždy potlačeny (i když ne vždy tak snadno). Římská pěchota se v tomto období spíše zdokonalovala v již zavedených postupech. Hlavně v obléhacích bojích se Římané stali opravdovými mistry. Pro toto období je také typické narůstající používání střelných zbraní. Byli zvětšovány počty lučištníků, prakovníků a různých obléhacích zbraní (balista atd.). Také byly hojně používány různé formace, které byly účinné, ale bylo u nich zapotřebí velkého výcviku a disciplíny (což samo o sobě dokazuje vycvičenost římských pěšáků).\n\nPretoriánská garda byla elitní stráž římských císařů. Pretoriáni byli vojenská síla Říma která udržovala pořádek a moc římských císařů (mnohokrát se však pretoriáni obrátili proti vlastním císařům). Tyto jednotky pěchoty (na rozdíl od jiných pěšáků té doby) se těšily relativnímu klidu, luxusu, kratší služby, lepšímu žoldu a různým odměnám. Většinu času nemuseli pretoriáni dělat nic jiného než hlídat císařův palác. Toto prostředí by se mohlo zdát jako nesprávné pro elitní jednotky římské říše, ale jakmile se dostali do bitvy, ukázal se výborný výcvik, velení a motivace těchto jednotek. Koncem prvního a začátkem druhého století se stalo běžnou praxí to, že si římští císaři brali svoji gardu sebou na válečná tažení. Skoro všichni pretoriáni byli pěšáci, ale stejně jako u pěchoty té doby zde bylo i určité procento jízdy. Jízdní vojsko pretoriánů bylo určeno pro dlouho sloužící a zkušené pretoriány. Císař měl k dispozici osobní jednotku složenou z germánský vojáků působících společně s pretoriány (v pozdních obdobích impéria byla pretoriánská garda složena výhradně z žoldnéřů). Důvod byl v tom, že loajalita těchto jednotek byla větší než běžných římských pěšáků. Samotná pověst těchto žoldnéřů měla zastrašit případně císařovy vrahy. Vzhled pretoriánů a jejich vybavení se postupem času měnily, avšak některé součásti vybavení se pro tuto gardu staly charakteristické. Přilba attického stylu a oválný štít scutum byl neodmyslitelnou částí pretoriánské gardy. Pokud jde o jiné části vybavení, neexistují důkazy, které by toto vybavení odlišovalo od vybavení běžného pěšáka. Pretoriáni nejspíše používali pilum i proslulý meč gladius (ve větší míře používali i kopí). Hlavní povinností pretoriánské gardy bylo hlídat císařský palác. Každý den dostával velitel pretoriánů od samotného císaře zvláštní heslo, aby se nestalo, že by byl císař zabit vrahy, kteří by byli převlečeni za pretoriány. Pokud se císař nebo člen císařské rodiny vydal na procházku městem, byli samozřejmě doprovázeny pretoriány. V Římě nenosili pretoriáni brnění, jenom tuniku která je odlišovala od běžných občanů. Tento zvyk měl kořeny v počátcích republiky. Pretoriánská garda měla v Římě samostatný tábor. V tomto táboře byli ubytováni všichni příslušníci pretoriánské gardy (zdi tohoto tábora jsou patrné dodnes). V raném císařství byli k pretoriánské gardě verbováni muži z Itálie, Španělska a Makedonie. Věková kategorie byla od 17 do 23 let. Tito muži se však v několika případech ukázali jako nespolehliví a neloajální. Když se k moci dostal Septimius Severus propustil stávající pretoriány a nahradil je muži ze svých dunajských legií. Od té doby byli do pretoriánské gardy přijímáni pouze muži z méně civilizovaných zemí, které nepodléhaly romanizaci. Přidání k pretoriánské gardy znamenalo celkem časté odměny. Legionáři sloužili 16 let a pobírali dvojnásobný plat. Římští císaři více či méně dávali pretoriánům časté odměny, aby si získali jejich loajalitu. Byli také často vyznamenáváni. Tento rozdíl mezi pretoriány a obyčejnými pěšáky byl zapříčiněn trvalou přítomností pretoriánů v Římě a jejich mocí jmenovat a sesazovat císaře. Pretoriánská garda také představovala můstek z kterého bylo možno dostat se mezi římskou elitu. Pokud pretorián sloužil dobře, mohl se po několika letech stát úředníkem na velitelství. Když byl pretorián velice schopný a měl mnoho zásluh mohl být císařem jmenován jako evocati augusti. Z tohoto postu mohl stoupat po profesním žebříčku až na post centuriona gardy. Tento post byl nejspíše konečný a pretorián kterému se to podařilo mohl odejít na odpočinek z velkou rentou a velkými zásluhami.\n\nOd konce druhého století se na římskou říši začala valit až příliš velká řada nepřátel. Z východní Evropy to byly kmeny Germánů a poté vojsko Hunů. Z východu to byla zase silná Sasánovská říše, která se ukázala jako rovnocenný nepřítel říši Římské. Tyto vnější útoky, kombinované z vnitřními nepokoji nakonec vedly k pádů Římské říše na západě. Úpadek Římské říše byl spojen s úpadkem pěchoty. Římská armáda nebyla schopna odrazit nepřátele a byla několikrát drtivě poražena. Mnoho římských vojevůdců a císařů volalo k návratů ke starým hodnotám jako bylo římské náboženství a římské vojenství. Nejznámějším spisovatelem, který volal k návratu tradičního římského vojenství byl Publius Flavius Renatus Vegetius, který sepsal dílo De Re Militari. Významnost tohoto díla byla pro římskou říši mizivá (římské vojenství nadále upadalo), ale Vegetiovo dílo bylo nejpoužívanějším vojenským dílem celého středověku a raného novověku. Vpády barbarů byli ze začátku malé a vždy se je podařilo rychle odrazit a zničit. Po těchto vpádech většinou následoval římský nájezdy, aby byly dotyčné kmeny či národy potrestány za svou troufalost. Postupem času tyto nájezdy zesílily a barbaři se při nich více než na ničení a rabování zaměřili na osidlování území. Mnoho římských císařů se pokoušelo tuto situaci zlepšit. Marcus Aurelius mnohokrát napadl Germánii a snažil se tamní Germány přimět k tomu, aby se vzdali nájezdů na římské území. Císař Septimius Severus vytvořil síť mobilních záloh, které měly zastavit barbarské vpády již v zárodku. Dioklecián provedl velice zásadní reformy v oboru vojenství. Rozšířil odvody (služba v armádě byla od té doby povinná) a tím zvětšil armádu na 500 000 mužů. Konstantin Veliký vytvořil síť pohraničních posádek (limitanei), které měly řešit malé vpády barbarů. Pokud se jednalo o větší vpád měly tyto jednotky obsazovat opevněná města či pevnosti. Comitatenses byly mobilní jednotky, které se měly co nejdřív shromáždit a porazit barbarské armády. Nejradikálnější změnou byla zcela jistě Diokleciánova reforma. Služba v armádě byla od té doby značně nepopulární a existují záznamy o tom, jak si římští občané radši způsobovali zranění (usekávali si prsty i celá zápěstí) než aby nastoupili do armády. Důsledkem takových změn byl úpadek kvality římské pěchoty. Pěšáci té doby již nebyli takový jací byli jejich předchůdci. Vytratila ze veškerá disciplína a vlastenectví římských pěšáků bylo dávnou minulostí. To se ukázalo jako osudové v mnoha bitvách. Časté byly útěky z bitevního pole a mnoho římských pěšáků zběhlo k nepříteli. Většina pěšáků té doby byla tvořena z obyvatel Galie a Germánie. Kvůli tomu se z římské pěchoty vytratila uniformita. Legie jako pravidelná formace začala ztrácet svůj význam a počet římských pěšáků v legii byl proměnlivý.\n\nVýzbroj a bojová technika římské pěchoty se od dob raného císařství velice změnila. Došlo k velkému úpadku a zjednodušení bojové taktiky. Důvod byl v tom, že k římské pěchotě byli čím dál více přijímáni barbaři. Tito vojáci nebyli vystrojeni ani vycvičeni jako dřívější římský pěšák (nebylo dost kvalifikovaných učitelů a peněz na drahou výzbroj se nedostávalo). To mělo za následek tzv. barbarizaci římského vojenství. Tradiční římské zbraně jako gladius, pilum a scutum vymizely. Barbaři si při službě v římské pěchotě ponechávali své národní zbraně. Hlavní zbraní pěšáka byl dlouhý meč spatha. Dříve byl meč spatha používán převážně jako zbraň jezdců, ale postupem času ho začala používat i pěchota. Spatha byl dlouhý 70,5 centimetrů (gladius pouze 50 centimetrů). Meč měl pouze krátký hrot což naznačuje, že byl používán k sekání (tedy tradičnímu stylu boje barbarů). Bodný útok byl zavržen (bodný útok se museli pěšáci naučit, sekání nikoliv), což považuje Vegetius za politování hodné. Místo oštěpu pilum se začal používat jiný typ oštěpu, tzv. spiculum. Spiculum byl oštěp, který používali barbaři a byl méně účinnější než římské pilum. Mnoho pěšáků té doby zanechalo nošení brnění a dokonce i přileb (opět je zde vidět vliv barbarů). To se ukázalo osudné v boji s jízdními lučištníky Hunů. Přilba byl vyrobena ze dvou polovin, které se k sobě připojily. Byla tedy uzpůsobena k masové výrobě, ale postrádala kvalitu. Místo brnění se římský pěšák plně spoléhal na svůj štít. Ten byl většinou oválný, vyroben z vrstveného dřeva a pokryt surovou kůží. Manipulového (též šachovnicového) válečnictví se již nepoužívalo. Vojáci nebyli dostatečně vycvičeni, aby dokázali vytvořit dokonalý manipul a ještě další římské formace. Místo manipulu byla v bitvě vytvořena pouze linie pěchoty (nejspíše perská linie sparabara). Střelecká síla pěchoty byla velice zvětšena, patrně proto, aby bylo zabráněno přímému útoku nepřítele. Střelecká síla pěchoty rozhodla mnoho bitev, vzhledem k tomu, že nebyl skoro žádný rozdíl mezi římským a germánským pěšákem. Bojová formace byla též změněna. V prvních řadách byli umístěni muži těžké pěchoty. Příslušníci těžké pěchoty byli většinou vyzbrojeni mečem spatha a oštěpem spiculum. Také se ve většině případech jednalo o starší a zkušené vojáky. Ve druhé řadě byli lučištníci příslušníci lehké a střední pěchoty. Měli lehčí zbroj a také lehčí oštěp zvaný vericulum. Ve třetí a čtvrté řadě byli umístěni kopiníci, lučištníci, prakovníci. Když započala bitvy, vystoupili tito vojáci kupředu, vypálili své střely na útočícího nepřítele a stáhli se zpět. V posledních řadách stáli další příslušníci střeleckých jednotek a římské artilerie. Už nebyla používána balista, ale jednodušší (méně přesný) onager, neboli divoký osel. Jednalo se o jednoramenný katapult, jehož zpětný ráz byl přirovnáván ke kopnutí osla (odtud název). Pokud římská pěchota útočila (což byl vzácný pohled), byla používána formace klínu. Při této formaci vytvořili pěšáci jakýsi trojúhelník. Všechny tyto změny měly za následek pád Římské říše a konec starověké římské pěchoty.\n\n\n"}
{"id": "358631", "url": "https://cs.wikipedia.org/wiki?curid=358631", "title": "Falcon 1", "text": "Falcon 1\n\nFalcon 1 byla dvoustupňová raketa na kapalný pohon, vyvinutá soukromou americkou společností SpaceX vlastněnou milionářem Elonem Muskem. Po předchozích třech neúspěšných startech se čtvrtý let rakety 28. září 2008 podařil a raketa úspěšně dosáhla nízké oběžné dráhy kolem Země. Raketa byla na tuto dráhu schopna vynést až 670 kg nákladu. Při svém pátém startu, dne 14. července 2009, se stala historicky první zcela soukromě financovanou kosmickou raketou, která zdárně vynesla na oběžnou dráhu Země umělou družici – RazakSAT o hmotnosti 180 kg. U rakety byla plánována znovupoužitelnost prvního stupně díky jeho přistání na padácích. V reálném provozu se ho však zachránit nikdy nepodařilo.\n\nFalcon 1 posloužil zejména jako vývojový předstupeň pro mohutnější nosič Falcon 9. Firma SpaceX původně uvažovala o dalším vývoji a evoluci této rakety, ovšem vzhledem k bezproblémovému provozu Falcon 9 a nízkému zájmu o starty Falcon 1 byl další vývoj této rakety ukončen a s dalšími starty se již nepočítá.\n\n"}
{"id": "358633", "url": "https://cs.wikipedia.org/wiki?curid=358633", "title": "Mogami (1934)", "text": "Mogami (1934)\n\n\"Mogami\" (: 最上) byl těžký křižník Japonského císařského námořnictva třídy \"Mogami\", který se účastnil bojů druhé světové války. Vzhledem k tomu, že Japonsko už dříve vyčerpalo povolený limit pro stavbu těžkých křižníků, ke kterému se zavázalo na Washingtonské konferenci, byly lodě třídy \"Mogami\" nejprve stavěny jako lehké křižníky. Bylo plánováno, že v případě potřeby bude možné lodě přezbrojit výměnou třídělových věží s kanóny ráže 155 mm za dvoudělové s kanóny ráže 203,2 mm. Tak se také stalo na přelomu let 1939 a 1940.\n\nBěhem druhé světové války podporoval japonský postup v jihozápadním Tichomoří. Během bitvy o Midway byl těžce poškozen a následně přestavěn na hybridní letadlový křižník. 25. října 1944 byla \"Mogami\" potopena během bitvy v průlivu Surigao.\n\nBěhem bitvy u Midway byla večer 4. června \"Mogami\" spolu s ostatními sesterskými plavidly Kuritovy 7. křižníková divize (第7巡洋艦戦隊 \"Dai-šiči Džunjókan Sentai\") vyčleněna k ostřelování Midwaye. Křižníky vyrazily na východ k atolu. Ve 0:20 5. června byl ale rozkaz zrušen. Kurita ale obdržel tuto zprávu až ve 2:30, když už byl necelých 50 námořních mil (92,6 km) západně od Midway. Divize přešla napřed na severní kurz, aby se připojila k Jamamotovu svazu.\n\nVe 2:15 Kuritovy křižníky poprvé zpozorovala vynořená ponorka USS \"Tambor\". Ponorka ale ztratila kontakt a navázala ho až ve 2:38, když se po změně kurzu křižníky opět přiblížily. Ponorka byla ale rovněž zpozorována hlídkou na vedoucím křižníku \"Kumano\" a křižníky provedly obrat doleva při rychlosti 28 uzlů (51,9 km/h)…\nBěhem obratu se celá formace rozpadla. Vedoucí \"Kumano\" otočil o 90° doleva, zatímco za ním plující \"Suzuja\" zatočila o pouhých 45°. Důsledkem toho se obě vedoucí lodě málem srazily, ale \"Suzuja\" nakonec proplula těsně za zádí \"Kumano\". \"Mikuma\" provedla obrat o 45° a plula na levoboku za \"Suzujou\". Když ale spatřila \"Kumano\", který jí křížil cestu, provedla ještě jeden obrat o 45° a plula nyní na západ. Tím se ale dostala na kolizní kurz s \"Mogami\", která nejprve zahájila obrat o 90° doleva, ale když se jí ostatní jednotky začaly vzdalovat, přešla na kurz přibližně 315°. Pět minut po zahájení obratu narazila \"Mogami\" přídí do levoboku \"Mikumy\" na úrovni můstku. \"Mikuma\" vyšla z kolize relativně lehce, ale \"Mogami\" měla zdemolovanou příď až po první dělovou věž, což značně snížilo její rychlost.\n\nViceadmirál Nobutake Kondó nařídil Kuritovi nechat poškozené \"Mogami\" a \"Mikuma\" v doprovodu torpédoborců \"Arašio\" a \"Asašio\" – které ale byly daleko vzadu – a se zbývajícími jednotkami ustoupit co nejrychleji. \"Mogami\" mohla plout rychlostí maximálně 12 uzlů (22,2 km/h), což určovalo rychlost celé dvojice.\n\nVelitel opravárenských čet na \"Mogami\" nechal všech 24 kapalným kyslíkem plněných torpéd typu 93 hodit přes palubu, aby v případě napadení a zásahu nedošlo k jejich explozi.\n\nOsamocené a na západ pomalu ustupující křižníky byly kolem osmé hodiny ranní napadeny dvanácti střemhlavými bombardéry od VMSB-241 z Midwaye, které vedl kapitán (\"Capt.\") Marshall A. Tyler. Jedna puma zasáhla důstojnickou jídelnu a několik dalších pum svůj cíl jenom těsně minulo. Jakmile střemhlavé bombardéry odlétly, zaútočilo v 8:34 osm B-17E Flying Fortress od 7th AF USAAF z Midwaye, které vedl podplukovník (\"Lt. Col.\") Brooke E. Allen. Ty shodily své 500lb (226,8 kg) pumy z výšky 20 000 stop (6096 m), ale všechny minuly. Po zbytek dne probíhala plavba již nerušeně a v 11:30 se dokonce podařilo rychlost \"Mogami\" a tím i celého uskupení zvýšit na 14 uzlů (25,9 km/h).\n\nV časných ranních hodinách 6. června se k oběma křižníkům konečně přidaly torpédoborce \"Arašio\" a \"Asašio\".\n\nV 9:30 přiletěla první vlna 26 SBD \"Dauntless\" a osmi F4F-4 \"Wildcat\" z USS \"Hornet\", následovaných později dalšími vlnami z USS \"Enterprise\" a opět z \"Hornetu\", které se ale soustředily hlavně na \"Mikumu\" a doprovodné torpédoborce. \"Mogami\" byla zasažena celkem šestkrát během útoku první vlny, přičemž zahynulo 81 členů posádky. Zadní dělová věž č. 5 dostala přímý zásah a celá její obsluha byla zabita. Další puma zasáhla střed lodi a zničila torpédomety. Po skončení náletu pomohla \"Mogami\" se záchranou 240 přeživších z \"Mikuma\" a později doplnila palivo z tankeru \"Ničiei Maru\". Dne 14. června se jí podařilo doplout na Truk.\n\nDne 5. srpna 1942 vyplula \"Mogami\" po provizorních opravách z Truku a 25. srpna dorazila do Saseba, kde se kromě oprav podrobila rozsáhlé přestavbě na hybridní letadlový křižník. Obě zadní věže byly odstraněny a záď byla upravena jako manipulační plošina pro 11 E16A Zuiun/„Paul“. Těchto nových strojů byl ale nedostatek a tak byly nakonec použity tři F1M2 „Pete“ a čtyři E13A1 „Jake“. Touto přestavbou \"Mogami\" se mělo císařskému námořnictvu dostat plavidla pro zabezpečení leteckého průzkumu.\n\nRovněž protiletadlová výzbroj dočkala obměny. Dvouhlavňové 25mm kanóny a 13mm kulomety byly odstraněny a nahrazeny 10 tříhlavňovými 25mm kanóny typu 96. Byl namontován přehledový radar proti vzdušným i hladinovým cílům typu 21.\n\nBěhem dubna 1943 prodělala \"Mogami\" několik zkušebních plaveb ve Vnitřním moři spolu s torpédoborcem \"Niizuki\". Do služby se \"Mogami\" vrátila 30. dubna 1943.\n\nPo návratu do služby byla \"Mogami\" opět zařazena do 7. křižníkové divize (第7巡洋艦戦隊 \"Dai-šiči Džunjókan Sentai\"), která ale nyní působila u 1. loďstva (第一艦隊 \"Dai-iči Kantai\"). Dne 1. května 1943 opustila Sasebo a druhého dne připlula do Haširadžimy, kde poté ještě prodělala další cvičení. Po jeho ukončení se \"Mogami\" se znovu setkala se zbývajícími sestrami \"Kumano\" a \"Suzuja\" a 20. května společně vyplouvají z Tokujamy do Jokosuky. Těsně před cílem se \"Mogami\" 22. května srazila s tankerem \"Toa Maru\" v Tokijské zátoce a lehce se poškodila.\n\nBěhem operace „Vítězství“ (捷１号作戦 \"Šó ichigó sakusen\") byla \"Mogami\" součástí jižní 3. skupiny (第三部隊 \"Dai-san Bútai\") viceadmirála Nišimury. Z Bruneje vyplula 22. října a zamířila k Filipínám. Časně ráno 24. října vyslala jeden ze svých hydroplánů, aby prozkoumal situaci u Leyte a na přístupových trasách. Průzkumný let se zdařil a Japonci získali vůbec první report toho dne o situaci u Filipín.\n\nMezi 9:18 a 10:00 byla 3. skupina v Suluském moři napadena letouny z letadlových lodí \"Enterprise\" a USS \"Franklin\". \"Mogami\" ale vyvázla pouze s lehkým poškozením způsobeným raketami a kulometnou palbou stíhaček.\n\nKdyž se 3. skupina plavila na sever úžinou Surigao (po půlnoci na 25. října), na jejímž konci čekaly americké bitevní lodě a křižníky, plula \"Mogami\" na konci japonské formace, za bitevní lodí \"Fusó\". \"Mogami\" se úspěšně (na rozdíl od bitevních lodí) vyhnula oběma útokům torpédových člunů (mezi 00:15 - 00:35 a mezi 2:05 - 2:15) a ani během útoku amerických torpédoborců (mezi 3:00 - 3:30) jí žádné torpédo nezasáhlo.\n\nMezi 3:50 až 4:02, byla \"Mogami\" zasažena čtyřmi 203mm granáty amerických těžkých křižníků. Granáty zdemolovaly můstek a centrum řízení protiletadlové palby. Mezi padlými byl i kapitán Rjo Toma a velení se ujal vrchní dělostřelecký důstojník korvetní kapitán Giičiro Arai. Na lodi vypukly požáry. Levou zatáčkou se otočila na jih a začala ustupovat. V ústupu se jí snažila následovat i bitevní loď \"Jamaširo\", která se ale ve 4:19 převrátila a potopila.\n\nBěhem ústupu na jih rychlostí asi 8 uzlů (14,8 km/h) se \"Mogami\" setkala se skupinou viceadmirála Šimy. Ten se domníval, že hořící \"Mogami\" stojí nehybně na hladině. Když Šima rozkázal provést útok torpédy, příliš pozdě si všiml, že se \"Mogami\" pohybuje. Šimova vlajková loď – těžký křižník \"Nači\" – narazila ve 4:29 pod úhlem asi 10° levou stranou přídě do pravoboku \"Mogami\" na úrovni přední dělové věže. \"Mogami\" měla proražený trup nad čárou ponoru. Požáry přivedly k explozi pět torpéd, což způsobilo vyřazení turbín na pravoboku.\n\nAmerické těžké křižníky se vydaly pronásledovat ustupující Japonce do úžiny a mezi 5:30 až 5:35 byla \"Mogami\" zasažena dalšími deseti až dvaceti 152mm a 203mm granáty z křižníků USS \"Portland\", USS \"Louisville\" a USS \"Denver\". V 5:50 na \"Mogami\" vystřelil dvě torpéda torpédový člun \"PT-491\", ale obě minula. Doprovázená torpédoborcem \"Akebono\" zamířila \"Mogami\" do Coron na Palawanu.\n\nV 8:30 ráno vysadily i turbíny na levoboku a \"Mogami\" se zastavila. O půl hodiny později jí nehybnou nalezlo 17 Avengerů z eskortních letadlových lodí TG 77.4.2. Přesto, že představovala nehybný cíl, podařily se jim pouze dva zásahy 500lb (226,8 kg) pumami. Jelikož poškození \"Mogami\" bylo již příliš velké a nebylo možno jí odtáhnout do bezpečí, byla v 10:47 opuštěna. 700 přeživších převzal torpédoborec \"Akebono\" a poté jí dorazil jedním torpédem typu 93.\n\nVe 13:07 dne 25. října se \"Mogami\" potopila na pozici a spolu s ní šlo ke dnu i 192 členů posádky.\n\n20. prosince 1944 byla \"Mogami\" vyškrtnuta ze seznamu lodí japonského císařského námořnictva.\n\n\n"}
{"id": "358639", "url": "https://cs.wikipedia.org/wiki?curid=358639", "title": "HK", "text": "HK\n\nSpojení písmen H a K může mít různé významy:\n\n"}
{"id": "358641", "url": "https://cs.wikipedia.org/wiki?curid=358641", "title": "Taškent Open 2008", "text": "Taškent Open 2008\n\nTenisový turnaj WTA Taškent Open 2008 se konal ve dnech 29. září – 5. října v hlavním městě Uzbekistánu v Taškentu venku na kurtech s tvrdým povrchem. Odměny činily 145,000 dolarů.\n\n\n"}
{"id": "358643", "url": "https://cs.wikipedia.org/wiki?curid=358643", "title": "Corpus Christianorum", "text": "Corpus Christianorum\n\nCorpus Christianorum (zkráceně CC, někdy též CChr) je ediční projekt nakladatelství Brepols (Turnhout, Belgie), jehož cílem je vydávání kritických edic křesťanských textů (zejm. řeckých a latinských) od pozdní antiky do konce středověku. Hlavní ediční řady jsou \"Series Graeca\", \"Series Latina\" a \"Continuatio Mediaevalis\". Díla jsou vydávána bez překladu a komentáře, pouze s krátkou předmluvou a kritickým aparátem. V rámci projektu také vychází revue \"Sacris erudiri\", dále monografie, příručky, bibliografie a elektronické databáze. \n\nProjekt inicioval Dom Eligius Dekkers (1915-1998), mnich benediktinského kláštera v Steenbrugge, s cílem nahradit starší ediční řady Patrologia latina a Patrologia graeca. Prvními publikacemi CC jsou první ročník revue \"Sacris erudiri\" (1947), \"Clavis Patrum Latinorum\" (1951) a první svazek \"Series Latina\" (Tertullianus, \"Opera catholica. Adversus Marcionem\", 1954).\n\n\nZ českých veřejných knihoven mají aspoň část těchto edičních řad následující:\n\n\n\n\n"}
{"id": "358652", "url": "https://cs.wikipedia.org/wiki?curid=358652", "title": "Portugalské království", "text": "Portugalské království\n\nPortugalské království (latinsky \"Regnum Portugalliae\", portugalsky \"Reino de Portugal\") se rozkládalo na Pyrenejském poloostrově a existovalo mezi lety 1139 až 1910. Hrabství, které bylo součástí Leónského království se osamostatnilo za vlády posledního hraběte Alfonse I., jehož potomci království vládli až do roku 1910.\n\nRoku 1128 vyhlásil portugalský hrabě, vnuk krále Alfonse VI. Kastilského, Alfons I. \"Dobyvatel\" (1107 – 1185) nezávislost svého hrabství na Leónském království, s nímž musel svést několik bitev. Nakonec po vítězství v bitvě u Ourique byl 26. červenec 1139 vojskem provolán za krále.\n\nBurgundská dynastie pak vládla až do roku 1383, kdy vymřela po meči. Jediná dcera posledního krále této dynastie Beatrix si spolu s manželem Janem I. Kastilským nedokázala vládu udržet a na trůn usedl její polorodý strýc Jan I. z Avizské dynastie.\n\nPo vymření dynastie Aviz po meči roce 1580 bylo Portugalské království připojeno jako korunní země ke Španělskému království a na trůn usedl král Filip II. Španělský (potomek po přeslici, ne však primogeniturní), který zde vládl jako Filip I. \"Moudrý\".\n\nPo úspěšné vzpouře proti španělským Habsburkům v roku 1640 usedl na trůn vévoda z Braganzy Jan a vládl pod číslovkou čtyři. Janův pra-pra-praděd z otcovy strany Alfons z Braganzy byl nemanželským synem prvního krále z Avizské dynastie Jana I. Jeho babička taktéž o otcovy strany byla vnučkou a primogeniturní dědičkou krále Manuela I. Braganzové vládli až do roku 1853, kdy nastoupili jejich následníci po přeslici z Braganzsko-koburské dynastie. Ti vládli do roku 1910 kdy byl poslední portugalský král Manuel II. \"Nešťastný\" donucen opustit království.\n\nPrvní portugalskou kolonií se stala v roce 1415 Ceuta na severoafrickém pobřeží (dnes ve španělských rukou). Ostrov Madeiru objevili portugalští mořeplavci o čtyři roky později. V roce 1441 byla do Lisabonu dopravena první loď s otroky, tento druh obchodu s lidmi se později stal velice výnosný. Portugalci dospěli na pobřeží Senegalu a Sierry Leone v roce 1445, resp. 1446, mezitím probíhala kolonizace Madeiry a Azorských ostrovů, objevených v roce 1427. Na významných místech na pobřeží Afriky Portugalci vztyčovali dřevěné kříže, později kamenné sloupy (Padrões, singulár: Padrão), které označovaly portugalské teritoriální nároky. Na sloupech byl latinsky a portugalsky napsán rok připlutí, jméno námořníka a vládnoucího krále.\n\nObjevení zlata v dnešní Ghaně podpořilo další snahy o objevování nových zemí – zámořské plavby se stávaly velice výnosnými.\n\nNa základě Smlouvy z Tordesillas získalo Portugalsko také exkluzivitu v plavbě okolo Afriky, Vasco da Gama v roce 1498 jako první Evropan doplul okolo Afriky do Indie, kde založil první portugalská stanoviště. Portugalsko se brzy stalo centrem obchodu s Orientem.\n\n"}
{"id": "358654", "url": "https://cs.wikipedia.org/wiki?curid=358654", "title": "Électricité de France", "text": "Électricité de France\n\nÉlectricité de France (EDF) je společnost zabývající se výrobou a distribucí elektřiny. EDF je francouzská společnost, ale působí v řadě dalších zemí, mimo Evropu působí ještě v Jižní Americe, Asii a Africe. Tato energetická společnost byla založena 8. dubna 1946 jako výsledek navrhovaného znárodňování majetku souvisejícího s výrobou,přepravou a distribucí elektrické energie.\n\nSpolečnost EDF se zaměřuje hlavně na výrobu elektrické energie z jaderných elektráren a provozuje několik desítek takovýchto elektráren. Francouzský energetický trh je zcela závislý na elektřině získané z jaderných elektráren. Téměř 72 % ve Francii vyrobené elektrické energie se vyrábí v jaderných elektrárnách, které vlastní EDF. Když společnost EDF koupila British Energy, získala navíc dalších osm jaderných elektráren v Británii.\n"}
{"id": "358658", "url": "https://cs.wikipedia.org/wiki?curid=358658", "title": "Běh na 10 000 metrů", "text": "Běh na 10 000 metrů\n\nBěh na 10 000 metrů je nejdelší běžecká atletická disciplína pořádaná na atletické dráze atletického stadionu. Delší tratě se již běhají mimo stadion, tzv. \"na silnici\" (silniční běh) nebo v terénu (přespolní běh). Běžci – vytrvalci – při ní oběhnou 400 metrů dlouhý atletický ovál celkem 25 krát. Jde o velmi náročný vytrvalostní výkon, srovnatelný i s dlouhými silničními nebo krosovými běhy. Světovým rekordmanem na této trati byl v 50. letech i Emil Zátopek. Nejlepší současní atleti zvládají tuto vzdálenost v čase pod 27 minut (muži) a pod 32 minut (ženy).\n\n"}
{"id": "358676", "url": "https://cs.wikipedia.org/wiki?curid=358676", "title": "COLLADA", "text": "COLLADA\n\nZkratka Collada znamená COLLAborative Design Activity a představuje formát pro ukládání 3D objektů a animací. Je založena na otevřeném XML schématu, tj. můžeme ji snadno přečíst, vytvářet a editovat v libovolném textovém editoru. Obvykle používá koncovku .dae.\n\nCollada byla vytvořena firmou Sony Computer Entertainment jako oficiální formát pro PlayStation 3 a PlayStation Portable. \n\nColladu je možné buď standardně, nebo pomocí pluginů, používat v programech Maya; 3DS Max; LightWave 3D; Maxon|Cinema 4D R11; Softimage|XSI; Side Effect's Houdini; MeshLab; SketchUp; Blender; ArcGIS a dalších. \n\nCollada je používána jako výchozí 3D formát pro popis 3D modelů v programu Google Earth (zapouzdřeno ve formátu *.kmz)\n\n\n"}
{"id": "358684", "url": "https://cs.wikipedia.org/wiki?curid=358684", "title": "Pita (rozcestník)", "text": "Pita (rozcestník)\n\nPita je:\n"}
{"id": "358685", "url": "https://cs.wikipedia.org/wiki?curid=358685", "title": "E55", "text": "E55\n\nE55 může označovat:\n\n"}
{"id": "358689", "url": "https://cs.wikipedia.org/wiki?curid=358689", "title": "Karchemiš", "text": "Karchemiš\n\nKarchemiš (chetitsky: Kargamiš; řecky: Εὔρωπος; Latinsky: Europus) bylo důležitým starověkým městem za mitannské i chetitské říše a rozkládalo se na dnešní hranici mezi Tureckem a Sýrií. Bylo svědkem důležité starověké bitvy mezi Babyloňany a Egypťany – bitvy, o které vypovídá i Bible. Podle některých zdrojů ho místní obyvatelé nazývali \"Jarablos\" (nebo také \"Jaráblos\") a spojují ho tak s biblickým městem Jerablus; pozměněná forma tohoto jména je \"Djerabis\". A skutečně, jižně od turecko-syrské hranice leží město Carablus; na druhé straně hranice najdeme turecké město Karkamis.\n\nKarchemiš je nyní rozsáhlým rozvaliništěm na západním břehu řeky Eufrat, asi 60 km jihovýchodně od Gaziantepu v Turecku a 100 km severovýchodně od Aleppa v Sýrii. Lokalita se nachází na tureckém území nedaleko hranic obou zemí. Turecká armáda vybudovala vojenskou základnu přímo na karchemišském akropolis a vstup na místo je proto nyní zakázán. Díky odhadované velikosti původního města je možné, že část naleziště se nachází i na syrském území.\n\nV období starověku město ovládalo hlavní brod přes řeku Eufrat, což zajisté velmi přispělo k jeho historické a strategické důležitosti.\n\nMísto bylo obýváno od období neolitu, s nálezy keramiky datovanými do období kolem roku 3000 př. n. l. a hroby z mladší doby bronzové – přibližně 2300 př. n. l.\n\nMěsto je zmiňováno v archívech z Ebly, z období okolo 3000 př. n. l. Podle dokumentů z archívů měst Mari a Alalach, pocházejících přibližně z roku 1800 př. n. l., Karchemiši vládl král Aplahanda a bylo významným střediskem obchodu se dřevem. Město mělo smluvní vztahy s Ugaritem a Mitanni (Hanilgabat).\n\nFaraon Thutmose I. z 18. dynastie vztyčil nedaleko Karchemiše stélu na oslavu svého dobytí Sýrie a dalších oblastí za Eufratem. Někdy během vlády faraóna Achnatona byl Karchemiš obsazen chetitským králem Šuppiluliumašem I. (14. století př. n. l.), jenž ve městě ustanovil království, které přenechal svému synu Pijaššilimu.\n\nMěsto se stalo jedním z nejdůležitějších center Chetitské říše v pozdní době bronzové a dosáhlo svého vrcholu během 11. století př. n. l. Zatímco Chetitská říše se rozpadla pod tlakem útoků tzv. mořských národů na sklonku doby bronzové, Karchemiš jejich útoky přestál a udržel si status centra obchodu „Novochetitského“ království i za doby železné. I když Ramesse III. v nápisech datovaných k osmému roku jeho vlády (nápisy v pohřebním chrámu Medinet Habu) uvádí, že Karchemiš byl zničen mořskými národy, město tento nápor evidentně přežilo. Je doložena vláda krále Kuzi-tesupa, syna Talmi-tešubova – současníka posledního přežívajícího chetitského krále Šuppiluliumaše II.. On a jeho následníci panovali malému království, rozprostírajícímu se mezi západním břehem Eufratu a severní Sýrií, a užívali titulu ‚Velký Král‘. To napovídá, že Kazi-Tesub se považoval za přímého pokračovatele linie Šuppiluliumaše I. a že centrální dynastie v Chattušaši nebyla funkční.\n\nToto království existovalo v období od asi 1175 do 10. století př. n. l., kdy ztratilo kontrolu nad dobytým územím a stalo se opět jen městským státem s kontrolou pouze nad oblastí přilehlou k vlastnímu městu.\n\nBohyní a patronkou Karchemiše byla za Chetitů Kubaba, podle všeho churritského původu. Byla zobrazována jako ušlechtilá dáma oblečená v dlouhou róbu, stojící či sedící a držící zrcadlo.\n\nV 9. století př. n. l. město odvádělo poplatky asyrským králům Aššurnasirpalu II. a Salmanassaru III., a bylo dobyto Sargonem II. roku 717 př. n. l., za vlády krále Pisirise.\n\nV létě roku 605 př. n. l. (někdy uváděno roku 607 př. n. l.) zde proběhla důležitá bitva mezi babylonskou armádou Nebukadnesara II. a vojsky egyptského faraona Neka II. – tzv. Bitva u Karchemiše.\nCílem Nekoovy kampaně bylo zastavit postup babylonského vlivu směrem na západ a odstřihnout je od obchodních cest přes Eufrat. Egypťané však byli poraženi díky překvapivému útoku Babyloňanů a byli ze Sýrie vytlačeni.\n\nKarchemiš byl badatelům vždy dobře znám díky několika zmínkám v Bibli (Jer. 46:2, 2 Par. 35:20, Iza. 10:9) a v egyptských nebo asyrských textech. Přesto jeho lokalita byla objevena až roku 1876 Georgem Smithem.\n\nNa místě se začaly provádět vykopávky (sponzorované Britským muzeem) mezi lety 1911 a 1914, za účasti D. G. Hogartha, R. C. Thompsona a T. E. Lawrence („Lawrence z Arábie“). Tyto expedice obnažily velký počet pozůstatků z asyrského a novochetitského období; obranné valy, chrámy, paláce a početné čedičové sochy a reliéfy s luvianskýmy hieroglyfy.\n\n"}
{"id": "358697", "url": "https://cs.wikipedia.org/wiki?curid=358697", "title": "E.ON", "text": "E.ON\n\nE.ON je holdingová společnost se sídlem v Essenu, je jedním z předních světových energetických společností se silným postavením na trhu v Evropě.\n\nFirma vznikla sloučením dvou významných německých energetických firem VEBA a VIAG v roce 2000 a předmětem jejího podnikání je hlavně prodej elektřiny (výroba, distribuce) a zemního plynu. E.ON podniká zejména v Německu, ale mimo jiné také ve Velké Británii, Švédsku, zemích Beneluxu, Itálii, Česku, Slovensku, Rumunsku a Maďarsku. V České republice podniká prostřednictvím společností E.ON Energie, a.s., E.ON Distribuce, a.s. a E.ON Česká republika s.r.o.\n\nSpolečnost E.ON získala ocenění Ceny PŘÍSTAV kterou jí v roce 2011 udělila Česká rada dětí a mládeže.\n\nDistribuční oblasti elektřiny jsou v České republice rozděleny na několik spádových oblastí. Většina těchto oblastí je v režii ČEZ a E.ON. Distribuční soustava u společnosti E.ON je zajišťována společností E.ON Distribuce, a.s. Tato společnost provozuje sítě na hladině VVN (110 kV), hladině VN (22 kV) a NN (0,4 kV). V roce 2019 stála průměrná kilowatthodina na distribučním území E.ON 4,68 Kč.\n\nZ pohledu hlavní distribuce jsou zajímavé především údaje o VVN:\n\n\n\nE.ON je významným a dominantním dodavatelem elektřiny. Dodává nejen ve svých spádových oblastech, ale po celé České republice. Dodávka elektřiny je tedy ve všech spádových oblastech, tedy i ve spádových oblastech společnosti ČEZ.\n\nDistribuční oblasti plynu jsou v České republice rozděleny především společnosti Innogy. Přesto je oblast distribuce, kterou zajišťuje právě E.ON. Jedná se o oblast Jižních Čech. Distribuce plynu je zde rozdělena na 7 spádových oblastí distribuce plynu:\n\nPřestože je E.ON významným dodavatelem elektřiny, v této chvíli E.ON dodává plyn do více než 60 tis odběrných míst z řad domácností po celé České republice. Tímto se E.ON řadí mezi největší dodavatele plynu v České republice dodavatel plynu.\n\n"}
{"id": "358702", "url": "https://cs.wikipedia.org/wiki?curid=358702", "title": "Brandon Lee", "text": "Brandon Lee\n\nBrandon Bruce Lee (1. února 1965 – 31. března 1993) byl americký herec, syn legendy bojových filmů Bruce Leeho. \n\nPo otcově smrti v roce 1973 se spolu s matkou Lindou a sestru Shannon vrátil do Ameriky, kde od svých 13 let navštěvoval Akademii bojových umění pod vedením žáků svého otce – Dannyho Inosanta a Teda Wonga. Mimo karate trénoval také thajský box a později jej na Akademii i vyučoval. Brzy se u něj začal projevovat velký zájem o herectví, začal navštěvovat herecké kurzy u Leeho Strasberga. Brandon však nezůstal jen u hereckých kurzů, vystudoval Emerson College v Bostonu. Začínal jako divadelní herec, pak ale přišla šance zahrát si po boku Davida Carradina. Další televizní roli dostal v seriálu Ohara s Patem Moritou, kde měl epizodní roli syna šéfa místní Yakuzy. Pak přišla řada akčních filmů – \"Dědictví vášně\", \"Laserová mise\", \"Zúčtování v Malém Tokiu\" a \"Rychlý jako blesk\".\n\nBrandon Lee zahynul při natáčení filmu Vrána. Do konce natáčení zbývalo pouze sedm dní, když se točila jedna z posledních scén, kdy měla být postava Erica Dravena, kterého hrál Lee, zabita výstřelem ze zbraně Fun Boye v podání Michaela Masseye. Vše probíhalo podle scénáře, ale po dotočení scény zůstal Brandon Lee ležet na zemi. Ve zbrani byl ostrý náboj namísto neškodného slepého. Byl okamžitě dopraven do nemocnice, ale po 12 hodinách zemřel v nemocnici ve Wilmingtonu. Brandon Lee zemřel 31. března 1993, pouhých 17 dní před svatbou s Elizou Huttonovou. \n\nBrandon byl pohřben vedle svého otce u jezera Lake View Cemetry, Capitol Hill, Seattle, Washington, jako vzpomínku na něj byl postaven památník v Los Angeles.\n\nPo Brandonově smrti se zasadila jeho matka Linda spolu se snoubenkou Elizou o to, aby byl film dokončen. Většina filmu už byla natočena, zbývalo natočit pár scén. Speciálními efekty byla na dvojníka (Chad Stahelski) přenesena Brandonova tvář. \n"}
{"id": "358709", "url": "https://cs.wikipedia.org/wiki?curid=358709", "title": "Tartús", "text": "Tartús\n\nTartús je město v Sýrii. Nachází se na pobřeží Středozemního moře, asi 220 km severozápadně od Damašku. Podle informací z roku 2010 zde žilo více než 97 557 obyvatel. Na území města se nachází druhý největší syrský přístav.\n\nV Tartúsu udržuje Ruská federace podle smlouvy se Sýrií svou jedinou, poměrně malou námořní a zásobovací základnu ve Středozemním moři. V souvislosti s občanskou válkou v Sýrii se objevily zprávy, že ruské válečné lodě tuto základnu v roce 2012 opustily, avšak Rusko se základny nevzdává. Podle nejmenovaného důstojníka ruského ministerstva obrany by nemělo žádný smysl, aby ruské vojenské loďstvo nějak pomáhalo syrskému prezidentovi Bašáru al-Asadovi v jeho boji proti povstalcům, neboť ruské námořní síly v oblasti se „nemohou postavit proti státům, které tyto povstalce podporují“.\n"}
{"id": "358710", "url": "https://cs.wikipedia.org/wiki?curid=358710", "title": "Parazitní kapacita", "text": "Parazitní kapacita\n\nParazitní kapacita je elektrotechnický jev, ke kterému dochází nejčastěji u elektrických kabelů, jako jsou např. datové kabely vedoucí k pevnému disku v počítačích nebo dálkové metalické telekomunikační trasy.\nJelikož izolace vodičů je z plastu, který obvykle bývá dielektrikem, pak zde vzniká kondenzátor, jehož kapacita je daná vztahem \nPlocha mezi vodiči (deskami) je malá, vzdálenost zase velká, takže výsledná kapacita kondenzátoru je u starých kabelů se vzduchovým dielektrikem velice malá. Moderní plastové kabely mají ale kapacitu vlivem velké permitivity plastů mnohonásobně větší. \nPři průchodu daty vodičů vedle sebe se tento parazitní kondenzátor nabíjí a zase vybíjí. Tím (a též vlivem parazitní indukčnosti) se původně obdélníkový průběh signálu mění na exponenciální. To může (zejména při vyšších přenosových rychlostech) zkomplikovat příjem signálu – stoupá chybovost přenosu. Proto se na dálkových telekomunikačních trasách přechází z metalických na optické kabely.\n\nParazitní kapacita je problémem i u všech rádiových zařízení konstruovaných pro vysoké kmitočty – obvykle limituje kmitočet, na kterém toto zařízení ještě může pracovat. \n\nParazitní kapacity hrají roli i při minimalizaci ztrát v silových rozvodech střídavého proudu v elektrorozvodných soustavách pomocí vedení vysokého a velmi vysokého napětí, kde je nutno brát do úvahy nejen kapacitu vodičů vůči Zemi, ale i kapacitu vůči ostatním dvěma fázím (třífázový rozvod), případně i kapacitu vůči zemnícím prvkům vedení (zemnící lana). Dálková vedení mohou dosahovat délek v řádech stovek či tisíců kilometrů, což zvyšuje celkovou plochu vodiče a tím i jeho parazitní kapacitu, která je zde liniově rozprostřena po celé délce vedení.\n"}
{"id": "358714", "url": "https://cs.wikipedia.org/wiki?curid=358714", "title": "Kisbér", "text": "Kisbér\n\nKisbér je okresní město v severním Maďarsku v župě Komárom-Esztergom. Je také správním centrem stejnojmenného okresu. První zmínka o městě pochází z roku 1277. Město má rozlohu 52,17 km² a žije zde 5569 obyvatel (2008).\n\n"}
{"id": "358720", "url": "https://cs.wikipedia.org/wiki?curid=358720", "title": "Ptáci (film)", "text": "Ptáci (film)\n\nPtáci (anglicky \"The Birds\") je název fantasticko-alegorického filmového hororu z roku 1963 natočeného na motivy povídky britské spisovatelky Daphne du Maurier. Jedná se o jedno z vrcholných děl režiséra Alfreda Hitchcocka.\nDěj tohoto hororu se odehrává v Kalifornii v malém, pobřežním městečku Bodega Bay. První polovina filmu je podobná spíš románu, než hororu. Sbližují se v ní Melanie a Mitchie. Tito dva hlavní hrdinové se potkají v obchodu s mazlíčky. Spojuje je jejich láska k ptákům.\n\nJako první se s ptačí agresivitou setká Melanie, kterou klovne racek do hlavy při její projížďce na člunu. Útoky se od té doby začínají stupňovat a ptáci začínají být agresivnější. Napadnou školu. Nic se nestane, jen pár škrábanců a otřesné vzpomínky, ale lidé tomu nevěří. „Ptáci mají moc malé mozky!“ I přes evidentní důkazy, lidé nevěří a nechtějí věřit, že se ptáci shlukují a organizovaně útočí na lidi, s jediným cílem. Zabít. Začíná být čím dál jasnější, že Melanie mluví pravdu. Většina lidí se evakuuje z města, ale Melanie, Mitch, Cathy a paní Brennerová zůstávají ve svém domě. Zabední se tam. Útoky ptáků přicházejí ve vlnách. Zaútočí, zmizí a znovu se shromažďují. Přežijí Melanie, Mitch, Cathy a paní Brennerová útok?\n"}
{"id": "358723", "url": "https://cs.wikipedia.org/wiki?curid=358723", "title": "Enel", "text": "Enel\n\nEnel (E NTE N azionale per l'Energia EL ettrica) je největší elektrárenskou společností v Itálii. Enel vyrábí respektive těží a posléze distribuuje a prodává elektřinu a plyn v Evropě (v Bulharsku, Francii, Řecku, Itálii, Rumunsku, Rusku, Slovensku a Španělsku), Severní Americe (Kanadě a USA) a Latinské Americe(v Brazílii, Chile, Kostarice, Salvadoru, Guatemale, Mexiku a Panamě).\nSe společností Endesa je Enel přítomen i v Argentině, Kolumbii, Maroku, Peru a Portugalsku. Po získání španělské elektrárenské společnosti Endesa je Enel nyní přítomen v 22 zemích a dodává energii (zemní plyn, elektřinu) pro více než 50 milionů zákazníků.\nV únoru 2005 Enel koupil 66% podíl v elektrárenské společnosti Slovenské elektrárny (SE).\n"}
{"id": "358724", "url": "https://cs.wikipedia.org/wiki?curid=358724", "title": "AIG Japan Open Tennis Championships 2008 – muži", "text": "AIG Japan Open Tennis Championships 2008 – muži\n\nTenisový turnaj ATP AIG Japan Open Tennis Championships 2008 se konal ve dnech 27. září - 5. října v Tokiu, hlavním městě Japonska venku na kurtech s tvrdým povrchem. Odměny činily 869,000 dolarů.\n\n\n\n"}
{"id": "358737", "url": "https://cs.wikipedia.org/wiki?curid=358737", "title": "Základní škola a mateřská škola Třebíč, Na Kopcích 342", "text": "Základní škola a mateřská škola Třebíč, Na Kopcích 342\n\nZákladní škola a mateřská škola Na Kopcích je základní škola s rozšířenou výukou výpočetní techniky. Založena byla 1. září 1996, tím se stala nejnovější základní školou v Třebíči. Mateřská škola byla otevřena k 1. září roku 2008. Statut školy s rozšířenou výukou výpočetní techniky škola získala v roce 2001. ZŠ se účastní projektu České televize Digináves, škola vytváří regionální zpravodajství vysílané na ČT.\n\nAreál školy se nachází na východní straně města na Novém Městě, jeho součástí je budova základní školy a mateřské školy, tenisový kurt, škvárové hřiště, sportoviště s umělým povrchem, tělocvičny a jídelna.\n\nDo školského obvodu školy spadá zhruba východní část Nových Dvorů (sídliště Nové Dvory) na východ od ulice Velkomeziříčské a dále sídliště Nového Města (sídliště Brněnská a Na Kopcích). Mimo to je k Základní škole Na Kopcích přiškolen Ptáčov.\n\nHistoricky je se Základní školou Na Kopcích spojena socha \"Hudba\" stojící na Masarykově náměstí. Původně byla tato socha od akademického sochaře Zdeňka Řehoříka určena právě pro budovanou školu.\n\n\n\n\n"}
{"id": "358743", "url": "https://cs.wikipedia.org/wiki?curid=358743", "title": "Olaf Kölzig", "text": "Olaf Kölzig\n\nOlaf Kölzig (* 6. dubna 1970 v Johannesburgu, Jihoafrická republika) je bývalý německý hokejový brankář.\n\n\n\n"}
{"id": "358749", "url": "https://cs.wikipedia.org/wiki?curid=358749", "title": "Motorola 680x0", "text": "Motorola 680x0\n\nMotorola 680x0 (označovaná také m68k/68k/68K) je v informatice řada CISC procesorů americké společnosti Motorola. V 80. letech a na začátku 90. let 20. století představovala v osobních počítačích významnou konkurenci řadě x86 procesorů firmy Intel, která se stala dominantní díky svému použití v IBM PC kompatibilních počítačích. Procesory odvozené od 680x0 se dodnes používají ve vestavěných systémech.\n\n\nProcesory 68k byly použity v různých systémech, od moderních modelů v Texas Instruments (TI-89, TI-92), starší modely PDA Palm Pilot, dokonce speciální, radiaci odolné modely byly použity v systémech amerických raketoplánů. Nicméně jejich nejznámější použití bylo v počítačích typu desktop jako jsou Apple Macintosh, Amiga, Atari ST a několik dalších. 68k byly také používány na začátku 80. let v unixových stanicích firem jako Sun Microsystems, NeXT a Silicon Graphics. Pro 68 vznikla i verze systém CP/M.\n\nDnes se tyto systémy buď již nevyrábí (např. Atari), nebo používají jiné procesory (Amiga, Macintosh, Sun a SGI). Vzhledem ke stáří architektury, původní výrobci (pokud ještě existují) již nemají velký zájem upravovat své systémy pro běh na 68k. Nicméně systémy jako Linux, NetBSD a OpenBSD stále obsahují podporu pro procesory 68k.\n\nProcesory 68k byly použity i v herních konzolích jako Sega Megadrive či Neo-Geo, případně je používají například pro práci s audiem (Sega Saturn). Byly také masivně používány např. v mikrokontrolérech a vestavěných systémech, kde jsou ostatně jejich varianty používány dodnes.\n\nInstrukční sada 68k může být rozdělena do následujících kategorií:\n"}
{"id": "358755", "url": "https://cs.wikipedia.org/wiki?curid=358755", "title": "Josef John", "text": "Josef John\n\nJosef John (17. srpna 1802 v Petrově Dvoře – 24. ledna 1871 Vimperk) byl význačný český lesnický odborník v systematizaci lesů na schwarzenberském lesním majetku. Jednalo se o lesmistra ve Vimperku a o iniciátora vyhlášení boubínské rezervace. Byl dopisujícím členem císařské a královské vlastenecké hospodářské společnosti.\n\nPocházel ze šesti dětí. Jeho otec byl nejdříve řezač slámy, později ve dvoře Žitná ovčákem. Poté co ukončil školu ho přijali za praktikanta do důchodního a kontribučního úřadu netolického panství. Ve Zlaté Koruně absolvoval na náklady knížete Matzoma lesnickou školu a to v letech 1821-24. Po absolutoriu nastoupil k lesnímu úřadu v Českém Krumlově jako praktikant.\n\n"}
{"id": "358756", "url": "https://cs.wikipedia.org/wiki?curid=358756", "title": "Kálidása", "text": "Kálidása\n\nKálidása (dévanágarí: कालिदास; „služebník Kálí“) (asi 4.–5. století) byl indický básník a dramatik. Mezi jeho nejznámější díla patří lyrická poema \"Méghadúta\" (Oblak poslem lásky), divadelní hra \"Abhidžňánašákuntala\" (Poznávací znamení Šakuntalino) či epos \"Kumárasambhava\" (Zrození boha války). Není známa doba, kdy Kálidása žil, mnoho badatelů však spojuje jeho působení s dobou guptovského krále Čandagupty II. (vládl okolo 380–415).\nKálidása byl vynikajícím znalcem sanskrtu a jeho postavení v dějinách sanskrtské literatury je asi takové, jako má Shakespeare v dějinách literatury anglické. Jeho díla byla založena zejména na filosofii a hinduistické mytologii. Projevoval v nich vřelý vztah k lidem a okolní přírodě, opěvoval krásné ženy, ctnostné brahmány, vzorné krále i vznešené askety. Jeho divadelní hry vynikají formální dokonalostí a hlavními nositeli bohatého děje jsou v nich ženy.\n\nO samotném Kálidásovi není známo prakticky nic mimo obsahu jeho děl. I přesto, že mu je připisováno mnoho děl, je pravděpodobné, že byl autorem jen některých z nich.\n\n\n\n"}
{"id": "358765", "url": "https://cs.wikipedia.org/wiki?curid=358765", "title": "Erik Erikson", "text": "Erik Erikson\n\nErik Homburger Erikson (15. června 1902, Frankfurt nad Mohanem – 12. května 1994 Harwich, Massachusetts, USA) byl německý psycholog židovského původu, který je pokládán za stoupence neofreudismu. Jednalo se o německo-amerického psychoanalytika a zástupce psychoanalytické ichpsychologie. Proslavil se především epigenetickým diagramem. Byl 12. nejcitovanějším psychologem ve 20. století.\n\nNarodil se jako dítě židovské matky, jako důsledek jejího mimomanželského vztahu. První tři roky vyrůstal ve Frankfurtu nad Mohanem se svou matkou Karlou Abrahamsenovou. V roce 1905 se jeho maminka vdala za židovského dětského lékaře Theodora Homburgra, který se o něj postaral. Rodina se přestěhovala do Karlsruhe. Zde Erik navštěvoval po škole uměleckou akademii, cestoval po celé Evropě a ve Vídni se seznámil s Annou Freudovou. Díky tomu se v něm probudil zájem o psychoanalýzu. Zanechal malování, začal studovat analýzu a stal se z něj psychoanalytik. Ve Vídni poznal svoji budoucí manželku, kanadskou učitelku tance, Joanu Sersonovou. Potom, co se v roce 1933 v Německu ujali moci národní socialisté, emigroval z Vídně přes Kodaň do Spojených států amerických a v roce 1939 se stal americkým občanem. V USA absolvoval profesorské studium vývojové psychologie na elitních univerzitách Berkley a Harvard. Zde rozvinul a zveřejnil svůj slavný psychosociální epigenetický diagram, rozšířený Freudův model psychosexuálního vývoje, vývoj člověka od narození až do smrti je v něm rozdělen do osmi fází. V každé této fázi vývojového modelu přijde specifická vývojová krize, jejímž řešením je další postup ve vývoji. Eriksonův klíčový koncept k pochopení lidské psychiky je identita, především identita vlastního já. Vedle dětské a vývojové psychologie se on zabýval také etologií a napsal psychoanalyticky orientovanou biografii Martina Luthera a Gándhího, mimo jiné ve spojení s pojmem generativita (7. stupeň jeho epigenetického diagramu). Za biografii Mahátmy Gándhího obdržel v roce 1970 Pulitzerovu cenu. Vývojová psychologie Arne Stiksrudové obsahuje další výzkumy, které se vztahují k Eriksonově práci.\n\nVývoj osobnosti je podle Eriksona vázán na biologické, společenské, kulturní a historické faktory ovlivňující vývoj člověka. Na každém stupni vývoje musí jedinec vyřešit základní psychologický rozpor. Po jeho vyřešení získává ctnost a pokračuje v rozvoji osobnosti.\n\n\n"}
{"id": "358772", "url": "https://cs.wikipedia.org/wiki?curid=358772", "title": "AIG Japan Open Tennis Championships 2008 – ženy", "text": "AIG Japan Open Tennis Championships 2008 – ženy\n\nTenisový turnaj WTA AIG Japan Open Tennis Championships 2008 se konal ve dnech 27. září - 5. října v Tokiu, hlavním městě Japonska venku na kurtech s tvrdým povrchem. Odměny činily 175,000 dolarů.\n\n\n\n"}
{"id": "358773", "url": "https://cs.wikipedia.org/wiki?curid=358773", "title": "Operace Paperclip", "text": "Operace Paperclip\n\nOperace Paperclip (nebo také projekt Paperclip) bylo krycí jméno amerického projektu, který měl za úkol převézt po konci druhé světové války z nacistického Německa do Spojených států německé vědce. Pro tento účel byla vytvořena i tzv. Joint Intelligence Objectives Agency, která spravovala dokumenty a informace o této operaci.\n\nPůvodním záměrem - a bezejmenným plánem - americké armády bylo pouze vyslechnout vědce pracující na válečných raketách a zabavit jejich plány a materiály. Toto se změnilo 22. května 1945, kdy major Robert B. Staver prohlásil evakuaci německých vědců a jejich rodin za velmi důležitou pro válku v Tichomoří. 19. července 1945 byl tento plán pojmenován operace Overcast a zároveň byl značně rozšířen v počtu vědců i projektů zamýšlených k transportu přes oceán. Kvůli příliš velkému rozšíření jména \"Overcast\" byla nakonec operace přejmenována na \"Paperclip\".\n\nZa nejdůležitější vědce, kteří měli být nalezeni a přepraveni do USA, byli považováni Wernher von Braun a jeho spolupracovníci, dalšími objekty zájmu byli raketoví inženýři, chemici, lékaři a experti na námořní zbraně. V září 1945 přiletělo do USA prvních sedm německých vědců, mezi kterými byl i právě Wernher von Braun a byla jim nabídnuta pracovní smlouva na raketové základně White Sands. V následujících měsících bylo převezeno více než 100 dalších vědců, například Anton Flettner, \nWalter Dornberger, Ernst R. G. Eckert, Krafft Arnold Ehricke, Alexander Lippisch, Arthur Rudolph, Walter Schreiber, Ernst Stuhlinger a Bernhard Tessmann.\n\n\nMnoho z vědců původně pracujících ve válečném Německu se ve Spojených státech ukázalo být velmi užitečnými ve vědeckých organizacích včetně NASA (Wernher von Braun se stal ředitelem Marshall Space Flight Center v Alabamě a později i tvůrcem rakety Saturn V, která byla použita v programu Apollo) a výrazně přispěli k rozvoji proudového letectví a astronautiky.\n\nVýsledky některých projektů jsou stále klasifikovány jako tajné a někteří konspirační teoretikové věří, že se němečtí vědci podíleli i na vývoji takzvaných létajících talířů.\n\n"}
{"id": "358776", "url": "https://cs.wikipedia.org/wiki?curid=358776", "title": "Mistr kávy", "text": "Mistr kávy\n\nMistr kávy je soutěžní název pro Mistrovství baristů ČR. Bylo poprvé zorganizováno v roce 2003 a od té doby jsou vítězové této soutěže nominováni organizátorem, Školou kávy, jako čeští reprezentanti na mistrovství světa baristů - World Barista Championship (WBC) nebo na Mistrovství Evropy baristů - Barista Open (BO). Od roku 2009 vznikla také soutěž pro studenty - Mistr kávy Junior (MKJ).\nZakladateli soutěží baristů v ČR jsou Roberto Trevisan a Štěpánka Havrlíková.\n\nOd roku 2013 odborně vede skupinu Mistr kávy a její aktivity včetně soutěží Tomáš Zahradil.\n\n\n\nNejvýznamnější porotci soutěží Mistr kávy (MK):\n\nOd roku 2003 do roku 2009 uspořádala Škola kávy tyto soutěže, z nichž Roberto Trevisan nominoval vítěze na světová klání:\n\ncelkem tedy škola kávy za 6 let činnosti zorganizovala díky podpoře partnerů 71 soutěží baristů. \n\nVýsledek je na české baristické scéně jasně viditelný.\n\nPodařilo se nám jako jediným organizátorům na světě vytvořit zcela nezávislou odbornou soutěž, nesvázanou s jediným dodavatelem kávy či kávovarů. Exkluzivitu prezentace značky v našich soutěžích mají pouze společnosti, které neobchodují s kávou či kávovary.\n\nAž do současnosti soutěže podpořilo:\n\nOd roku 2003 do roku 2009 se soutěží baristů zúčastnilo spolu s českými specialisty celkem 67 zahraničních odborníků a mezinárodních porotců ze 14 zemí světa (Island, Kostarika, Jižní Afrika, Anglie, Litva, Rumunsko, Chorvatsko, Srbsko, Rakousko, Polsko, Maďarsko, Německo, Slovensko, Itálie), kteří působili ve většině případů v odborné porotě soutěží při jejich finále.\n\nSoutěže Mistr kávy podpořilo a navštívilo 15 osobností českého společenského, sportovního a politického života: Stanislav Berkovec, Petr Novotný, Jaroslav Svěcený, Karel Loprais, Marek Černoch, Jana Bobošíková, Hanka Joová, Marie Párová, Vlastimil Harapes, Jadran Šetlík, Radek Jaroš, Ivan Vodochodský, Vladimír Poštulka, Dalibor Gondík, Fero Fenič, hudební skupiny Jazz Efterratt a Angels. \n\nOd roku 2009 Škola kávy uspořádala ještě další destíky soutěží a založila soutěž Barista Open. \n\nNa konci roku 2012 darovali Roberto Trevisan a Štěpánka Havrlíková veškerá práva k soutěži Mistr kávy České barmanské asociaci (CBA] s níž již několik let spolupracovali. V lednu 2013 se podíleli na 10 finálovém ročníky soutěže Mistr kávy. Nadále se organizaci soutěží Mistr kávy a Mistr kávy junior věnuje CBA - Česká barmanská asociace. \n\nOd roku 2014 má soutěž Mistr Kávy nový model pro Baristy, kdy jejich vystoupení je rozděleno na 2 části: \n\n1. částí je 10 minut na regulaci kávomlýnku. Kdy si Barista vylosuje soutěžní kávu, a tuto v časovém limitu seřídí na Espresso.Bodový limit je 1/3 možných celkových bodů, a je závislé na množství spotřebované kávy a čase. 1 technický komisař. \n\n2. částí je samostatné vystoupení Baristy, kdy na soutěžní Stage má k dispozici, technologii, již seřízený mlýnek s danou kávou na Espresso, a chuťové porotě(komisi) 2. členové + 1 technika, předvádí simulovaný provoz kavárny, a podává 2x Espresso, 2x Cappuccino a 2X KÁVOVÝ COCKTAIL, dle propozic dané soutěže. Soutěžní limit je 5 minut příprava, 10 minut vystoupení soutěžícího, 5 minut úklid pracoviště. Zde může soutěžící získat 2/3 soutěžních bodů z celku. \n\nToto platí pro soutěž Mistr Kávy Junior, pro profesionální Baristy jsou pravidla stejná, jen se liší propozicemi pro danou soutěž, zejména v čase, kreativitě Baristy, a možnosti využití alkoholu v kategorii - KÁVOVÝ COCKTAIL, tady jde více o osobnost Baristy a větší kreativitu při prezentaci Espresso, Cappuccino, nebo KÁVOVÝ COCKTAIL. \n\n"}
{"id": "358780", "url": "https://cs.wikipedia.org/wiki?curid=358780", "title": "Documenta catholica omnia", "text": "Documenta catholica omnia\n\nDocumenta catholica omnia je rozsáhlá elektronická databáze textů, týkajících se dějin západního křesťanství a katolické církve. Je volně přístupná.\n\nDatabáze vznikla v roce 2006 a v září 2008 obsahovala mimo jiné úplné texty:\n\n\n\n\nCelá databáze obsahuje 81 597 souborů, 3 130 milionů slov a zabírá téměř 50 GB, v nichž lze hledat prostředky Google (stav 28. 9. 2008).\n"}
{"id": "358781", "url": "https://cs.wikipedia.org/wiki?curid=358781", "title": "Eric Berne", "text": "Eric Berne\n\nEric Berne, narozený jako Eric Lennard Bernstein (10. května 1910 v Montréalu – 15. července 1970) byl americký lékař a psychiatr. Vyvinul transakční analýzu jako psychoterapeutické jednání, které odvodil z psychoanalýzy.\n\nNarodil se 10. května 1910 jako Eric Lennard Bernstein v Montréalu v Kanadě. Byl synem doktora Davida a novinářky Sáry Gordon Bernstein. Jeho otec zemřel 1921 a zanechal po sobě Sáru s Ericem a s jeho o pět let mladší sestrou Grace. Bernstein navštěvoval McGillovu university, kde v roce 1931 získal akademický titul a poté v roce 1935 Dr.med.. Během doby na univerzitě McGill psal pod pseudonymem do různých studentských časopisů. Po ukončení školy šel na praxi na psychiatrii na Yaleovu univerzitu, kde studoval psychoanalýzu u Paula Federna. Své vzdělání ukončil v roce 1938 a v roce 1939 se stal americkým občanem. V roce 1943 si změnil své jméno na Eric Berne.\n\nJeho studia přerušila druhá světová válka a jeho vojenská služba v armádní zdravotnické jednotce. Do roku 1945 pracoval v Bushnellově vojenské nemocnici ve městě Ogden v Utahu. Poté se rozhodl pokračovat ve svých studiích, pod vedením Erika Eriksona, v Psychoanalytickém Institutu a ordinoval v nemocnici Mt. Zion.\n\nKromě toho publikoval odborné teze zaměřené na psychoanalýzu. V roce 1947 spatřila světlo Světa kniha \"The Mind in Action\". Začal se mimo jiné věnovat i skupinové terapii a praktikoval v několika nemocnicích v San Franciscu.\n\nJeho práce se začínala odlišovat od hlavních myšlenek psychoanalýzy. Svou práci publikoval v několika odborných časopisech, ale většinou se setkal pouze s negativními ohlasy. Roku 1949 byl oficiálně vyloučen z Psychoanalytického institutu v San Franciscu.\n\nVytvořil několik odborných článků, zabývajících se intuicí. Tyto články popisují výklad jeho záhadných schopností jak uhádnout civilní zaměstnání vojáků, a to během krátkého rozhovoru s nimi. Tyto články vedly k jeho převratové práci v otázce transakční analýzy.\n\nPodle Berna existují tři různé stavy EGA: \"rodič, dospělý\", a \"dítě\".\n\"Rodič\" je styl myšlení, chování či jednání převzatý od autorit (například rodičů); má v sobě převážně příkazy, zákazy a pravidla.\n\"Dospělý\", druhý stav ega, zpracovává a hodnotí informace na základě vlastní zkušenosti a rozumu.\n\"Dítě\" je pozůstatkem vnitřních duševních stavů z dětství. Jednání v souladu s \"Dítětem\" bývá převážně citového rázu. Má v sobě spontánnost, zvědavost, nezkaženou schopnost prožívat.\n\nPoté Berne sledoval komunikaci mezi jednotlivci. Tyto mezilidské vztahy nazval \"transakcemi\". Průběh i výsledek komunikace (transakce)je závislý na tom, který stav ega je u jednotlivých komunikujících v činnosti. Transakce mohou být rovnoběžné (vzájemně se doplňující) anebo zkřížené (ty bývají zdrojem nepříjemností). Určité vzory jednání, které se často opakují v běžném životě, nazval Berne \"hrami\".\n\nV padesátých letech minulého století se začalo používat označení Transakční analýza (TA). TA popisuje terapii založenou na Berneho práci. V roce 1964 vznikla mezinárodní organizace pro Transakční analýzu, (International Transactional Analysis Association). Navzdory velkému množství námitek z řad lékařů zabývajících se psychoanalytikou, se stále větší množství terapeutů řídilo právě myšlenkami Transakční analýzy.\n\nV roce 1964 Berne napsal knihu: \"Games People Play\" (česky vyšlo jako \"Jak si lidé hrají\"). Tato publikace se stala na dlouhou dobu bestsellerem, který Berneovi přinesl slávu a uznání. Kniha jednoduše předkládá příklady z každodenního života. Kniha ukazuje způsoby, jak jsou lidé vtaženi do \"hry\", kterou právě hrají. Názvy her jsou např. \"Now I've got you you son of a bitch.\" (\"Už tě mám, ty zkurvysynu\") Část terminologie, kterou autor užívá, přešla do každodenní angličtiny.\n\nByl třikrát ženatý. Jeho první ženou byla Ruth McRae. Svatbu měli v roce 1942, měli spolu dvě děti a rozvedli se v roce 1945. Roku 1949 si Berne vzal za ženu Dorothy DeMass Way, se kterou měl také dvě děti, předtím než se v roce 1964 také rozvedli. Potřetí se oženil již jako slavný autor, s Torre Peterson v roce 1967. Se svojí ženou se usadil ve městě Carmel, Kalifornie, kde pokračoval v autorské činnosti. Pokračoval také v práci v San Franciscu. Jeho třetí manželství také skončilo rozvodem, a to na začátku roku 1970. Zemřel na náhlou srdeční zástavu v červnu 1970.\n\n\n, kniha \"Základy psychoterapie\" od S. Kratochvíla,\n\n\n"}
{"id": "358782", "url": "https://cs.wikipedia.org/wiki?curid=358782", "title": "Full Throttle (1995)", "text": "Full Throttle (1995)\n\nFull Throttle je počítačová adventure hra vytvořená Timem Schaferem. Hlavní postavy dabovali Roy Conrad a Mark Hamill. Byla vytvořena vlastními zdroji a publikována společností LucasArts 30. května 1995. V pořadí desátá hra využívající SCUMM, engine pro adventure hry.\n\nFull Throttle je point & click adventura, tedy kompletně ovládaná myší. Děj hry se odehrává kdesi v Arizoně ve společnosti nevybíravých motorkářů, prašných silnic a vůni asfaltu. Hra na svou dobu zaujala především svou grafikou a animovanými sekvencemi.\n\nBen je šéfem motorkářského gangu zvaného Polecats. Při projíždění po silnici č.9 narazí gang na luxusní limuzínu. Ben limuzínu přejede motorkou, přičemž zadním kolem rozdrtí znáček na kapotě a ujíždí dál. Limuzína patří Malcomu Corleymu, CEO a zakladatel společnosti Corley Motors. Stařík je neznámým motorkářem nadšen a nařídí řidiči jej dojet.\n\nZatímco Ben a jeho gang odpočívají v Kick Stand Baru, dorazí i Corley. Rychle se s Benem spřátelí svými historkami z dob, kdy ještě byl sám motorkář. Adrian Ripburger, viceprezident společnosti Corley Motors si Bena pozve na slovíčko ven, kde mu nabídne práci eskorty při nadcházejícím setkání investorů společnosti. Když Ben odmítne s tím, že Polecats nejsou na prodej ani pronájem, obdrží ránu do hlavy a omdlí.\n\nKdyž se probouzí, musí se nejdříve dostat z kontejneru, kde byl uklizen. Postupně zjišťuje, že nikde není jeho gang, Corley a klíčky od jeho motorky, která pro něj znamená více než vlastní život. Když dostane z barmana klíčky, vydává se dohnat ty, kteří ho hodili do popelnice, ale neví, že mu motorku záměrně poškodili.\n"}
{"id": "358784", "url": "https://cs.wikipedia.org/wiki?curid=358784", "title": "Dny v týdnu", "text": "Dny v týdnu\n\nNázvy sedmi dnů v týdnu označují určitý den v rámci týdnu v neměnném pořadí od prvního do sedmého. Toto pořadí se neustále opakuje:\n\nOd roku 1978 je po rozhodnutí OSN pondělí mezinárodím prvním dnem v týdnu, neděle společně se sobotou jsou dny pracovního klidu.\n\nDny od pondělí do soboty jsou obecně pracovní dny, neděle je pak zvláště hájeným dnem pracovního klidu.\n\nMezinárodní norma ISO 8601 sice definitoricky stanoví, že prvním dnem v cyklicky se opakujícím sedmidenním týdnu je pondělí, toto pravidlo však není celosvětově platné. Ilustrují to následující obrázky dvou různých listů kalendáře pro \"duben 2018\". Je z nich patrné, že zatímco v ČR (i ve většině ostatních evropských zemí) je prvním dnem v týdnu pondělí a sedmým dnem neděle, podle kalendářů běžných v jiných zemích, včetně USA (na obr. vpravo), je neděle dnem prvním a sobota dnem sedmým.\n\nDůvody k této neshodě je třeba hledat v období vlády římského císaře Konstantina Velikého, který je tradičně, byť mylně, pokládán za prvního křesťanského císaře. Ve skutečnosti byl tento panovník po celý svůj život veleknězem slunečního boha \"Sola\" (významově totožného s bohy \"Heliem\" \"Apollonem\" a \"Mitrou\"). V roce 321 ustanovil k poctě tohoto boha zvaného \"Sol invictus\" (neporazitelné Slunce) svátečním dnem v týdnu \"Dies solis,\" tedy \"den Slunce\" - \"Sun\" day, \"Son\" tag = neděli. Křesťané tento pohanský \"den sváteční\" tehdy přijali za svůj a synkreticky ho identifikovali se sedmým dnem Božího odpočinku po stvoření světa  (Genesis 2.2), který je v desateru Božích přikázání hebrejsky nazýván \" \"שַׁבָּת‎ \"Sabbath -\" židovský \"šabat\"\n\nAčkoliv se různě modifikované slovo \"sabbath\" udrželo v mnoha jazycích (rusky \"субботa - subbota,\" česky \"sobota), v\"ýznamu „den sváteční“, který je třeba světit, v křesťanském kontextu Nového zákona postupně nabylo velikonoční zmrtvýchvstání Ježíše. Projevilo se to např. v ruském názvu sedmého dne v týdnu (naší neděle) \"воскресeнье - voskresenie\", což znamená \"vzkříšení\". V tomto smyslu je takto definovaný svátek nyní slaven ve většině křesťanských církví - bez ohledu na to, zda je v kalendáři dané země tento den zařazen v týdnu jako první nebo poslední.\n\nV evropské verzi kalendáře, pro kterou je používán anglický termín „\"Monday first“\" (pondělí první), došlo k posunu starozákonního svátečního dne \"Sabbath\" ze sedmého místa týdne na šesté. Ve verzi \"„Sunday first“\" (neděle první) si tento svátek své symbolické sedmé místo sice udržel, avšak nezachoval si své původní jméno. Současný anglický název \"Saturday\" je odvozen z latinského \"Saturni diēs,\" tedy den boha Saturna, asociovaného se sedmou planetou (viz dále).\n\nTřebaže podle doporučení zmíněné normy ISO 8601 by měla být preferována verze \"„Monday first\"“, je např. v celosvětově rozšířeném software Microsoft pro výchozí číslování dnů v týdnu užívána verze „\"Sunday first\"“. Bez patřičné lokalizace programových prostředků to v některých případech může ovlivnit jednoznačnost či platnost výsledků výpočtů, prováděných na platformě programů Microsoft Excel, Access apod. Problémy může činit i nejednotnost v jízdních a letových řádech, kde jsou dny běžně uváděny pořadovým číslem v týdnu.\n\nČeské názvy dnů:\n\nV Babylonii bylo sedm dní týdne pojmenováno podle planet geocentrické sféry viditelných pouhým okem (Slunce, Měsíc, Mars, Merkur, Jupiter, Venuše, Saturn). Stejných názvů se tedy používalo zároveň k pojmenování bohů. Jména, stejně jako uctívání bohů byly převzaty Řeky a Římany, od nich tento systém převzali později také germáni a slované, kteří si jména upravili podle svých božstev.\n\nAnglické názvy dnů tedy odrážejí germánskou mytologii\n\nJiž od středověku se v astronomii astrologii používaly odpovídající symboly planet také pro dny v týdnu. V církevní literatuře až do 18. století pro všední dny nacházíme tyto symboly. Pro neděli se však nepoužíval symbol Slunce, nýbrž „Dom.“ či „dies dominica“.\n\n"}
{"id": "358786", "url": "https://cs.wikipedia.org/wiki?curid=358786", "title": "Kleště průvodčího", "text": "Kleště průvodčího\n\nKleště průvodčího jsou proštipovací kleště (průštipky) nebo razítkovací kleště, jaké používají zejména průvodčí ve vlacích a v minulosti běžně například i průvodčí v tramvajích a průvodčí a řidiči autobusů k vyznačování údajů na jízdenkách nebo k označování jízdenek. \n\nMnoho druhů bločkových jízdenek obsahovalo mřížky s políčky a proštípnutím jednotlivých políček se při vydání jízdenky vyznačoval například den v měsíci nebo v týdnu, měsíc, čas (hodina), číslo linky nebo jiné údaje. To bylo důležité zejména u přestupních jízdenek. \n\nU jiných typů jízdenek, zakupovaných před jízdou, se proštípnutím vyznačuje, že jízdenka již byla použita. Podobný účel u vstupenek často plní odtrhávání kontrolního útržku. Kleštěmi se proštipovala zejména železniční tzv. Edmondsonova jízdenka. U zpátečních jízdenek nebo jízdenek pro více jízd je možné proštipovat údaje o jednotlivých použitích. Novější proštipovací kleště zároveň s proštípnutím mohly vytlačit profilovým písmem do jízdenky nějaký údaj, například číslo vlaku nebo datum. Dalším vývojovým stupněm jsou razítkovací kleště, které zpravidla již jízdenku neproštipují, ale razítkovým otískem na ní vyznačí množství údajů. \n\nJindřichohradecké místní dráhy, které zachovávají tradici a proto odkoupily z NADASu i stroje na tisk Edmondsonových jízdenek a samy si na něm tisknou jízdenky, měly problém se sehnáním vhodného druhu kleští pro průvodčí. Nové kleště vyráběné různými firmami pro české a slovenské železnice byly příliš drahé, poruchové a křehké. Nakonec vyhovující kleště vyrobili žáci Integrované střední školy v Českých Velenicích v rámci své praktické výchovy.\n\nMísto proštipování jsou někdy jízdenky popisovány propisovací tužkou, kterou je možno také buď zaškrtnout předtištěné údaje nebo celou jízdenku jen přeškrtnout či očárkovat anebo přímo napsat nějaký údaj (číslo vlaku, datum, číslo průvodčího atd.). \n\nV modernějších odbavovacích systémech (v Československu v městské hromadné dopravě zhruba od 70. let 20. století) si cestující bezprostředně po nástupu do vozidla nebo při vstupu do přepravního prostoru stanice jízdenku z předprodeje označují sami v označovacím (znehodnocovacím) strojku. Ty také prodělaly vývoj od děrovacích k razítkovacím, některé typy také část jízdenky odstřihly. \n\n"}
{"id": "358787", "url": "https://cs.wikipedia.org/wiki?curid=358787", "title": "Patrologia graeca", "text": "Patrologia graeca\n\nPatrologie graeca nebo Patrologiae cursus completus. Series graeca, zkráceně PG je významné vydání starověkých a středověkých křesťanských autorů, kteří psali řecky. Vycházela v letech 1857-1866 ve 161 dílech (166 svazcích) a jejím hlavním autorem byl francouzský kněz a nakladatel Jacques Paul Migne.\n\nNejprve, v letech 1856-1861 vycházely pouze latinské překlady řeckých textů, v letech 1857-1866 vyšlo celé dílo dvojjazyčně. Kde se řecké originály zachovaly jen ve zlomcích (například Eirénaios), jsou zařazeny na odpovídající místa latinského překladu. Podobně jako u latinské \"Patrologia latina,\" Migne a jeho spolupracovníci nemohli většinou pracovat s rukopisy a museli se spolehnout na starší tištěná vydání. Index k celému vydání nevyšel, protože Migneho tiskárna roku 1868 vyhořela. \n\nAutoři jsou – až na malé výjimky – uspořádáni chronologicky a edice pokrývá období od prvních křesťanských textů mimo Nového zákona (tzv. Apoštolští otcové), kdy se řecky psalo na východě i na západě, a pak texty východních autorů až do pádu Konstantinopole roku 1453. Výjimkou z chronologického pořadí jsou hlavně spisy Pseudo-Dionýsia Areopagity, domnělého Dionýsia Areopagity, který je zařazen mezi autory 2. století.\n\nI když Migneho edice neodpovídá zcela moderním požadavkům, je tak rozsáhlá, že ji nikdo zatím nedokázal plně nahradit. Britské nakladatelství Chadwyck a Healey obě Patrologie převedlo do digitální podoby a nabízí i s velmi dobrým vyhledávačem na CD nebo na Webu, ovšem za vysoiký licenční poplatek. Na velké databázi křesťanských textů \"Documenta catholica omnia\" jsou volně přístupné plné texty celé Migneho \"Patrologie\", ovšem s omezenými možnostmi vyhledávání. Úplné texty původního Migneho vydání jsou taky volně přístupné na Google Books (seznam linků: http://graeca.patristica.net).\n\nNa řeckou patrologii navázal od roku 1897 projekt patrologie v jiných jazycích východních církví: v syrštině, koptštině, arménštině, gruzínštině, staroslověnštině a dalších. V letech 1904-1984 vyšlo celkem 41 svazků. \n\n\nZ veřejných knihoven v České republice mají značnou část Migneho řecké patrologie následující: \n"}
{"id": "358790", "url": "https://cs.wikipedia.org/wiki?curid=358790", "title": "Crissy Moran", "text": "Crissy Moran\n\nChristina (\"Crissy\") Moran (narozena 22. prosince 1975, Jacksonville, Florida, USA) je bývalá americká pornoherečka. V současnosti se snaží mladým ženám pomáhat ven z pornoprůmyslu.\n\nChristina Moran je anglického, irského a polynésského původu. Původně pocházela z křesťanské rodiny a její otec (který byl pastorem) jí vštěpoval, že má zůstat pannou až do manželství. Z jejího otce se stal alkoholik a s matkou se rozvedli. Crissy dle svých slov prožívala různá traumata, sexuální obtěžování, trpěla depresemi, panickými záchvaty a byla též přinucena podstoupit interrupci.\n\nJejí kariéra v oblasti pornografie začala v roce 1999 fotkami na internetu či v časopisech (např. Hustler). Poté založila vlastní webové stránky a nakonec účinkovala ve více než 30 pornofilmech.\n\n6. října 2006 Christina na svém Myspace blogu oznámila, že se stala křesťankou a opouští pornoprůmysl. Ačkoliv se Crissy dle svých slov během svého života modlila, křesťankou se opět stala až po setkání s kamarádem svého přítele, který jí oslovil.\n\nNyní Christina vede svůj blog, kde propaguje křesťanství a další svoje aktivity. Zároveň se snaží odstraňovat pornografický obsah spojený se svou osobou na internetových stránkách. Její popularita, jako jedné z nejžádanějších pornohvězd, však přesto pokračuje.\n\nV květnu 2008 Crissy začala natáčet krátký film \"Oversold\", v kterém hraje hlavní roli. Jedná se o moderní adaptaci starozákonního příběhu proroka Ozeáše, který se na popud Boha bere za manželku nevěstku. \"Oversold\" je v podstatě stejný příběh, jen vložený do kontextu dnešní doby. V tomto případě jde o pastora, který si bere striptérku z Las Vegas. Produkci filmu obstarává firma sumoJACK productions.\n\n"}
{"id": "358793", "url": "https://cs.wikipedia.org/wiki?curid=358793", "title": "Vídeňská hra", "text": "Vídeňská hra\n\nVídeňská hra je šachové zahájení charakterizované tahy 1.e4 e5 2.Jc3 (ECO C25-C29)\n\nVe vídeňské hře bílý nevolí vývin Jf3 a ponechává si možnost pokračovat později f2-f4 v intencích královského gambitu nebo volí poklidnější postup g3 a fianchettuje střelce.\n\nJe pojmenována podle působiště šachového mistra Karla Hamppeho (1814-1876), který ji hrál i analyzoval.\n\nV šachové špičce se vídeňská hra vyskytuje vzácně. Občas ji použil Alexandr Morozevič.\n\n\n1. e4 e5 2. Jc3 Jc6 (ECO C25)\n\n\n\n\n\n1. e4 e5 2. Jc3 Jf6 je nejčastější odpovědí černého, když by nyní zahrál bílý 3. Jf3 hra by přešla do odmítnuté varianty ruské hry\n\n1. e4 e5 2. Jc3 Jf6 3. g3 (ECO C26)\n\nčerný může odpovědět\n\n\n\n1. e4 e5 2. Jc3 Jf6 3. Sc4 (ECO C27)\n\n\n\n\n\n1. e4 e5 2. Jc3 Jf6 3.f4 (ECO C29)\n\n3... d5! 4. fxe5 Jxe4 a nyní má bílý 2 pokračování:\n\n\n\n"}
{"id": "358800", "url": "https://cs.wikipedia.org/wiki?curid=358800", "title": "Karel Lidický", "text": "Karel Lidický\n\nKarel Lidický (17. června 1900 ve Hlinsku – 21. května 1976 v Praze) byl český sochař, medailér a vysokoškolský pedagog.\n\nByl žákem pražské Akademie, na níž studoval v letech 1926–1931 v ateliéru drobné plastiky a medaile Otakara Španiela), kde si oblíbil více monumentální pojetí Myslbekova asistenta Karla Pokorného. Zásadní vliv mimo školu na něj měl především sochař a restaurátor Karel Kotrba, který ho seznámil s tvorbou Charlese Despiaua.\n\nLidický náleží k nejvýznamnějším autorům českého klasického portrétu, pokračovatelům monumentální realistické tradice J. V. Myslbeka. V tomto pojetí modeloval společensko-politické zakázky. Některé podobizny v moderní koncepci souzní s dílem Charlese Despiaua a italských neorealistů jako byl Giacomo Manzú, s nímž Lidického pojilo celoživotní přátelství. Stěžejní je jeho popření impresionistických forem, které do té doby v portrétu převládaly.\n\nOd roku 1945 byl pedagogicky činný na katedře výtvarné výchovy Pedagogické fakulty Univerzity Karlovy v Praze, dále na ČVUT. Od roku 1965 působil na pražské Akademii výtvarných umění. Mezi jeho významné žáky patří Ivan Kalvoda, Milan Vácha, Ivan Záleský nebo Zdeněk Preclík.\n\n\n\n"}
{"id": "358810", "url": "https://cs.wikipedia.org/wiki?curid=358810", "title": "Kánvové", "text": "Kánvové\n\nKánvové byla příslušníci vládnoucí dynastie Magadhy, která se chopila moci po pádu dynastie Šungů. Posledního vládce Šungů sesadil z trůnu Vásudéva Kánva okolo roku 75 př. n. l., čímž vláda Kánvů započala. Vládcové z dynastie Kánvů byli celkem čtyři, přičemž poslední Kánva vládl do roku 30 př. n. l. Pravděpodobnými vazaly Kánvů byli Sátaváhanové.\n"}
{"id": "358813", "url": "https://cs.wikipedia.org/wiki?curid=358813", "title": "Moloma", "text": "Moloma\n\nMoloma ( ) je řeka v Kirovské s prameny ve Vologdské oblasti v Rusku. Je dlouhá 419 km. Povodí řeky je 12 700 km².\n\nPramení na severu Severních Úvalů a protéká skrze ně v široké dolině. Ústí zleva do Vjatky (povodí Kamy).\n\nZdrojem vody jsou převážně sněhové srážky. Průměrný roční průtok vody ve vzdálenosti 196 km od ústí činí 47,7 m³/s. Zamrzá na začátku listopadu a rozmrzá na konci dubna\n\nJe splavná pro vodáky.\n"}
{"id": "358817", "url": "https://cs.wikipedia.org/wiki?curid=358817", "title": "Walter Obare Omwanza", "text": "Walter Obare Omwanza\n\nWalter E. Obare Omwanza (* 10. května 1947 v obci Misambi) je keňský luterský teolog a biskup.\n\nOd roku 2002 zastává úřad biskupa Evangelické luterské církve v Keni. Walter Obare je znám doma i v zahraničí jako konzervativní teolog a aktivní podporovatel konzervativních luterských uskupení ve Skandinávii.\n\nJe ženatý, s manželkou Eunice mají deset dětí.\n\n"}
{"id": "358824", "url": "https://cs.wikipedia.org/wiki?curid=358824", "title": "Rytíř českého lékařského stavu", "text": "Rytíř českého lékařského stavu\n\nRytíř českého lékařského stavu (latinsky: \"Eques ordinis medicorum bohemicorum\") je čestné ocenění, které uděluje od roku 1996 Česká lékařská komora osobnostem, které se zasloužily o rozvoj českého lékařství, humanismu, vykonaly jiný významný občanský čin nebo projevily významný občanský postoj.\n\nIniciátorem udělování tohoto čestného titulu byl MUDr. Jiří Jedlička, jeden ze šesti zakladatelů České lékařské komory po sametové revoluci v roce 1989.\n\nNavrhovat kandidáty smí všichni lékaři České republiky. Držitelem může být jen lékař. Pasovat na rytíře lze jen jednoho oceněného za období jednoho roku. Dochází k tomu při slavnostním shromáždění nebo následném sjezdu lékařské komory.\n\n"}
{"id": "358837", "url": "https://cs.wikipedia.org/wiki?curid=358837", "title": "Vícestopé motorové vozidlo", "text": "Vícestopé motorové vozidlo\n\nVícestopé motorové vozidlo je téměř jakékoli motorové vozidlo s výjimkou motocyklu. Vícestopými motorovými vozidly (většinou dvoustopými) jsou například osobní automobil, nákladní automobil, autobus, tahač, speciální vozidlo a pojízdný pracovní stroj. Třístopé je například motorové tříkolové auto (motorová tříkolka). \n"}
{"id": "358838", "url": "https://cs.wikipedia.org/wiki?curid=358838", "title": "Kobra (přítok Vjatky)", "text": "Kobra (přítok Vjatky)\n\nKobra ( ) je řeka v Komijské republice a v Kirovské oblasti v Rusku. Je dlouhá 324 km. Povodí řeky je 7810 km².\n\nProtéká skrze vysočinu Severní Úvaly. Ústí zprava do Vjatky (povodí Kamy).\n\n\nZdrojem vody jsou převážně sněhové srážky. Průměrný roční průtok vody u vesnice Verchnije Ťurjuchany činí 55,8 m³/s. Zamrzá v říjnu až v listopadu a rozmrzá v dubnu\n\nJe splavná pro vodáky. Vodní doprava je možná na jaře do vzdálenosti 30 až 40 km od ústí.\n"}
{"id": "358839", "url": "https://cs.wikipedia.org/wiki?curid=358839", "title": "Mikuma (1934)", "text": "Mikuma (1934)\n\nMikuma () byla druhý křižník japonského císařského námořnictva třídy \"Mogami\". Byla dokončena jako lehký křižník a po vypršení odzbrojovacích dohod byla koncem 30. let přestavěna na těžký křižník. Zúčastnila se bojů za druhé světové války, kdy působila v rámci 7. \"džunjókan sentai\" ( ~ křižníková divize).\n\nHned od prvního dne války v Pacifiku podporovala \"Mikuma\" japonskou invazi do Britské Malajsie a Nizozemské východní Indie. V souvislosti s podporou japonského postupu v jihozápadním Tichomoří se zúčastnila bitvy v Sundském průlivu. Poté se zúčastnila výpadu do Indického oceánu, kde se podílela na potopení několika obchodních lodí Spojenců.\n\nLoď byla potopena během bitvy u Midway. Nejprve se v noci na 5. června 1942 srazila se svou sesterskou lodí \"Mogami\", z čehož si odnesla protrženou nádrž na levoboku a druhý den ji potopily americké bombardéry z letadlových lodí USS \"Enterprise\" a USS \"Hornet\". Tím se \"Mikuma\" stala prvním japonským křižníkem ztraceným během druhé světové války.\n\nBěhem bitvy u Midway byla \"Mikuma\" spolu s ostatními sesterskými plavidly Kuritovy 7. křižníková divize vyčleněna k ostřelování Midwaye. Křižníky vyrazily na východ k atolu a oba doprovodné torpédoborce nechaly za sebou. Ve 0:20 5. června byl ale rozkaz zrušen. Kurita ale obdržel tuto zprávu až ve 2:30, když už byl necelých 50 námořních mil (92,6 km) západně od Midway. Divize přešla napřed na severní kurz, aby se připojila k Jamamotovu svazu.\n\nVe 2:15 Kuritovy křižníky poprvé zpozorovala vynořená ponorka USS \"Tambor\". Ponorka ale ztratila kontakt a navázala ho až ve 2:38, když se po změně kurzu křižníky opět přiblížily. Ponorka byla ale rovněž zpozorována hlídkou na vedoucím křižníku \"Kumano\" a křižníky provedly obrat doleva při rychlosti 28 uzlů (51,9 km/h)…\n\nBěhem obratu se celá formace rozpadla. Vedoucí \"Kumano\" otočil o 90° doleva, zatímco za ním plující \"Suzuja\" zatočila o pouhých 45°. Důsledkem toho se obě vedoucí lodě málem srazily, ale \"Suzuja\" nakonec proplula těsně za zádí \"Kumano\". \"Mikuma\" provedla obrat o 45° a plula na levoboku za \"Suzujou\". Když ale spatřila \"Kumano\", který jí křížil cestu, provedla ještě jeden obrat o 45° a plula nyní na západ. Tím se ale dostala na kolizní kurz s \"Mogami\", která nejprve zahájila obrat o 90° doleva, ale když se jí ostatní jednotky začaly vzdalovat, přešla na kurz přibližně 315°. Pět minut po zahájení obratu narazila \"Mogami\" přídí do levoboku \"Mikumy\" na úrovni můstku. \"Mikuma\" vyšla z kolize relativně lehce: měla proraženou palivovou nádrž na levoboku, ale poškození trupu bylo nad hladinou. Hlavní trhlina měla délku 20 metrů a šířku šest metrů a palivo unikající z proražená nádrže zanechávalo stopu na hladině.\n\nViceadmirál Nobutake Kondó nařídil Kuritovi nechat poškozené \"Mogami\" a \"Mikuma\" v doprovodu torpédoborců \"Arašio\" a \"Asašio\" – které ale byly daleko vzadu – a se zbývajícími jednotkami ustoupit co nejrychleji. Rychlost \"Mikumy\" se prakticky nesnížila, ale \"Mogami\" mohla plout rychlostí maximálně 12 uzlů (22,2 km/h), což určovalo rychlost celé dvojice.\n\nVelitel opravárenských čet na \"Mikuma\" nenásledoval příkladu svého protějšku na \"Mogami\" (který nechal torpéda hodit přes palubu) a rozhodl ponechat všech 24 torpéd typu 93 na lodi, což později významnou měrou přispělo k zániku křižníku.\n\nOsamocené a na západ pomalu ustupující křižníky byly v 6:30 zpozorovány průzkumnou Catalinou z Midwaye. Ta nahlásila jejich polohu jako 125 mil (231,5 km) západně od atolu směrem 265°. Zanedlouho je zpozorovala i druhá Catalina. Podle hlášení odvysílaném \"Mikumou\" byla pozice obou křižníků \n\nKolem osmé hodiny ranní byly křižníky napadeny dvanácti střemhlavými bombardéry od VMSB-241 z Midwaye, které vedl kapitán (\"Capt.\") Marshall A. Tyler. Šest SBD-2 Dauntless vedl Tyler osobně, zatímco druhou sekci šesti SB2U-3 Vindicator vedl kapitán Richard E. Fleming. Tylerovy Dountlessy se soustředily na \"Mogami\". Flemingovy Vindicatory zaútočily mírným klouzavým letem z výšky 4000 stop (1219,2 m) na \"Mikumu\", ale žádný z nich nezasáhl. Naopak protiletadlové palbě padl za oběť Flemingův Vindicator „bílá 2“ (BuNo 2088) a jeho dvoučlenná posádka (Fleming + radista/střelec \"PFC\" George A. Toms) zahynula. Navzdory populární legendě o tom, že Fleming se svým letounem dopadl na dělovou věž č. 4, vyvázla \"Mikuma\" nepoškozena a Flemingův Vindicator dopadl na hladinu. Legenda vznikla až po válce, dezinterpretací rozhovoru s kapitánem ( \"taisa\") Akirou Sódžim (velitel \"Mogami\").\n\nJakmile střemhlavé bombardéry odlétly, zaútočilo v 8:34 osm B-17E Flying Fortress od 7th AF USAAF z Midwaye, které vedl podplukovník (\"Lt. Col.\") Brooke E. Allen. Ty shodily své 500lb (226,8 kg) pumy z výšky 20 000 stop (6096 m), ale všechny minuly. Po zbytek dne probíhala plavba již nerušeně a v 11:30 se dokonce podařilo rychlost \"Mogami\" a tím i celého uskupení zvýšit na 14 uzlů (25,9 km/h).\n\nV časných ranních hodinách 6. června se k oběma křižníkům konečně přidaly torpédoborce \"Arašio\" a \"Asašio\".\n\nV 6:45 byl svaz zpozorován průzkumným SBD 8-B-2 z USS \"Hornet\" (ale startující z USS \"Enterprise\"). Ten nahlásil zpozorování „jedné bitevní lodě, křižníku a tří torpédoborců“. Tato nepřesná zpráva byla navíc při dekódování přeložena jako zpozorování „letadlová lodě a pěti torpédoborců“. Jako další slídilové se objevily dva hydroplány z USS \"New Orleans\". \"Mikuma\" po nich zahájila palbu, ale hydroplány se držely v uctivé vzdálenosti a naváděly na cíl Ringovu útočnou vlnu z \"Hornetu\".\n\nV 9:30 zpozoroval komandér (\"Cdr.\") Stanhope C. Ring, vedoucí první vlnu 26 SBD \"Dauntless\" (Ringův velitelský, 11 od VB-8, 12 od VS-8 a po jednom od VS-5 a VS-6) a osmi F4F-4 \"Wildcat\" od VF-8 z \"Hornetu\", japonské křižníky. \"Mikuma\", kterou Američané považovali za bitevní loď, plula před \"Mogami\". V 9:45 odvysílala \"Mikuma\" zprávu o napadení „velkým množstvím nepřátelských letadel“ a v 9:50 začaly bombardéry přecházet do střemhlavého letu. Ringova sekce těsně minula \"Mikumu\" a zbytek se soustředil na \"Mogami\". Protiletadlové palbě padly za oběť dva SBD: podporučík (\"Ens.\") Donald T. Griswold (BuNo 4677) od VB-8 a podporučík Vammen (6-S-1, BuNo 03207) od VS-6. Na rozdíl od nároků letců vyvázla \"Mikuma\" bez poškození, jak dokládá hlášení odvysílané v 10:45.\n\nV 11:00 odvysílala \"Mikuma\" další hlášení, že je sledována průzkumnými letouny a formace změnila kurz na západo–jihozápad, aby se dostala pod ochranu letadel startujících z atolu Wake. V poledne již \"Mogami\" byla schopná plout rychlostí 20 uzlů (37,0 km/h), čímž se opět zvýšila rychlost celého uskupení.\n\nVe 12:11 zpozorovala japonský svaz další vlna 31 SBD z \"Enterprise\", kterou vedl poručík (\"Lt.\") Wallace C. Short. Šlo o pět strojů od VB-6, šest strojů od VS-6 a sirotky od VB-3 a VS-5. Každý byl vyzbrojen jednou 1000 librovou (453,6 kg) pumou. Short vedl většinu svých bombardérů dál na západ v pátrání po hlášené, ale neexistující, bitevní lodi. K japonským lodím se ale přiblížily doprovodné stíhací Wildcaty od VF-6, které zahnala protiletadlová palba. Ukázka protiletadlové palby také stačila jediným třem zbývajícím torpédonosným TBD-1 od VT-6, které přežily masakr torpédových eskader 4. července. TBD měly rozkaz zbytečně neriskovat a proto se vrátily na \"Enterprise\", aniž by se pokusily zaútočit.\n\nShort pokračoval ještě 30 námořních mil (55,5 km) na západ, ale pak se obrátil zpět. Poslední sekce VB-3 se ale od Shorta oddělila již dříve a napadla \"Mogami\". Důsledkem toho japonské lodě zahájily úhybný manévr a \"Mikuma\" a \"Mogami\" se točily doleva. \"Mikuma\" se tímto manévrem dostala na konec formace a jako nejzápadněji vystrčený křižník si jí vybraly za cíl Shortovy bombardéry. \"Mikuma\" si nové hrozby všimla a zahájila palbu, až když Shortovy bombardéry přešly do střemhlavého letu z výšky 14 000 stop (4267,2 m).\n\nJako první byla zasažena dělová věž číslo 3 na přídi před můstkem. Exploze a střepiny zabily několik důstojníků na můstku, včetně velitele pravoboční protiletadlové baterie. Velitel \"Mikumy\" námořní kapitán ( \"taisa\") Šakao Sakijama byl rovněž těžce zraněn a upadl do bezvědomí. Velení se ujal výkonný důstojník fregatní kapitán ( \"čúsa\") Hideo Takašima. Dvě pumy zasáhly přední strojovnu na pravoboku. Další dvě pumy zasáhly hydroplánovou plošinu a explodovaly v zadní levoboční strojovně. Exploze prorazily dno, \"Mikuma\" se zastavila a začala nabírat vodu. Tyto poslední dvě pumy také způsobily rozsáhlý požár v prostoru torpédometů. Následovalo ještě minimálně pět dalších zásahů. Děla na přídi byla vyřazena, zásahy v prostoru můstku iniciovaly připravenou protiletadlovou munici, jejíž exploze způsobila další škody a ztráty.\n\nK hořícímu křižníku připlula \"Mogami\", aby poskytla pomoc. \"Mikumu\" ještě bylo možno zachránit, neboť dvě ze čtyř strojoven zůstaly nepoškozeny. Ve 13:58 ale požáry uprostřed lodě dosáhly skladiště torpéd a exploze části torpéd znamenala konec nadějím. Exploze kompletně zničila střed lodě od komínu až po zadní dělovou věž číslo 4. Zadní stěžeň s jeřábem se zřítily na palubu. S přibývající vodou v podpalubí se \"Mikuma\" začala pomalu naklánět na levobok.\n\nByl vydán rozkaz k opuštění lodě. Kvůli požárům a explozím se \"Mogami\" a \"Arašio\", které měly převzít posádku, nemohly přiblížit a tak k nim musela posádka \"Mikumy\" doplavat a nebo doplout na vorech. Zraněný kapitán Sakijama byl na prvním spuštěném voru převezen na \"Arašio\". Takašima, který převzal velení, se rozhodl zůstat na můstku a sdílet osud lodě. \"Asašio\" mezitím kroužil poblíž jako protiletadlová ochrana.\n\nKdyž se ve 14:45 objevila na scéně třetí vlna 23 SDB komandéra Ringa z \"Hornetu\", zanechaly \"Mogami\" a \"Arašio\" záchranných prací. Posádka \"Mikumy\" ale ještě nebyla kompletně evakuována. Mnozí zůstávali na palubě, jiní plavali ve vodě kolem. Další hledali řešení v rituální sebevraždě, jako například velitel centra řízení palby hlavní baterie poručík ( \"tai'i\") Masao Kojama, který spáchal sebevraždu na přední dělové věži. Nový útok začal kolem 15:00 Američtí piloti si nárokovali až šest dalších zásahů 1000lb pumami na \"Mikumě\". Na \"Arašio\" jedna puma, která zasáhla záď a explodovala mezi trosečníky z \"Mikumy\", zabila 37 mužů a další zranila.\n\nPřed útokem stihly \"Mogami\" a oba torpédoborce vzít na palubu 240 přeživších včetně kapitána Sakijami, který ale 13. června umřel na palubě \"Suzuja\". Po útoku se ale již lodě nezdržovaly další záchranou a v 15:25 zamířily na západ, ponechávajíce zbytek posádky křižníku jejímu osudu.\n\nPo odplutí \"Mogami\" a torpédoborců se \"Mikuma\" ještě nejméně čtyři hodiny držela na hladině. To bylo dostatečně dlouho na to, aby jí mohly po 17:15 na pozici vyfotografovat americké \"Dauntlessy\" 3-B-10 a 6-S-18 vyslané v 15:53 z \"Enterprise\". Díky nim vznikly unikátní snímky posledních okamžiků japonského křižníku.\n\nPřibližně v 19:30 se \"Mikuma\" převrátila na levobok a potopila se na pozici přibližně Po západu slunce nařídil velitel \"Mogami\" torpédoborci \"Asašio\", aby se vrátil a zachránil trosečníky. Torpédoborec ale nikoho nenašel. Ponorka USS \"Trout\" ještě 9. června zachránila dva trosečníky (vrchní radista Kacuiči Jošida a topič 3. třídy Keniči Išikawa) a vzala je do zajetí. Podle jejich svědectví se spolu s nimi na prámu zachránilo dalších 17 námořníků, ale všichni postupně umírali na dehydrataci, vysílení a na následky zranění. Celkem zahynulo 650 až 700 důstojníků a mužů posádky.\n\nDne 10. srpna 1942 byla \"Mikuma\" vyškrtnuta ze seznamu lodí japonského císařského námořnictva.\n\n\n"}
{"id": "358842", "url": "https://cs.wikipedia.org/wiki?curid=358842", "title": "Elektrická zařízení motorových vozidel", "text": "Elektrická zařízení motorových vozidel\n\nElektrická zařízení motorových vozidel jsou zčásti podobná jako u jiných dopravních prostředků. \n\nZdrojem elektrické energie v motorových vozidlech je akumulátorová autobaterie, dobíjená pomocí generátoru (t. j. dynama nebo alternátoru). Ve vozidle může být jedna palubní elektrosíť nebo více nezávislých (se samostatnými zdrojem), které mohou mít různé napětí. Elektroinstalace ve vozidle sestává z vodičů, mechanických kontaktních prvků (spínače, přepínače, vypínače) a jištění (pojistky, jističe). Přepínače mohou být buď dvoupolohové, nebo vícepolohové (hlavní světlomety, osvětlení vnitřního prostoru, topení, stěrače, stahování oken, nastavování zrcátek). \n\nPrvotním úkolem elektrické soustavy (akumulátoru) je poskytnout energii ke spuštění-nastartování spalovacího motoru a pro jeho zapalovací soustavu, jestliže je to motor zážehový. Elektřina se dále používá zejména pro osvětlení a pro jeho ovládací, signalizační a regulační soustavy. Elektricky mohou být poháněna palivová čerpadla, servomotory stěračů, otevírání nebo zavírání oken, dveří, polohy zrcátka, sedadla, volantu, skládací střechy atd. Pohon může být manuální, elektromechanický, elektrohydraulický nebo pneumatický, převod sil může být pákový, lankový nebo spirálový. Okna nebo dveře mohou být vybavena detektory zajišťujícími ochranu proti sevření. Moderní vozidla mají plně elektrické nebo elektronické všechny prvky pro kontrolu pohonné jednotky i jízdy (tachometr, ABS). Elektrickou energii mohou odebírat také klimatizace, palubní počítač a další elektronické obvody, palubní přístroje, systémy zabezpečení, asistenční systémy (tempomat, adaptivní tempomat, parkovací systém) a informační systémy (zobrazení provozních a jízdních údajů, navigace s telemetrií, nastavení podvozku, nastavení servisních funkcí, mobilní telefon, internet, audio, video), z nichž některé mohou sloužit nejen k řízení vozidla, ale i k práci nebo zábavě spolucestujících. \n\n"}
{"id": "358846", "url": "https://cs.wikipedia.org/wiki?curid=358846", "title": "Cena Point Alpha", "text": "Cena Point Alpha\n\nCena Point Alpha je udělována za zásluhy o jednotu Německa a Evropy v míru a svobodě, kterou uděluje Kuratorium německé jednoty (\"Kuratorium Deutsche Einheit e.V. - KDE\").\n\nCenu Point Alpha získali v červnu 2005 George Bush st., Michail Gorbačov, Helmut Kohl. V září 2008 ji získal bývalý český prezident Václav Havel.\n\n"}
{"id": "358853", "url": "https://cs.wikipedia.org/wiki?curid=358853", "title": "Gazprom", "text": "Gazprom\n\nGazprom (rusky Газпром; dlouhá verze: Открытое Aкционерное Oбщество Газпром) je největší ruská akciová společnost a největší exportér zemního plynu na světě.\n\nGazprom dodává zemní plyn mnoha státům Evropské unie, hlavně Německu, Česku, Slovensku, Rakousku, Maďarsku a Polsku. Kromě toho zásobuje východní Evropu a státy bývalého Sovětského svazu včetně Ukrajiny. V posledních letech se rozvíjí i jeho obchod s Tureckem a se státy mimo Evropu, především s Čínou. Gazprom bude těžit plyn i v Bolívii. Dodává plyn i na trh Spojených států, kde drží asi 5% podíl.\n\nV roce 2005 byla uzavřena smlouva mezi Gazpromem a německými koncerny E.ON a BASF o stavbě velkokapacitního plynovodu pod Baltickým mořem z Ruska přímo do Německa. Tento plynovod zvaný Nord Stream je již v provozu. Členem a později předsedou dozorčí rady společnosti \"Nordeuropäische Gasleitungs-Gesellschaft\" (NEGP), která tento plynovod provozuje, se stal bývalý německý kancléř Gerhard Schröder. V současnosti je již připravena výstavba druhého tahu tohoto plynovodu s názvem Nord Stream 2, kterým by se přepravní kapacita ještě zdvojnásobila. Tato stavba však naráží na silný odpor ze strany Polska, Ukrajiny a také Spojených států.\nGazprom se také ve velkém měřítku zabývá těžbou a distribucí ropy. V roce 2007 měl 445 000 zaměstnanců; do roku 2016 se tento počet zvýšil na 456 000. To znamená, že Gazprom je po armádě Ruské federace druhým největším zaměstnavatelem v zemi, nadto s nadprůměrnými výdělky. \n\nZ akciového kapitálu ve výši 11 400 miliard rublů (₽) koncem roku 2016, což odpovídalo 51,8 miliardy USD, drží ruská vláda kontrolní většinu 50 % plus jednu akcii, zatímco zbývajících téměř 50 % akcií připadá na soukromé investory. Akcie Gazpromu jsou obchodovány na ruských i zahraničních burzách cenných papírů. Předsedou představenstva Gazpromu je Alexej Miller; v jeho dozorčí radě má ruská vláda většinu zástupců.\n\nOd listopadu 2011 Gazprom zcela vlastní běloruskou společnost Beltranshaz provozující tranzitní plynovody do Evropy. Kromě platby ve výši 2,5 miliardy dolarů se Gazprom v rámci obchodu zavázal několik let dodávat Bělorusku levnější plyn.\n\nGazprom staví v Petrohradu svou novou centrálu s názvem Lakhta Center. Součástí centrály je zatím ještě ne zcela dokončený supermoderní mrakodrap, který je od ledna 2018 vysoký 462 metrů, s 87 podlažími a nástavbou. Tím je již nejvyšší budovou celé Evropy, přičemž další čtyři místa v tomto pořadí patří mrakodrapům v  Moskvě.\n\nV roce 2016 činil celkový obrat obchodní činnosti Gazpromu 6 100 miliard rublů (₽), což tehdy při kurzu zhruba 70 rublů za 1 euro odpovídalo 67 miliardám eur a zhruba 1 800 miliardám Kč. Z toho zůstal koncernu provozní zisk 725,6 miliardy rublů (asi 10 miliard eur). Celková aktiva byla v tom roce vyčíslena na 16 900 miliard ₽ při vlastním kapitálu ve výši 11 400 miliard ₽. \n\nV roce 2017 zaznamenal Gazprom nárůst obratu o 7 % na 6 500 miliard rublů. Tento výsledek vděčí koncern hlavně tomu, že se mu podařilo zvýšit výkony v těžbě ropy, zatímco prodej zemního plynu vzrostl jen o 1 %. Objemově jde přitom jen skoro 50 % plynu do evropských zemí, ale díky o hodně vyšším cenám než na ruském trhu vytvořil obchod s evropskými zákazníky více než 67 % obratu Gazpromu z těžby plynu. Ceny plynu pro ruské zákazníky nesmí překračovat určitou mez, čímž jsou brány ohledy na kupní sílu ruského obyvatelstva i podniků.\n\nNěkteří kritici v ruských obchodech se zemním plynem vidí politickou zbraň, kterou ruská vláda údajně využívá k uplatňování svého vlivu. Podle některých analýz dochází k účelovým změnám cen pro země, které nejsou v oblibě u ruských politiků. Vedení a představitelé Gazpromu to však odmítají. Rozdílné ceny plynu a jiných surovin mohou být uplatňovány, ale jen do výše tržních cen, které se vytvářejí na světových komoditních burzách. Země, které si uchovaly přátelské vztahy s Ruskem, dostávaly tuto surovinu za výhodnějších podmínek. Např. Ukrajina dostávala zemní plyn až do roku 1996 bezplatně, a i poté pro ni po dlouhá léta platila zvýhodněná cena plynu.\n\nOd 1. ledna 2007 je Gazprom hlavním sponzorem německého fotbalového klubu FC Schalke 04 z města Gelsenkirchen v Severním Porýní-Vestfálsku. Původní smlouva platila do konce června 2011 a Gazprom platil klubu od té doby základní částku 12 milionů eur (asi 300 milionů Kč) ročně. Včetně příplatků za sportovní úspěchy obdržel FC Schalke 04 za toto období skoro 125 milionů eur. . V květnu 2011 byla smlouva mezi oběma partnery prodloužena do konce června 2017. I poté byla smlouva prodloužena.\n\nGazprom vlastní úspěšný ruský fotbalový klub Zenit Petrohrad a je hlavním sponzorem také srbského superligového klubu FK Crvena zvezda Bělehrad. \n\nOd sezóny 2012/2013 je Gazprom oficiálním partnerem UEFA Champions League. Od roku 2015 je také partnerem Mezinárodní federace fotbalových asociací (FIFA).\n"}
{"id": "358854", "url": "https://cs.wikipedia.org/wiki?curid=358854", "title": "Džódhpur", "text": "Džódhpur\n\nDžódhpur je druhým největším městem v indickém státu Rádžasthán, žije v něm více než 1 000 000 obyvatel. Dříve to bylo hlavní město království Márvár. Džódhpur je populární turistickou destinací, pro turisty nabízí k vidění mnoho paláců, pevností a chrámů, navíc je situovaný v překrásné, i když drsné krajině na východním okraji Thárské pouště.\n\nMěsto bývá označováno jako „sluneční město“ pro své slunné počasí, které až na výjimky v oblasti vládne po celý rok. Občas bývá též nazýváno „modré město“, a to pro modrou barvu většiny domů ve staré části města. Džódhpur leží blízko geografického středu Rádžasthánu, což jej činí výhodnou základnou pro výlety v této oblasti. Díky své strategické poloze také hostí silnou leteckou základu indické armády a další vojenské jednotky.\n\nTato oblast byla zhruba od 6. do 12. století součástí Gurdžar – Pratiharské říše.\n\nSamotný Džódhpur byl založen roku 1459 Rao (králem) Džódhou, vůdcem rádžputského klanu Rathór. Rao Džódha dobyl okolní oblasti a založil tak stát, který dostal jméno Márvár. Původním hlavním městem jeho panství byl sousední Mandor, ale ještě za života Rao Džódhy převzal tuto roli Džódhpur. Město mělo již tehdy strategicky významnou polohu na cestě spojující Dillí a Gudžarát. Z této výhodné polohy město těžilo, zejména díky kvetoucímu obchodu s opiem, mědí a hedvábím, ale i se sandály, datlemi a kávou.\nPozději se země stala vazalským státem mughalského panství, udržela si však jistou míru autonomie. Několik džódhpurských králů se v mughalské armádě proslavilo jako generálové, například maharádža Džasvant Singh. Obyvatelé Džódhpuru ze styku s Mughaly těžili, zejména díky Mughalům se k nim dostávaly novinky z okolního světa, nové umělecké nebo architektonické styly, a nové příležitosti se chopili i místní obchodníci, kteří začali expedovat své zboží do celé severní Indie.\n\nRoku 1679 došlo k velkému sváru a bojům o vládu nad městem i státem a zemi začal přímo spravovat nový mughalský císař Aurangzeb. Po jeho smrti v roce 1707 se na trůn vrátil právoplatný panovník, ale džódhpurský dvůr byl natolik oslaben intrikami, že namísto využití okolností pro co největší prospěch státu oficiálně pozval do země vojska sousedních Maráthů. Vůdce jejich vojska do Džódhpuru vstoupil roku 1755, ale brzy po příjezdu se stal obětí atentátu. Tím paradoxně získal Džódhpur na krátkou dobu nezávislost, ale brzy moc nad celou oblastí opět převzali Mughalové. Po jejich oslabení pak tento stát dobrovolně uzavřel spojeneckou alianci s Brity a stal se součástí Britské Indie.\nToto období přineslo Džódhpuru dlouho očekávanou stabilitu, území tehdejšího státu Džódhpur se nebývale rozrostlo (23 543 m a populace 4 473 759 v roce 1901) a Džódhpur se stal největším a nejbohatším centrem v oblasti.\n\nKlima v Džódhpuru je obecně velmi teplé a suché, ale i zde od konce června do září nastává období dešťů s průměrným množstvím srážek 360 mm. Teploty dosahují extrémních hodnot zejména v období od dubna do června, dokud nejsou zmírněny monzunovými dešti. Takové deště ale výrazně zvýší jindy nízkou vlhkost vzduchu a pobyt v oblasti po zbytek léta moc nezpříjemňují.\n\nPalác Umaid Bhawan je jedním z nejimpozantnějších paláců, ale také jedním z nejnovějších. Tento královský monument ve stylu art deco vznikal zvláštním způsobem – na jeho stavbě byli zaměstnáni lidé během dlouhého období sucha. K jeho výstavbě bylo použito více než 90 000 m mramoru a pro dosažení zvláštních efektů byl také použit speciální druh pískovce nazývaný Chittar. Tento stavební projekt zaměstnával během patnácti let na 5000 lidí (v letech 1929-1943).\n\nPalác je pojmenován po svém staviteli, maharádžovi Umaid Singhovi (1876-1947), který byl také shodou okolností prezidentem Britské královské společnosti architektů. Objekt má celkem 347 místností, je největší soukromou rezidencí na světě a v současnosti část slouží jako luxusní hotel a malé muzeum.\n\nPevnost Mehrangarh leží na předměstí Džódhpuru na asi 125 metrů vysokém kopci. Je to jedna z největších pevností v Indii a opravdová dominanta města. Její stavbu započal už roku 1459 Rao Džódha, zakladatel Džódhpuru, nicméně nejdochovanější části jsou vesměs z období vlády Džasvanta Singha (1638-1678). Pevnostní hradby dosahují výšky až 36 metrů a šířky až 21 metrů. Jsou na nich k vidění pěkně zachovaná dobová děla, ale dnes nabízejí především nádherný výhled na město.\n\nDžasvant Thada je památník z bílého mramoru postavený roku 1899 Sardarem Singhem jako vzpomínka na maharádžu Džasvant Singha II. Památník je složitě zdoben různými ornamenty vytesanými do mramoru. Tyto mramorové desky jsou velmi tenké, takže sálají teplo když se do nich opírá slunce. K památníku patří také dvě další hrobky a Džasvant Thada je také tradičním místem kremace džódhpurské aristokracie. V přízemí stavby se nachází balkón, zahrada a také malé jezero.\n\n"}
{"id": "358855", "url": "https://cs.wikipedia.org/wiki?curid=358855", "title": "Přípojné vozidlo", "text": "Přípojné vozidlo\n\nPřípojné vozidlo je v oboru silničních vozidel souhrnné označení přívěsů a návěsů. Návěsy se rozlišují na sedlové a kloubové. Zvláštním typem přípojného vozidla je postranní vozík motocyklu. Motorové vozidlo s jedním nebo více přípojnými vozidly tvoří jízdní soupravu.\n\n"}
{"id": "358858", "url": "https://cs.wikipedia.org/wiki?curid=358858", "title": "USS Pensacola (CA-24)", "text": "USS Pensacola (CA-24)\n\nUSS Pensacola (CA-24) byl těžký křižník třídy Pensacola, který v řadách amerického námořnictva bojoval v druhé světové válce.\n\n\"Pensacola\" se účastnila bitvy v Korálovém moři, bitvy u Midway, bojovala i u Guadalcanalu (všude i se svou sesterskou lodí USS Salt Lake City). \"Pensacola\" byla vážně poškozena 30. listopadu 1942 v bitvě u Tassafarongy a byla až do října 1943 opravována. \n\nLoď přečkala celou válku a po ní byla 10. listopadu 1948 použita při atomových zkouškách na atolu Bikini, uskutečněných v rámci Operace Crossroads. Vrak byl nakonec potopen u pobřeží státu Washington.\n\n\n"}
{"id": "358859", "url": "https://cs.wikipedia.org/wiki?curid=358859", "title": "Racci", "text": "Racci\n\nRacci (\"Lari\") v širším slova smyslu představují samostatnou skupinu dlouhokřídlých, zahrnující podle posledních poznatků mimo vlastních racků rybáky, zobouny, chaluhy, alky a ouhorlíky; do blíže neurčitého příbuzenstva této skupiny patří také perepelové (\"Turnicidae\").\n\n"}
{"id": "358867", "url": "https://cs.wikipedia.org/wiki?curid=358867", "title": "Mehrangarh", "text": "Mehrangarh\n\nMehrangarh je pevnost v Džódpuru. Je to jedna z největších pevností v Indii. Leží na zhruba 120 m vysokém kopci nad městem a je obehnána silnými zdmi. Uvnitř pevnosti je několik paláců se složitou výzdobou a rozlehlými nádvořími.\n\nHistorie pevnosti sahá do roku 1458, kdy Rao Džodha (1438–1488) se stal vládcem Rathorů, jednoho kmene Rádžpúti. O rok později se Džodha rozhodl přesunout své hlavní město do Džodhpuru, protože tisíc let stará pevnost Mandore již nevyhovovala jeho požadavkům na bezpečnost.\n\nZáklady nové pevnosti byly položeny 12. května 1459 na hoře, kde do té doby sídlil pouze jeden poustevník. Při svém nuceném odchodu popřál nově vznikají stavbě nedostatek vody. Skutečně i dnes pevnost sužuje každé tři až čtyři roky velké sucho.\n\nNejvětší turistickou atrakcí pevnosti je chrám bohyně Čamundy.\n\n"}
{"id": "358870", "url": "https://cs.wikipedia.org/wiki?curid=358870", "title": "Automobilové kolo", "text": "Automobilové kolo\n\nSilniční motorová vozidla jsou obvykle vybavena koly s pneumatikami. Základ kola tvoří ráfek, na němž je umístěna pneumatika. Pneumatika může být buď kompaktní, nebo se může skládat z duše (vzdušnice) a pláště. Pro každé roční období existují pneumatiky různých druhů – letní, zimní a celoroční, které se liší hloubkou drážek v dezénu a také složením. Pro různé typy vozidel jsou určeny různé typy kol: jinak vypadá kolo motocyklu, jinak kola osobních a dodávkových automobilů, jinak kola nákladních automobilů, autobusů, užitkových a speciálních vozidel.\nRáfek může být plochý (jednodílný nebo vícedílný), poloprohloubený, prohloubený nebo bezpečnostní (Hump, Flat Hump). Zális může být kladný nebo záporný.\n\nSystémy nouzového dojezdu jsou buď s běžnými ráfky (Conti Support Ring, CSR; Self Supporting Runflat Tires, SSR, DSST) nebo se speciálními ráfky a pneumatikami (systém PAX).\n\nMotocyklová kola jsou drátová nebo plechová nebo z lehkých slitin.\n\n"}
{"id": "358871", "url": "https://cs.wikipedia.org/wiki?curid=358871", "title": "Cop (rozcestník)", "text": "Cop (rozcestník)\n\nCop může být:\n\n\n\n\n"}
{"id": "358875", "url": "https://cs.wikipedia.org/wiki?curid=358875", "title": "Cirkulář", "text": "Cirkulář\n\nCirkulář je zastaralé slovo používané v úřadech. Užívalo se za c. a k. Rakousko-Uherska. Slovo se zřejmě vytvářelo z latinských slov circus \"(kruh)\" a circulus \"(kruh, kroužek)\". Obdobně slovem cirkulární se vyjadřuje kruhový charakter. V dnešní době se cirkulář vyjadřuje v češtině slovem oběžník. Z angličtiny se circular překládá také jako oběžník. Výraz cirkulář je běžným výrazem z doby 18. a 19. století a vyskytuje se také velmi často v historické literatuře. \n\nCirkulář je zastaralý název pro oběžník, výnos, úřední vyhlášku nebo list, který se zasílá většímu počtu podřízených úřadů nebo účastníků. V diplomacii se cirkulář neboli cirkulární nóta, nazývá zvláštní forma dopisů, kterou se sdělují zúčastněným kabinetům nebo po případě všem vládám důležitější úmysly, kroky a jednání mezinárodního rázu. Takové dopisy, kterými se buď činí oznámení nebo vyzvídá mínění cizích vlád, berou se buď prostě na vědomí nebo se na ně dává souhlasná nebo nesouhlasná odpověď. Listina je vydávána buď v jednom exempláři, který koluje, nebo v mnoha současně rozesílaných exemplářích.\n\nV nedávné době se oběžník také slangově nazýval \"kolovadlo\" nebo ferman.\n\n"}
{"id": "358882", "url": "https://cs.wikipedia.org/wiki?curid=358882", "title": "Menhard I. Tyrolský", "text": "Menhard I. Tyrolský\n\nMenhard I. Tyrolský (asi 1194 - 22. července 1258) z rodu Menhardovců, byl tyrolským hrabětem, jako Menhard III. hrabětem gorickým a istrijským a také správcem v Aquileji, Tridentu, Brixenu a Bolzanu.\n\nNarodil se z prvního manželství gorického hraběte Engelberta III. s Matyldou Meránskou, dcerou hraběte Bertholda III. Roku 1246 byl císařem Fridrichem II. jmenován místodržitelem Štýrska a 1250 Rakouska. Zemřel roku 1258 a byl pohřben na hradě Tirol.\n\nS manželkou Adélou († 1279), dcerou tyrolského hraběte Albrechta III., měl nejméně čtyři děti:\n"}
{"id": "358887", "url": "https://cs.wikipedia.org/wiki?curid=358887", "title": "Rackovití", "text": "Rackovití\n\nRackovití (Laridae) v užším slova smyslu jsou jednou ze skupin dlouhokřídlých ptáků. Jde o ptáky vázané většinou na vodní prostředí. Něco přes 40 druhů racků je rozšířeno po celém světě. U řady druhů došlo v posledních desetiletí k výraznému růstu populace a rozšíření areálu, nejčastěji způsobenému využitím zdrojů lidského původu (antropogenních) \"–\" skládky odpadků, odpady z rybářského průmyslu. Racci jsou v současné době předmětem řady podrobných taxonomických výzkumů.\n\nTaxonomie a fylogeneze racků je poměrně komplikovaná, stále dochází k novým objevům a rozdělení do rodů a druhů se často mění. Po klasických výzkumech, zaměřených na morfologii se pozornost vědců přesunula na výzkumy s využitím mitochondriální a nejnověji jaderné DNA. Výsledky výzkumu zaměřeného na celou skupinu racků, založené na analýze mitochondriální DNA, nedávno publikovali Pons, Hassanin a Crochet (2005). Analýza jaderné DNA je využívána při snaze rozluštit komplikované vztahy a fylogenezi tzv. \"velkých bělohlavých racků\", tedy skupinu druhů racka stříbřitého (\"Larus argentatus\"). Nejnovější přehled výsledků jednotlivých studií přehledně shrnuli Collinson et al. (2008).\n\nRod \"Larus\"\nRod \"Rissa\"\nRod \"Xema\"\n\n"}
{"id": "358889", "url": "https://cs.wikipedia.org/wiki?curid=358889", "title": "Aréna (rozcestník)", "text": "Aréna (rozcestník)\n\nSlovo aréna má více významů nebo může také být součástí celého názvu:\n\n\n\n\n\n\n\n"}
{"id": "358895", "url": "https://cs.wikipedia.org/wiki?curid=358895", "title": "Václav Bláha (zpěvák)", "text": "Václav Bláha (zpěvák)\n\nVáclav Bláha zvaný Venca (* 24. září 1976) je český zpěvák a kytarista, člen skupin Divokej Bill a Medvěd 009. Povoláním je umělecký truhlář.\n"}
{"id": "358896", "url": "https://cs.wikipedia.org/wiki?curid=358896", "title": "Vienna Open", "text": "Vienna Open\n\nVienna Open, oficiálním sponzorským názvem od roku 2011 Erste Bank Open, je profesionální tenisový turnaj mužů hraný v rakouském hlavním městě Vídni, který probíhá v hale Wiener Stadthalle na krytých dvorcích s tvrdým povrchem.\n\nV rámci okruhu ATP World Tour patří Vienna Open od sezóny 2015 do kategorie ATP World Tour 500, do níž postoupil z úrovně ATP 250. Probíhá v říjnovém termínu, jakožto jedna z posledních událostí mužské tenisové sezóny.\n\nDo soutěže dvouhry nastupuje třicet dva hráčů a čtyřhry se účastní šestnáct párů. Nejvíce singlových titulů získal Američan Brian Gottfried, když v prvním desetiletí události triumfoval čtyřikrát. Z rakouských tenistů vyhrál dvakrát Jürgen Melzer a jedné výhry dosáhl Horst Skoff. Celková dotace k roku 2017 činila 2 621 850 eur a prize money pak 2 035 415 eur.\n\nV roce 2011 se generálním sponzorem stal bankovní dům Erste Bank, což se odrazilo v oficiálním názvu turnaje.\n\n\n"}
{"id": "358902", "url": "https://cs.wikipedia.org/wiki?curid=358902", "title": "Racek bělohlavý", "text": "Racek bělohlavý\n\nRacek bělohlavý (\"Larus cachinnans\") je jeden z druhů velkých bělohlavých racků. Původní hnízdiště leží v oblasti Černého a Kaspického moře, odkud se v druhé polovině dvacátého století rozšířil k severovýchodu do vnitrozemí Polska. V mimohnízdní době zaletuje až do západní a severní Evropy. Racek bělohlavý se živí přednostně rybami, zaletuje také na skládky odpadků.\nV hlavní oblasti hnízdění na ukrajinském pobřeží Černého a Azovského moře a přilehlých ostrovech bylo během sčítání v roce 1998 zaznamenáno 28 226 párů racků bělohlavých.\nPodle kroužkovacích výsledků jsou racci bělohlaví z kolonií na ukrajinském pobřeží Černého moře víceméně stálí, také většina mladých ptáků zůstává na hnízdišti i v zimě. Přesto malá část ptáků v prvním roce života zaletuje dosti daleko jihozápadním směrem (Rumunsko, Bulharsko, Turecko, Kypr, Řecko a Egypt) a severozápadním směrem (Polsko, Německo, Dánsko a Nizozemsko). Někteří z těchto ptáků pokračují ve svém putování Evropou i v druhém roce.\n\nRacek bělohlavý se v České republice začal poprvé objevovat v polovině devadesátých let, v dnešní době je pravidelným hostem. Ptáci se vyskytují v kterékoliv roční době, především však v zimě. Velká část ptáků přiletuje v polovině listopadu a na vhodných místech (nezamrzlé vodní plochy) přezimuje. V ostatních částech území protahuje hned po rozmrznutí vodních ploch jako první z racků, často již v první polovině února. Tah dospělých ptáků doznívá v březnu, mladí ptáci se zdržují do května. Největší počty bývají zaznamenány na Ostravsku (až tisíce jedinců).\n\n"}
{"id": "358903", "url": "https://cs.wikipedia.org/wiki?curid=358903", "title": "Vladimír Benedikt Holota", "text": "Vladimír Benedikt Holota\n\nVladimír Benedikt Holota (* 5. srpna 1922 Nebřeziny), je český katolický kněz a františkán, dále též spisovatel, publicista a vyhledáváný zpovědník a duchovní vůdce, dlouholetý organizátor duchovních cvičení pro kněze.\n\nBěhem 2. světové války se účastnil odboje. Vystudoval strojní průmyslovku a pracoval v plzeňské Škodovce. Během války konvertoval ke křesťanství a nechal se pokřtít. Následně se rozhodl vstoupit do noviciátu k františkánům, v roce 1948 započal studia teologie. V 50. letech byl zbaven svobody při Akci K a prošel internací v koncentračních klášterech Bohosudov, Králíky a Osek i nuceným pracemi na stavbě vodní nádrže Klíčava. V roce 1952 byl tajně vysvěcen na kněze a až do roku 1969 působil v utajení, kdy oficiálně dostudoval teologii. Následně působil jako kněz v Pečkách. Často byl vyslýchán a sledování Státní bezpečností. Po roce 1991 se vrátil do konventu Panny Marie Sněžné.\n\nJe asignován v konventu u kostela Panny Marie Sněžné v Praze.\n\n\n\n"}
{"id": "358905", "url": "https://cs.wikipedia.org/wiki?curid=358905", "title": "Suzuja (1934)", "text": "Suzuja (1934)\n\nSuzuja (: , podle řeky na ostrově Sachalin) byl těžký křižník Japonského císařského námořnictva třídy Mogami, který se účastnil bojů druhé světové války. Celou svoji kariéru prožila \"Suzuja\" (spolu se svými sesterskými loděmi) v rámci 7. křižníkové divize (第7巡洋艦戦隊 \"Dai-šiči Džunjókan Sentai\").\n\nJeště před válkou se v červenci 1941 podílela na japonské okupaci vichistické Kočinčíny. Po vypuknutí války v Pacifiku podporovala japonský postup v Britské Malajsii a Holandské východní Indii. V rámci Ozawova Malackého svazu se počátkem dubna 1942 zúčastnila nájezdu do indického oceánu a poté v červnu téhož roku bitvy u Midway. V rámci bojů o Guadalcanal se zúčastnila bitvy u východních Šalomounů, u Santa Cruz a u Guadalcanalu. Dne 5. listopadu 1943 bez poškození přečkala americký nálet na Rabaul. V roce 1944 se zúčastnila bitvy ve Filipínském moři a nakonec bitvy u Leyte, kde byla 25. října potopena letouny americké TG 77/4 v bitvě u ostrova Samar.\n\n23. června 1943 se v Truku na \"Suzuja\" nalodila část 5. protiletecké jednotky a spolu s těžkým křižníkem \"Kumano\" a torpédoborci \"Niizuki\", \"Ariake\" a \"Suzukaze\" vyplul \"Suzuja\" do Rabaulu. Tam dorazil 25. června a po vyložení transportu se vrátil zpět na Truk.\n\n\n"}
{"id": "358909", "url": "https://cs.wikipedia.org/wiki?curid=358909", "title": "Sysola", "text": "Sysola\n\nSysola ( , ) je řeka v Komiské republice a horním tokem v Kirovské oblasti v Rusku. Je dlouhá 487 km. Povodí řeky je 17 200 km².\n\nPramení na Severních Úvalech. Ústí zleva do Vyčegdy (povodí Severní Dviny).\n\nZdrojem vody jsou převážně sněhové srážky. Průměrný roční průtok vody ve vzdálenosti 318 km od ústí činí 33 m³/s. Zamrzá na konci října až v listopadu a rozmrzá na konci dubna až na začátku května. Nejvyšších vodních stavů dosahuje od druhé poloviny dubna do poloviny června.\n\nJe splavná pro vodáky. Vodní doprava je možná na dolním toku. Poblíž ústí se nachází město Syktyvkar.\n"}
{"id": "358911", "url": "https://cs.wikipedia.org/wiki?curid=358911", "title": "USS Northampton (CA-26)", "text": "USS Northampton (CA-26)\n\nUSS Northampton (CA-26) byl těžký křižník amerického námořnictva stejnojmenné třídy. \"Northampton\" se zúčastnil bojů druhé světové války a byl potopen 30. listopadu 1942 torpédy japonských torpédoborců v bitvě u Tassafarongy. \n\n\n"}
{"id": "358918", "url": "https://cs.wikipedia.org/wiki?curid=358918", "title": "Karl Friedrich Jänisch", "text": "Karl Friedrich Jänisch\n\nKarl Ferdinand Andrejevič Jänisch, rusky Карл Андреевич Яниш (11. dubna 1813, Vyborg - 7. března 1872, Petrohrad) byl ruský šachový mistr a šachový skladatel finského původu.\n\nKarl Ferdinand Andrejevič Jänisch pocházel z tehdy ještě národnostně převážně finského města Viipuri (dnešní Vyborg), ale prakticky celý svůj život prožil v Petrohradu. Nejprve sloužil v ruské armádě, kde dosáhl hodnosti majora. Po ukončení vojenské kariéry roku 1840 se stal profesorem mechaniky a matematiky na Petrohradské univerzitě a také byl vědeckým tajemníkem \"Petrohradské společnosti přátel šachu\", založené roku 1853.\n\nAčkoliv nebyl Jänisch v utkáních s ostatními ruskými šachovými mistry příliš úspěšný (roku 1849 sice porazil Ilju Stěpanoviče Šumova 2:1, ale roku 1850 s ním prohrál 1:2 a roku 1851 0:2, se Sergejem Semjonovičem Urusovem remizoval v roce 1854 2:2:) byl v polovině 19. století díky svým teoretickým pracím o šachu druhým nejznámějším ruským hráčem po Alexandru Dmitrijevičovi Petrovovi (se kterým prohrál roku 1844 1:2). Protože se Petrov mezinárodních zápasů nezúčastňoval, byl Jänisch pozván na první mezinárodní turnaj v Londýně v roce 1851 místo něho. Přijel však pozdě a nemohl se proto turnaje zúčastnit. Střetl se tedy alespoň s Howardem Stauntonem a prohrál 2:7 (=1).\n\nJänisch napsal převážnou většinu svých vědeckých knih včetně knih o šachu francouzsky. Jde především o dílo \"Analyse nouvelle des ouvertures du jeu des échecs\" (1842-1843, Analýza šachových zahájení, dva svazky). V této knize Jänisch doplnil Petrovovy rozbory ruské hry, obohatil teorii italské, vídeňské a střelcovy hry a navrhl sicilský gambit (\"1. e4 c5 2. b4!? \"). Analyzoval francouzskou hru a ve španělské hře rozpracoval tah \"3. … f5\", který bývá označován jako Jänischův gambit. Sepsal rovněž dílo o použití matematiky v šachu s názvem \"Traité des applications de analyse mathématique au jeu des échecs\" (1862-1863, Pojednání o aplikaci matematické analýzy v šachu, 3 svazky).\n\n"}
{"id": "358923", "url": "https://cs.wikipedia.org/wiki?curid=358923", "title": "Sheffield Wednesday FC", "text": "Sheffield Wednesday FC\n\nSheffield Wednesday FC (celým názvem: Sheffield Wednesday Football Club) je anglický fotbalový klub, který sídlí ve městě Sheffield v metropolitním hrabství South Yorkshire. Založen byl v roce 1867 pod názvem The Wednesday FC. Od sezóny 2012/13 hraje ve druhé anglické nejvyšší soutěži EFL Championship. Klubové barvy jsou modrá, bílá a černá.\n\nSvé domácí zápasy odehrává na stadionu Hillsborough Stadium s kapacitou 39 732 diváků.\n\nZdroj: \n\n\n\n\n\nZdroj: \n\n\n\nZdroj: \n\n"}
{"id": "358926", "url": "https://cs.wikipedia.org/wiki?curid=358926", "title": "Dokonalé číslo", "text": "Dokonalé číslo\n\nDokonalé číslo je v matematice označení pro číslo, u kterého platí, že je součtem všech svých dělitelů (kromě sebe samotného). Například číslo 6 má dělitele 1, 2, 3 a platí, že 1 + 2 + 3 = 6. Dalšími takovými čísly jsou ještě např. 28, 496, 8128. Tato čtyři dokonalá čísla byla známa již ve starověkém Řecku. Dnes je zatím známo celkem 48 dokonalých čísel, z nichž největší 2 × (2 − 1) s 34 850 340 číslicemi v dekadickém zápise.\n\nEukleidés zjistil, že první čtyři dokonalá čísla jsou ve tvaru 2(2 − 1):\n\nVšimněme si, že ve všech těchto případech je 2 − 1 prvočíslo. Eukleidés dokázal, že vzorec 2(2 − 1) dává dokonalé číslo vždy, když 2 − 1 je prvočíslo.\n\nAntičtí matematici vytvořili mnoho domněnek o dokonalých číslech, které se zakládaly na vlastnostech jim známých čtyř dokonalých čísel. Většina těchto domněnek byla ovšem později vyvrácena. Jednou z těchto domněnek byl například předpoklad, že jelikož pro první čtyři dokonalá čísla je \"n\" rovno 2, 3, 5 a 7, což jsou první čtyři prvočísla, tak páté dokonalé číslo nastane v případě \"n\" = 11. Nicméně 2 − 1 = 2047 = 23 × 89 prvočíslem není, a tak \"n\" = 11 dokonalé číslo nedává. Další dvě chybné domněnky byly např. tyto:\n\n\nPáté dokonalé číslo (formula_1) má 8 cifer, a to vyvrací první domněnku. Co se týče druhé, pak páté dokonalé číslo skutečně končí šestkou, ale šesté (8 589 869 056) zrovna tak. Dá se celkem jednoduše dokázat, že poslední číslice každého sudého dokonalého čísla musí být buď 6, nebo 8.\n\nAby formula_2 bylo prvočíslo, je nezbytné, nikoliv však dostačující, aby formula_3 bylo taktéž prvočíslo. Prvočísla tvaru 2 − 1 jsou známá jako Mersennova prvočísla, po mnichovi ze 17. století Marinu Mersennovi, který se zabýval teorií čísel a dokonalými čísly.\n\nO více než tisíciletí po Eukleidovi byl Ibn al-Haytham kolem roku 1000 přesvědčen, že každé sudé dokonalé číslo je tvaru 2(2 − 1) kde 2 − 1 je prvočíslo, ale nebyl schopný to dokázat. Až v 18. století Leonhard Euler dokázal, že vzorec 2(2 − 1) dává všechna sudá dokonalá čísla. Existuje tu tedy přímý vztah jedna k jedné mezi sudými dokonalými čísly a Mersennovými prvočísly. O tomto výsledku se někdy mluví jako o Eukleidovu-Eulerovu teorému. K únoru 2019 bylo známo jen 51 Mersennových prvočísel, což znamená, že známe taktéž 51 dokonalých čísel (lichá dokonalá čísla neznáme – viz níže). Největší z nich je 2 × (2 − 1) s 25 956 377 ciframi.\n\nPrvních 39 sudých dokonalých čísel (posloupnost A000043 v OEIS): 2(2 − 1) pro\nDalších 7 poté odpovídá hodnotám \"n\" = 20996011, 24036583, 25964951, 30402457, 32582657, 37156667, 43112609. Není známo, jestli se některá další nacházejí mezi nimi.\n\nStále také není vyřešena otázka, zda existuje nekonečně mnoho Mersennových prvočísel, a tedy i sudých dokonalých čísel. Hledání Mersennových prvočísel je cílem internetového projektu GIMPS (Great Internet Mersenne Prime Search), do kterého je se svými osobními počítači zapojeno mnoho dobrovolníků z celého světa.\n\nJelikož každé sudé dokonalé číslo je tvaru 2(2 − 1), je taktéž trojúhelníkovým číslem. To znamená, že se rovná součtu všech přirozených čísel až k nějakému bodu; v našem případě 2 − 1. Navíc každé sudé dokonalé číslo s výjimkou prvního se dá vyjádřit jako součet třetích mocnin nějakých lichých čísel:\n\nSudá dokonalá čísla (kromě 6) dávají po dělení 9 zbytek 1. To se dá definovat také následovně: sečtěme všechny číslice nějakého sudého přirozeného čísla, poté to samé udělejme s tímto výsledkem atd., dokud nedostaneme jedinou cifru – a ta bude vždy rovna 1. Tento postup nazýváme ciferací. Vezměme např. čtvrté dokonalé číslo – 8128: poté 8 + 1 + 2 + 8 = 19, 1 + 9 = 10, a 1 + 0 = 1.\n\nDodnes není známo, zda existují také nějaká lichá dokonalá čísla. Bylo získáno již mnoho rozličných poznatků, ale žádný z nich dosud nepomohl liché dokonalé číslo najít, či vyřešit, zda vůbec existují. Carl Pomerance prezentoval heuristický argument, že žádná lichá dokonalá čísla neexistují. Stejně tak existuje domněnka, že neexistují žádná lichá Oreova čísla (kromě jedné). Pokud by se ukázala jako pravdivá, vyplývala by z toho i neexistence lichých dokonalých čísel.\n\nNicméně pokud by liché dokonalé číslo \"N\" existovalo, pak by muselo vyhovovat následujícím podmínkám:\n\n\n\nV roce 1888 anglický matematik James Joseph Sylvester prohlásil:\nDokonalá čísla druhého typu jsou čísla, která se rovnají součinu všech svých dělitelů. Z toho vyplývá, že musí mít tvar buď ab nebo a^3, kde a i b jsou libovolná prvočísla. Z toho vyplývá, že jich je nekonečně mnoho, a tedy nejsou tak zajímavá, tedy kromě čísla 6, které je dokonalým číslem obou druhů.\n\nSudá dokonalá čísla mají pevně stanovený tvar; lichá dokonalá by byla mimořádná, pokud by existovala. Existuje množství výsledků ohledně dokonalých čísel, které není těžké dokázat, nicméně jsou na pohled působivé:\n\nSoučet všech kladných dělitelů přirozených čísel dává různé jiné druhy čísel. Čísla, kde součet jejich dělitelů je menší než číslo samotné, se nazývají deficientní, naopak ta, kde součet dělitelů je větší, jsou nazývána abundantní. Tyto termíny, společně s \"dokonalým\" číslem, pocházejí z řecké numerologie. Dvojice čísel, kde jedno je vždy součtem dělitelů druhého, se nazývá spřátelená čísla.\n\n\n"}
{"id": "358934", "url": "https://cs.wikipedia.org/wiki?curid=358934", "title": "Július Toček", "text": "Július Toček\n\nJúlius Toček (29. září 1939, Košice - 7. října 2004, Winterthur Švýcarsko) byl slovenský veslař, reprezentant Československa, olympionik, který získal bronzovou medaili z Olympijských her. V Tokiu 1964 získal bronzovou medaili v osmiveslici.\n\n\n"}
{"id": "358935", "url": "https://cs.wikipedia.org/wiki?curid=358935", "title": "Wimbledon FC", "text": "Wimbledon FC\n\nWimbledon FC (celým názvem: Wimbledon Football Club) byl anglický fotbalový klub, který sídlil v jihozápadním Londýně (v městské obvodu Merton). Klubové barvy byly modrá a žlutá.\n\nZaložen byl v roce 1889 pod názvem Wimbledon Old Central FC, od 1911 nesl současný název. Dlouho hrál jenom nižší soutěže, až roku 1964 se zprofesionalizoval. V roce 1985 postoupil do nejvyšší anglické soutěže a v roce 1988 vybojoval Anglický pohár, když ve finále zdolal Liverpool FC 1:0. V roce 1995 získal Wimbledon své nejlepší historické umístění v lize, když byl šestý a postoupil tak do Poháru Intertoto. Jeho vystoupení však skončilo ostudou: remizoval s 1. FC Košice a Beitarem Jeruzalém, ale prohrál vysoko s Charleroi a Bursasporem. Důvodem bylo, že Wimbledon šetřil nejlepší hráče a nastoupil prakticky s rezervním týmem; za trest byl vyloučen z evropských pohárů. V roce 2000 Wimbledon sestoupil z Premier League.\n\nWimbledon FC se rozpadl v roce 2002, když se majitelé rozhodli z důvodu klesající návštěvnosti (navíc původní sídlo Plough Lane nevyhovovalo špičkovému fotbalu a klub hrál domácí zápasy od roku 1991 na stadionu rivala Crystal Palace) přestěhovat klub do města Milton Keynes, prudce se rozvíjejícího satelitu Londýna. Zde také vznikl roku 2004 tým Milton Keynes Dons (upomínka na přezdívku Wimbledonu). Většina fanoušků Wimbledonu přemístění klubu odmítla a založila sdružení The Dons Trust, které vytvořilo vlastní mužstvo AFC Wimbledon. Kontinuitu s Wimbledon FC posílilo o převzetí klubového znaku (dvouhlavý orel) a barev dresů (modrá a žlutá).\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "358936", "url": "https://cs.wikipedia.org/wiki?curid=358936", "title": "Jan Mrvík", "text": "Jan Mrvík\n\nJan Mrvík (29. března 1939, Praha) je český veslař, reprezentant Československa a olympionik, který v osmiveslici získal bronzovou medaili na Letních olympijských hrách v Tokiu v roce 1964.\n\n\n"}
{"id": "358937", "url": "https://cs.wikipedia.org/wiki?curid=358937", "title": "Temná komora", "text": "Temná komora\n\nTemná komora, tmavá komora nebo černá komora, fotografická komora, případně fotokomora, je prostor v budově nebo vozidle, do něhož nemá přístup světlo z vnějšku. V něm se pracuje s fotocitlivými materiály. Temné komory byly velmi rozšířené v 19. století a 20. století, tedy před masovým rozvojem zpracování fotografií ve specializovaných laboratořích. Na počátku 21. století byla potřeba temných komor částečně vytlačena nástupem digitálních technologií. Temná komora nebyla třeba ani pro speciální technologie okamžité fotografie (instantní film Polaroid). Nicméně mnoho fotografů upřednostňuje práci v temné komoře před zdánlivě jednoduchými digitálními postupy.\n\nDo temné komory nemá mít přístup žádné světlo z vnějšku. Jeho působení by mohlo znehodnotit používané světlocitlivé materiály. Pokud se pracuje s panchromatickými materiály, je třeba v komoře zachovávat absolutní tmu. Při zpracování pozitivních materiálů (fotografické papíry), je možno komoru osvětlit slabým červeným světlem, na nějž jsou tyto materiály velmi málo citlivé. Pro některé materiály je též možné použít slabé žlutozelené osvětlení.\n\nČervené (bezpečné) osvětlení fotografické temné komory vynalezl Antoine Claudet, student Daguerra.\n\nJednu z prvních pojízdných temných komor taženou koňmi vlastnil již roku 1855 britský fotožurnalista Roger Fenton (1819–1869). Byl vybaven 5 kamerami pro kolodiový proces, 700 skleněnými deskami, chemikáliemi, zásobami a nářadím.\nTemnou komorou ve speciálně zařízeném železničním vagónu byl vybaven ruský inovátor barevné fotografie Sergej Prokudin-Gorskij (1863–1944), který mu poskytl car Mikuláš II.\n\n\n"}
{"id": "358938", "url": "https://cs.wikipedia.org/wiki?curid=358938", "title": "Richard Nový", "text": "Richard Nový\n\nRichard Nový (3. dubna 1937, Praha) je český veslař, reprezentant Československa, olympionik, který získal bronzovou medaili z Olympijských her. V Tokiu 1964 získal bronzovou medaili v osmiveslici. Byl i účastníkem LOH 1960. V současné době působí Doc. Ing. Richard Nový, CSc. na Fakultě strojní ČVUT (FS ČVUT) v Praze, patří k předním odborníkům ve vzduchotechnice a ve snižování hluku a vibrací.\n\n\n"}
{"id": "358939", "url": "https://cs.wikipedia.org/wiki?curid=358939", "title": "Petr Čermák (veslař)", "text": "Petr Čermák (veslař)\n\nPetr Čermák (24. prosince 1942, Praha) je český veslař, reprezentant Československa, olympionik, který získal bronzovou medaili z Olympijských her. V Tokiu 1964 získal bronzovou medaili v osmiveslici. Byl i účastníkem následující olympiády, kde skončil na 5. místě.\n\n\n"}
{"id": "358940", "url": "https://cs.wikipedia.org/wiki?curid=358940", "title": "Aerosteon", "text": "Aerosteon\n\nAerosteon (\"vzdušná kost\") byl rod mohutného dravého teropodního dinosaura, žijícího v období pozdní křídy (asi před 85 miliony let) na území dnešní Argentiny. \n\nTento alosauroid byl asi 9 metrů dlouhý a 2000 kg těžký (podle jiných odhadů byl ale dlouhý až 11,5 metru a vážil přes 1000 kg). Jeho fosilní kosti vykazují přítomnost dutin a pozůstatků respiratorního systému, nápadně podobného ptačímu (pravděpodobnost přítomnosti vzdušných vaků). Dutiny byly u tohoto teropoda objeveny také v sáňkové kosti (furkule) a kosti kyčelní (iliu). Šlo pravděpodobně o zástupce kladu Megaraptora.\n\nUnikátní fosilie byla objevena již v roce 1996. Formální popis však přišel až v roce 2008, a jeho autorem je známý americký paleontolog Paul Sereno s kolegy. Nález představuje další nepřímý důkaz blízké příbuznosti dinosaurů a jejich evolučních potomků ptáků.\n\n"}
{"id": "358942", "url": "https://cs.wikipedia.org/wiki?curid=358942", "title": "Leicester City FC", "text": "Leicester City FC\n\nLeicester City Football Club [lestr sity], znám též jako the Foxes (lišky), je anglický fotbalový klub, který sídlí ve městě Leicester v nemetropolitním hrabství Leicestershire. Působí v nejvyšší anglické soutěži Premier League, kam postoupil po vítězství Football League Championship v sezóně 2013/14 (poslední účast v Premier League pak byla v sezóně 2003/04).\n\nNa stadion Filbert Street byl klub přestěhován v roce 1891. Zde pak hrál 111 let, do doby než byl v roce 2002 přestěhován na nový stadion Walkers Stadium. Ten byl pak po změně vlastnictví přejmenován v roce 2013 na King Power Stadium.\n\nZaložen byl v roce 1884 jako Leicester Fosse FC, tehdy hrající na hřišti jménem Fosse Road. Název Leicester City byl přijat v roce 1919.\n\nV sezóně 2015/16 klub pod vedením italského trenéra Claudia Ranieriho získal dvě kola před koncem svůj historický první ligový titul, pod kterým se svými výkony výrazně podepsali hráči Jamie Vardy, N'Golo Kanté a Riyad Mahrez. Tento úspěch byl považován za senzaci, neboť před sezónou 2015/16 byl Leicester City považován za adepta na sestup s kurzem 5 000:1 na zisk titulu. Přesto dokázal předčit větší a bohatší anglické kluby a hlavní kandidáty na zisk titulu. V následující sezoně se tým dostal do čtvrtfinále Ligy mistrů, ale v anglické lize spadl na 12. místo.\n\nV letech 2010–2018 klub podporoval jeho majitel a thajský miliardář Vičaj Srivadtanaprapcha, který dokázal fotbalisty motivovat k jejich úspěchům v Premier League. Zahynul při havárii vrtulníku na parkovišti u King Power Stadium po odletu z fotbalového utkání klubu 27. října v Leicesteru.\n\nZdroj: \n\n\n\n\"Aktuální k datu: 28. září 2019\"\n\n\n\nZdroj: \n\n\n\nZdroj: \n\nPoznámky:\n\n\n"}
{"id": "358944", "url": "https://cs.wikipedia.org/wiki?curid=358944", "title": "Associated Press", "text": "Associated Press\n\nAssociated Press (AP) je americká tisková agentura s centrálou v New Yorku, která byla založená v roce 1846 jako \"Harbour News Association\".\n\nV současnosti má více než 10 tisíc zákazníků po celém světě, pro které informace zajišťují regionální kanceláře ve více než sto zemích celého světa s více než 4 tisíci zaměstnanci.\n\n\n"}
{"id": "358947", "url": "https://cs.wikipedia.org/wiki?curid=358947", "title": "Označovač jízdenek", "text": "Označovač jízdenek\n\nOznačovací strojek (označovač jízdenek, znehodnocovací strojek či znehodnocovač, regionálně štípačka, cvakátko nebo také jebátor, atd...) je zařízení, které je v některých odbavovacích systémech umístěno ve vozidlech hromadné veřejné osobní dopravy nebo u vstupů do přepravního prostoru jejích stanic. Na jízdenkách z předprodeje, které v neoznačeném stavu nejsou určeny pro konkrétní spoj, se tímto strojkem vyznačí zahájení přepravy. Neoznačená jízdenka v takovém systému je hodnocena jako neplatná; označené jízdence může podle tarifních podmínek vypršet platnost například skončením přepravy, pro kterou platila, nebo uplynutím časové platnosti nebo opuštěním pásem či zón, pro které platí. Zpočátku se používaly děrovací strojky, později je v mnoha sítích nahradily razítkovací strojky; některé strojky navíc ještě odstřihovaly část jízdenky. Jízdenky v takovém systému nekontroluje dopravce systematicky u všech cestujících, ale jen namátkově revizor, který se oficiálněji jmenuje přepravní kontrolor (právní předpisy jej zahrnují pod širší pojem „pověřená osoba“).\n\nV Československu byly označovací strojky od poloviny 70. let 20. století zaváděny zejména v tramvajích, trolejbusech a autobusech městské hromadné dopravy, která byla v té době striktně oddělena od příměstské a regionální dopravy. Odbavovací systém s jízdenkami z předprodeje fungoval i v mnoha malých městech s jednou či několika linkami autobusové MHD. Základní jízdné MHD bylo v celé republice po dlouhou dobu nepřestupné a jednotně stanoveno na 1 Kčs. Jednotliví dopravci (městské dopravní podniky a provozy MHD krajských podniků ČSAD) měli své vlastní jízdenky platné jen v jejich síti. Zpravidla však platily stejné jízdenky ve všech malých autobusových provozech MHD ČSAD v témže kraji. Tradičně si vzájemně uznávaly jízdenky dopravní podniky Hradce Králové a Pardubic. Výjimkou byl po dlouhá léta například provoz dopravního podniku Mariánských Lázní, kde přetrvalo placení do kasičky bez výdeje jízdenek, nebo tramvajový provoz v Olomouci, kde bylo placení do kasičky u vstupu do vozidla doplněno výdejem odtrhávacích jízdenek z roličky.\n\nVe většině měst se používaly jízdenky s devítimístnou mřížkou (3×3 políčka). V Ostravě, Jihlavě a Brně se používaly jízdenky o stejné výšce, ale poloviční šířce s 12 políčky (dva sloupce po 6 políčkách); prodejní automaty je prodávaly po dvojicích.\n\nOznačovací strojky měly otvor pro zasouvání jízdenky shora, čímž připomínaly dřívější kasičky na výběr jízdného. Proto se stávalo, že neinformovaní cestující do strojků vhazovali mince, což strojek znefunkčnilo; to inspirovalo i mnohé vandaly, kteří do strojků záměrně vhazovali mince či jiné předměty za účelem jejich vyřazení z provozu. Protože vyjmutí cizího předmětu nebylo jednoduché a řidiči k němu neměli vybavení, provozní předpisy například v Praze upravovaly, s kolika nefunkčními strojky je vůz nezpůsobilý k provozu s cestujícími, a řidiči fasovali speciální nálepky „mimo provoz“ k označení nefunkčních strojků. U úzkých strojků moravského typu bylo riziko vhození mincí nižší.\n\nV pražských tramvajích a městských autobusech byl samoobslužný provoz s děrovacími označovacími strojky zaveden 9. května 1974 u příležitosti zprovoznění první trasy metra, v metru byl však prvních 11 let provozu bezjízdenkový provoz, u vstupů byly mincovní turnikety. Na děrovacích strojcích se v Praze využívaly možnosti kombinací se 3 nebo 4 dírami. Od 29. září 1985 byly v metru umístěny razítkovací označovací strojky značky Merona a zavedeno používání jízdenek. Od 1. června 1996 byly v tramvajích a autobusech děrovací označovače nahrazeny razítkovacími, která vyrábí firma Mikroelektronika v rámci konsorcia Mypol , a jejichž design navrhl akademický sochař Ondřej Podzimek. Zároveň byl zaveden časový a pásmový přestupní tarif a změněn formát jízdenek a byly za značku Mikroelektronika vyměněny i všechny označovače v metru. Od 30. května 1999 začaly být postupně razítkovací označovače Pražské integrované dopravy zaváděny i na železnici.\n\nV Jablonci nad Nisou se děrovací strojky používaly od roku 1983 do roku 1995, kdy byl zaveden pásmový tarif (v roce 1999 nahrazený časovým).\n\n1. listopadu 2006 byly mechanické označovače zrušeny u Dopravního podniku města Pardubic. V Plzni a v Hradci Králové se v té době ještě používaly, ale v kombinaci s jinými systémy placení.\n\nOdbavovací systémy MHD se v 90. letech v jednotlivých městech a integrovaných dopravních systémech rozrůznily, menší města se mnohde vrátila k přímému placení řidiči obvyklému v regionální dopravě.\n\nV některých jazycích se samoobslužným označovačům ve vozidlech a stanicích říká „kompostér“ nebo „jebátor“. V češtině se tímto slovem označuje jen strojek, který používali železniční pokladní k vytlačení data na kartónovou jízdenku Edmondsonova typu.\n\nV dnešní době se používají převážně žluté označovače firmy mikroelektronika (dříve mypol), konkrétně NJ24C. Jsou používány například u většiny dopravců, které jsou součástí IDS JMK. Případně jsou také novější verze s možností zakoupení lístku pomocí kreditních karet na display označovače. Někteří dopravci naopak umožňují na svých linkách koupení jízdenky u řidiče buď s \"přirážkou\" (předtištěné jízdenky), nebo bez (většinou jsou v těchto případech používány strojky USV24C od firmy mikroelektronika, které umí vytisknout lístek, dle volby cestujícího). \n\n"}
{"id": "358955", "url": "https://cs.wikipedia.org/wiki?curid=358955", "title": "Dětská práce", "text": "Dětská práce\n\nDětská práce je pracovní činnost vykonávána dítětem. V roce 2004 bylo na světě podle údajů Mezinárodní organizace práce (ILO) 218 milionů pracujících dětí. Tato statistika však započítává jen ty děti, které za svou práci dostávají – i když minimálně – zaplaceno. Několikanásobně více dětí však pracuje v domácnosti či na polích zdarma, do školy však také chodit nemohou. Dětskou práci omezují dvě hlavní konvence ILO, ale ne všechny státy se k nim připojily. Protože většina velkých firem dnes vyrábí v rozvojových zemích, je třeba si uvědomit, že děti se podílely na výrobě velké části produktů v evropských obchodech. K roku 2010 pracovalo 200 milionů dětí.\n\nNa konci 18. století tvořili děti v anglických textilních továrnách až dvě třetiny pracovníků. V době, kdy Charles Dickens psal o problémech dětí v průmyslové Anglii, však už v Habsburské monarchii byla zavedena povinná školní docházka, která fakticky znemožňovala dlouhodobé a pravidelné zaměstnávání dětí. V italských Benátkách zakázali zaměstnávat děti do třinácti let už v roce 1396.\n\nV Západní Evropě a USA se první zákony na omezení dětské práce objevily v 19. století - například v roce 1833 bylo v anglickém textilním průmyslu zakázáno zaměstnávat děti do 9 let a u ostatních byla omezena pracovní doba na 12 hodin denně. Podobně se zachovaly i některé americké státy. I přesto však ještě v roce 1860 pracovala polovina anglických dětí ve věku 5-15 let a v roce 1870 podle sčítání lidu v USA pracovalo 750 000 amerických dětí. \n\nV roce 1900 bylo v Británii zakázáno zaměstnávat v hlubinných dolech chlapce mladší než 13 let (Mines Act 1900), což se týkalo asi 3000 dětí.\n\nV roce 1919 byla založena Mezinárodní organizace práce, která se postupně stala hlavní institucí monitorující a regulující dětskou práci ve světě. Ve světě však zaměstnávání dětí pokračovalo - Československo sice zdědilo zákaz zaměstnávání dětí už z rakousko-uherské legislativy, ale například ve Velké Británii bylo zakázáno zaměstnávat děti do 13 let až v roce 1933.\nV Indii, kde dnes žije vůbec nejvíce pracujících dětí světa, bylo ústavou z roku 1937 zakázáno zaměstnávat děti do 14 let v dolech, továrnách a na dalších nebezpečných pozicích.\n\nDne 11. července 2014 bolivijský parlament schválil zákon umožňující legálně zaměstnávat děti starší deseti let.\n\nDětskou práci omezují zákony a ústavy jednotlivých zemí. Existuje ale několik mezinárodních úmluv, jejichž podpisem se většina států světa zavázala potírat dětskou práci. Nejdůležitější z nich jsou:\n\n\n\n\nHlavní příčiny dětské práce jsou ekonomické – rodiny potřebují děti k pomoci na polích či v domácnosti nebo k přispívání do rodinného rozpočtu. Podle odhadů nevládních organizací jen v Indii 15 milionů dětí prací splácí dluhy svých rodičů. Vedle toho ale také hrají velkou roli kulturní zvyklosti, kdy v mnoha zemích například rodina spíše pošle do školy chlapce než dívku.\n\nNěkteré státy sice přijaly zákony omezující dětskou práci, ale jen těžko je dovedou aplikovat v praxi. V některých zemích ale vláda recept proti dětské práci vůbec nehledá (např. v Uzbekistánu pracují děti na státních bavlníkových plantážích).\n\nJe tedy patrná souvislost mezi dětskou prací, chudobou a vzděláním. Chudí lidé si nemohou dovolit posílat své děti do školy. Tyto děti ale zůstanou negramotné a v budoucnu se jim nepodaří najít více výdělečnou práci, proto ani jejich děti tak nezískají vzdělání a kruh se uzavírá. Proto je pro řešení problému dětské práce nezbytný koordinovaný postup místních vlád, nevládních organizací i mezinárodního společenství. Základním krokem k odstranění dětské práce je pak zajištění dostupného vzdělání pro všechny děti na světě.\n\nÚmluva o právech dítěte a další regulační zákony definují dětskou práci zejména ve smyslu závislé výdělečné práce, která narušuje vývoj a výchovu dítěte. Práci považují obecně ve vztahu k dětem za zlo, v regulačních formulacích však hovoří o odstranění „nejhorších forem dětské práce“. Obecně však práce ve smyslu cílevědomé užitečné činnosti je nezbytnou součástí života a zdravé výchovy a vzdělávání dítěte, ať už jde o jeho práci ve škole, běžné domácí práce, případně přiměřenou dobrovolnickou a zájmovou činnost.\n\nPrávní úprava činnosti dětí údajně nesměřuje k omezení drobných prací dětí v domácnosti rodičů. Občanský zákoník dokonce takovou výpomoc dětí předpokládá a v některých případech ji dětem ukládá jako povinnost. Paragraf § 886 občanského zákoníku říká že: \"Žije-li dítě s rodiči nebo s některým z nich v rodinné domácnosti a je-li o ně řádně pečováno, podílí se i ono na péči o chod domácnosti. Tato povinnost dítěte zaniká zároveň s poskytováním výživy rodičů dítěti. Dítě se podílí na péči o chod rodinné domácnosti vlastní prací, popřípadě peněžitými příspěvky, má-li vlastní příjem, anebo oběma způsoby. Pro určení rozsahu podílu dítěte na péči o chod rodinné domácnosti jsou rozhodné schopnosti a možnosti dítěte i odůvodněné potřeby členů rodiny.\" Nezletilé děti z této povinnosti tedy občanský zákoník nevyjímá.\n\nObecně český zákoník práce umožňuje vykonávat závislou práci až po dosažení 15 let věku za podmínky dokončení povinné školní docházky. § 11 odst. 4 zákoníku práce však umožňuje výjimku pro osoby, který sice už dosáhly 15 let věku, ale ještě nedokončily povinnou školní docházku. Tyto osoby mohou vykonávat společensky prospěšné práce (definované jako dobrovolná práce žáků středních škol konaná v době mimo vyučování) a jiné přiměřené práce, které jsou definovány ve vládním nařízení č. 108/1994 Sb. jako práce, jež svým charakterem ani rozsahem neohrožují zdraví a vývoj žáků a nebrání jim v přípravě na povolání, přičemž žáci pomocných škol mohou práce, které jsou přiměřené jejich rozumové a mravní vyspělosti, tělesným schopnostem odpovídajícím jejich věku a nejsou škodlivé pro jejich zdraví a vývoj, vykonávat již od 14 let, a to za podmínky, že jejich přiměřenost byla ověřena lékařem.\n\nI v České republice se lze, zejména o prázdninách, setkat s prací dětí věku pod 15 let např. při roznášce propagačních letáků, novin, různých tiskovin, práce u čerpacích stanic, občerstvovacích stánků, konanou však mimo pracovně-právní vztah, což je zpravidla označováno za porušování nebo obcházení zákona s argumentem, že tyto činnosti prý mají charakter závislé činnosti. Mladý člověk při takových pracech však není chráněn zákoníkem práce například ve vztahu k pracovním úrazům, pracovnímu volnu či náhradám při překážce v práci atd.\n\nSměrnice EU 94/33/EC připouští, aby členské státy přijaly zákonné opatření nebo nařízení, podle kterého se zákaz práce dětí ve věku do 15 let nebude vztahovat na děti, které vykonávají kulturní, uměleckou, sportovní a reklamní činnost. Podmínkou je, že výkon těchto činností bude schválen kompetentním orgánem pro každý jednotlivý případ a že členské státy upraví právním předpisem podmínky pro děti a podrobnosti, týkající se schvalovací procedury pro vydání povolení. Listina základních práv EU, která je součástí Lisabonské smlouvy, v čl. 32 Listiny se uvádí: „Dětská práce se zakazuje. Minimální věk pro přijetí do zaměstnání nesmí být nižší než věk pro skončení povinné školní docházky, aniž jsou dotčena pravidla, která jsou příznivější pro mladé lidi, a omezené výjimky.“ \n\nČeský občanský zákoník v § 34 výslovně zakazuje závislou práci nezletilých mladších než 15 let nebo mladistvých, kteří neukončili povinnou školní docházku. Protože děti nesmějí vykonávat práci v pracovně-právním vztahu, jejich povolená práce se v legislativě nenazývá práce, ale pracovní činnost, a taková pracovní činnost nesmí být nazvána prací, protože i práce mladistvých ve věku od 15 do 18 let věku může být vykonávána pouze v pracovněprávním vztahu. Děti ve věku do 15 let mohou vykonávat pouze umělecké, kulturní, sportovní a reklamní činnosti po předchozím povolení úřadu práce a za ochranných podmínek uvedených v zákoně a v povolení. Povolení se nevyžaduje k činnosti zájmové v uvedených oblastech umělecké, kulturní, sportovní a reklamní činnosti, pokud nepůjde o výkon činnosti za odměnu. O tomto povolení vydává úřad práce rozhodnutí, a to na základě písemné žádosti osoby odpovědné za výchovu dítěte. Žádost musí být doplněna posudkem lékaře o vhodnosti dané činnosti pro dítě. Činnost dětí nesmí ohrozit jejich zdraví i psychický a fyzický vývoj, negativně ovlivnit jejich docházku do školy, jejich účast v teoretické i praktické přípravě na povolání a ve výcvikových programech. Lékař má rovněž posuzovat, zda budou splněny všechny podmínky týkající se bezpečnosti a zdraví dítěte a zda tato činnost bude přiměřená z hlediska zdravotního. Odpovědnost za dodržení těchto povinností mají všichni vedoucí zaměstnanci provozovatele činnosti v rozsahu svých funkcí, jako je tomu v pracovněprávním vztahu, a na výkon činnosti dítěte se dále přiměřeně použijí ustanovení zákoníku práce, například o prevenci rizik, zajištění osobních ochranných pracovních prostředků, zajištění vhodného prostředí, v němž bude činnost probíhat, možnosti kontroly odborových orgánů a inspektorátů práce apod. Fyzické nebo právnické osobě, která umožní dítěti výkon umělecké, kulturní, sportovní a reklamní činnosti bez povolení nebo podmínky tohoto povolení poruší, může být uložena podle zákona o zaměstnanosti pokuta až do částky 2 milionů korun. Zákonný zástupce dítěte, který by umožnil výkon činnosti dítěte bez povolení nebo porušil podmínky povolení, může dostat pokutu až do částky 100 tisíc korun. Při přípravě této právní úpravy se ozývaly kritické hlasy zejména některých filmových režisérů, že navrhovaná úprava zavede byrokracii do uplatnění dětí v umělecké oblasti.\n\nJako ochranné podmínky pro činnost dětí stanoví český zákon o zaměstnanosti maximum 35 hodin činnosti týdně a 7 hodin denně. Činnost dítěte je zakázána v noční době od 22 do 6 hodin, výjimka je povolena pro dny, po nichž následuje odpočinek dítěte a dítě nemá následující den povinnost školní docházky. Předmětem výkonu činnosti dětí nemohou být práce, které jsou jim zakázány § 245 zákoníku práce nebo vyhláškou 288/2003 Sb., o zakázaných pracích pro mladistvé (například práce s nadměrnými břemeny, práce v nepřirozených polohách apod.). Pokud dítě způsobí provozovateli činnosti škodu, nesmí podle § 122 odst. 5 ZOZ vyžadovaná náhrada nesmí přesáhnout v jednotlivém případě 0,70 násobek průměrné mzdy v národním hospodářství za první až třetí čtvrtletí kalendářního roku předcházejícího kalendářnímu roku, ve kterém vznikla škoda, což v roce 2016 činilo něco přes 180 tisíc Kč.\n\n"}
{"id": "358964", "url": "https://cs.wikipedia.org/wiki?curid=358964", "title": "ANZUS", "text": "ANZUS\n\nANZUS je mezinárodní vojenská organizace Austrálie, Nového Zélandu a Spojených států amerických. V případě, že na jeden stát bude učiněn útok, zbylé státy mu pomohou při obraně. Název je akronym z  prvních písmen členských států (). Vznikl podpisem tichomořské bezpečnostní smlouvy 1. září 1951, která vstoupila v platnost 29. dubna 1952, a stal se jádrem pacificko-asijského systému vojenských paktů. Anzus má sídlo ve městě Canberra.\n"}
{"id": "358965", "url": "https://cs.wikipedia.org/wiki?curid=358965", "title": "Pižma", "text": "Pižma\n\nPižma může znamenat:\n\n"}
{"id": "358969", "url": "https://cs.wikipedia.org/wiki?curid=358969", "title": "Pižma (přítok Vjatky)", "text": "Pižma (přítok Vjatky)\n\nPižma ( ) je řeka v Kirovské oblasti s prameny v Nižněnovgorodské oblasti v Rusku. Je dlouhá 305 km. Povodí řeky je 14 660 km².\n\nProtéká rovinou ve velmi členitém korytě. Přijímá velké množství přítoků. Ústí zprava do Vjatky (povodí Kamy).\n\nZdrojem vody jsou převážně sněhové srážky. Průměrný roční průtok vody činí přibližně 90 m³/s. Zamrzá v polovině listopadu a rozmrzá ve druhé polovině dubna\n\nJe splavná pro vodáky. Vodní doprava je možná do vzdálenosti 144 km od ústí.\n"}
{"id": "358975", "url": "https://cs.wikipedia.org/wiki?curid=358975", "title": "Jindřiška Nasavsko-Weilburská", "text": "Jindřiška Nasavsko-Weilburská\n\nJindřiška Alexandrina Frederika Vilemína Nasavsko-Weilburská (30. října 1797, zámek Eremitage, Bayreuth – 29. prosince 1829, Vídeň), : \"Henriette Alexandrine Friederike Wilhelmine Prinzessin von Nassau-Weilburg\", byla nasavsko-weilburskou princeznou a manželkou arcivévody Karla Rakousko-Těšínského.\n\nŠlo o dceru vévody Bedřicha Viléma Nasavsko-Weilburského a purkraběnky Luisy z Kirchbergu.\n\nDne 17. září 1815 se ve Weilburgu vdala za \"vítěze od Aspern\", arcivévodu Karla Rakouského, kterému tehdy bylo 44 let. Tímto sňatkem se stali prvním \"smíšeným manželstvím\" (kalvinismus) v Habsburské dynastii. Manželství bylo velmi šťastné a vzešlo z něho sedm dětí. Její manžel pro ni nechal v Badenu u Vídně vybudovat \"zámek Weilburg\". Ačkoli se tenkrát nesmělo do protestantských modliteben vstupovat z ulice, byl v reformovaném městském kostele ve Vídni speciálně pro ni vestavěna tzv. \"Henriettina brána\" (něm. \"Henriettentor\").\n\nJindřiška v roce 1816 přivezla do Vídně první vánoční stromek s hořícími svícemi, zvyk, který v katolickém Rakousku do té doby neexistoval.\n\nZemřela v roce 1829, teprve dvaatřicetiletá, poté co se od svých dětí nakazila spálou a k tomu se přidal zápal plic. Její švagr, císař František I. prosadil, že i přes své protestantské vyznání směla být pohřbena v císařské hrobce. \"\"Jestliže mezi námi prodlévala jako živá, nechť tak spočine také jako mrtvá.\"\"\n\n"}
{"id": "358980", "url": "https://cs.wikipedia.org/wiki?curid=358980", "title": "Branišov (Kdyně)", "text": "Branišov (Kdyně)\n\nBranišov je osada a místní část města Kdyně v okrese Domažlice. Leží v podhůří Šumavy pod vrchem Koráb v nadmořské výšce 650 m n. m. Stojí zde 14 domů. Většinu objektů využívají chalupáři a chataři. V roce 2011 zde trvale žilo osm obyvatel. Z Branišova je dobrý výhled na Šumavu.\n\nPrvní písemná zmínka o vesnici pochází z roku 1408.\n\nDříve byl Branišov spádovou vsí Dobříkova.\n\nUprostřed Branišova stojí kaplička zasvěcena svatému Josefovi. Na kopci nad Branišovem byla v letech 2008–2010 postavena a 24. července 2010 vysvěcena nová kaple, zasvěcená blahoslavenému císaři Karlovi z Domu Rakouského. Jedná se pravděpodobně o první církevní stavbu na světě zasvěcenou tomuto světci (který byl prohlášen za blahoslaveného roku 2004). V kapli se koná mše svatá vždy v den výročí jejího vysvěcení. \n\n"}
{"id": "358981", "url": "https://cs.wikipedia.org/wiki?curid=358981", "title": "Jaroslav Hellebrand", "text": "Jaroslav Hellebrand\n\nJaroslav Hellebrand (* 30. prosince 1945, Praha) je český veslař, reprezentant Československa, olympionik, který získal bronzovou medaili z Olympijských her. V Montrealu 1976 získal bronzovou medaili v párové čtyřce.\n\n\n\n"}
{"id": "358982", "url": "https://cs.wikipedia.org/wiki?curid=358982", "title": "Vladek Lacina", "text": "Vladek Lacina\n\nVladek Lacina (* 25. června 1949, Praha) je český veslař, reprezentant Československa, olympionik, který získal bronzovou medaili z Olympijských her. V Montrealu 1976 získal bronzovou medaili v párové čtyřce.\n\n\n\n"}
{"id": "358983", "url": "https://cs.wikipedia.org/wiki?curid=358983", "title": "Zdeněk Pecka", "text": "Zdeněk Pecka\n\nZdeněk Pecka (6. února 1954, Litoměřice) je český veslař, reprezentant Československa, olympionik, který získal dvě bronzové medaile z Olympijských her, manžel československé běžkyně na lyžích Květy Jeriové. Na Letních olympijských hrách v Montrealu 1976 získal bronzovou medaili v párové čtyřce a v Moskva 1980 také bronz ve dvojskifu.\n\n\n\n"}
{"id": "358984", "url": "https://cs.wikipedia.org/wiki?curid=358984", "title": "Václav Vochoska", "text": "Václav Vochoska\n\nVáclav Vochoska (26. července 1955, České Budějovice) je český veslař, reprezentant Československa, olympionik, který získal dvě bronzové medaile z Olympijských her. V Montrealu 1976 získal bronzovou medaili v párové čtyřce a v Moskvě 1980 také bronz ve dvojskifu. Z veslařských mistrovství světa má pak jak stříbrné, tak bronzovou medaili.\n\n\n\n"}
{"id": "358986", "url": "https://cs.wikipedia.org/wiki?curid=358986", "title": "The Legend of Zelda: Twilight Princess", "text": "The Legend of Zelda: Twilight Princess\n\nThe Legend of Zelda: Twilight Princess (japonsky \"Zeruda no Densetsu Towairaito Purinsesu\") je třináctý díl v herní sérii \"The Legend of Zelda\". Příběh se soustředí na hlavního hrdinu jménem Link, který se snaží ubránit království Hyrule před pohlcením paralelní dimenzí, \"Twilight Realm\" (Říše stínů). V průběhu hry na sebe bere podobu člověka i vlka a plní úkoly záhadného stvoření, Midny. Midna pochází z již řečeného Twilight Realm a její druh se nazývá Twili.\n\nWii verze hry byla vydána souběžně s vydáním samotné konzole Wii (19. listopadu 2006), během prvního týdne prodeje připadaly na každé čtyři konzole Wii tři kopie hry. Celkově se prodalo téměř 6 miliónů kopií.\n\n"}
{"id": "358988", "url": "https://cs.wikipedia.org/wiki?curid=358988", "title": "Holíčský modrý králík", "text": "Holíčský modrý králík\n\nHolíčský modrý králík je národní plemeno králíka Slovenska, které vyšlechtil Imrich Vanek z Holíče. Jako samostatné plemeno byl uznán 15. října 1975.\n\n"}
{"id": "358990", "url": "https://cs.wikipedia.org/wiki?curid=358990", "title": "Tvrzené sklo", "text": "Tvrzené sklo\n\nTvrzené sklo (nebo také ESG z německého \"\" – „tvrzené bezpečnostní sklo“) je speciální bezpečnostní sklo, které se používá například jako výplň dveří, sklo oken automobilů apod. Vyrábí se kalením.\n\nProces kalení spočívá v ohřátí skla na teplotu převyšující 600 °C (obvyklá je teplota kolem 620 °C) a následném prudkém ochlazení proudícím vysokotlakým vzduchem. Tím se během několika sekund ochladí povrch skla, ale vnitřní část zůstává teplá. Sklo tak získá vnitřní napětí, a tím i lepší vlastnosti. Alternativou ke kalení je chemické tvrzení, které je však dražší a náročnější na výrobu.\n\nVnitřní tažné pnutí uvnitř dává vzniknout tlakovému napětí na povrchu. Takto vzniklé sklo má vysokou pevnost v ohybu, velkou odolnost proti nárazům, tepelnou i chemickou odolnost a unese také větší zátěž. V případě rozbití se sklo rozpadne na malé neostré střípky a tím se výrazně sníží pravděpodobnost poranění o střepy.\n\nTvrzené sklo je třeba ořezat do požadovaného tvaru a rozměrů ještě před samotným kalením, po něm by mohlo opracovávání zhoršit jeho vlastnosti, případně i rozstříštění skla. Problémem kaleného skla jsou také povrchové vlny, které vznikají během výroby.\n\nNěkteré parametry tvrzeného skla se kvůli různému použití mohou lišit. Jde zejména o tloušťku skla – nejsilnější je pochozí sklo, jehož tloušťka se pohybuje obvykle kolem tří centimetrů, pro skleněné dveře se používá tvrzené sklo o tloušťce 8–10 mm, u jen částečně prosklených dveří i jen 4 mm, u zábradlí a markýz je rozpětí mezi 8 a 22 mm.\n\nKalené bezpečnostní sklo se používá všude tam, kde jsou kladeny velké nároky na bezpečnost. Užívá se pro prosklené výplně dveří, zastávky MHD, zástěny pro sprchové kouty, vnitřní police skříní, celoskleněné dveře a stěny, boční skla automobilů nebo mantinely hokejových hřišť. U prostředků hromadné dopravy (autobusy, vlaky, tramvaje) slouží okna z tvrzeného skla jako únikové východy. Kvůli dobrým tepelným vlastnostem se tvrzené sklo používá také pro kuchyňské účely.\n\nTvrzené sklo se využívá také jako jedna z technologií ochrany displeje mobilních telefonů, na které se lepí jako velmi tenká ochranná vrstva o tloušťce méně než půl milimetru.Existují různé modely (2D, 2,5D a 3D) rozlišené podle tvaru a krytého povrchu displeje.\n\n"}
{"id": "358991", "url": "https://cs.wikipedia.org/wiki?curid=358991", "title": "Stubbs the Zombie", "text": "Stubbs the Zombie\n\nStubbs the Zombie je počítačová hra z pohledu 3. osoby, tzv. TPS. Hra disponuje originálním nápadem obrácených rolí, kdy hráč, coby zombie má za úkol zničit poklidné futuristické městečko.\n\nHlavní hrdina, Edward \"Stubbs\" Stubblefield, v životě nikdy neměl moc štěstí a úspěchu ještě méně. Vlastně to byl neschopný obchodní cestující, který nebyl s to prodávat pojištění ani v době velké hospodářské krize, která roku 1933 sužuje U.S.A. Jeho smolný život byl zakončen jedním zákazníkem, když mu udělal díru do břicha a zakopal ho na neznámém místě v Pensylvánii.\n\nPíše se rok 1959. Na Kubě se moci ujímá Fidel a ve spojených státech vzniká první futuristické město nové generace. Městečko Punchbowl je označováno za kus světa, který vstoupil do 21. století o 50 let dříve. Ulice kříží roboti, kteří pomáhají lidem jako telefonní automaty, průvodci městem, držitelé pořádku nebo opraváři a údržbáři. Po ulicích projíždějí policejní vznášedla a celé město křižuje ekologická jednokolejná nadzemní dráha.\n\nOtcem celého města je \"Andrew Monday\", mladý miliardářský playboy, který uchvátil svět svým dojemným příběhem vypracování se z chudého, venkovského sirotka na post nejbohatšího muže planety. Andrew spolu se svou matkou se ukazují na veřejnosti při každé příležitosti, kterou město nabídne při otevření nových budov a programů. Mondayovy peníze by však město budoucnosti, kde zločin a špína jsou jenom slova ve slovníku, nepostavil bez lidí jako jsou výzkumný vědec \"Dr. Wye\" a policejní šéf \"T.S. Masters\".\n\nPrvní jmenovaný je autorem všech vynálezů, které jsou ve městě k vidění jako třeba autovznášedla, roboti, speciální komunikační přístroje městské policie nebo travní hnojivo, které udržuje městské trávníky v čerstvém stavu i bez zalévání. T.S. Masters se stal policejním šéfem v uměle vytvořeném městě díky svým zásluhám na různých policejních stanicích v několika městech po celých státech. Je drahý, ale lidé jako je Andrew Monday mají i na takové.\n\nČert tomu chtěl, že se naše hlavní postava probrala po více jak 20 letech právě pod jedním z trávníků města snů. Neví co tam dělá, neví kde to vlastně je a hlavně neví proč celý hnije, má díru v břiše a polorozpadlý oblek. Jediné čím si je jistý, že má proklatě velký hlad a ačkoliv to ještě nejedl, dal by si nejradši lidský mozek…\n\nPo celou dobu hry je pohled jakoby z 3. osoby na Stubbse, tedy klasická TPS. Průběh hraní prolínají animace (např. blížících se nepřátel, ukončení úrovně, apod.).\n\nS postupem ve hře hráč získává nové zbraně. Celkem jsou 4:\n\nDále může Stubbs sebrat nějaký předmět (cizí ruku, nohu) a s ní několikrát udeřit protivníky. Hlavní zbraní ovšem zůstává zombifikace, kdy může z náhodných kolemjdoucích udělat masy svých pochodujících umrlců.\n\n"}
{"id": "358993", "url": "https://cs.wikipedia.org/wiki?curid=358993", "title": "USS Morris (DD-417)", "text": "USS Morris (DD-417)\n\nUSS Morris (DD-417) byl americký torpédoborec třídy \"Sims\". Postaven byl v letech 1938–1940. Za druhé světové války operoval v Pacifiku, kde například asistoval při záchraně posádek čtyř potápějících se amerických letadlových lodí – USS \"Lexington\", USS \"Yorktown\",USS \"Hornet\" a USS \"Liscome Bay\". V roce 1945 byl u Okinawy těžce poškozen japonským letounem kamikaze a již nebyl opraven. V roce 1945 byl proto vyřazen a následně roku 1949 sešrotován.\n\n\"Morris\" postavila loděnice Norfolk Navy Yard. Kýl lodi byl založen 7. června 1938, dne 1. června 1939 byla loď spuštěna na vodu a konečně 5. března 1940 byla uvedena do služby.\n\nZákladní výzbroj tvořilo pět 127mm kanónů, z nichž kanóny 1, 2 a 3 byly umístěny v dělových věžích, zatímco čísla 3 a 4 stála v nekrytých postaveních. Torpédovou výzbroj představovalo celkem 12 hlavní ráže 533 mm – loď nesla tři čtyřhlavňové torpédomety. Protiletadlovou výzbroj zpočátku tvořily pouze čtyři 12,7mm kulomety. Během války byla zejména posilována protiletadlová výzbroj, prostor pro nové protiletadlové kanóny přitom byl získán i demontáží třetího 127mm kanónu. Pohonný systém tvořily tři kotle Babcock and Wilcox a dvě turbíny Westinghouse. Lodní šrouby byly dva. Nejvyšší rychlost dosahovala 35 uzlů.\n\n\"Morris\" se po dokončení stal vlajkovou lodí 2. eskadry torpédoborců. Před vstupem USA do války tato eskadra eskortovala atlantické konvoje. Po útoku na Pearl Harbor dne 7. prosince 1941 a následném vstupu USA do války byla celá eskadra převelena do Pacifiku. Jen \"Morris\" se poněkud zdržel, protože byl v Charlestonu, jako první americký torpédoborec, vybaven radarem pro řízení palby. Ke své jednotce se tak připojil až v únoru 1942.\n\nStal se součástí svazu Task Force 17 a účastnil se bitvy v Korálovém moři, ve které doprovázel americké letadlové lodě. Během střetnutí sestřelil jeden nepřátelský letoun a další dva poškodil. Poté co byla v těžce poškozena letadlová loď USS \"Lexington\", pomáhal při pokusech o její záchranu a před potopením lodi vzal na palubu 500 trosečníků z její posádky. \"Morris\" přitom utrpěl poškození nástaveb a musel odplout do Pearl Harboru k opravám, aby se mohl další měsíc zapojit i do bitvy u Midway. V té musel znovu zachraňovat trosečníky, tentokrát z letadlové lodě USS \"Yorktown\".\n\nTorpédoborec se poté zapojil do guadalcanalské kampaně a bojoval v bitvě u ostrovů Santa Cruz. V ní sestřelil šest japonských letounů a pomáhal v boji o záchranu další letadlové lodi, tentokrát USS \"Hornet\". Po jejím potopení vzal opět na palubu přes 500 trosečníků, přičemž si opět poškodil vlastní nástavbu.\n\nV květnu 1943 byl torpédoborec krátce nasazen na Aleutských ostrovech. Po návratu do středního Pacifiku v listopadu 1943 loď podporovala ofenzivu v oblasti Gilbertových ostrovů. Když tu byla u atolu Makin ponorkou \"I-175\" potopena eskortní letadlová loď USS \"Liscome Bay\", \"Morris\" opět převzal část trosečníků (již počtvrté).\n\nOd října 1944 \"Morris\" operoval při invazi na Filipíny a později též bojoval u Okinawy. Právě u Okinawy \"Morrise\" dne 6. dubna 1945 zasáhl japonský sebevražedný letoun Nakadžima B5N, který dopadl mezi přední dělové věže a způsobil vážný požár lodi. Těžce poškozený torpédoborec byl provizorně opraven v Kerama Retto a poté odplul do San Francisca, ale již nebyl opraven. Dne 9. listopadu 1945 byl vyřazen ze služby, v roce 1947 prodán k sešrotování a o dva roky později opravdu skončil v hutích.\n\n"}
{"id": "358995", "url": "https://cs.wikipedia.org/wiki?curid=358995", "title": "Hari Mata Hari", "text": "Hari Mata Hari\n\nHari Mata Hari je bosenská populární hudební skupina. Byla založena v září 1985 a jejími zakládajícími členy byli Haris Varešanović (zpěv), Izo Kolečić (bubny), Edo Mulahalilović (kytara), Pjer Žalica (basová kytara) a Zoran Kesić (klávesy).\n\n\n"}
{"id": "358996", "url": "https://cs.wikipedia.org/wiki?curid=358996", "title": "USS Mustin (DD-413)", "text": "USS Mustin (DD-413)\n\nUSS Mustin (DD-413) byl americký torpédoborec třídy Sims. Během druhé světové války byl torpédoborec nasazen v Pacifiku. Bojoval například v bitvě u ostrovů Santa Cruz a námořní bitvě u Guadalcanalu. Přítomen byl vylodění na atolu Makin, Gilbertových ostrovech, Filipínách a Okinawě. \"Mustin\" byl potopen 4. dubna 1948 během jaderných testů na atolu Bikini.\n\n"}
{"id": "359001", "url": "https://cs.wikipedia.org/wiki?curid=359001", "title": "USS Hughes (DD-410)", "text": "USS Hughes (DD-410)\n\nUSS Hughes (DD-410) byl americký torpédoborec třídy Sims. Hughes 10. března 1942 doprovázel letadlové lodi USS Yorktown a USS Lexington během amerického nájezdu na Lae a Salamauu. Účastnil se bitvy u Midway, přičemž zde doprovázel letadlovou loď \"Yorktown\" a během její obrany sestřelil dva torpédové bombardéry. Poté co druhý den \"Yorktown\" torpédovala japonská ponorka, pronásledoval ji pomocí hlubinných pum a před jejím potopením převzal část trosečníků. \"Hughes\" dále bojoval v bitvě u ostrovů Santa Cruz a námořní bitvě u Guadalcanalu. Dále byl přítomen invazi na Gilbertovy ostrovy a v listopadu 1943 byl součástí doprovodu eskortních letadlových lodí, podporujících vylodění na atolu Makin. Zde byla eskortní letadlová loď USS Liscome Bay potopena ponorkou \"I-175\". \"Hughes\" poté převzal část trosečníků. V lednu 1944 byla loď přítomna americké invazi na Marshallovy ostrovy a v druhé polovině roku 1944 se připojil k invazi na Filipíny. Zde byl 10. prosince 1944 zasažen a vážně poškozen japonským kamikaze. O dva měsíce později přistál v San Franciscu, kde prošel tříměsíční opravou. Poté byl nasazen při znovudobývání Aleut. Po skončení bojů byla loď ve službě až do srpna 1946, kdy byla vyřazena ze služby. \"Hughes\" byl potopen 4. dubna 1948 v rámci jaderných testů na atolu Bikini.\n\n"}
{"id": "359005", "url": "https://cs.wikipedia.org/wiki?curid=359005", "title": "Zpráva o stavu Unie", "text": "Zpráva o stavu Unie\n\nZpráva o stavu Unie je označení pro každoroční řeč, kterou Prezident Spojených států amerických přednáší před společným zasedáním Kongresu (Sněmovna reprezentantů a Senát). Většinou se tato událost odehraje v lednu, ale zatím šestkrát v historii to bylo v únoru. Během posledních let se rozšířila tradice, kdy nově inaugurovaný prezident přednese řeč, ale ta se nenazývá Zpráva o stavu Unie. Víceméně se jedná o řeč, ve které nový prezident shrne to, čemu by se chtěl následující rok věnovat.\n\nMyšlenka Zprávy o stavu Unie pochází z Velké Británie, kde panovník během otevíracího zasedání parlamentu přednesl svoji \"Zprávu z trůnu\" (angl. \"Speech from the Throne\"). V USA ovšem takovouto zprávu vyžaduje přímo Ústava. Sice neříká jak často by se tak mělo dít, ale zvykem je jednou za rok.\n\n"}
{"id": "359006", "url": "https://cs.wikipedia.org/wiki?curid=359006", "title": "USS Russell (DD-414)", "text": "USS Russell (DD-414)\n\nUSS Russell (DD-414) byl americký torpédoborec třídy Sims. \"Russell\" 10. března 1942 doprovázel letadlové lodi USS Yorktown a USS Lexington během amerického nájezdu na Lae a Salamauu, bojoval i v bitvě u ostrovů Santa Cruz. Torpédoborec v pořádku přečkal válku a v roce 1947 byl sešrotován.\n\n"}
{"id": "359009", "url": "https://cs.wikipedia.org/wiki?curid=359009", "title": "USS Anderson (DD-411)", "text": "USS Anderson (DD-411)\n\nUSS Anderson (DD-411) byl americký torpédoborec třídy Sims. \"Russell\" mimo jiné bojoval v bitvě v Korálovém moři, bitvě u Midway, bitvy u východních Šalomounů, bitvě u ostrovů Santa Cruz, během vylodění na Kwajaleinu a v bitvě u Leyte. Torpédoborec v pořádku přečkal válku a byl potopen 1. července 1946 během jaderného testu „Able“ na atolu Bikini. Tento jaderný výbuch byl součástí Operace Crossroads.\n\n"}
{"id": "359010", "url": "https://cs.wikipedia.org/wiki?curid=359010", "title": "Vauxhall", "text": "Vauxhall\n\nSlovo Vauxhall má několik významů:\n"}
{"id": "359013", "url": "https://cs.wikipedia.org/wiki?curid=359013", "title": "Gerd Kanter", "text": "Gerd Kanter\n\nGerd Kanter (* 6. května 1979, Tallinn) je bývalý estonský atlet - diskař. Jedná se o olympijského vítěze z roku 2008 v Pekingu a mistra světa v této sportovní disciplině (2007). Jeho osobním rekordem je 73,38 metru z roku 2006, což byl v září 2008 třetí nejlepší výkon v historii (lepší byli jen Jürgen Schult a Virgilijus Alekna).\n\n"}
{"id": "359014", "url": "https://cs.wikipedia.org/wiki?curid=359014", "title": "USS Barton (DD-599)", "text": "USS Barton (DD-599)\n\nUSS Barton (DD-599) byl americký torpédoborec třídy \"Benson\". \"Barton\" mimo jiné bojoval v bitvě u ostrovů Santa Cruz a v námořní bitvě u Guadalcanalu byl 13. listopadu 1942 potopen poté, co ho zasáhla dvě 610mm torpéda z japonského torpédoborce \"Amacukaze\". \n\n\"Barton\" postavila loděnice Bethlehem Steel Co. v Quincy ve státě Massachusetts. Torpédoborec byl spuštěn na vodu 31. ledna 1942 a 29. května 1942 byl uveden do aktivní služby.\n\nZákladní výzbroj tvořilo pět 127mm kanónů (z nich kanóny 1, 2 a 5 byly v jednodělových věžích, zatímco kanóny 3 a 4 byly v nekrytých postaveních), šest 12,7mm kulometů a dva pětihlavňové 533mm torpédomety. Pohonný systém tvořily čtyři kotle Babcock & Wilcox a dvě turbíny Westinghouse. Lodní šrouby byly dva. Dosah byl 6500 námořních mil při 12 uzlech. Nejvyšší rychlost dosahovala 35 uzlů.\n\nV srpnu 1942 \"Barton\", společně s torpédoborci USS \"Nicholas\" a USS \"Meade\", doprovázel bitevní loď USS \"Washington\" na její plavbě z New Yorku skrze Panamský průplav na pacifické válčiště. Poté byl torpédoborec přidělen 2. eskadře torpédoborců (\"Morris\", \"Anderson\", \"Hughes\", \"Mustin\" a \"Russell\"), doprovázející v rámci svazu TF 17 letadlovou loď USS \"Hornet\". Bojoval i v říjnu 1942 v bitvě u ostrovů Santa Cruz, ve které byl \"Hornet\" potopen.\n\n\"Barton\" poté operoval v oblasti Šalamounových ostrovů, kde byl 13. listopadu 1942 potopen v námořní bitvě u Guadalcanalu. Jeho potopení bylo důsledkem dvou zásahů japonských 610mm torpéd z torpédoborce \"Amacukaze\". Zachránilo se pouze 43 mužů, které z moře vylovil těžký křižník USS \"Portland\". Vrak lodi dodnes leží na dně průlivu se železným dnem.\n"}
{"id": "359018", "url": "https://cs.wikipedia.org/wiki?curid=359018", "title": "Alexandr Serebrov", "text": "Alexandr Serebrov\n\nAlexandr Alexandrovič Serebrov, (15. února 1942 v Moskvě − 12. listopadu 2013 tamtéž) byl sovětský kosmonaut ruské národnosti, který se zúčastnil čtyř misí na oběžnou dráhu Země či k orbitálním stanicím Saljut 7 a Mir.\n\nV roce 1978 byl přijat do oddílu kosmonautů.\n\nKřest nováčka si odbyl v roce 1982, když společně s kosmonauty Leonidem Popovem a Světlanou Savickou absolvoval let na Sojuzu T-7 (COSPAR 1982-080A), se startem z Bajkonuru 19. srpna 1982. Celá trojice se připojila k orbitální stanici Saljut 7, po týdnu pracovní činnosti odletěla na Zemi.\n\nDruhý let měl stejný cíl, tedy orbitální stanici. Start byl 20. dubna 1983 opět z Bajkonuru v lodi Sojuz T-8. V tříčlenné posádce byl spolu s Vladimirem Titovem a Gennadijem Strekalovem. Připojení se nezdařilo a tak se s lodí vrátili druhý den na Zemi.\n\nPotřetí letěl v modernější lodi Sojuz TM-8. Startovali 5. září 1989 z Bajkonuru a připojili se k orbitální stanici Mir. Zde pak pracoval celých pět měsíců (165 dní), aby se ve stejné lodi vrátil na Zem.\n\nObdobný byl čtvrtý let v polovině roku 1993. Letěl v lodi Sojuz TM-17 na Mir, zde strávil přes půl roku a pak se vrátil na Zem. To mu bylo 51 roků.\n\nJe registrován jako 110. člověk ve vesmíru s 372 dny strávenými v kosmu. Absolvoval 10 výstupů do volného vesmíru (EVA), vesměs ze stanice Mir, při nichž strávil 31 hodin.\n\n\nV roce 2002 při hašení svého domu utrpěl značné popáleniny a strávil řadu týdnů v nemocnici.\n\n"}
{"id": "359019", "url": "https://cs.wikipedia.org/wiki?curid=359019", "title": "Gloriola", "text": "Gloriola\n\nGloriola může být:\n"}
{"id": "359020", "url": "https://cs.wikipedia.org/wiki?curid=359020", "title": "Atlas (kartografie)", "text": "Atlas (kartografie)\n\nAtlas je soubor map spojených účelem, tematikou, měřítkem nebo měřítkovou řadou, generalizací a dalšími systémovými hledisky, zpracovaný koncepčně kartograficky a polygraficky jako jednotné dílo. Právě jednotností díla se odlišuje od prostého souboru map.\n\nZákladní členění atlasů:\n\nPrvní atlasy začaly vznikat v době největšího rozmachu Římské říše na sklonku 1. století našeho letopočtu v Alexandrii. Nejvýznamnějším autorem map a atlasů té doby byl kartograf, matematik a astronom Klaudios Ptolemaios, který vytvořil nejstarší do dnešní doby dochovaný zeměpisný atlas. Tento atlas byl součástí obsáhlého spisu \"Geografiké hyfégésis\". Všechny mapy tohoto atlasu mají severní orientaci a jde o obecně zeměpisné mapy.\n\nAčkoliv islámští kartografové se postarali o velký rozvoj kartografie, tvorba atlasů nepatřila mezi jejich priority. Nejstarší islámský atlas, který se dochoval do dnešních dob, pochází z 8. století a obsahuje 21 map tehdy známého světa obývaného muslimy. Jeho autorem je pravděpodobně al-Balchi. Nejvýznamnější kartograf islámského světa al-Idrisi se pravděpodobně rovněž zabýval i tvorbou atlasů, věrohodné důkazy však neexistují.\nV období středověku zaznamenala kartografie úpadek následkem feudální rozdrobenosti a scholastického zaměření církve. Obnova tvorby map začala s rozvojem námořní plavby především v Itálii. Vznikají tzv. \"portulánové mapy\", které se skládaly z relativně úzkých a dlouhých pásů pobřežních oblastí. Z těchto map postupně vznikaly první tematické atlasy, např. \"Medicejský atlas\" z roku 1351. V \"Katalánském atlase\", který vznikl kolem roku 1375 na Mallorce je poprvé vyobrazena i Praha, Labe a Vltava. Autorem je pravděpodobně Abraham Cresques.\n\nObjevem knihtisku byla zdokonalena i tvorba map a atlasů a v Itálii a Španělsku začaly vznikat první manufaktury zaměřené na kartografickou tvorbu. Jednou z nejvýznamnějších byla manufaktura benátčana Battisty Agnese, ve které bylo v polovině 16. století vyrobeno přes 80 atlasů, především portulánových. Na jednom z nich je poprvé vyobrazen Atlas, bájný Titán, jak podpírá globus. Jedná se o první spojení Atlanta se zeměpisným atlasem a na základě tohoto obrazu získal zeměpisný atlas své označení.\n\nNa konci 16. století se přesouvá mapová tvorba do Nizozemí. O rozvoj kartografie se postaraly nejen nové metody tisku, ale především zámořské objevy. V této době vznikaly tzv. \"Velké atlasy\", které dodnes patří ke klenotům kartografické tvorby. Prvním tvůrcem těchto atlasů byl holandský obchodník Abraham Ortelius, který sestavil z různých map různých autorů první atlas v dnešním slova smyslu. Tento atlas vyšel roku 1570 v Antverpách pod názvem \"Theatrum orbis terrarum\". Atlas obsahoval 70 map na 53 listech a seznam autorů těchto map. Atlas se dočkal několika reedicí, z nichž poslední vyšla roku 1612 a obsahovala již 128 obecně zeměpisných map a 38 map historických, které vyšly i samostatně. Jednalo se tedy o první dějepisný atlas.\nAsi nejslavnějším kartografem té doby byl Gerhard Mercator. Jeho celoživotní dílo vyšlo pod názvem \"Atlas sive cosmographicae meditationes de fabrica mundi et fabricati figura\" (Atlas neboli kosmografické úvahy o vzniku světa a o podobě, které tím nabyl). Zde byl poprvé v názvu použit pojem \"atlas\".\n\nDalšími tvůrci atlasů té doby byli Jodocus Hondius, Jan Janssonius a Willem Blaeu, původním jménem Willem Janszoon. Jeho synové po Blaeuově smrti vydali superatlas, který obsahoval 2115 mapových listů a vyšel v 46 svazcích a v několika jazykových mutacích.\n\nTvorba atlasů se postupně stává nedělitelnou součástí kartografické tvorby. Vznikají první atlasy jednotlivých zemí, tematické atlasy a atlasy pro školy. Do popředí atlasové tvorby se dostávají ruští kartografové, především autor \"Atlasu vserossijsoj imperii\" Ivan Kirilov, nebo Michail Lomonosov, který vydal \"Atlas Rossijskoj\". Dále se do popředí dostává i německá a francouzská kartografie. První národní atlas vyšel roku 1899 ve Finsku.\n\nV dnešní době se tvorbou atlasů zabývají prakticky všechna významná kartografická nakladatelství. Asi nejčastějším produktem je autoatlas. Velký rozvoj zažívají digitální atlasy, které v polovině 90. let 20. století byly publikovány nejprve na CD-ROM, později i DVD. V dnešní době tuto úlohu převzal především internet.\n\n\n\n"}
{"id": "359022", "url": "https://cs.wikipedia.org/wiki?curid=359022", "title": "Jarocin", "text": "Jarocin\n\nJarocin () je město v centrálním Polsku, ve Velkopolském vojvodství. Nachází se 71 km jihovýchodně od Poznaně. Podle informací z konce roku 2006 zde žije 25 821 obyvatel. Město bylo známé především pro svůj rockový festival, který se zde poprvé pořádal roku 1980.\n"}
{"id": "359025", "url": "https://cs.wikipedia.org/wiki?curid=359025", "title": "Aplanát", "text": "Aplanát\n\nAplanát je objektiv s odstraněnou sférickou aberací a komou; skládá se ze dvou symetrických achromátů. Používá se například u dalekohledů, kde se vyžaduje velké zorné pole. Aplanát obsahuje 4 elementy ve dvou skupinách. Vynalezl jej roku 1866 John Henry Dallmeyer. První kvalitní fotografický objektiv vypočítal roku 1840 Josef Maximilián Petzval (tzv. Petzvalův objektiv).\n\n"}
{"id": "359033", "url": "https://cs.wikipedia.org/wiki?curid=359033", "title": "Petr Váša", "text": "Petr Váša\n\nPetr Váša (* 7. února 1965, Brno) je český básník, hudebník, textař, skladatel, výtvarník, experimentální herec a vysokoškolský pedagog, jenž je také označován souslovím fyzický básník. Vystudoval dějiny umění na Filosofické fakultě Masarykovy univerzity. Je znám jakožto improvizátor a hledač uměleckých postupů.\n\nPedagogicky působil na Fakultě výtvarného umění VUT v Brně a Janáčkově akademii múzických umění v Brně.\n\nKromě své skupiny Ty Syčáci a sólových vystoupení zpívá nyní také ve skupině Jasná Páka.\n\n\n\n\nHostuje také na albu Jana Jeřábka \"Otisky příběhů ze snů\" (2013).\n\n\n\n\n"}
{"id": "359034", "url": "https://cs.wikipedia.org/wiki?curid=359034", "title": "Vilhjálmur Einarsson", "text": "Vilhjálmur Einarsson\n\nVilhjálmur Einarsson (5. června 1934, Reyðarfjörður – 28. prosince 2019) byl islandský atlet, trojskokan, držitel stříbrné medaile z Letních olympijských her 1956 v Melbourne.\n\nPo skončení sportovní kariéry působil jako ředitel na několika islandských školách. Věnoval se rovněž malování, byl uznávaným krajinářem. Jeho syn Einar Vilhjálmsson se věnoval rovněž atletice a v hodu oštěpem se zúčastnil tří olympijských her.\n\n\n"}
{"id": "359039", "url": "https://cs.wikipedia.org/wiki?curid=359039", "title": "Dionysios Areopagita", "text": "Dionysios Areopagita\n\nDionysios z Areopagu nebo Areopagita (řecky: Διονύσιος ὁ Ἀρεοπαγίτης, \"Dionýsios ho Areopagités\") je novozákonní postava, snad soudce na Areopágu, který se podle knihy Skutků po Pavlově kázání obrátil na křesťanství. Podle slov Dionysia Korintského, kterého cituje Eusebius, se později stal biskupem v Athénách. Jinak o něm není nic známo.\n\nNa začátku 6. století se objevilo několik řecky psaných textů s teologickým a mystickým obsahem, používajících novoplatónský jazyk a jméno Dionýsios. Tyto texty byly přisuzovány Dionysiovi z Areopagu, což jim zajistilo velikou autoritu. Jejich autorem byla však ve skutečnosti jiná osoba, žijící na přelomu 5. století a 6. století a dnes známá jako Pseudo-Dionysios Areopagita.\n\nDionysios z Areopagu byl také zaměňován se svatým Dionysiem (Divišem), patronem Francie, prvním biskupem v Paříži a mučedníkem ze 3. století uctívaným jak v Západní, tak i ve Východní církvi. V pravoslavné církvi jsou pak oba uctíváni ve stejný den – 3. října (respektive 16. října podle gregoriánského kalendáře).\n\nDionysios se objevil v americkém filmu Hellboy jako světec, který odhání démony.\n\n"}
{"id": "359040", "url": "https://cs.wikipedia.org/wiki?curid=359040", "title": "Sèvreský protokol", "text": "Sèvreský protokol\n\nSèvreský protokol (francouzsky: \"Protocoles de Sèvres\") byla tajná dohoda uzavřená, 22. až 24. října 1956 během diskusí ve francouzském Sèvres, mezi vládami Izraele, Francie a Spojeného království, která byla politicko-vojenskou reakcí na znárodnění Suezského průplavu egyptským prezidentem Gamálem Abd an-Násirem, které vyústilo v Suezskou krizi. Po mnoho let museli všichni účastníci této schůzky popírat, že se kdy stala.\n\n22. října odcestovali izraelský premiér David Ben Gurion, Šimon Peres a náčelník generálního štábu IOS Moše Dajan do Sèvres, kde se v soukromé vile sešli s francouzským ministerským předsedou Guyem Molletem, ministrem obrany Mauricem Bourgès-Maunoury, ministrem zahraničí Christianem Pineau a britským ministrem zahraničí Selwynem Lloydem a jeho asistentem sirem Patrickem Deanem.\n\nTam se diplomaté a jejich spolupracovníci dohodli na dvoustupňovém plánu invaze do Egypta. Spočíval v tom, že měl Izrael zaútočit v reakci na uzavření Tiranské úžiny a dostat se 16 kilometrů od Suezského průplavu, načež by Francie a Spojené království vyzvali Egypt i Izrael aby vyklidili prostor kolem průplavu a jejich armády by v této oblasti intervenovaly.\n\nPo 48 hodinách jednání a kompromisů bylo sedmibodová dohoda podepsána Ben Gurionem, Pineauem a Deanem. Izraelští diplomaté navíc trvali, aby každá ze tří stran obdržela jednu kopii, čímž se pojistili proti tomu, aby Izrael nezůstal uprostřed invaze osamocen.\n\n"}
{"id": "359041", "url": "https://cs.wikipedia.org/wiki?curid=359041", "title": "Staněk", "text": "Staněk\n\nPříjmení Staněk či Staňková mělo v roce 2011 v Česku 13 228 osob. Příjmení vzniklo jako zdrobnělina osobního jména Stanislav. Podobná příjmení \"Staník\" nebo \"Staníková\" má 751 osob převážně na Moravě. \n\nZnámí nositelé tohoto příjmení:\n\n"}
{"id": "359050", "url": "https://cs.wikipedia.org/wiki?curid=359050", "title": "Péter Lékó", "text": "Péter Lékó\n\nPéter Lékó (*8. září 1979) je maďarský šachový velmistr. Dle FIDE ELO, jenž mu činí 2707, je k říjnu 2015 42. nejlepší hráč světa a nejlepší maďarský šachista.\n\nVelmistrem se stal již ve 14 letech roku 1994, což byl tehdy rekord.\n\nV roce 2002 vyhrál turnaj kandidátů PCA, kde v semifinále porazil 2,5:0,5 Alexeje Širova a ve finále 2,5:1,5 Veselina Topalova. Získal tak právo vyzvat uřadujícího mistra světa PCA Vladimíra Kramnika. Zápas se uskutečnil koncem roku 2004 ve Švýcarsku. V dramatickém zápase se Lékó ujal vedení, v poslední partii se ale podařilo Kramnikovi vyrovnat. Zápas tak skončil nerozhodně 7:7, čímž Kramnik titul obhájil.\n\nV roce 2005 v Potrero de los Funes v provincii San Luis v Argentině absolvoval turnaj osmi hráčů o mistra světa FIDE. Skončil na 5. místě.\n\nV roce 2007 se Lékó zúčastnil kandidátského turnaje, zvítězil (+3-0=1) nad Michailem Gurevičem a (+2-0=3) nad Jevgenijem Barejevem, čímž se kvalifikoval do turnaje v Mexico City o mistra světa 2007, jehož se účastnilo 8 hráčů. Zde skončil na 4. místě.\n\nLékó je znám jako solidní poziční hráč, nad kterým je i pro nejlepší hráče velmi obtížné zvítězit. Mimo jiné je považován za velmi silného hráče v šachové koncovce.\n\n"}
{"id": "359056", "url": "https://cs.wikipedia.org/wiki?curid=359056", "title": "Viktor Suvorov", "text": "Viktor Suvorov\n\nViktor Suvorov (rusky \"Виктор Суворов\", vlastním jménem \"Vladimir Bogdanovič Rezun\" (\"Владимир Богданович Резун\", * 20. dubna 1947) je ruský vojenský historik.\n\nNarodil se ve vesnici Barabaš v rodině vojáka. Po vystudování vojenské univerzity se stal vojenským důstojníkem sovětské zpravodajské služby. Od roku 1970 působil v nomenklatuře Ústředního výboru komunistické strany Sovětského svazu. V roce 1974 absolvoval Vojenskou diplomatickou akademii, čtyři roky působil jako kapitán GRU ve Vídni.\n\nZde přeběhl v roce 1978 k Angličanům a byl přijat do britské zpravodajské služby MI6. V SSSR byl v nepřítomnosti odsouzen k trestu smrti. Ve svých knihách kritizuje atmosféru a situaci v Sovětském svazu v období okolo II. světové války.\n\nVelkou pozornost vzbudila jeho teorie, že J. V. Stalin chtěl v roce 1941 přepadnout západní Evropu a rozšířit tak sféru vlivu marxismu-leninismu. V knize Poslední republika (Praha NV 2008) tento názor rozvádí a dokládá mnoha argumenty. Stejným tématem se zabývá i v knize Den\"M\" (Jota 1996).\n\nV knize \"Stín vítězství\" (Praha NV 2005) hodnotí maršála Žukova jako vojevůdce, který svou velitelskou brutalitou a vojevůdcovskou neschopností způsobil zbytečnou smrt mnoha sovětských vojáků a špatnými rozhodnutími prodloužil II. světovou válku. Zejména kritizuje vystavení svěřených vojáků nebezpečí ozáření při zkoušce sovětské nukleární bomby.\nV knize Můj život v Sovětské armádě (Jota 1996) vzpomíná na přelom let šedesátých a sedmdesátých a popisuje přípravy a částečně průběh sovětské invaze v roce 1968 do Československa.\n\nSovětskou invazi a likvidaci tzv. pražského jara v roce 1968 popisuje z hlediska velitele sovětského tanku v knize The Liberators (Londýn 1983). Vyšlo také jako Oslobodenie (ve slovenštině).\n\nV knize Specnaz seznamuje čtenáře s málo známými údaji o sovětských elitních jednotkách speciálního nasazení, o jejich výcviku, výzbroji a předpokládaném použití (obdoba známějších comandos či rangers).\n\nSpisovatelova formulační dovednost dává dílům vysokou čtivost. Díla jsou systematicky navazující a při studiu vojenské literatury vhodná díky jinému širšímu úhlu pohledu k porovnání s oficiálnější literaturou.\n\n\n\n\n"}
{"id": "359060", "url": "https://cs.wikipedia.org/wiki?curid=359060", "title": "Černý humor", "text": "Černý humor\n\nČerný humor je druh humoru, který nachází komično v drastických a tíživých situacích, jako jsou válka, násilí, bezpráví, nemoc a smrt. Zdrojem komického efektu je kontrast mezi šokující a tragickou povahou skutečnosti a zcela nevážným způsobem, jakým se o ní mluví. Témata a události, které jsou obvykle považovány za tabu (zejména ta, které souvisejí se smrtí), jsou traktována v „nepřípadně“ nevážném, humorném nebo satirickém tónu, aniž by se popírala jejich závažnost.\n\nČerný humor a jeho konkrétní projevy se často pohybují na hraně společenského vkusu. Černý humor zdůrazňuje absurditu světa a současně proti ní tvoří jistou formu intelektuální obrany. Tímto obratem k absurdnímu se černý humor odlišuje od cynismu. Pokud černý humor pochází právě od lidí postižených neštěstím (které se touto cestou snaží překonat), pak se někdy označuje jako šibeniční humor.\n\nAndré Breton cituje v úvodu své Antologie černého humoru esejistu Armanda Petitjeana (1913–2003): „Neexistuje nic, co by inteligentní humor nedokázal rozpustit ve výbuších smíchu, daří se mu to i v případě nicoty... smích jako jedna z velkolepých lidských marnotratností až hýřivých prostopášností dosahuje okraje nicoty, poskytuje nám ji jako zástavu.“\n\nDále Breton píše v téže antologii v krátkém eseji o Lewisu Carrollovi: „Mysl reaguje na nepochopitelné nebo nesnesitelné situace přijetím absurdního.“\n\nVe svém úvodu k anglickému překladu této Bretonovy \"Antologie\" překladatel a kritik Mark Polizzotti parafrázuje Bretonovu definici černého humoru, považuje jej za protiklad žoviálnosti, veselí, bodrosti, ale i vtipu či sarkasmu. Vymezuje jej jako „zčásti makabrózní, zčásti ironický, často absurdní obrat ducha, jenž představuje ‚smrtelného nepřítele sentimentality‘, a vedle toho též ‚nejvyšší revoltu mysli‘“.\n\nAnglista Jan Čulík starší (1925–1995) upozorňuje, že „[v] podstatě je každý humor černý, protože ono aristotelské neškodné zlo (slabost, zrůdnost, zvrácenost), kterého se humor týká, není nikdy tak docela neškodné, abychom se cítili úplně bezpeční.“\n\nLadislav Klíma v povídce \"Jak bude po smrti\" vkládá své postavě do úst následující slova: „Myslím [...], že směšnost a hrůznost jsou sestry, rub a líc jedné a téže věci: že kořeny vší hrůzy spočívají v mysteriu komičnosti a naopak, že v nejhlubší hloubi směšnou jest \"jen\" hrůznost, a \"jen\" každý strach; že svět jest jen bezedně hlubokou a feérickou \"hrůznou groteskou\".“\n\nJednou tak v létě přijde Göring k Hitlerovi a říká: „Čau, hele teď jsem se vrátil ze zupa dovolený.“ Hitler: „No neříkej a kde?“ Göring: „Lidice, nádherný místo, mám na cédéčku fotky, nechceš se mrknout?“ Hitler: „Teď zrovna nemám čas, ale můžeš mi je prosím tě vypálit?“\n\n„Poslyšte, ty fotky z firemního výletu jsou pěkné, Schwarzovi to sluší, Müller vypadá dobře, i ten Schimmel vyšel na všech snímcích ostře. Ale nikde tam nevidím Kohna, Rosenbluma a starého Mojšeho...“\n<br>„Sakra, já zapomněl sundat arizační filtr.“\n\nPřijde nový vězeň do gulagu na Sibiři, sedne si na lavici do baráku. Spoluvězeň, starej mazák, se ho ptá: „Koliks dostal?“ „Pětadvacet let,“ odpoví nováček. „A za co?“ ptá se starý vězeň. Chlapík jen pokrčí rameny a říká: „Za nic.“ „Co kecáš, za nic se dává deset!“\n\nJak začínali komunisté po Únoru?\n<br>Od Píky.\n\nNa hřbitově vylezou mrtvoly z hrobů a mají párty, řeč se točí, jak jinak, o pohřbech:\n<br>„Já měl pohřeb, padesát lidí přišlo a jak byli smutní!“\n<br>„Tss,“ prohlásí druhá mrtvola, „to já měl pohřeb, dokonce živá kapela a ten kar potom! Co vám budu povídat...“\n<br>„A co vy?“ obrátí se na mrtvolu sebevraha sedící smutně na náhrobku. „Vy se k nám nepřidáte?“\n<br>„Já ne, nejsem na to vobrečenej...“\n\nVleze chlapík do vlaku a v kupé sedí dědoušek. Začnou se bavit a chlapík se ptá, kam dědoušek jede. „Ále na sraz maturantů po 60 letech.“\n„A kde ho máte?“\n„Ále jako vždycky – na Štrbském plese.“\n„A kolik se vás po těch letech ještě schází?“\n„No abych řek pravdu posledních 8 let už jezdím jenom já.“\n"}
{"id": "359063", "url": "https://cs.wikipedia.org/wiki?curid=359063", "title": "Vochozka Trading", "text": "Vochozka Trading\n\nVochozka Trading byla obchodní firma českého podnikatele Petra Vochozky, která se zabývala distribucí počítačových her. Hry si bylo možné objednat přes telefon nebo písemně. Firma vydávala nejen původní české hry, ale i zahraniční tituly, např. polského Agenta Mlíčňáka.\n\nV roce 1997 se Petr Vochozka domluvil s podnikatelem Janem Kuderou na založení vývojářské společnosti Illusion Softworks (dnes 2K Czech), do které přešli i lidé z Vochozka Trading. Vochozka Trading přitom existovala dál, jen už žádné další hry nevydávala. V roce 2008 Petr Vochozka a jeho společník Miroslav Mrňa své podíly ve Vochozka Trading, spol. s r.o. prodali, společnost dnes působí pod názvem ALPHA POWER SERVICES, s.r.o.\n\n\n\n"}
{"id": "359075", "url": "https://cs.wikipedia.org/wiki?curid=359075", "title": "Znám tolik písní...", "text": "Znám tolik písní...\n\nZnám tolik písní… (1996) je album Jiřího Suchého. Obsahuje 10 písniček a tři bonusové skladby (tzv. \"přívažek\"), u kterých složil hudbu i slova a které v nových verzích nazpíval Jiří Suchý. Výjimkou jsou písně č. 4 \"Proč je ten dům tak šedivej\" a č. 8 \"Kolik očí má den\", které nazpívala Jitka Molavcová. Album obsahuje písně z let 1957 až 1985.\n\n\n"}
{"id": "359079", "url": "https://cs.wikipedia.org/wiki?curid=359079", "title": "Mitla (průsmyk)", "text": "Mitla (průsmyk)\n\nMitla (hebrejsky: מיתלה, arabsky: ممر متلة) je 32 kilometrů dlouhý esovitý průsmyk na Sinaji vklíněný ze severu a jihu mezi horské pásmo. Je vzdálený zhruba 50 kilometrů od Suezského průplavu. Je známý pro velké bitvy mezi Izraelem a Egyptem, které se zde odehrály v letech 1956 (Suezská krize), 1967 (Šestidenní válka) a 1973 (Jomkipurská válka). Boj v průsmyku Mitla v roce 1956 je námětem knihy Leona Urise \"Lvi v průsmyku\".\n\nV roce 1956 byl průsmyk dobyt 202. brigádou Ariela Šarona za cenu 38 izraelských životů.\n"}
{"id": "359082", "url": "https://cs.wikipedia.org/wiki?curid=359082", "title": "Osvědčení o doručení", "text": "Osvědčení o doručení\n\nOznámení o dodání zásilky nebo osvědčení o doručení ( – \"POD\") v poštovních a kurýrních službách je dokument sloužící jako důkaz o doručení zásilky balíku či dopisu. Jedná se nejčastěji o tištěný dokument, na který příjemce stvrdí svým podpisem či razítkem převzetí zboží. Dále se na uvádí i čitelně jméno a příjmení příjemce. Někteří přepravci vyžadují datum a čas. V případě výhrady se doporučuje připsat na dokument výhradu k doručení například zjevné poškození obalu, pozdní dodání nesoulad v předpokládané hmotnosti, počtu kusů.\n"}
{"id": "359086", "url": "https://cs.wikipedia.org/wiki?curid=359086", "title": "Albrecht I. Tyrolsko-Gorický", "text": "Albrecht I. Tyrolsko-Gorický\n\nAlbrecht I. Tyrolsko-Gorický (1240 – 1. dubna 1304 Lienz) byl hrabě gorický (1258–1304) a tyrolský (1258–1271).\n\nByl synem goricko-tyrolského hraběte Menharda I. a Adély, dcery tyrolského hraběte Albrechta. Po porážce svého otce korutanským vévodou strávil řadu let jako rukojmí u salcburského arcibiskupa, na svobodu se dostal roku 1262. Roku 1266 se oženil s Eufémii, dcerou hlohovského knížete Konráda, příbuznou českého krále.\n\nV červenci 1267 přepadl sídlo svého věčného rivala aquilejského patriarchy Řehoře z Montelonga a samotného patriarchu odvedl do zajetí. Po intervenci Přemysla II. Otakara byl tento zanedlouho propuštěn. 4. prosince 1268 se Albrecht stal jedním ze svědků na tzv. Poděbradské smlouvě, v níž se Přemysl Otakar II. stal dědicem korutanského vévody Oldřicha.\n\nRoku 1271 se s bratrem Menhardem dohodl o dělbě majetku a stal se pánem gorického hrabství, Tyroly připadly Menhardovi spolu s platbou 300 hřiven ročně. Od roku 1274 se vztahy s českým králem začaly měnit, bratři se přidali na stranu Rudolfa Habsburského. Roku 1276 vpadli do Přemyslova Kraňska a v srpnu 1278 se Albrecht zúčastnil na straně Habsburka bitvy na Moravském poli.\n\n"}
{"id": "359087", "url": "https://cs.wikipedia.org/wiki?curid=359087", "title": "Ozbrojené akce polského protinacistického odboje", "text": "Ozbrojené akce polského protinacistického odboje\n\nK významnějším ozbrojeným akcím začal polský protinacistický odboj sahat v roce 1943. Zde je výčet těch nejdůležitějších:\n\n\n"}
{"id": "359090", "url": "https://cs.wikipedia.org/wiki?curid=359090", "title": "Protasis", "text": "Protasis\n\nProtasis (řec. námět, tvrzení) a apodosis (řec. vysvětlení, dodatek) mohou znamenat:\n\n\n\n"}
{"id": "359093", "url": "https://cs.wikipedia.org/wiki?curid=359093", "title": "Stockholm Open", "text": "Stockholm Open\n\nStockholm Open, oficiálně od roku 2017 se jménem sponzora Intrum Stockholm Open, je profesionální tenisový turnaj mužů hraný ve švédském hlavním městě Stockholmu. Koná se od roku 1969 na stadionu Kungliga tennishallen, kde jsou inastalovány kryté dvorce s tvrdým povrchem. V rámci okruhu ATP World Tour se řadí do kategorie ATP World Tour 250. Probíhá v říjnovém či raně listopadovém termínu, jakožto jeden z posledních turnajů tenisové sezóny. V letech 1975, 1979 a 1980 se současně konal i ženský turnaj na koberci.\n\nPořadatelem události je Stockholmský královský tenisový klub. Do soutěže dvouhry nastupuje třicet dva tenistů a čtyřhry se účastní šestnáct párů. V letech 1989–1994 byla dějištěm konání stockholmská Globe Arena. Celkový rozpočet k sezóně 2017 činil 660 375 eur.\n\nČtyři singlové tituly získali bývalé světové jedničky Američan John McEnroe a Němec Boris Becker.\n\n"}
{"id": "359094", "url": "https://cs.wikipedia.org/wiki?curid=359094", "title": "Jochen Mass", "text": "Jochen Mass\n\nJochen Mass (30. září 1946, Dorfen, Německo) je bývalý německý pilot Formule 1.\n\nVe Formuli 1 debutoval v roce 1973 na Surteesu v Grand Prix Velké Británie. V následující Velké ceně Německa dojel sedmý. O rok později byl druhý v nemistrovském závodě v Silverstone, ale vozy Surtees se v průběhu sezony propadaly do hloubi pole, a tak si Mass hledal lepší tým a koncem roku 1974 zakotvil jako týmová dvojka v McLarenu. V roce 1975 vyhrál Velkou cenu Španělska, což bylo první vítězství německého jezdce ve Formuli 1 od roku 1961 a zároveň poslední před rokem 1992. Rok 1975 pro něj byl ve formuli 1 vcelku úspěšný, neboť vedle vítězství ve Španělsku dosáhl ještě třetích míst v Brazílii, Francii(současně zajel nejrychlejší kolo závodu), ve Švýcarsku(závod nezapočítávaný do mistrovství světa) a v USA. Čtvrtý byl v Rakousku, šestá místa obsadil v Jižní Africe a Monaku. Sedmý byl v Británii na Silverstone při deštivém závodě, kdy jeden čas jezdil druhý, pak však déšť zamíchal kartami a spláchl většinu jezdců z trati. V deštivé loterii na něj zůstalo až sedmé místo. O rok později byl třetí v Jižní Africe a v Německu. Ve Španělsku jezdil dlouho druhý a zajel i nejrychlejší kolo celého závodu, nakonec však odstoupil pro mechanickou poruchu. Rok 1976 byl rokem velkých nadějí, ale zároveň obrovské taktické chyby, které se Mass dopustil Nesoustředil se na F1, ale střídal závody F1 se závody sportovních vozů. Zřejmě to způsobilo, že přestože měl k dispozici špičkový vůz, nepodařilo se mu vyhrát žádný závod F1 a v celkové klasifikaci skončil až devátý.\n\n"}
{"id": "359095", "url": "https://cs.wikipedia.org/wiki?curid=359095", "title": "Cop (hudební skupina)", "text": "Cop (hudební skupina)\n\nCop je česká bluegrassová hudební skupina, která vznikla v roce 1978. Jejím zakladatelem a uměleckým vedoucím je Miroslav „Míša“ Leicht, otec české herečky Kristýny Leichtové. V listopadu 2018 oslavila 40 let svého trvání dvěma vyprodanými koncerty v pražské Lucerně.\nCOP koncertuje především v České republice (v průměru 80 koncertů ročně), v devadesátých letech však procestovala celou Evropu v rámci pravidelných koncertních turné.\n\nSkupina byla založena v roce 1978 Bohumilem Chaloupkem a první úspěch se dostavil hned v letech 1980-1981, kdy získala dvakrát po sobě nejprestižnější cenu na festivalu PORTA. Hlavním zpěvákem a lídrem skupiny byl v té době právě Bohouš Chaloupek. V následujících letech většina členů emigrovala do USA a Kanady. Jediný zbylý zakládající člen, Míša Leicht v roce 1986 převzal vedení skupiny a sestavil zcela nový COP od nuly. Kapela opět vyhrála celostátní Portu v roce 1987. Složení kapely se postupně ustálilo a v roce 1991 přišlo i první album, nazvané COP 1, do dnešního dne natočila skupina devět studiových, 2 živá a jedno kompilační album. Skupina se v začátcích věnovala americké lidové muzice s vlastními texty, od roku 2000 preferuje především vlastní tvorbu.\n\nJediným současným členem, který je v kapele od počátku, je kytarista Miroslav \"Míša\" Leicht. Ke stálicím kapely patří mandolinista/houslista Jiří Vopava. \nVelkou změnou jistě byly přesuny na postu hráče na pětistrunné banjo. Vladislava Ptáčka nahradil v roce 1995 nejprve Petr Nowack a v roce 2000 Martin Fridrich. Tito banjisté jsou považováni za jedny z nejlepších hráčů na tento nástroj v zemi.\nSkupinu také doplnil hráč na Dobro Petr Sláma jako stálý člen, takže kapela vystupuje již několik let v šesti.\n\n\n\n\n\n\n\n"}
{"id": "359098", "url": "https://cs.wikipedia.org/wiki?curid=359098", "title": "Adam Plachetka", "text": "Adam Plachetka\n\nAdam Plachetka (* 4. května 1985 Praha) je český operní pěvec-basbarytonista se záběrem i do barytonového oboru.\n\nRodák z Prahy Adam Plachetka absolvoval Pražskou konzervatoř u profesora Luďka Löbla a pražskou HAMU. Je laureátem řady soutěží, například Mezinárodní pěvecké soutěže Antonína Dvořáka.\n\nV únoru 2005 se objevil poprvé na komorní scéně Národního divadla jako baryton ve čtyřnotové opeře Toma Johnsona. V létě ztvárnil roli Polyphema v Händelově opeře \"Acis a Galatea\" na Hudebním festivalu Znojmo.  \n\nV sezóně 2005/2006 debutoval ve Státní opeře Praha jako Don Basilio v Rossiniho \"Lazebníku sevillském\" a v Národním divadle jako Mícha ve \nSmetanově \"Prodané nevěstě\". Do Státní opery se pak vrátil jako Papageno v Mozartově Kouzelné flétně. V létě se na Znojemském hudebním festivalu poprvé převtělil do hlavní role v Mozartově opeře \"Don Giovanni\".\n\nV květnu 2007 se představil v jihokorejském hlavním městě Soulu jako Argante v opeře Georga Friedricha Händela \"Rinaldo\". V létě pak debutoval na Salcburském festivalu jako Pompeo v Berliozově opeře \"Benvenuto Cellini\" pod taktovkou Valerije Gergijeva.\n\nSezónu 2007/2008 zahájil v Národním divadle v Praze poprvé v hlavní roli ve \"Figarově svatbě\". Na jaře pak vystoupil v Japonsku jako Antonio v inscenaci téže opery a v Jižní Koreji jako Ping v Pucciniho \"Turandot\", kde režíroval Pier-Luigi Pizzi. S orchestrem Národního divadla a Jiřím Bělohlávkem jako dirigentem natočil k 90. výročí československé státnosti jednu z prvních oficiálních vokálních verzí české státní hymny \"Kde domov můj\". Sezónu zakončil opět v Salcburku jako Hajný ve Dvořákově \"Rusalce\" pod taktovkou Franze Welsera-Mösta.\n\nNa podzim 2008 se poprvé objevil jako Don Giovanni v Národním divadle v Praze.\n\nNa jaře 2009 debutoval v Bavorské státní opeře v Mnichově v roli Silvana v Cavalliho opeře \"La Calisto\". V Národním divadle v Praze pak nastudoval nové inscenace Rinalda a Rusalky. V červnu vystoupil na závěrečném koncertě Pražského jara v \"Te Deum\" Antonína Dvořáka. V létě se vrátil na Salcburský festival jako Antonio ve \"Figarově svatbě\" pod taktovkou Daniela Hardinga.\n\nV sezóně 2009/2010 vystoupil při příležitosti návštěvy papeže Benedikta XVI. ve Španělském sále Pražského hradu s Českou filharmonií, Jakubem Hrůšou a Kateřinou Kněžíkovou ve Dvořákově \"Te Deum\". V Národním divadle v Praze nastudoval roli Guglielma v Mozartově opeře \"Così fan tutte\". Na jaře debutoval v Opéra de Nice jako Hajný a Lovec v \"Rusalce\". Na Pražském jaru vystoupil poprvé s písňovým programem a v létě ztvárnil Masetta v \"Donu Giovannim\" v Salcburku s Yannickem Nézet-Séguinem za dirigentským pultem.\n\nOd sezóny 2010/2011 je sólistou Vídeňské státní opery, kde debutoval jako Schaunard v Pucciniho \"Bohémě\" pod taktovkou Franze Welser-Mösta. V první sezóně tam mimo jiné vystoupil jako Don Basilio v \"Lazebníku sevillském\", Melisso v Händelově \"Alcině\" nebo Masetto. Kromě toho debutoval v Královské opeře de la Monnaie v Bruselu jako Nardo v Mozartově opeře \"Zahradnice z lásky\" a do Salcburku se vrátil jako Masetto a Antonio.\n\nSezónu 2011/2012 zahájil ve Vídni záskokem v roli Dona Giovanniho, který ho postavil do centra zájmu médií. Ve Vídni pak v průběhu sezóny vystoupil mimo jiné ještě jako Dulcamara v Donizettiho \"Nápoji lásky\", Figaro, Guglielmo a Publio v \"La clemenza di Tito\" Wolfganga Amadea Mozarta. Zůstává tak jediným ve zmapované historii Vídeňské státní opery, kdo ztvárnil v jedné sezóně Dona Giovanniho, Figara a Guglielma - stěžejní role trilogie DaPonteho oper. Kromě toho debutoval v Královské opeře Covent Garden v Londýně jako Masetto a v Opéra Commedie v Montpellieru jako hrabě Almaviva ve \"Figarově svatbě\". Na festivalu v Baden Badenu pořídil pro Deutsche Grammophon nahrávku opery \"Così fan tutte\" pod vedením Yannicka Nézet-Séguina. Pro Supraphon natočil v létě CD Händel Oratorio Arias s Romanem Válkem a Czech Ensemble Baroque.\n\nV sezóně 2012/2013 vystoupil jako Guglielmo v koncertním provedení opery \"Così fan tutte\" se Skotským komorním orchestrem pod taktovkou Robina Ticciatiho. Na domácí scéně ve Vídni nastudoval nové produkce Gluckovy \"Alceste\" a Straussovy \"Ariadny na Naxu\", vystoupil na zahájení Plesu v opeře a absolvoval záskoky v Rossiniho \"Italce v Alžíru\" a \"Popelce\" (\"La Cenerentola\"). Na jaře se poprvé objevil v Chicagu při provedení Bachovy \"Mše h-moll\" s Chicagskými symfoniky a Riccardem Mutim a v létě debutoval na festivalu v Glyndebourne jako Figaro.\n\nSezónu 2013/2014 zahájil recitálem na festivalu Dvořákova Praha. Následně se objevil ve Vídni jako Paolo ve Verdiho \"Simonu Boccanegrovi\". Poté debutoval ve Státní opeře v Berlíně jako Masetto pod taktovkou Daniela Barenboima. V Berlíně vystoupil také na AIDS Gala a na jaře se tam vrátil do Státní opery jako Figaro a do Německé opery jako Don Giovanni. Se souborem Vídeňské státní opery se zúčastnil zájezdů do Hamburku (Figaro), Ománu (Hrabě Almaviva) a New Yorku (První Nazaretský – \"Salome\" od Richarda Strausse). V červnu 2014 debutoval jako Guglielmo v milánském Teatro alla Scala a pro festival Radio France v Montpellier nastudoval s Alainem Altinoglu skladbu \"Liebeszauber\" Rudiho Stephana a tři Schubertovy písně s doprovodem orchestru. Pro Český rozhlas a Radioservis natočil CD Live a Songs s českým repertoárem u příležitosti Roku české hudby.\n\nV sezóně 2014/2015 se vrátil do Japonska k provedení \"Kytice\" Bohuslava Martinů s Tokyo Metropolitan Orchestra a dirigentem Jakubem Hrůšou. Ve Slovenském národním divadle debutoval v roli Dona Giovanniho. Ve Vídni znovu vystoupil jako Dulcamara, Figaro nebo Don Giovanni. Na koncertních pódiích se objevil například na závěrečném koncertě Roku české hudby v O2 aréně, na novoročním koncertě České filharmonie, na Janáčkově máji, Smetanově Litomyšli a v Obecním domě se Symfonickým orchestrem hlavního města Prahy FOK. Jako písňový interpret se představil v londýnské Wigmore Hall a ve Spolku pro komorní hudbu při České filharmonii. V létě se po tříleté pauze vrátil na Salcburský festival jako Figaro.\n\nDne 4. února 2015 debutoval Plachetka na scéně Metropolitní opery v New Yorku v roli Masetta v Mozartově \"Donu Giovannim\" a stal se tak prvním Čechem, který do třiceti let svého věku vystoupil v New Yorku. Stejnou roli zpíval i ve Vídni, Londýně a Miláně. V roce 2016 vystupoval znovu v New Yorku, jednak v \"Donu Giovannim\", tentokrát však jako Leporello, a dále také jako Belcore v Donizettiho opeře \"L'Elisir d'Amore\" (\"Nápoj lásky\"). První vystoupení v Donizettiho opeře se uskutečnilo 10. března 2016.\n\nV sezóně 2017/2018 čekají na Plachetku ve Vídni role jako Figaro, Don Giovanni, Sir Riccardo Forth (Belliniho \"I puritani\") a Dottore Malatesta, Figaro a Guglielmo v New Yorku a návraty na Pražské jaro a Salzburger Festspiele.\n\nV roce 2012 se oženil s českou sopranistkou Kateřinou Kněžíkovou. Společně mají dcerku Adélku.\n\n"}
{"id": "359114", "url": "https://cs.wikipedia.org/wiki?curid=359114", "title": "Truman", "text": "Truman\n\nTruman může být:\n\n\n\n\n\n"}
{"id": "359119", "url": "https://cs.wikipedia.org/wiki?curid=359119", "title": "Transact-SQL", "text": "Transact-SQL\n\nTransact-SQL (T-SQL) je proprietární rozšíření jazyka SQL od společností Microsoft a Sybase, které Microsoft používá v produktu Microsoft SQL Server, Sybase Software pak v Adaptive Server Enterprise.\n\n"}
{"id": "359120", "url": "https://cs.wikipedia.org/wiki?curid=359120", "title": "Anglická modální slovesa", "text": "Anglická modální slovesa\n\nAnglická modální slovesa (též \"způsobová slovesa\") jsou pomocná slovesa určující způsob významového slovesa. Jsou používána k tvoření časů, záporů a otázek. Modální slovesa tvoří 50 % výskytu anglických sloves ve větách. Liší se od ostatních sloves tím, že nepřibírají koncovku \"-s\", která se přidává u jiných-nemodálních anglických sloves ve 3. osobě jednotného čísla, času přítomného prostého. Dále se k vytvoření otázek a záporů u modálních sloves nepoužívají pomocná slovesa.\n\nKdyž chceme k modálnímu slovesu připojit jiné sloveso, nedáváme před připojené sloveso \"to\" (např. \"I should go there.\" - Měl bych tam jít. Ne: \"I should to go there.\").\n\n\nVšechna tato slovesa mají i své protějšky v minulém čase, které většinou používáme u zdvořilé konverzace.\n\nSloveso \"must\" minulý čas ani zápor nemá; sloveso \"must\" se od všech modálních sloves liší tím (často není ani mezi modální slovesa zařazováno), že k vytvoření jeho záporu nebo otázky musíme použít patřičné pomocné sloveso podle toho, v jakém slovesném čase ho použijeme.\nPro must v přítomném čase se rozhodneme, pokud je záležitost neodkladná, např. život ohrožující. Pro have to se rozhodneme, pokud je situace mírnější.\n\nAnglická modální slovesa (can, may, must, will, shall s variantami could, might, would a should) mají tyto charakteristické vlastnosti:\n1. nelze utvořit jejich infinitiv,\n\n2. následují po nich vždy slovesa v infinitivu bez částice \"to\", k vyjádření charakteru děje se využívá po modálních slovesech i průběhový a minulý infinitiv,\n\n3. netvoří budoucí ani minulé časy (s výjimkou variant can-could),\n\n4. zápor tvoří bez pomocného slovesa použitím záporné částice \"not\",\n\n5. otázku tvoří bez pomocného slovesa použitím inverze,\n\n6. na rozdíl od ostatních sloves nemají ve 3. osobě jednotného čísla koncovku -s,\n\n7. není-li modální sloveso ve větě zdůrazňováno, vyslovuje se bez přízvuku.\n\n1. Infinitiv modálních sloves\n\nAnglická modální slovesa nemají infinitiv. Pokud v překladu potřebujeme vyjádřit například \"Je nezbytné umět plavat.\", užíváme opisných tvarů: can, may - to be able to ..., to be allowed to ..., must - to have to ..., to need to ... Příklad: It is necessary to be able to swim.\n\n2. Infinitiv následující po modálních slovesech\n\nModální slovesa bývají následována infinitivem bez částice \"to\". Příklad: You should wait. (Měl bys počkat). Příklad pro použití průběhového infinitivu: You must be joking. (Ty určitě žertuješ). Příklad pro použiti minulého infinitivu: They might have forgotten us. (Možná na nás zapomněli).\n\n3. Minulý čas a budoucí čas modálních sloves\n\nPouze variantu modálního slovesa \"could\" lze použít k vyjádření minulého času, například \"She could say anything.\" (\"Mohla říci cokoliv \" ale také: \"Mohla by říci cokoliv\") . Pro vyjadřování minulých a budoucích dějů se uživá opisných tvarů \"to be able to ...\", \"to be allowed to ...\" a \"to have to ...\" Například: We were allowed to sleep longer. (Směli jsme spát déle). Tom had to ask about the way. (Tom se musel ptát na cestu). You will be able to speak English in two years. (Za dva roky budete umět mluvit anglicky.)\n\n4. Zápor modálních sloves\n\nPodobně jako u sloves \"be\" a \"have\" se zápor tvoří pomocí \"not\" bez užití pomocného slovesa. Vazba \"cannot\" se píše jako jedno slovo. Sloveso \"must\" získává v záporu jiný výzam: Příklad: We must wait here. (Musíme čekat zde). We must not wait here. (Nesmíme zde čekat). K vydření českého \"Nemusíme zde čekat\" máme tři možnosti: We do not have to wait here. We need not wait here. We do not need to wait here. Stažený tvar pro \"will not\" má pravopisnou podobu \"won't\".\n\n5. Otázky s modálními slovesy\n\nOtázky se s modálními slovesy tvoří pomocí převráceného slovosledu (inverze) podobně jako u sloves \"be\" a \"have\". Příklady: Can the children swim? (Umí ty děti plavat?) Will it be easy? (Bude to snadné?)\n\nModální slovesa mohou též vyjadřovat pravděpodobnost. K tomu se pojí s prostým infinitivem bez částice to (He must do it - Určitě to dělá), nebo s minulým infinitivem bez částice to (He must have done it). V obou případech může být infinitiv též průběhový: be + ingový tvar.\n\nUrčitě ano - must. Určitě to teď píše: He must be writing it. Určitě to napsal: He must have written it.\n\nUrčitě ne - can't. Určitě to teď nepíše: He can't be writing it. Určitě to nenapsal: He can't have written it.\n\nSloveso must zde nemůže být nahrazeno slovesem have to, význam je totiž jiný: He had to write it (Musel to napsat - někdo jej nutil). He must have written it (Určitě to napsal - musel tedy ve smyslu určitě to udělal).\n\nMožná ano - may, might, could. Asi to napsal: He may have written it; He could have written it; He might have written it.\n\nMožná ne - may not, might not. Možná nepřijde: He may not come; He might not come\n\nVšechna tři slovesa jsou si významově podobná, největší jistotu mluvčího vyjadřuje may, nejmenší could, ale rozdíly jsou zanedbatelné.\n\nDále v angličtině máme slovesa pomocná, která používáme k vyjádření časů, záporů a otázek v jednotlivý časech. Patří sem slovesa:\n"}
{"id": "359128", "url": "https://cs.wikipedia.org/wiki?curid=359128", "title": "Mark Noll", "text": "Mark Noll\n\nMark Allan Noll (* 1946) je americký historik, zabývající se dějinami evangelikalismu.\n\nPůsobil od roku 1979 na \"Wheaton College\" (Illinois), poté v roce 2006 odešel na \"University of Notre Dame du Lac\" (Indiana). Je spoluzakladatelem Institutu pro studium amerických evangelikálů (\"Institute for the Study of American Evangelicals\"), který zahájil svou činnost v roce 1982.\n\nJeho vědecká činnost přispěla k porozumění přesvědčení a praktik amerických evangelikálů v minulosti i současnosti. K jeho nejvýznamnějším monografiím patří \"The Scandal of the Evangelical Mind\" (1994).\n\n"}
{"id": "359132", "url": "https://cs.wikipedia.org/wiki?curid=359132", "title": "Kožim", "text": "Kožim\n\nKožim ( ) je řeka v Komijské republice v Rusku. Je dlouhá 202 km. Povodí řeky je 5180 km².\n\nPramení na Uralu východně od hory Narodnaja. Na dolním toku protéká bažinatou rovinou. Ústí zprava do Kosju (povodí Pečory).\n\nZdrojem vody jsou dešťové a sněhové srážky. Průměrný roční průtok vody činí 120 m³/s. Povodí se vyznačuje velkým množstvím povrchové vody, když modul odtoku dosahuje 25 l/s/km².\n"}
{"id": "359136", "url": "https://cs.wikipedia.org/wiki?curid=359136", "title": "Víceprocesorový systém", "text": "Víceprocesorový systém\n\nVíceprocesorový systém () je v informatice označení pro počítač, který obsahuje dva nebo více procesorů (v roce 2014 typicky jeden vícejádrový procesor, tzv. multiprocesor). Víceprocesorový systém byl výsledkem snahy o zvýšení výkonu počítačů tehdy pouze jednoprocesorových systémů v 60. letech 20. století s prvními multiprogramovými a pseudoparalelními systémy. Programy s paralelními výpočty mohou běžet jak na víceprocesorovém, tak na jednoprocesorovém systému (na nich pomocí pseudoparalelismu v multitaskingu).\n\nSymetrii (nebo její absenci) určuje návrhový vzor v řešení počítačového systému ze softwarového a hardwarového hlediska.\nSymetrický multiprocesing (SMP) znamená, že všechny procesory jsou na stejné úrovni a je jedno, jaký kód, který procesor vykonává. Se systémovými datovými strukturami může pracovat více procesorů, a proto je nutné řešit problém souběhu (typicky zamykáním), což vede ke zvýšení režie systému.\nU asymetrického multiprocesingu (ASMP) může například určitý procesor sloužit pro vykonávání kódu jádra nebo pro obsluhu vnějšího přerušení a ostatní požadavky (vykonávání procesů) budou rovnoměrně rozděleny mezi ostatní procesory. U asymetrického multiprocesingu může se systémovými datovými strukturami pracovat jen jeden procesor, což je jednodušší na návrh a realizaci (není třeba, aby operační systém umožňoval sdílení svých vnitřních datových struktur), ale je typicky méně efektivní než systémy, kde jsou všechny procesory používány rovnoměrně.\n\n\nPevně spojené multiprocesorové systémy obsahují více CPU, které jsou spojeny na jedné desce . Tyto CPU mohou mít přístup k centrální sdílené paměti (SMP nebo UMA – Uniform memory access), nebo mohou mít danou hierarchii v systému pamětí (NUMA). IBM p690 Regatta je příklad high-end SMP systému. Intel Xeon procesory ovládají multiprocesorový trh pro obchodní PC a byly jedinou velkou volbou pro x86 do vydání AMD Opteron řady procesorů v roce 2004. Obě řady procesorů mají svojí vlastní cache, ale také přístup do sdílené paměti.\n\nČipové multiprocesory, známé také jako vícejádrové procesory (Multi-core), obsahují více než jeden procesor na jednom čipu a jsou extrémním případem pevně spojovaných multiprocesorových systémů. Mainframe systémy s multiprocesory jsou také velmi často pevně spojované multiprocesorové systémy.\n\nVolně spojované multiprocesorové systémy, často označované jako počítačové clustery jsou založeny na více samostatných procesorech spojených pomocí vysokorychlostních spojovacích systémů jako Gigabit Ethernet. Linux Beowulf cluster je příkladem toho zapojení.\n\nPevně spojované systémy mají lepší výkon a jsou fyzicky menší než volně spojované systémy, ale mají historicky větší pořizovací cenu a mohou rychle ztrácet svojí hodnotu. Zatímco volné spojované systémy mají většinou nižší pořizovací náklady, jelikož se jedná o jednotlivé počítače, a mohou být použity jako jednotlivé stanice po odstavení clusteru.\n\nSpotřeba energie je další důležitý aspekt. Pevně spojované systémy mají většinou mnohem větší efektivitu využití energie než clustery. Je to z důvodu, že pevně spojované systémy bývají navrženy tak, aby spolu komponenty dobře spolupracovaly, zatímco volně spojované systémy používají komponenty, které původně nebyly zamýšleny k použití v takových systémech jako je cluster.\n\nVolně spojované systémy jsou schopny provozovat různé operační systémy, nebo jejich různé verze zároveň.\n\n\nSoustava počítačů spojených do jednoho funkčního celku pomocí komunikačního subsystému se nazývá síť.\n\nV SISD počítači jeden procesor sekvenčně zpracovává instrukce, každá instrukce zpracuje jednu datovou položku. Na tomto systému pracuje Von Neumannova architektura v RISC procesorech.\n\nV SIMD počítači jeden procesor pracuje s proudem instrukcí, v němž každá instrukce může provést výpočty paralelně na více datových položkách.\n\nSIMD multiprocesing je velmi vhodný pro paralelní procesing neboli vektorový procesing, ve kterém je velké množství dat rozděleno na části, které jsou jednotlivě zpracovány stejnou, ale nezávislou operací. Jeden proud instrukcí řídí operace několika procesorových jednotek tak, aby provedly stejné úkony zároveň na velké množství dat.\n\nPro určité typy počítačových aplikací tento systém může vést k obrovskému nárůstu výkonu v oblasti času potřebnému k provedení určité operace. Nicméně nevýhoda této architektury je, že velká část systému je nečinná, když programové či systémové úkony nemohou být rozděleny na části, které lze zpracovávat paralelně.\n\nProgramy musí být správně a speciálně navrženy tak, aby využívaly maximální potenciál této architektury. Často jsou používány speciální optimalizované kompilátory pro vytvoření kódu, speciálně pro toto prostředí. Některé kompilátory umožňují programátorům specifikovat, které operace provést paralelně. (např. DO FOR ALL ve verzi jazyka FORTRAN použit na ILLAC IV, což byl SIMD superpočítač).\n\nSIMD multiprocesing nachází široké využití v počítačových simulacích, ale má malé využití na běžných počítačích.\n\nMISD multiprocesing nabízí velkou přesnost výsledků, jelikož několik procesorů provádí stejnou operaci na totožná data, čímž se redukuje šance na chybný výstup, pokud jeden z procesorů neprovede operaci se správným výsledkem. MISD architektura může obsahovat porovnávání výsledků procesorů pro nalezení chyb. Kromě této vlastnosti nabízí jen málo výhod, je velmi drahá a nezvyšuje výkon. Používá se pro redukci možných selhání a chyb v systémech, kde je zapotřebí dosažení přesných výsledků a někdy je použit k popisu vlastností pipeline procesorů nebo hyper-threadingu.\n\nMIMD multiprocesing je vhodný pro mnoho použití, kde úkoly procesorů jsou kompletně nezávislé a paralelně provádějí instrukce týkající se rozdílných bloků dat. Z tohoto důvodu je velmi jednoduchý na zavedení a proto MIMD převládá v oblasti multiprocesingu.\n\nZpracování dat a instrukcí je rozděleno do několika vláken neboli threadů, každý thread má vlastní hardwarový stav procesoru v jednom softwarově definovaném procesu, nebo v několika procesech. Z tohoto důvodu tato architektura dobře využívá hardwarové prostředky, pokud má systém několik systémových či uživatelských threadů čekajících na provedení.\n\nMIMD zvyšuje šanci deadlocku a kolize při přístupu ke zdrojům. MIMD vyžaduje speciální kódování v operačním systému počítače, ale nevyžaduje aplikační změny pokud programy samy nepoužívají více threadů. Systém i aplikace mohou potřebovat softwarovou konstrukci jako je semafor (také „zámky“ či „brány“), aby zabránili jednomu threadu rušit jiný thread pokud oba budou odkazovat na stejná data. Tento způsob zvyšuje komplexnost kódu, snižuje výkon a dramaticky zvyšuje čas testování funkčnosti, i když ne natolik, aby znehodnotili výhody, které tento systém přináší.\n\nStejný problém může nastat na úrovni hardware mezi procesory a musí být vyřešen uvnitř hardware nebo kombinací hardware a software (např. cache-clear instrukce).\n"}
{"id": "359139", "url": "https://cs.wikipedia.org/wiki?curid=359139", "title": "Dějiny anglosaské Anglie", "text": "Dějiny anglosaské Anglie\n\nDějiny anglosaské Anglie zahrnují období raného středověku od konce vlády Římanů okolo roku 410, vznik a rozvoj anglosaských království až do ovládnutí Anglie Normany roku 1066. Období po odchodu Římanů bývá označováno jako subrománská Británie, v 6. století se začala utvářet anglosaská království, od konce 8. století přinesly důležité změny nájezdy Vikingů a vztahy s kontinentem ovlivnily poslední období vlády Anglosasů.\n\nJe obtížné sestavit souvislou chronologii událostí po odchodu Římanů z Británie a počátek vytváření anglosaských království. Archeologické nálezy ukazují, že poslední období vlády Římanů znamenalo úpadek venkovského i městského života.\n\nInformace o anglosaských královstvích Kent, Bernicia, Deira a Lindsey pochází z keltských pramenů. Západní království Wessex a Mercie nejsou v těchto pramenech zmiňována. Tyto zdroje jsou doplněny archeologickými nálezy o rozšiřujícím se osídlování Británie Anglosasy. Není ani zcela zřejmé, zda Anglosasové nahradili původní obyvatele na jihu a východě země nebo s nimi žili pospolu. Podobně ve 4. století Keltové z Británie migrovali na kontinent do oblasti Galie a osidlovali Bretaňský poloostrov a sever Španělska. \n\nI když informace o místě a době není spolehlivá, zdá se, že roku 495 po Bitvě u Mount Badon porazili původní obyvatelé Anglosasy a zastavili tak jejich postup na západ na několik desetiletí.\n\nKřesťanství se začalo v anglosaské Anglii šířit okolo roku 600. Prvním canterburským arcibiskupem byl jmenován roku 597 Augustin. Roku 601 pokřtil prvního anglosaského krále Ethelberta z Kentu. Anglosaská křesťanská misie na kontinentu začala v 8. století a vedla k rozšíření křesťanství na celou Franskou říši.\n\nV průběhu 7. a 8. století se moc přelévala mezi jednotlivými královstvími. Beda Venerabilis uvádí, že v 6. století byl nejmocnějším králem Ethelbert z Kentu, ale později se centrum moci přesunulo na sever do království Northumbrie, které vzniklo sjednocením Bernicie a Deiry. Dominance Northumbrie skončila po dvou porážkách roku 679 v bitvě u Trentu od Mercie a roku 685 v bitvě u Nechtanesmere od Piktů. Problémy s nástupnictvím způsobily, že se později stala dominantní Mercie. Mercie si uchovala svůj vliv v průběhu 8. století, zvláště za vlády králů Ethelbalda a Offy. Ten byl oslaben na konci tohoto století vznikem dalších menších království a hlavně vlivem vzrůstající síly Wessexu.\n\nToto období bývá někdy označováno jako Heptarchy (Vláda sedmi království). Toto označení vychází z existence sedmi důležitých království Northumbrie, Mercie, Kentu, Východní Anglie, Essexu, Sussexu a Wessexu, které byly hlavními mocenskými centry na jihu Británie. Poslední výzkumy ukazují, že dalšími významnými královstvími té doby byly i Hwicce, Magonsaete, Lindsey a Střední Anglie.\n\nPrvním zaznamenaným nájezdem Vikingů byl roku 793 jejich útok na klášter v Lindisfarne, uváděný v Anglosaské kronice. V té době už zřejmě byli Vikingové usídleni na Orknejích a Shetlandách a je pravděpodobné, že některé jejich předchozí nájezdy nejsou zaznamenány. Invaze Vikingů, především Velké dánské armády (\"Velké pohanské armády\"), změnily politickou a sociální situaci v zemi. Vítězství Alfréda Velikého roku 878 u Ethandunu zastavilo na určitou dobu jejich expanzi. Podobně měl vpád Vikingů vliv na sever ostrova a zřejmě bylo důvodem vytvoření království Alba, které bylo předchůdcem Skotska.\n\nPo určitém období, kdy Vikingové jen loupili a plenili, se začali v Anglii i usidlovat. Jejich důležitým centrem byl York (\"Jorvik\"). Vznikala různá spojenectví mezi vikinským královstvím Yorku a Dublinem. Osidlování Dány a Nory mělo vliv i na angličtinu, což se projevuje především v pojmenování míst, kde se usídlili.\n\nDůležitou událostí v 9. století byl růst moci království Wessex. Ke konci Alfrédovy vlády ovládal tento panovník západních Sasů území Wessexu, bývalého Sussexu a Kentu a několik králů jižnějších waleských království ho uznávalo jako svého svrchovaného pána, stejně jako Mercia v době, kdy tam vládl jeho zeť Ethelred.\n\nAlfréd zemřel roku 899 a jeho následníkem se stal jeho syn Eduard. Ten spolu se svým švagrem Ethelredem bojoval proti Dánům, zahájil expanzi na území obsazená Dány a začal tam budovat opevnění na jejich obranu. Po Ethelredeově smrti převzala vládu jeho manželka Ethelfleda a spolu s Eduardem pokračovala v expanzi. Roku 918 Eduard ovládal veškerá území Anglie na jih od Humberu. V tomto roce zemřela Ethelfleda a Mercie se stala součástí Wessexu. Ethelstan byl prvním králem, který získal kontrolu nad celým územím Anglie poté, co roku 927 dobyl Northumbrii. Odrazil útok směřující k změně vlády v Northumbrii a v bitvě u Brunanburghu porazil spojená vojska Skotů a Vikingů. Po jeho smrti jeho následníci Edmund I. i Edred ztratili kontrolu nad Northumbrií. Až Edredův následník Edgar dosáhl trvalého sjednocení Anglie.\n\nNa konci 10. století obnovili Vikingové své útoky na Anglii. Ethelred II. vládl dlouhou dobu, ale nakonec podlehl Svenovi, králi Dánska, i když po jeho smrti se znovu ujal moci. Nicméně jeho syn Edmund II. zemřel krátce nato a anglickým králem se stal Svenův syn Knut a Anglie se stala součástí velké říše rozkládající se kolem Severního moře. \n\nVláda nad Anglií přecházela na následníky Ethelreda a Knuta po celou polovinu 11. století. Roku 1066 dospěla po smrti Eduarda Vyznavače do situace, kdy si na anglický trůn činili nárok Harold II. Godwinson, který se stal anglickým králem, ale i Vilém, vévoda z Normandie (později Vilém I. Dobyvatel) a Harald III. (podporovaný Haroldovým bratrem Tostigem). \n\nSituace se vyhrotila invazí Vikingů i Normanů. Harold nejprve porazil v bitvě u Stamford Bridge vojsko Haraldovo, ale byl poražen v bitvě u Hastingsu Vilémovým normanským vojskem. Vilém byl 25. prosince 1066 korunován anglickým králem. \n"}
{"id": "359140", "url": "https://cs.wikipedia.org/wiki?curid=359140", "title": "Sedm anglosaských království", "text": "Sedm anglosaských království\n\nSedm anglosaských království nebo Heptarchie je pojem používaný pro označení starověkých anglosaských království na jihu, východě a v centru Británie na konci starověku a na počátku středověku do sjednocení Anglie (Skotsko a Wales byly v té době také rozděleny na několik království). První použití tohoto termínu spadá do období 12. století. Označuje přibližně období od roku 500 do roku 850, tedy dobu následující po odchodu římských legií až do sjednocení Anglie Egbertem z Wessexu. Pojem heptarchie odkazuje na existenci sedmi království, která byla základem sjednoceného anglického království:\n\nK heptarchii (sedmi anglosaským královstvím) nepatří:\n\nV různých etapách tohoto období jednotliví vládcové Northumbrie, Mercie a Wessexu ovládli větší část Anglie a mohou se tak považovat za významnější, ale i v těchto případech se dá hovořit o jednotlivých oddělených královstvích. Poslední výzkumy ukazují, že některá tato království (například Essex a Sussex) svým významem nedosahovala na důležitost ostatních. Dále existovalo vedle těchto sedmi království několik dalších důležitých politických center, jejichž vliv byl srovnatelný s některými se sedmi království. Jednalo se o království (nebo jejich části) – Bernicia a Deria v Northumbrii, Lindsey v oblasti dnešního Lincolnshire, Hwicce na jihozápadě Midlands, Magonsete v Mercii, Whitwara na Isle of Wight, Střední Anglie – skupina kmenů usídlených v okolí současného Leicestershire, Hestingas v okolí Hastingsu a Gewisse v dnešním Hampshire.\n\nKonec vlády sedmi království byl postupným procesem. Nájezdy Vikingů v 9. století vedly k vytvoření jimi kontrolované oblasti v okolí Yorku a později k rozšíření jejich panství na území označované jako Danelaw (území kde platily dánské zákony – oblast v centru a na východě Anglie). Potřeba sjednocení proti společnému nepříteli vedly k tomu, že Alfréd Veliký bojoval proti Dánům v 9. století jako vůdce Anglosasů. Jeho následníci ve Wessexu (hlavně Ethlestan) posilovali sjednocený anglický stát, až se původní rozdělení na jednotlivá království stalo nevýznamné.\n"}
{"id": "359141", "url": "https://cs.wikipedia.org/wiki?curid=359141", "title": "Northumbrie", "text": "Northumbrie\n\nNorthumbrijské království či Království Northumbrie (staroanglicky \"Norþhymbra rīce\") bylo jedno ze sedmi anglosaských království, rozkládající se v současné severní Anglii a jižním Skotsku, posléze také jedno z hrabství po roce 927 sjednoceného Anglického království. Jméno odkazuje na polohu země rozkládající se „na sever od (říčního ústí) Humberu“; zůstalo zachováno v nástupnickém, územně už mnohem menším, hrabství Northumberland.\n\nNorthumbrie vznikla sloučením dvou původních nezávislých království Bernicie a Deiry. Bernicia se rozkládala na území na sever od řeky Tees až po záliv Firth of Forth. Deira pokrývala zhruba území současného Yorkshiru. Obě byla poprvé sloučena Ethelfrithem, králem Bernicie, který přibližně roku 604 dobyl Deiru. Roku 616 byl poražen a zabit v bitvě u řeky Idle Raedwaldem, panovníkem Východní Anglie, který ustanovil Edwina, syna předchozího vládce Deiry Aella, králem.\n\nEdwin přijal roku 627 křesťanství a stal se nejmocnějším králem anglosaské Anglie. Dobyl Isle of Man i Gwynedd v severním Walesu. Byl ale roku 633 poražen spojeným vojskem Cadwallona, krále Gwyneddu, a Pendy, krále Mercie, v bitvě u Hatfield Chase.\n\nPo Edwinově porážce byla Northumbrie rozdělena na Bernicii, kde vládl Eanfirth, a Deiru, kde se stal králem Osric. Oba tito králové byli zabiti v bitvách s Cadwallonem, který pokračoval v dobývání území původní Northumbrie. Po smrti Eanfitha jeho bratr Oswald porazil a zabil roku 634 Cadwallona v bitvě u Heavenfieldu.\n\nOswald poté významně rozšířil území, jež ovládal. Dobyl území v ústí řeky Forth obývané Gododdiny a také království na západ od Northumbrie – Rheged a Strathclyde. Tím se území Northumbrie rozšířilo z oblasti současné severní Anglie až do nynějšího jižního Skotska. Pro šíření křesťanství ve svém království pozval Oswald irského mnicha sv. Aidana. V té době byl také na ostrově Lindisfarne založen slavný klášter.\n\nVálka s Mercií pokračovala. Roku 642 byl Oswald v bitvě u Maserfieldu zabit vojskem Mercie vedeným Pendou. Roku 655 Penda, podporovaný deirským králem, podnikl masivní útok na Northumbrii, ale utrpěl porážku od sil vedených Oswaldovým následníkem Oswiou v bitvě u Winwaedu. Tato bitva obrátila poměr sil. Penda v bitvě padl a Oswiu získal vládu nad Mercií a stal se tak nejmocnějším králem anglosaské Anglie.\n\nNorthumbrie ztratila vládu nad Mercií asi roku 650 po úspěšné vzpouře vedené Pendovým synem Wulfherem, ale udržela svou dominanci až do své katastrofální porážky ze strany Piktů roku 685 v bitvě u Nechtansmere. Northumbrijský král Ecgfrith (Oswiův syn) byl zabit a vláda nad severní částí byla výrazné oslabena. Od té doby se vliv Northumbrie snižoval a po smrti Aldfritha roku 704 nastala doba nestability.\n\nRoku 867 se Northumbrie stala součástí Danelawu. I když Vikingové království vydrancovali, jejich příchod znamenal znatelný rozvoj obchodu, a to především v oblasti okolo města Yorku.\n\nVilém I. Dobyvatel se stal anglickým králem roku 1066. Uvědomil si, že musí získat kontrolu nad Northumbrií, která byla částečně nezávislá na předchozích anglických králích, aby chránila Anglii před nájezdy Skotů. Aby tuto ochranu zachoval, získal si na svou stranu durhamského biskupa i hraběte Northumbrie. Nicméně v Northumbrii vypukla protinormanská vzpoura. Vilém se rozhodl ustanovit správcem Northumbrie svého člověka Roberta Comina, ale než se tento mohl ujmout svého úřadu, byl i se 700 muži pobit v Durhamu. Vilém se rozhodl pro krvavou pomstu a vyrazil se svým vojskem do Northumbrie. Vzpoury v Northumbrii pokračovaly i později a tak se ji Vilémův syn Vilém II. Ryšavý rozhodl rozdělit.\n"}
{"id": "359142", "url": "https://cs.wikipedia.org/wiki?curid=359142", "title": "Mercie", "text": "Mercie\n\nMercie byla jedním ze sedmi anglosaských království. Rozkládala se v údolí řeky Trent a jejich přítoků, v současnosti je tato oblast označována jako Midlands. Jméno království pochází z latinského překladu staroanglického \"Mierce\", znamenajícího \"lidé z pohraničí\". Mercie sousedila s Northumbrií, královstvím Powys, královstvími jižního Walesu, Wessexem, Sussexem, Essexem a Východní Anglií.\n\nVznik Mercie po invazi Anglosasů je méně objasněný než vytvoření Northumbrie, Kentu nebo dokonce Wessexu. Archeologické vykopávky dokazují, že Anglové osídlili území na sever od řeky Temže v 6. století. Tradičně se uvádí, že název Mercie pochází z její polohy na hranici mezi Walesem a územím ovládaným Anglosasy.\n\nNejstarším panovníkem Mercie, o němž existuje alespoň nějaká zmínka, je Creoda. Dostal se k moci roku 585 a u Tamworthu vybudoval opevnění, jež se stalo sídlem králů Mercie. Jeho nástupcem se stal roku 593 jeho syn Pybba. Jedním z dalších králů Mercie, o němž se nelichotivě zmiňuje Beda Venerabilis, byl Penda. To bylo způsobeno jednak tím, že byl nepřítelem Northumbrie, odkud Beda pocházel, tak i tím, že byl pohan. Přesto i Beda uvádí, že Penda umožnil křesťanským misionářům vstup do Mercie a nebránil jim v šíření křesťanství. Pendovo vojsko bylo poraženo northumbrijským a on sám byl zabit v bitvě u Winwaedu roku 655.\n\nTato bitva způsobila dočasné zhroucení vlády v Mercii. Po Pendovi nastoupil na mercijský trůn jeho syn Peada (roku 653 přijal křesťanskou víru), ale roku 656 byl zabit northumbrijským králem Oswiou, který tím získal kontrolu nad celou Mercií. Po vzpouře roku 658 se další ze Pendových synů Wulfhere ujal na krátkou dobu vlády v Mercii a až do své smrti roku 675 se snažil obnovit slávu Mercie.\n\nDalším významným králem Mercie byl Æthelbald (vláda 716 až 757). V počátečním období své vlády musel soupeřit se silnými sousedními králi – Wihtredem z Kentu a Inem z Wessexu. Poté co Wihtred roku 725 zemřel a Ine abdikoval, aby se stal mnichem v Římě, Æthelbald, jako král Mercie ovládl území na jih od Humberu. Roku 752 sice utrpěl porážku od západních Sasů vedených Cuthredem, ale roku 757 získal vládu nad Wessexem zpět.\n\nPo Æthelbaldově vraždě roku 757 jedním z členů jeho stráže následovala občanská válka, z níž vyšel jako vítěz Offa. Ten musel získat zpět vládu nad jihem země, což se mu nejen podařilo, ale stal se nejslavnějším a nejmocnějším králem Mercie. V mnoha bitvách dosáhl vítězství, ale snažil se vybudovat i síť tržních měst, aby mohl dobyté území lépe spravovat. Dal razit jednu z prvních velkých sérií zlatých mincí v Británii a přijal roli v řízení katolické církve. Dal také postavit násep vyznačující hranici mezi Walesem a Mercií (tzv. Offův val).\n\nOffa se snažil, aby se jeho následníkem stal jeho syn Ecgfrith, ale poté co roku 796 zemřel, se Ecgfrith udržel na trůnu pouze krátkou dobu a v prosinci téhož roku ovládl království jeho vzdálený příbuzný Coenwulf. Později, pod vedením Egberta, začala narůstat moc Wessexu a roku 825 v bitvě u Ellendunu porazil mercijského panovníka Beornwulfa. Tato bitva se ukázala pro Mercii fatální. Beornwulf byl zabit při potlačení vzpoury ve Východní Anglii. I když roku 830 Wiglaf znovu obnovil nezávislost Mercie, byl už v té době rozhodující silou v anglosaské Anglii Wessex.\n\nRoku 852 nastoupil na trůn Burgred a spolu s Wessexem si podrobili severní Wales. Roku 867 vikinští nájezdníci okupovali Northumbrii a vyhnali posledního nezávislého krále Mercie Burgreda z jeho království roku 874. Téhož roku se východní část království stala součástí Danelawu a Mercie se redukovala pouze na západní část původního království, kde z vůle Vikingů vládl Ceolwulf II. Asi od roku 881 v této části původního království vládne Æthelred, avšak již pouze s titulem hraběte, nikoli krále, a to jako vazal Wessexu, do roku 911. Oženil se s Æthelflædou, dcerou Alfréda Velikého. Ta po jeho smrti, zapříčiněné zřejmě zraněním v bitvě u Tettenhallu proti Vikingům, převzala jeho místo. Vládla Mercii až do své smrti roku 918, poté se její bratr Eduard, král Wessexu, stal i panovníkem Mercie.\n\nAnglosaská kronika popisuje konec nezávislosti Mercie po smrti Æthelflædy. Eduard, král Wessexu, obsadil pevnost v Tamworthu a podrobil si tak obyvatele Mercie, a to jak Dány, tak i Anglosasy. Odkazy na Mercii jsou uváděny i v pozdějším období. Roku 975 je Edgar označován jako \"přítel západních Sasů a ochránce Mercie\". Oddělený politický vývoj Mercie byl krátce obnoven v letech 957 až 959, kdy se Edgar stal králem Mercie, a znovu roku 1016, kdy bylo království rozděleno mezi Knuta a Edmunda II.; Knutovi připadla Mercie. Poslední zmínka o historickém území Mercie pochází z roku 1017, kdy Knut svěřil správu Mercie Eadrikovi Streonovi.\n"}
{"id": "359143", "url": "https://cs.wikipedia.org/wiki?curid=359143", "title": "Kent (království)", "text": "Kent (království)\n\nKrálovství Kent bylo království Jutů na jihovýchodě Anglie a bylo jedním ze sedmi anglosaských království.\n\nPůvod Kentu a jeho hranic je nejasný, ale zřejmě odpovídá území starověkého britského kmene \"Ceintů\", po nichž je pojmenován. Julius Caesar odkazuje na čtyři panovníky regionů \"Cantiacia\".\n\nPoté co Británii opustili Římané, se na pobřeží vylodilo množství Jutů. Britové jim navrhli úplatu za ochranu proti severním kmenům a jako základnu jim věnovali ostrov Thanet. Jutové postupně zvyšovali své požadavky, což vedlo k tomu, že na ně Britové zaútočili. Podle pověsti později Britové navrhli jednání o mírovém ujednání sporu, na který Sasové (zřejmě Anglové a Jutové) dorazili ozbrojení a překvapené Brity pobili.\n\nPrvní ověřenou informací vztahující se ke království je příjezd Augustina z Canterbury se 40 mnichy roku 597. Proto, že byl prvním královstvím ustanoveným germánskými kmeny, byl Kent relativně mocným královstvím v počátečním období panování Anglosasů. Vrcholným obdobím Kentského království byla zřejmě doba vlády Ethelberta na počátku 7. století. Byl prvním anglosaským králem, který přijal křesťanství, stejně jako prvním, který vydal roku 616 písemný zákoník. Po jeho smrti vliv Kentu poklesl a v polovině dalšího století se centrum moci přesunulo do jiných království.\n\nCaedwall z Wessexu dobyl roku 686 Kent. Krátce nato byl při vzpouře v Kentu zabit jeho bratr Mull a Caedwalla se vrátil a povstání tvrdě potlačil. Po krátké době, kdy vládl Kentu Oswine, se stal králem Withred. Ten se zasloužil o obnovu království zpustošeného v předchozích letech a roku 694 uzavřel s Wessexem mír, jehož podmínkou byla platba za smrt Mulla.\nPo Withedrově smrti roku 725 došlo k rozdělení Kentu. Po dalších 40 let vládli společně dva nebo tři panovníci. To bylo zřejmě důvodem, proč roku 764 ovládl Kent král Mercie Offa. Ten ustanovil v Kentu svého zástupce, který vládl v jeho područí. V 70. letech 8. století se Offa pokusil ovládat Kent přímo, což vyvolalo povstání, které vyústilo roku 776 v bitvu u Otfordu. Kentské vojsko zvítězilo a Egbert II. a Ealhmund vládli jako samostatní panovníci asi po jedno desetiletí. Nicméně Offa získal moc nad Kentem znovu roku 785.\n\nV letech 785 až 796 byl Kent řízen Mercií přímo. Offa zemřel roku 796 a mocenské vakuum využil Eadbert Praen k vzpouře, která měla přechodný úspěch, protože roku 798 Offův nástupce Coenwulf znovu ovládl Kent. Jeho králem ustanovil svého bratra Cuthreda a po jeho smrti roku 809 vládl Kentu přímo. Po vítězství Wessexu nad Mercií roku 825 v bitvě u Ellandunu připadl Kent Wessexu.\n\nRoku 892, kdy byla celá jižní Anglie sjednocená Alfrédem Velikým, stál Kent na pokraji zkázy. Poté, co porazil roku 878 vikingy a zastavil jejich expanzi, dovolil jim usídlit se ve Východní Anglii a na severozápadě. Haesten, jeden z jejich zkušených velitelů, se vylodil se svým vojskem na severu Francie, obléhal Paříž a obsadil Bretaň.\n\nAsi 350 vikinských lodí z Boulogne přistálo roku 892 na pobřeží Kentu. Toto velké vojsko, čítající mezi pěti až deseti tisíci vojáky, se svými ženami a dětmi dorazilo k ústí řeky Limen a zaútočilo na saskou pevnost poblíž kostela v Bonnongtonu a všechny obyvatele zabili. Příští rok postavili svou vlastní obrovskou pevnost u Appledore. Poté co to zjistili ostatní Dánové ve Východní Anglii, porušili dohodu s Alfrédem a spojili se s nimi. Nejdříve prováděli nájezdy ze základny v Appledore a později se přesouvalo celé vojsko do vnitrozemí a utkalo se se saským vojskem v mnoha střetech, ale po čtyřech letech těchto výbojů zanechali. Někteří se stáhli do Východní Anglie a část odjela zpět do Francie.\n\nKrálovství Kent se rozprostíralo v oblasti zhruba odpovídající tradičnímu hrabství Kent.\n"}
{"id": "359144", "url": "https://cs.wikipedia.org/wiki?curid=359144", "title": "Východní Anglie (království)", "text": "Východní Anglie (království)\n\nKrálovství Východní Anglie (staroanglicky ' – tj. Království Východních Anglů, latinsky ') bylo jedním z raně středověkých sedmi anglosaských království. Království bylo pojmenováno po vlasti Anglů v severním Německu a zahrnovalo Norfolk a Suffolk. Po svatbě východoanglického prince Etheldreda se stal součástí království i Isle of Ely. Po tomto království je pojmenován region Východní Anglie.\n\nKrálovství bylo založeno asi roku 520 spojením jižní a severní části oblasti obydlené Angly v předchozím století. Po krátkou dobu, po vítězství roku 616 nad Northumbrií, se stala Východní Anglie nejmocnějším královstvím Anglie a jeho král se stal svrchovaným pánem Anglosasů. V následujících čtyřiceti letech ale byla dvakrát poražena Mercií a to vedlo k jejímu oslabení až do roku 794, kdy dal panovník Mercie Offa zabít jejího krále Ethelberhta a ovládl Východní Anglii sám.\nNezávislost království byla obnovena úspěšnou vzpourou proti Mercii v letech 825 až 827. V listopadu 870 Dánové zabili krále Edmunda a ovládli království. Sasové obnovili vládu nad Východní Anglií roku 920, ale znovu ji ztratili v letech 1015 až 1017, kdy byla dobyta Knutem Velikým.\n"}
{"id": "359145", "url": "https://cs.wikipedia.org/wiki?curid=359145", "title": "Essex (království)", "text": "Essex (království)\n\nKrálovství Essex (staroanglicky ', latinsky ' – tj. Království Východních Sasů) bylo jedním ze sedmi anglosaských království, vzniklo okolo roku 500 a zahrnovalo oblast hrabství Essex, Hertfordshire a Middlesex.\n\nKrálovství bylo ohraničeno na severu řekou Stour a Východní Anglií, na jihu řekou Temží a Kentem, na východě Severním mořem a na západě Mercií. Nejstarší zmínka o tomto království pochází z Bedeho Historia ecclesiastica gentis Anglorum, který zmiňuje v roce 604 příjezd biskupa Mellita do Londýna.\n\nOblast království obsahovala i dvě původní římská správní centra – Colchester a Londýn. Po krátké období v 8. století byl součástí království i Kent, ale od 8. století byla většina království, včetně Londýna pod správou Mercie. Po porážce krále Merice Beornwulfa okolo roku 825, Essex ovládl král Wessexu Egbert. Roku 870 bylo území postoupeno, na základě smlouvy z Wedmore, království Východní Anglie. Současné hrabství Essex kopíruje severní a jižní hranice původního království, ale obsahuje pouze oblast na východ od řeky Lee.\n\nJména a data o většině vládců království Essex, podobně jako u ostatních anglosaských království, je potřeba brát jako přibližná. Dynastie odvozovaly svůj původ od boha Seaxneata.\n\nSeznam panovníků anglosaského království Essex:\n\n\nSigered byl posledním králem Essexu a předal moc Egbertovi z Wessexu.\n"}
{"id": "359146", "url": "https://cs.wikipedia.org/wiki?curid=359146", "title": "Sussex (království)", "text": "Sussex (království)\n\nKrálovství Sussex (staroanglicky \"Sūþseaxna rīce\" – království Jižních Sasů, anglicky \"kingdom of the South Saxons\") bylo jedním ze sedmi anglosaských království, jehož hranice se shodují s původním královstvím \"Regnense\" a pozdějším hrabstvím Sussex.\n\nPodle Anglosaské kroniky se v roce 477 vylodilo vojsko pod vedením Elleho v místě zvaném \"Cymenes ora\" a porazilo místní obyvatele. Je zaznamenána i další bitva na místě \"Mearcredes burne\" roku 485 a roku 491 vyplenil Elle se svým synem Cissou hrad Pevensey a pobil všechny jeho obyvatele. Elle je popisován Bedem jako první vůdce, který ovládl své spolubojovníky, ale konkrétní data nemusí být úplně přesná, protože kronika byla napsána o několik století později.\n\nAž do roku 607 neexistují záznamy o Sussexu. V tomto roce se utkal Ceowulw z Wessexu s jižními Sasy. Roku 681 se Wilfrid z Yorku na své pouti z Northumbrie zastavil v Sussexu, aby si tady odpočinul a zůstal zde až do roku 686 a obrátil jeho obyvatele na křesťanství. Podle Bedeho byl král Edelweath již dříve pokřtěn v Mercii. Tento král později věnoval Wilfridovi půdu pro založení opatství v Selsey, které se stalo sídlem biskupů jižních Sasů a působilo až do roku 1075.\n\nKrátce nato byl ale Edelweath zavražděn a království bylo vypleněno východosaským princem Caedwallou. Ten byl ale vyhnán dvěma šlechtici Berthunem a Andhunem, kteří se ujali vlády v království. Roku 686 se Sussex účastnil v útoku na Kent ale po neúspěchu jejich území přešlo pod správu Wessexu.\n\nÚdaje o dalším období jsou jen útržkovité. Z počátku 8. století existuje několik listin vydaných králem Nodhelmem, ale jejich přesné datum nemusí být přesné. Roku 825 se podrobil Sussex Egbertovi a byl ovládán královstvím Wessex. Zdá se, že o něco později byl spravován spolu s Kentem.\n\nRoku 1009 hrál důležitou roli v politice země Wulfnoth Cild, správce Sussexu. Plavba lodí, jejímž byl velitelem, dopadla katastrofálně. Lodě se v bouři dostaly na pobřeží a jeho muži je spálili, což znamenalo zkázu anglického loďstva a roku 1011 Sussex spolu s větší části jižní Anglie ovládli Dánové. Wulfnoth byl otcem Godwina, který byl jmenován roku 1020 hrabětem z Wessexu a po jeho smrti byl jeho následníkem jeho syn Harold (později král Harold II.).\n"}
{"id": "359147", "url": "https://cs.wikipedia.org/wiki?curid=359147", "title": "Wessex", "text": "Wessex\n\nWessex byl jedním ze sedmi anglosaských království v jihozápadní Anglii v období od 6. do 9. století, kdy vznikl pod Wessexskou dynastií sjednocený anglický stát. Po krátkou dobu v roce 1016 a v letech 1020 až 1066 byl hrabstvím. Po ovládnutí Anglie Normany byla anglosaská hrabství zrušena a Wessex byl rozdělen mezi Vilémovy stoupence.\n\nPodle Anglosaské kroniky byl Wessex založen Cerdikem a jeho synem Cynrikem, náčelníky rodů \"Gewisse\". Uvádí, že se vylodili na pobřeží u Hampshire a ovládli okolní území, včetně Isle of Wight. Archeologické nálezy ale dokazují starší anglosaské osídlení v údolí horní Temže v okolí Cotswolds a v Hampshire, než bylo centrum vzniku původního Wessexu v 6. století a na počátku 7. století. Beda Venerabilis uvádí, že Isle of Wight nebyl osídlen Sasy, ale Juty, kteří také osidlovali oblast Hampshire, a že tato oblast byla ovládnuta Wessexem až na konci 7. století. Podle některých revizí údajů o této době se zdá, že Cerdic vládl asi 16 let a roku 554 předal vládu svému synovi Cynrikovi.\n\nPrvní informací, jejíž datum je dosti přesné, je křest krále Wessexu Cynegilse roku 640 svatým Birniem. Birnius byl pak ustanoven biskupem Západních Sasů a jeho sídlem se stal Dorchester. Jednalo se o prvního krále Západních Sasů, který se nechal pokřtít, ale někteří jeho následníci zůstali v té době pohany podobně jako ostatní obyvatelé. Křesťanství se stalo převažujícím vyznáním ve Wessexu až o několik let později. Je možné, že důvodem přijetí křesťanství Cynegilsem bylo spojenectví proti králi Mercie Pendovi, který dříve zaútočil na Wessex.\n\nÚtoky Mercie na Wessex, které oslabily jeho pozici na sever od Temže, přiměly jeho vládce k orientaci na jih. Cenwalh se oženil s Pendovou dcerou, ale později ji zavrhl, což vyústilo v útok Pendova vojska a Cenwalhovo vyhoštění do Východní Anglie, kde konvertoval ke křesťanství. Po svém návratu musel odrážet útoky Pendova následníka Wulfhera, ale dosáhl rozšíření vlivu Wessexu do současného hrabství Somerset. Zřídil druhé biskupství ve Winchesteru, který se stal po expanzi Mercie na jih hlavním centrem Wessexu.\n\nDalším významným panovníkem Wessexu byl Caedwalla. Vládl asi jen dva roky, ale dokázal rozšířit ovládané území o Sussex, Kent a Isle of Wight, i když Kent získal nezávislost zpět téměř vzápětí a Sussex následoval o několik let později. Roku 688 abdikoval a vydal se na pouť do Říma, kde byl pokřtěn papežem, a krátce nato zemřel. Jeho následníkem se stal Ine. Byl jedním z nejdéle vládnoucích králů Wessexu, když se na trůnu udržel 38 let. Vydal jeden z nejstarších zákoníků a zřídil druhé biskupství Západních Sasů v Sherbrone. Na konci své vlády podobně jako Caedwala abdikoval, aby vykonal pouť do Říma.\n\nV 8. století se Wessex dostal pod kontrolu Mercie, která zažívala období rozkvětu. V té době se Wessex rozšiřoval na západ ovládnutím Dumnonie a Devonu. Po ovládnutí Mercií tvořily severní hranici Wessexu řeky Temže a Avon. Jeho území zahrnovalo hrabství Hampshire, Wiltshire, Berkshire, Dorset a Somerset. Systém rozdělení země na hrabství, jež později položil základ správního členění Anglie, má základy v systému vzniklém ve Wessexu v polovině 8. století.\n\nVrcholné období Wessexu zahájil Egbert, který nastoupil na trůn roku 802. Roku 825 změnil politickou mapu Anglie, když porazil Beornwulfa, krále Mercie a získal kontrolu nad Sussexem, Kentem a Essexem a umožnil Východní Anglii vymanit se z područí Mercie. Roku 829 ovládl i Mercii, vyhnal jejího krále Wiglafa ze země a dosáhl uznání svrchovanosti od krále Northumbrie. Stal se tak vrchním králem anglosaské Anglie. Tato hegemonie měla ale krátké trvání, protože Wiglaf se vrátil zpět a vydobyl pro Mercii nezávislost zpět, ale expanze Wessexu na jihovýchod Anglie pokračovala.\n\nV posledních letech Egbertovy vlády od roku 835 začali útočit na Wessex Vikingové. Roku 851 se obrovská vikinská armáda, čítající údajně 350 lodí, vylodila v ústí Temže. Poté co porazili mercijské vojsko, chystali se napadnout Wessex, ale byli na hlavu poraženi Egbertovým synem a jeho následníkem Ethelwulfem ve výjimečně krvavé bitvě u Aclea. Tato bitva oddálila ovládnutí Anglie Vikingy o asi 15 let, ale jejich nájezdy na Wessex pokračovaly.\n\nRoku 855 se Ethelwulf vydal na pouť do Říma, čehož využil jeho nejstarší syn Ethelbald a uchopil se moci. Po svém návratu Ethelwulf, aby zabránil krvavé občanské válce, souhlasil s rozdělením země. Postupně se k moci dostali všichni jeho synové tedy Ethelbald, Ethelbert, Ethelred a nakonec Alfréd Veliký.\n\nRoku 865 dorazila do Anglie obrovská vikinská armáda. V několika letech Vikingové ovládli Northumbrii a Východní Anglii. Wessex napadli roku 871 a ačkoli její panovníci vyhráli některé bitvy, vojenské ztráty a příjezd čerstvých vikinských sil přinutily Alfréda, aby Vikingům zaplatil za to, že opustí Wessex. Vikingové strávili několik dalších let dobýváním Mercie a částí Northumbrie ale roku 876 se vrátili do Wessexu. Alfréd dokázal jejich útok odrazit, ale jejich vojsko doplněné o síly z Mercie napadly nepřipraveného Alfréda v zimě roku 878 a ovládlo větší část Wessexu. Alfréd se s malou skupinou stoupenců ukryl v Somersetu. Po několika měsících byl ale schopen zorganizovat vojsko a porazit Vikingy v bitvě u Ethandunu a zajistil tak bezpečnost Wessexu.\n\nV následujících letech Alfréd dramaticky reorganizoval vládu a obranu Wessexu. Nechal postavit válečné loďstvo, rozdělil vojsko do dvou skupin, z nichž vždy jedna byla v pohotovosti a nechal vybudovat systém opevnění (\"burhs\") po celé zemi. Tento systém je popsán v \"Burghall Hidage\", dokumentu z 10. století, který uvádí umístění jednotlivých opevnění a vybavení třicetitří pevností, rozmístěných tak, aby každý obyvatel měl v dosahu jednodenní cesty místo, kde se může ukrýt před napadením nepřítelem. V 90. letech mu tento systém umožnil odrazit útok další ohromné vikinské armády s minimálními ztrátami.\n\nAlfréd také reformoval právo vydáním nového zákoníku a podporoval vzdělávání. Pozval vzdělance z celé Evropy na svůj dvůr a s jejich pomocí nechal přeložit několik latinských textů do angličtiny a pravděpodobně koordinoval vytvoření Anglosaské kroniky. Vikinské nájezdy zničily Northumbrii a rozdělily Mercii na dvě části. V jedné části Mercie vládl ealdorman Ethelred, který si vzal Alfrédovu dceru a uznal jeho svrchovanost. Tak se Wessex stal posledním samostatným anglosaským královstvím.\n\nPo vikinské invazi z roku 890 byl Wessex a část Mercie opakovaně napadány Vikingy usídlenými v Anglii. Alfrédův syn a následník Eduard I. Starší převedl Londýn, Oxford a jejich okolí ze správy Mercie pod Wessex. V letech 913 až 918 série útoků vypudila Vikingy z Mercie a Východní Anglie a území na jih od řeky Humber podléhalo Eduardově vládě. Roku 918 Eduard převzal správu Mercie a tak byl položen základ vzniku jediného království. Eduardův následník Ethelstan dobyl Northumbrii a získal tak poprvé kontrolu nad celým územím Anglie a transformoval Wessex na Anglické království.\n\nI když Ethelstan dosáhl expanzí Wessexu ovládnutí celého území Anglie, trvalo nějaký čas, než se tato situace stabilizovala. Po smrti Edreda roku 955 byla Anglie rozdělena mezi jeho dva syny, kdy Edwy vládl ve Wessexu a Edgar ovládal Mercii. Nicméně poté co Edwy roku 959 zemřel, dostala se pod Edgarovu kontrolu celé království.\n\nPo ovládnutí Anglie dánským králem Knutem roku 1016 došlo k rozdělení království na jednotlivá hrabství založená na původních královstvích Northumbrie, Mercie a Východní Anglie s tím, že Wessex spravoval sám. O několik let později vytvořil i z Wessexu hrabství a celé území na jih od Temže předal do správy svému stoupenci Godwinovi, hraběti z Wessexu. Po asi čtyřicet následujících let byli Godwin a jeho syn Harold (později král Harold II.) nejmocnějšími muži anglické politiky. Po smrti krále Eduarda roku 1066 se Harold stal králem a spojil hrabství Wessex s královstvím.\n\n"}
{"id": "359158", "url": "https://cs.wikipedia.org/wiki?curid=359158", "title": "Seznam gorických hrabat", "text": "Seznam gorických hrabat\n\nSeznam gorických hrabat:\n\nTento seznam gorických hrabat čerpá z tohoto článku: \n"}
{"id": "359159", "url": "https://cs.wikipedia.org/wiki?curid=359159", "title": "Lionel Kieseritzky", "text": "Lionel Kieseritzky\n\nLionel Adalbert Bagration Felix Kieseritzky (1. ledna 1806, Dorpat, dnes Tartu v Estonsku – 18. května 1853, Paříž) byl německý šachový mistr 19. století, známý především jako protihráč Adolfa Anderssena v \"nesmrtelné partii (Immortal Game)\", ve které jej Anderssen po kaskádě obětí porazil.\n\nLionel Kieseritzky se narodil jako občan Ruské říše v městě Dorpat, (rusky Jurjev, nyní Tartuu v Estonsku), ale pocházel z rodiny pobaltských Němců. V letech 1825 až 1829 studoval na místní univerzitě a pak se stal se učitelem matematiky. Roku 1839 se usadil natrvalo v Paříži, kde jej La Bourdonnais uvítal jako druhého šachistu Francie, a v tomto roce porazil v pařížské šachové kavárně Café de la Régence Eugèna Rousseaua v tzv. zápase o stu partiích. Po La Bourdonnaisově smrti neměl Kieseritzky v Café de la Régence kromě Saint-Amanta konkurenci. Roku 1842 zde remizoval s významným italským hráčem Ignaziem Calvim (1797 – 1872) 7:7 (=1) a roku 1846 zvítězil v Londýně nad Bernhardem Horwitzem 7:4 (=1). V roce 1848 však nad ním v Paříži zvítězil anglický šachista Henry Thomas Buckle v poměru 3:2 (=3).\n\nKieseritzky pak neuspěl ani na prvním mezinárodním turnaji roku 1851 v Londýně, kde podlehl již v prvním kole pozdějšímu vítězi turnaje Adolfu Anderssenovi 0:2 (=1). Během turnaje pak sehrál s Anderssenem ještě několik volných partií (tj. partií mimo soutěž), přičemž jedna z nich proslula jako \"nesmrtelná partie\". Její průběh vychází z tehdejších názorů na šachové umění. Je romantický a s nádhernou kaskádou obětí: bílý hráč (Anderssen) obětoval skoro všechen materiál a Kieseritzkyho porazil.\n\nJe po něm pojmenován Kieseritzkého gambit (1.e4 e5 2.f4 exf4 3.Jf3 g5 4.h4 g4 5.Je5)\n\n\n"}
{"id": "359160", "url": "https://cs.wikipedia.org/wiki?curid=359160", "title": "Victoria Line (linka metra v Londýně)", "text": "Victoria Line (linka metra v Londýně)\n\nVictoria line je jedna z linek londýnského metra. Městem prochází od jihozápadu na severovýchod a je značena světle modrou barvou. Je dlouhá přes 20 km.\n\nVýstavba linky trvala od roku 1962 do 1972, kdy byla otevřena stanice Pimlico. Původně se mohla linka jmenovat „Walvic line“ (akronym z Walthamstow a Victoria) nebo „Viking line“.\n\nKaždá stanice byla dekorována mozaikovým motivem. Během výstavby Jubilee line byly původní motivy na stanici Green Park nahrazeny motivy odpovídající novému designu Jubilee line.\n\nZajímavostí je, že všechny stanice kromě Pimlico jsou přestupní.\n\n\n"}
{"id": "359164", "url": "https://cs.wikipedia.org/wiki?curid=359164", "title": "Makigumo (1942)", "text": "Makigumo (1942)\n\nMakigumo (: ) byl druhý torpédoborec první série třídy \"Júgumo\" japonského císařského námořnictva. Byl dokončen v březnu 1942 jako druhý z devatenácti torpédoborců třídy \"Júgumo\". Zúčastnil se druhé světové války v Tichomoří, během které se věnoval převážně eskortním a transportním povinnostem.\n\nDo služby vstoupil těsně před bitvou u Midway, během které doprovázel Nagumovy letadlové lodě. Během bojů o Guadalcanal se zúčastnil bitev u východních Šalomounů, u ostrovů Santa Cruz a námořní bitvy u Guadalcanalu. Zúčastnil se rovněž několika „krysích transportů“ na Guadalcanal a během evakuace Guadalcanalu byl 1. února 1943 potopen po najetí na minu, nebo po zásahu torpédem z amerického torpédového člunu.\n\n\"Makigumo\" patřil do I. série třídy \"Júgumo\" a byl objednán na základě doplňovacího programu pomocných plavidel z roku 1939. Jeho výzbroj tvořilo šest 127mm kanónů typu 3. roku ve třech dvouhlavňových věžích typu D (jedné na přídi a dvou na zádi) a dva čtyřhlavňové 610mm torpédomety typu 92 modelu 4, pro které bylo k dispozici až šestnáct torpéd typu 93. Je možné, že 25mm dvoukanóny na plošině vedle zadního komínu byly před potopením nahrazena za 25mm trojčata (pokud \"Makigumo\" nenesl 25mm trojčata od samého počátku).\n\nPo dokončení byl \"Makigumo\" přiřazen k 10. divizi torpédoborců ( \"Dai-džú Kučikutai\") 10. torpédové eskadry ( Dai-džú Suirai Sentai) 1. letecké floty ( Dai-iči Kókú Kantai).\n\nVečer 4. června 1942 během bitvy u Midway byl \"Makigumo\" pověřen, aby zůstal u těžce poškozené letadlové lodě \"Hirjú\", zatímco zbytek jednotek začal ustupovat na západ. Později převzal část její posádky, přičemž byl lehce poškozen, když se k \"Hirjú\" přiblížil moc blízko a ta narazila do jeho nástaveb. V 05:10 5. června vystřelil \"Makigumo\" jedno torpédo do pravoboku letadlové lodě. Torpédo loď zasáhlo na úrovni můstku a \"Makigumo\" odplul na západ. \"Hirjú\" se ale ještě několik hodin držela na hladině.\n\nBěhem bitvy u Midway vzal \"Makigumo\" na svoji palubu posádku SBD-3 Dauntless 6-S-5 (BuNo 03224) od VS-6 z USS \"Enterprise\", kterému došlo palivo poblíž japonského svazu. Pilot podporučík (\"Ens.\") Frank Woodrow O'Flaherty a radista/střelec Bruno P. Gaido byli 15. června popraveni utopením: Posádka \"Makigumo\" je přivázala k barelu naplněnému vodou a hodila do moře.\n\nBěhem bitvy u východních Šalomounů doprovázel \"Makigumo\" letadlové lodě viceadmirála Naguma.\n\nBěhem bitvy u Santa Cruz byl součástí předsunutého svazu kontradmirála Abeho. Spolu s \"Akigumo\" se v noci na 27. října podílel na doražení poškozené a Američany opuštěné letadlové lodě USS \"Hornet\". Během dne pak ještě zachránil Michael M. Glassera – jediného přeživšího člena posádky Readova Avengeru T-10 (BuNo 00381) od VT-10 z \"Enterprise\". Tentokrát se poprava nekonala a Glasser se dočkal konce války v zajateckém táboře.\n\nBěhem námořní bitvy u Guadalcanalu byl součástí Nišimurova bombardovacího svazu, který v noci ze 13. na 14. listopadu ostřeloval Hendersonovo letiště. Svaz byl ale při ústupu během dne objeven a napaden letouny z Guadalcanalu a \"Enterprise\". \"Makigumo\" poté převzal část posádky zasaženého těžkého křižníku \"Kinugasa\".\n\n28. listopadu vyplul \"Makigumo\" z Rabaulu v rámci Tokijského expresu (spolu s \"Júgumo\", \"Kazagumo\" a \"Širacuju\"), který měl na Bunu na východě Nové Guineje dopravit 21. brigádu. Následujícího dne byl konvoj napaden letadly. I když \"Makigumo\" nebyl zasažen přímo, blízko dopadající pumy způsobily na jeho palubě požár a torpédoborec se musel vrátit zpět do Rabaulu.\n\nDne 1. února 1943 vyplul \"Makigumo\" ze Shortlandu, aby spolu s ostatními torpédoborci evakuoval vojáky z Guadalcanalu v rámci operace \"KE\". V 18:20 byl u severního pobřeží Nové Georgie japonský svaz napaden 17 SBD, 7 TBF a 17 F4F z Guadalcanalu. Protiletadlová palba a 30 A6M leteckého krytí dokázalo konvoj (až na jeden imobilizovaný torpédoborec) ochránit. U Guadalcanalu došlo v noci ke střetnutí s americkými torpédovými čluny PT-37, PT-48, PT-59, PT-111, PT-115, PT-123 a PT-124. \"Makigumo\" pronásledoval jeden člun směrem k Tulagi, ale byl povolán zpět k ochraně naloďujících jednotek. Při návratu ale došlo k explozi. Buďto najel na minu, nebo se stal obětí útoku torpédových člunů PT-123 a PT-124. V případě najetí na minu se mohlo jednat o jednu z 300 min, které během dne položily minonosné torpédoborce USS \"Tracy\", USS \"Montgomery\" a USS \"Preble\". Tři muži byli zabiti, sedm zraněno a dva nezvěstní. Torpédoborec \"Júgumo\" převzal 237 přeživších a dorazil \"Makigumo\" torpédem. Ten se potopil 3 míle (4,8 km) jiho-jihozápadně od ostrova Savo na pozici . \"Makigumo\" se tak připojil k mnoha jiným plavidlům obou stran potopených v Průlivu se železným dnem.\n\nDne 1. března 1943 byl \"Makigumo\" vyškrtnut ze seznamu lodí japonského císařského námořnictva.\n\n\n"}
{"id": "359166", "url": "https://cs.wikipedia.org/wiki?curid=359166", "title": "Nízká Srbská", "text": "Nízká Srbská\n\nNízká Srbská () je vesnice, místní část městyse Machova. Počet obyvatel dosahoval v roce 2001 počtu 339. Území Nízké Srbské na jihu plynule přechází do Machova, značnou část společných hranic vytváří potok Židovka. Severovýchodním směrem Nízká Srbská sousedí s Bělým, na východě pak též s Machovskou Lhotou. Obcí prochází silnice č. III/30317 a III/30315.\n\nPrvní zmínka o Nízké Srbské se datuje k roku 1254. Od roku 1954 je součástí Machova. Do té doby byla Nízká Srbská samostatná obec se všemi právy.\n\n\n"}
{"id": "359183", "url": "https://cs.wikipedia.org/wiki?curid=359183", "title": "Dehumanizer", "text": "Dehumanizer\n\nDehumanizer je šestnácté studiové album britské skupiny Black Sabbath. Nahrála ho stejná sestava členů jaká byla na začátku 80. let.\n\nNa konci turné k tomuto albu ze skupiny odešel Ronnie James Dio. Album \"Dehumanizer\" se také dostalo do \"Top 40\" britského žebříčku. Počáteční skládání a dema z Rich Bitch Studios v Birminghamu uvádějí Cozy Powella jako bubeníka; jsou k mání i bootlegy.\n\nVšechny skladby napsali Geezer Butler, Ronnie James Dio a Tony Iommi.\n\n\nAmerické vydání obsahovalo bonus:\n\n"}
{"id": "359185", "url": "https://cs.wikipedia.org/wiki?curid=359185", "title": "Podčerje", "text": "Podčerje\n\nPodčerje ( ) je řeka v Komiské republice v Rusku. Je dlouhá 178 km. Povodí řeky je 2710 km².\n\nPramení na západním svahu Severního Uralu. Ústí zprava do Pečory.\n\nZdrojem vody jsou sněhové a dešťové srážky. Zamrzá na začátku listopadu a rozmrzá v květnu.\n"}
{"id": "359189", "url": "https://cs.wikipedia.org/wiki?curid=359189", "title": "Rybákovití", "text": "Rybákovití\n\nRybákovití (\"Sternidae\") jsou společně se známějšími racky jednou ze skupin dlouhokřídlých ptáků. V porovnání s racky je jejich stavba těla jemnější, mají užší špičatý zobák a většinou delší, vykrojený ocas. Obvykle se vyskytují v blízkosti moří, řek nebo mokřadů. Dříve byli rybáci označování jako podčeleď rackovitých, ale v současnosti se jedná o samostatnou čeleď.\n\nVětšina jednotlivých druhů má světle šedý hřbet a černou hlavu, zatímco břicho a spodek ocasu jsou bílé. Výjimečně najdeme i druhy, které mají část roku peří tmavé i v dolních partiích. Obě pohlaví jsou totožného vzhledu, pohlavní dimorfismus je velmi nevýrazný nebo vůbec žádný. Ale naopak mladí ptáci jsou snadno rozlišitelní od dospělých. \n\nRybáci se sdružují do velkých kolonií po celý rok a vyskytují se na otevřených místech, kde kladou vajíčka na holou zem, výjimečně vystlanou mechem nebo mořskými řasami. Některé druhy si staví i plovoucí hnízda přímo na vodě. V závislosti na druhu samice kladou jedno až tři vejce. Živí se rybami, které za letu loví ve vodě, nebo korýši, v době hnízdění i hmyzem a mouchami. Na rozdíl od racků migruje většina rybáků i na velké dálky.\n\nRybáci nemají relativně žádného přirozeného predátora, který by je sužoval pravidelně. Přesto jsou jejich nechráněná vejce v hledáčku mnoha vejcožroutů; od těch pozemních, po ty, co létají.\n\nDalší rozdíl mezi rybáky a racky je i v přizpůsobivosti. Racci se rychle přizpůsobí a naučili se žít v souladu s lidmi, i znečišťování jim tolik nevadí. Naopak rybáci se se změnami těžko vyrovnávají a jejich populace spíše klesají, než stoupají. Může za to znečištění, málo potravy a rušení lidmi; takže především lidská činnost.\n\nČtyři druhy jsou již klasifikovány jako ohrožené, některé jsou na tom i hůře. Přestože existují mezinárodní dohody na ochranu těchto ptáků, v tropických oblastech se stále často jedí jak dospělí ptáci, tak vajíčka. Na západě Indie se konzumují vajíčka speciálně dvou druhů a místní lidé věří, že mají afrodiziakální vlastnosti. Pravda to ale není.\n\nPřehled druhů vychází z nového názvosloví, navrženého na základě analýz mitochondriální DNA.\n"}
{"id": "359191", "url": "https://cs.wikipedia.org/wiki?curid=359191", "title": "Akumulátor (rozcestník)", "text": "Akumulátor (rozcestník)\n\nAkumulátor obecně označuje zařízení nebo místo apod., kde se něco shromažďuje (akumuluje). V různých oborech může označovat:\n\n\n"}
{"id": "359193", "url": "https://cs.wikipedia.org/wiki?curid=359193", "title": "Ouhorlíkovití", "text": "Ouhorlíkovití\n\nOuhorlíkovití (\"Glareolidae\") jsou čeledí dlouhokřídlých ptáků, zahrnující dvě odlišné skupiny - ouhorlíky a běhulíky.\nNa světě žije asi 17 druhů ouhorlíkovitých. Podle moderních taxonomických výzkumů tvoří ouhorlíci bazální skupinu racků (Lari).\n\n"}
{"id": "359195", "url": "https://cs.wikipedia.org/wiki?curid=359195", "title": "Jean Dufresne", "text": "Jean Dufresne\n\nJean Dufresne (14. února 1829, Berlín – 13. dubna 1893, tamtéž) byl německý šachový mistr, šachový skladatel a publicista. Byl žákem Adolfa Anderssena, se kterým sehrál roku 1852 v Berlíně tzv. \"nevadnoucí partii (Evergreen Game)\".\n\nDufresne byl neúspěšný spisovatel píšící pod pseudonymem E. S. Freund. Jako šachový publicista však napsal několik vynikajících šachových knih, z nichž především \"Kleinen Lehrbuch des Schachspiels\" (1881, Malá učebnice šachu), známá v Německu jako \"Der Kleine Dufresne\", vyšla během následujících deseti let v šesti vydáních. Napsal také ve své době populární knihu o Paulu Morphym \"Paul Morphy's Schachwettkampfe\" (1859, Morphyho šachové zápasy).\n\nV oblasti kompozičního šachu je Dufresne autorem třídílné publikace \"Sammlung leichterer Schachaufgaben\" (Sbírka lehkých šachových úloh), jejíž jednotlivé díly vyšly v letech 1881, 1882 a 1887.\n\n\n"}
{"id": "359196", "url": "https://cs.wikipedia.org/wiki?curid=359196", "title": "Zdeněk Groessl", "text": "Zdeněk Groessl\n\nZdeněk Groessl (* 8. září 1941, Plzeň) je bývalý český volejbalista, reprezentant Československa, člen bronzového týmu na LOH 1968 v Mexiku. Je mistrem světa z roku 1966 a 2x vicemistr Evropy z roku 1967 a 1971. Reprezentantem Československa byl v letech 1964–1973. V letech 1978–1980 byl trenérem mužů Rudé Hvězdy Praha, mezi roky 1991–2005 trénoval družstvo žen Olympu Praha.\n\n\n\n"}
{"id": "359198", "url": "https://cs.wikipedia.org/wiki?curid=359198", "title": "Drahomír Koudelka", "text": "Drahomír Koudelka\n\nDrahomír Koudelka (26. května 1946 Krasová – 19. srpna 1992 Luleč) byl československý volejbalista, reprezentant Československa, člen bronzového týmu na LOH 1968 v Mexiku. Kromě toho vyhrál v roce 1966 mistrovství světa a dvakrát byl vicemistrem Evropy (1967 a 1971).\n\n\n\n"}
{"id": "359199", "url": "https://cs.wikipedia.org/wiki?curid=359199", "title": "Josef Musil", "text": "Josef Musil\n\nJosef Musil (3. července 1932 Kostelní Lhota – 26. srpna 2017 Praha) byl československý volejbalista, reprezentant Československa, člen stříbrného týmu na olympijských hrách v Tokiu a bronzového na hrách v Mexiku. Byl také mistrem světa z roku 1966 a vicemistrem Evropy z roku 1967.\n\nOd dětství byl členem Sokola. V roce 1946 se s rodinou přestěhoval do Prahy.\n\nV československé reprezentaci působil v letech 1952–1968. Sedmkrát se stal mistrem ČR a jednou mistrem Itálie.\n\nV roce 2001 vyhrál anketu o nejlepšího českého volejbalistu 20. století a v roce 2004 byl v americkém Holyoke jako první český volejbalista v historii uveden do mezinárodní Síně slávy. V témže roce obdržel čestné občanství rodné obce.\n28. října 2009 byla Josefu Musilovi udělena medaile Za zásluhy.\n\nKe konci života trpěl Alzheimerovou chorobou, kvůli níž byl od listopadu 2015 hospitalizován.\n\n\n\n"}
{"id": "359201", "url": "https://cs.wikipedia.org/wiki?curid=359201", "title": "Vladimír Petlák", "text": "Vladimír Petlák\n\nVladimír Petlák (21. února 1946, Kuřim – 2. února 1999) byl český volejbalista, reprezentant Československa, člen bronzového týmu na LOH 1968 v Mexiku. Byl mistrem světa z roku 1966 a vicemistrem Evropy z roku 1967.\n\n\n\n"}
{"id": "359202", "url": "https://cs.wikipedia.org/wiki?curid=359202", "title": "Antonín Procházka (volejbalista)", "text": "Antonín Procházka (volejbalista)\n\nAntonín Procházka (* 3. dubna 1942, Brno) je československý volejbalista, reprezentant Československa, člen bronzového týmu na LOH 1968 v Mexiku. Je také vicemistrem Evropy z roku 1967.\n\n\n"}
{"id": "359204", "url": "https://cs.wikipedia.org/wiki?curid=359204", "title": "Josef Smolka", "text": "Josef Smolka\n\nJosef Smolka (* 22. března 1939, Troubky) je československý volejbalista, reprezentant Československa, člen bronzového týmu na LOH 1968 v Mexiku. Je také mistrem světa z roku 1966 a vicemistrem Evropy (1967).\n\n\n"}
{"id": "359205", "url": "https://cs.wikipedia.org/wiki?curid=359205", "title": "František Sokol", "text": "František Sokol\n\nFrantišek Sokol (5. února 1939, Tišnov – 11. října 2011, Ostrava) byl československý volejbalista, reprezentant Československa, člen bronzového týmu na LOH 1968 v Mexiku. Zemřel koncem roku 2011 po dlouhé nemoci.\n\n\n"}
{"id": "359206", "url": "https://cs.wikipedia.org/wiki?curid=359206", "title": "Jiří Svoboda (volejbalista)", "text": "Jiří Svoboda (volejbalista)\n\nJiří Svoboda (* 19. dubna 1941, Zubří) je československý volejbalista, reprezentant Československa, člen bronzového týmu na LOH 1968 v Mexiku. Je také vicemistrem Evropy z roku 1967.\n\n\n"}
{"id": "359207", "url": "https://cs.wikipedia.org/wiki?curid=359207", "title": "Lubomír Zajíček", "text": "Lubomír Zajíček\n\nLubomír Zajíček (15. února 1946, Brno-Bystrc – 14. května 2013) byl československý volejbalista, reprezentant Československa, člen bronzového týmu na LOH 1968 v Mexiku. Je také vicemistrem Evropy z roku 1971.\n\n\n\n"}
{"id": "359209", "url": "https://cs.wikipedia.org/wiki?curid=359209", "title": "Alexandr Griščuk", "text": "Alexandr Griščuk\n\nAlexandr Igorevič Griščuk (*31. října 1983) je ruský šachový velmistr. V prosinci 2014 měl 2810 FIDE ELO, což ho řadilo na třetí místo světového žebříčku.\n\nMezinárodním mistrem se stal ve 14 letech, velmistrem v 16 letech.\n\nV roce 2000 se zúčastnil vyřazovacích bojů o mistra světa FIDE v Dillí, kde ve čtvrtfinále porazil 2,5:1,5 Jevgenije Barejeva a probojoval se tak až do semifinále, v němž podlehl 1,5:2,5 Alexeji Širovovi.\n\nV roce 2004 přijal účast v turnaji o mistra světa FIDE v Tripolisu, kde skončil ve čtvrtfinále poražen 1:3 od tehdejšího vítěze Rustama Kasimdžanova.\n\nV roce 2007 se zúčastnil turnaje kandidátů, v něm zvítězil nad Vladimírem Malachovem (+2-0=3) a poté po boji v prodloužení nad Sergejem Rublevským (+1-1=4, +2-0=1 rapid) a tím se kvalifikoval do turnaje osmi nejlepších, který proběhl v Mexico City téhož roku.\n\nGriščuk je znám jako kombinačně laděný hráč. V letech 2012 a 2015 byl mistrem světa v bleskové hře.\n\nJe ženatý s ukrajinskou velmistryní Natálií Žukovovou\n\n\n"}
{"id": "359212", "url": "https://cs.wikipedia.org/wiki?curid=359212", "title": "Případ Mercy Brownové", "text": "Případ Mercy Brownové\n\nPřípad Mercy Brownové (nebo také \"Vampýrský incident Mercy Brownové\") z roku 1892 je jedním z nejlépe zdokumentovaných případů exhumace lidského těla včetně provedení protivampyrických rituálů, za účelem vymýtit z něj posedlost nemrtvým.\n\nRodinu George a Mary Brownové z Exeteru na Rhode Islandu sužovala v posledních dvou desetiletích 19.století infekce tuberkulózou, jež tehdy byla devastující a velmi obávanou nemocí.\n\nMatka Mary byla první, kdo zemřel na tuto chorobu, následována jejich nejstarší dcerou, Mary Olive, v r. 1888. O dva roky později, v r. 1890, onemocněl i jejich syn Edwin. Za další rok podlehla nemoci druhá dcera, Mercy, a 17. ledna 1892 byla pochována na hřbitově baptistické kaple v Exeteru.\n\nPřátelé a sousedé však věřili, že jeden ze zemřelých členů rodiny byl vampýr (ačkoli přímo toto slovo nepoužili) a způsoboval Edwinovu nemoc, což bylo v souladu s tehdejšími pověrami o nemrtvých silách v rodině s několika úmrtími. Navíc tuberkulóza byla v té době velmi chabé a „nemoderní“ vysvětlení a byla součástí jakýchsi městských legend.\n\nGeorge Brown byl přesvědčen několika vesničany, aby těla exhumoval, což za jejich pomoci 17. března 1892 také provedl. Zatímco těla několik let pohřbených Mary a Mary Olive vykazovaly známky pokročilého stupně hniloby , nedávno pohřbené tělo Mercy bylo stále relativně netknuté a nepoškozené s krví v jejím srdci. Tento fakt byl známkou toho, že Mercy je nemrtvá a může za Edwinův zdravotní stav. Chladné počasí Nové Anglie způsobilo, že Mercyino tělo bylo udržováno ve velmi chladném, až zmrzlém stavu v nadzemní kryptě během dvou měsíců od její smrti. Z tohoto pohledu nebyl tento stav těla až tak překvapující.\n\nMercyino srdce bylo vyjmuto z jejího těla, spáleno na blízkém kameni a popel smíchaný s vodou byl podán nemocnému Edwinovi, aby směs vypil. Přes všechny snahy George ochránit svého syna, Edwin zemřel o dva měsíce později, 2. května 1892 .\n\nVerze, které jsou k dispozici na několika anglických stránkách, obsahují mnohem více informací (jako např. růst nehtů během pohřbení či tekutou krev v Mercyně srdci, ačkoli její tělo bylo zmrzlé), ovšem některé po prvním přečtení působí dojmem, že kvantita uvedených informací je zde na úkor reálnosti popisu tehdejší situace. Vzhledem k nedávnosti celé události (ve své podstatě je jedna z časově nejbližších) je spíše zarážející, že nelze vyhledat dostatek informací, které by nebyly protichůdné či přikrášlené.\n\n\n"}
{"id": "359216", "url": "https://cs.wikipedia.org/wiki?curid=359216", "title": "Antarctopelta", "text": "Antarctopelta\n\nAntarctopelta („Antarktický štít“) je rod ptakopánvého dinosaura ze skupiny ankylosaurů. Zahrnuje jediný dosud popsaný druh (\"A. oliveroi\"), stanovený v roce 2006.\n\n\"Antarctopelta\" žila v období pozdní křídy na území dnešního kontinentu Antarktidy a je tak jedním z mála dinosaurů popsaných dosud z ledového kontinentu. Fosílie tohoto ankylosaura byly objeveny již v roce 1986 a staly se tak prvními známými dinosauřími pozůstatky z Antarktidy (tento rod je však až druhým popsaným antarktickým dinosaurem). Čtyřnohý, mohutný tvor měřil na délku asi 4 až 6 metrů a vážil kolem 350 kg. Jeho tělo chránily charakteristické kostěné desky. Zuby listovitého tvaru byly asymetrické. \"A. oliveroi\" vykazuje znaky dvou rozdílných čeledí ankylosaurů, což ztěžuje její přesnější klasifikaci. Objeven byl v mořských sedimentech, což nasvědčuje možnosti, že šlo o mršinu splavenou do moře řekou.\n\n"}
{"id": "359218", "url": "https://cs.wikipedia.org/wiki?curid=359218", "title": "Michal Gabriel", "text": "Michal Gabriel\n\nMichal Gabriel (* 25. února 1960 v Praze) je český sochař a vysokoškolský učitel, bývalý děkan Fakulty výtvarných umění VUT v Brně.\n\n\nPo absolutoriu Střední uměleckoprůmyslové školy v Praze absolvoval Akademii výtvarných umění v Praze, kde vystudoval sochařství. V roce 1987 založil spolu s dalšími umělci neformální uměleckou skupinu Tvrdohlaví. Od roku 1998 působí jakožto docent na Fakultě výtvarného umění VUT v Brně, kde v letech 2007–2010 působil jako děkan. Vyučuje i na Vysoké škole uměleckoprůmyslové škole v Praze. V roce 1995 za svoji tvorbu obdržel prestižní cenu Jindřicha Chalupeckého. Mezi jeho významná díla patří spolupráce na výtvarné výzdobě v pavilonu indonéské džungle v ZOO Praha.\n\nSe svým kamarádem a spolužákem ze studií folkovým muzikantem Michalem Žárou se od roku 1980 výrazně angažoval při pomoci v záchraně chovu huculských koní na Janově hoře v Krkonoších.\n\nDůležité téma, jež se v Gabrielově díle opakuje v různých podobách, je zvíře. V roce 1985 to byli Tři psi, socha z textilu, papíru a drátů.\n\nDalší díla např:\n\nKeramická socha Malý náčelník z roku 1986. Figura domorodého náčelníka je v jogínském sedu, podobně jako figura ženy, která se nazývá Salome.\nRoku 1986 vytvořil Gabriel ze dřeva Egypťanku, sochu základní nejen pro jeho tzv. egyptské období. Dílo výrazné, velkolepé rozměrem i tajemstvím příběhu, který mohl být starodávný a stejně tak i osobní a současný.\nZe stejného roku pochází také Ptačí strom, po Ptakočlověku další příklad zájmu o tvory \"plavající\" vzduchem, tedy zájmu o překonání zemské tíže. Tato práce se nezachovala - nevydržela drsné prostředí \"výtvarného provozu\".\n\nGabrielovo rané dílo tak zahrnuje figury, krajiny, stavby, lesy, krychle a zvířata: od počátku jako soubor témat, s nimiž bude sochař pracovat i v budoucnu.\n\n\n"}
{"id": "359222", "url": "https://cs.wikipedia.org/wiki?curid=359222", "title": "Fenylketonurie", "text": "Fenylketonurie\n\nFenylketonurie (PKU) někdy nazývaná jako Føllingova nemoc je dědičné metabolické onemocnění spočívající v poruše přeměny aminokyseliny fenylalaninu na tyrosin, jenž u zdravých lidí katalyzuje jaterní enzym fenylalaninhydroxyláza (PAH). Právě mutaci genu kódujícího tento enzym má největší procento pacientů s fenylketonurií. V České republice populační frekvence výskytu fenylketonurie odpovídá 1: 9 000.\n\nPrvní případy fenylketonurie byly zaznamenány již v roce 1934 u dvou sourozenců s těžkou mentální retardací. Důvod jejich postižení, poruchu metabolismu fenylalaninu, popsal norský lékař a biochemik Ivar Asbjorn Følling na základě izolace fenylpyruvátu z jejich moče. Pravou příčinu této choroby, mutaci jaterního enzymu fenylalaninhydroxylázy, následně určil mezi lety 1947 a 1953 lékař George Jervis. Od té doby bylo objeveno více než 280 dalších mutací tohoto i dalších enzymů hrající roli ve vzniku fenylketonurie. \n\nKlasická fenylketonurie je autozomálně recesivní onemocnění – mutace genu kódující fenylalaninhydroxylázu se tak dědí od obou rodičů. Rozvoj příznaků postižení závisí především na včasnosti diagnostiky a nastolení speciální diety bez obsahu fenylalaninu. Z tohoto důvodu byl v roce 1975 v České republice zaveden povinný novorozenecký screening. Striktní dodržování diety je nezbytné v dětství, během něhož mají vysoké hladiny fenylalaninu toxický účinek na vyvíjející se mozek.\nMaternální fenylketonurie je stav, kdy původně nepostižený potomek přebírá klinický obraz neléčené fenylketonurie matky (jedná o tzv. fenokopii). V důsledku vysokých koncentrací fenylalaninu v krevním oběhu pronikající skrze placentu dochází k nenávratnému poškození vyvíjejícího se plodu. Z tohoto důvodu je nutné, aby ženy s fenylketonurií plánující těhotenství opětovně zahájily dietu s nízkým obsahem fenylalaninu ještě před početím.\n\nObě tyto varianty fenylketonurie jsou zapříčiněny mutací fenylalaninhydroxylázy. Tedy stejného enzymu jako u klasické fenylketonurie, nicméně ten má v těchto případech částečnou aktivitu. V závislosti na velikosti zbytkové aktivity se odvíjí i léčba, která zahrnuje buď méně přísnou, nebo žádnou dietu. Dědičnost je opět autozomálně recesivní.\n\nTetrahydrobiopterin je kofaktorem fenylalaninhydroxylázy. Během reakce přeměny fenylalaninu na tyrosin se jeho redukovaná forma 5,6,7,8-tetrahydrobiopterin oxiduje na 7,8-dihydropterin, který musí být opět redukován na aktivní kofaktor. Pokud dojde k nedostatečné syntéze či poruše opětovné redukce této látky, fenylalaninhydroxyláza není funkční a vyvíjí se fenylketonurie. Ta může být navíc v kombinaci s vrozenými neurologickými poruchami vyplývající z narušení metabolických drah katecholaminů či serotoninu, při jejichž syntéze se tetrahydrobiopterin rovněž účastní jako kofaktor. Odlišení poruchy v metabolismu tetrahydrobipterinu od klasické fenylketonurie má v dnešní době velký význam, vzhledem k tomu, že od roku 2009 je na trhu substituční lék, jež významně snižuje nesnášenlivost potravy s obsahem fenylalaninu. \n\nLéčba fenylketonurie spočívá především v dodržování striktní diety chudé na fenylalanin, a to především v dětském věku, kdy hrozí nenávratné poškození mozku a jeho funkce. Zároveň u těchto pacientů může daná dieta navodit deficienci některých esenciálních aminokyselin, minerálů či vitamínů, které je tak dobré nahrazovat vhodnými doplňky stravy.\n\n"}
{"id": "359227", "url": "https://cs.wikipedia.org/wiki?curid=359227", "title": "Antonín Sochor", "text": "Antonín Sochor\n\nGenmjr. Antonín Sochor (16. července 1914, ve vestfálském Lohbergu – 16. srpna 1950, v Jablonném v Podještědí) byl československý voják, nositel Řádu Bílého lva, nositel řádu Hrdina Sovětského svazu a dalších sedmi řádů a čtrnácti vyznamenání celkem pěti různých států.\n\nAntonín Sochor se narodil v hornickém městečku Lohberg (dnes místní část obce Dinslaken, Německo, spolková země Severní Porýní-Vestfálsko). Jeho otec tam pracoval na šachtě a když byl po vypuknutí první světové války povolán na (italskou) frontu, vrátila se jeho manželka s dětmi do severočeského Duchcova k rodičům.\n\nPoté, co na rodinu dolehla hospodářská krize 30. let, nemohl Antonín Sochor dokončit obchodní akademii v Teplicích a roku 1933 musel nastoupit do skláren jako dělník. V říjnu 1936 nastoupil prezenční vojenskou službu v Trenčíně. O dva roky později absolvoval poddůstojnickou školu tamtéž.\n\nBěhem mobilizace sloužil na Slovensku a i poté zůstal v armádě jako délesloužící poddůstojník. Po vzniku Protektorátu se vrátil do Duchcova, tam však byl po konfliktu s henleinovci zatčen a v květnu 1939 internován v pracovním táboře Bitterfeld u Lipska. V továrně, kde pracoval, se mu podařilo provést několik sabotáží. Aby se pak dostal pryč z pracovního tábora a tak i mimo podezření, zažádal o vstup do německého Wehrmachtu, a jakožto německý rodák, navíc bydlištěm v Sudetech, byl odveden. Dostal krátkou dovolenou na vyřízení náležitostí a odjel do Duchcova, odkud se mu, i přes dohled gestapa, podařilo odejít do polského exilu, když před tím ještě stihl hodit do rybníka nacistického starostu města Kutscheru-Hasslingera. V létě 1939 pak se již hlásil do řad Československé vojenské skupiny Ludvíka Svobody, tzv. Československého legionu.\n\nPo vypuknutí druhé světové války 1. září 1939 byl Československý legion internován v Sovětském svazu. Jeho příslušníci pak prošli několika pracovními tábory jako Jaromlince, Oranki či Suzdal.\n\nKdyž pak na přelomu let 1941/42 vznikal 1. československý samostatný polní prapor, byl Antonín Sochor, již jako podporučík, jmenován v únoru 1942 velitelem výcvikové čety, v říjnu pak převzal velení čety průzkumníků. Mezitím, 17. září 1942, se oženil s příslušnicí 1. polního praporu Štěpánkou Cejzlarovou.\n\nSochorovi průzkumníci dostali do výzbroje pro naše vojáky do té doby téměř neznámý druh zbraně – samopal (PPŠ-41). Jedním ze Sochorových úkolů tak bylo zavést tuto novou zbraň do československého vojska. Postupem času se naučil samopal ovládat s nevídanou zručností.\n\nV lednu 1943 odjel s praporem na frontu a byl to právě on, kdo byl dne 6. března 1943 pověřen vykonáním první bojové akce 1. polního praporu – průzkum okolí obce Sokolovo. Rozkaz splnili on a jeho muži na výbornou, v přestřelce dokonce zlikvidovali skupinu německých tankistů (proti našim vojákům tu stáli muži elitních tankových jednotek Waffen-SS 1. SS-Panzer-Division Leibstandarte-SS Adolf Hitler a 3. SS-Panzer-Division Totenkopf). O dva dny později pak aktivně bojoval v bitvě u Sokolova. Přestože utrpěl lehké zranění, vytrval v boji až do večera a teprve v noci se stáhl se zbylými vojáky za řeku Mžu. 10. března byl se svým zraněním převezen do nemocnice v Charkově, ten byl 13. března dobyt jednotkami SS, avšak Sochor dokázal z obsazeného města uniknout, dokonce s sebou z Charkova vyvedl další dva raněné Čechy, zdravotnici voj. Marii Pišlovou a voj. Viléma Rawka, čímž sobě i jim zachránil život, neboť Němci československé vojáky hospitalizované ve zdejší nemocnici postříleli. Za statečnost v boji a odvahu při záchraně raněných z Charkova byl vyznamenán Československým válečným křížem 1939 a sovětským Řádem Rudého praporu.\n\n3. července 1943 byl jmenován velitelem motorizované roty 1. československé samostatné brigády, na kterou se mezitím 1. polní prapor transformoval, a 1. září 1943 se mu narodil syn Ludvík.\n\n5. listopadu 1943 zahájila 1. československá brigáda útok na Kyjev a por. Sochor znovu vedl své muže do boje. Útok se zkomplikoval a rozhodování přešlo na střední důstojnický kádr. Antonín Sochor v těchto pro brigádu kritických chvílích jasně prokázal svoje velitelské schopnosti, rozhodnost, odvahu a statečnost. Např. když se němečtí vojáci kryli za těla civilistů, jež používali jako živé štíty, rozhodl se bleskově pro akci a přes zahrady sousedních domů se mu podařilo Němce obejít, vpadnout jim do boku a zlikvidovat je. Spolu s tanky Josefa Buršíka a Richarda Tesaříka, dosáhli Sochorovi samopalníci jako první břehů Dněpru.\n\nZa statečnost v boji při osvobozování Kyjeva byl por. Antonín Sochor vyznamenán podruhé Československým válečným křížem 1939 a 21. listopadu 1943 mu pak byla udělena Zlatá hvězda Hrdiny SSSR.\n\nAntonín Sochor o sobě dával vědět v bojích na frontě i dále – za vynikající velení v bojích u Bilé Cerkve, kde např. vyvedl své vojáky z obklíčení, byl znovu vyznamenán Československým válečným křížem 1939. V lednu 1944 byl podruhé lehce raněn. 13. dubna 1944 se stal velitelem motorizovaného praporu samopalníků 1. čs. samostatné brigády, zúčastnil se Karpatsko-dukelské operace, kde několik dní dobýval se svým praporem kótu 534. Při jednom z útoků na silně opevněnou kótu byl 14. září 1944 těžce zraněn. Podařilo se ho evakuovat do nemocnice v Odrzykoni, kde mu z těla vyoperovali 218 střepin. Tři měsíce pak strávil v rekonvalescenci. Po doléčení pak působil ve štábních funkcích a válku zakončil již v hodnosti štábního kapitána.\n\nDne 5. května 1946 obdržel dekrety o čestném občanství města Duchcova jako uznání za zásluhy vykonané v boji proti nacismu.\n\nPo osvobození ČSR zůstal v armádě, absolvoval v letech 1945/47 Vysokou školu válečnou, jako major pak sloužil na velitelství 1. divize v Praze a od července 1948 na Hlavním štábu čs. branné moci.\n\n11. dubna 1947 se mu narodila dcera Eva.\n\nOd srpna do prosince 1948 byl velitelem brigády židovských dobrovolníků ve výcviku pro Obranné síly Izraele na střední Moravě (VVT Libavá). V září 1949 byl jmenován profesorem pěchotního učiliště v Milovicích u Prahy a současně velitelem školy středních velitelů. 1. července 1950 byl povýšen na podplukovníka.\n\nFantastickou historku z tohoto období života hrdiny uvádí ve svých pamětech generál Alfréd Ressel.\nV noci z 15. na 16. srpna 1950 došlo ve vojenském výcvikovém prostoru Mimoň, u obce Hamr na Jezeře poblíž Stohánku ke srážce těžkého vojenského nákladního vozidla výsadkářů se štábním vozem Škoda 1101 VO podplukovníka Sochora. Těžký nákladní automobil výsadkářů narazil do osobního vozu z pravé strany, kde na místě spolujezdce seděl právě Antonín Sochor, který byl nárazem těžce zraněn. Sochorův řidič se snažil jízdou vlevo srážce vyhnout, dle stop na vozovce a postavení vozidel po nehodě bylo zřejmé, že velmi silný náraz a následné odtlačení osobního vozidla mimo vozovku bez sebemenší reakce brzdění nebo vyhýbání, nebyla jen náhodná nehoda, při které Sochor utrpěl těžká poranění hlavy, kterým 16. srpna podlehl v nemocnici v Jablonném v Podještědí. Pohřeb zesnulého se konal v pondělí 21. srpna 1950 v 16:00 hod. průvodem z Památníku osvobození v Praze-Žižkově do krematoria Praze-Strašnicích, kde byly pozůstatky zesnulého zpopelněny. Jeho smrt dosud obestírají určité nejasnosti. Mnoho lidí bylo a je přesvědčeno, že nešlo o nehodu, ale o pečlivě naplánovaný atentát. Stal se totiž nepohodlným některým mocným lidem nového režimu, především fanatickému komunistovi Bedřichu Reicinovi. Když se Sochor vracel v roce 1949 z Izraele, byl jeho letoun během přeletu napaden palbou neidentifikovaného stíhače a musel nouzově přistát na Maltě. To bylo později označováno jako první pokus o atentát na Sochora. Že o jeho život usilovali, potvrdil i syn Ludvík, když ve vzpomínkách uvedl, že otec hovořil s matkou o tom, že na jeho automobil bylo dvakrát stříleno, že ho chtějí zabít a že už neudělá ani krok bez nabitého samopalu. Podezřele působí také fakt, že na organizaci záchrany jeho života se podílel právě Bedřich Reicin, známý svou nenávistí k členům tzv. \"Orancké skupiny\", kam patřil i Sochor. Reicin měl údajně vynikajícího neurochirurga brig. gen. MUDr. Josefa Škvařila o nehodě informovat záměrně pozdě, ovšem tehdejší vedoucí lékař výsadkového praporu ve Stráži pod Ralskem MUDr. Zdeněk Klouček uvedl, že Sochorova zranění byla tak vážná, že by nebylo možné zachránit mu život ani dnešními prostředky.\n\n\n\n\n"}
{"id": "359230", "url": "https://cs.wikipedia.org/wiki?curid=359230", "title": "Krasoňov", "text": "Krasoňov\n\nKrasoňov () je vesnice v okrese Pelhřimov, spadající pod město Humpolec. Je to velmi stará vesnice s bohatou historií. Vytvářela se již před rokem 1203 a vlastní založení se datuje rokem 1226, kdy papež Honorius III. papežskou bulou předal světské statky v počtu 64 vesnic želivskému klášteru, jež na věčné časy stvrzuje jako majetek řádu premonstrátského v Želivě. Po zpustošení želivského kláštera 1420 se Krasoňov dostal do rukou světské vrchnosti. Želivské panství přiděleno Marii Magdaleně Trčkové z Lípy a panství darováno opět premonstrátům. Dnes je Krasoňov městskou částí Humpolce. Je situována pod kopcem Stráž (651 m), kde byla pravděpodobně strážní stanice u Humpolecké cesty.\n\nNázev Krasoňov se dle záznamů vyvíjel z osobního jména Krasoň, zakladatele a velitele strážní stanice. Později je uváděn název Krásoňov okr. Humpolec (1850), obec okr. Německý Brod (1869–1900) obec okr. Humpolec (1910), obec Krasoňov okr. Humpolec (1921–1950), obec okr. Pelhřimov (1961–1970) až po městskou část Humpolce okr. Pelhřimov (1992).\n\n\n"}
{"id": "359232", "url": "https://cs.wikipedia.org/wiki?curid=359232", "title": "Ipswich Town FC", "text": "Ipswich Town FC\n\nIpswich Town FC (celým názvem: Ipswich Town Football Club) je anglický fotbalový klub, který sídlí ve městě Ipswich v nemetropolitním hrabství Suffolk. Založen byl v roce 1878. Od sezóny 2019/20 působí v EFL League One (3. nejvyšší soutěž). Mezi největší úspěchy patří vítězství ve First Division ze sezóny 1961/62 a vítězství v Poháru UEFA ze sezóny 1980/81. Klubové barvy jsou modrá a bílá.\n\nSvé domácí zápasy odehrává na stadionu Portman Road s kapacitou 30 311 diváků.\n\n\n\n\nZdroj: \n\n\n\nZdroj: \n\n"}
{"id": "359233", "url": "https://cs.wikipedia.org/wiki?curid=359233", "title": "Étienne Bacrot", "text": "Étienne Bacrot\n\nÉtienne Bacrot (* 22. ledna 1983) je francouzský šachový velmistr.\n\nVe 13 letech porazil v zápase exmistra světa Vasilije Smyslova. Velmistrem se stal ve 14 letech a 2 měsících, což byl tehdy rekord.\n\nV roce 2007 se zúčastnil kandidátského turnaje, v něm byl ale vyřazen od Gaty Kamského.\n\n"}
{"id": "359237", "url": "https://cs.wikipedia.org/wiki?curid=359237", "title": "Železniční trať Nemotice–Koryčany", "text": "Železniční trať Nemotice–Koryčany\n\nŽelezniční trať Nemotice–Koryčany (v jízdním řádu pro cestující naposledy označená číslem 345) je vlečka (do 31. října 2019 regionální dráha) spojující Nemotice a Koryčany. V železniční stanici Nemotice odbočuje z trati Brno – Uherské Hradiště.\n\nSvým provozovatelem, Správou železnic, je deklarována jako regionální dráha, ale bývalá stanice Koryčany má status pouhého samostatného tarifního místa ve stanici. Trať je bez pravidelné osobní dopravy, jsou zde provozovány jen příležitostné vlaky.\n\nHlavní roli při vzniku trati sehrála Thonetova továrna na ohýbaný nábytek v Koryčanech. Továrna tuto trať potřebovala pro svůj provoz. Přípravné práce byly započaty v roce 1905, koncese byla udělena 21. 4. 1906. Stavební délka tratě byla 4926 m, provozní délka činila 4822 m. Trať byla postavena za podpory tehdejšího majitele panství Ludvíka Wittgensteina.\n\nNákladní doprava byla zahájena dne 1. 9. 1908. Původně měla být vlečka jen pro soukromou potřebu velkostatku a továrny, byla však zařízena a otevřena i pro veřejnou přepravu zboží. Dráha byla lidmi pojmenována \"Helenka\" podle prvního parního stroje.\n\nV Mouchnicích byla vybudována odstavná kolej pro vozové zásilky. Nebyla však příliš využívána a roku 1923 byla zrušena. Vlaky jezdily nepravidelně, podle potřeby. V roce 1925 byla trať zestátněna od \"Místní dráhy Nemotice Koryčany\".\n\nPo 1. světové válce v roce 1918 bylo požadováno zavedení osobní dopravy. Přes počáteční odpor majitele byla dne 1. 4. 1920 zahájena osobní doprava třemi páry vlaků denně.\n\nPo zavedení osobní dopravy byla postavena třetí kolej (třetí podle služebního číslování, do počtu čtvrtá), výtopna byla přesunuta z Nemotic do Koryčan a postavena kancelář a čekárna velikosti 2 x 4,5 m.\n\nV roce 1929 byla zahájena stavba vlečky do továrny Thonet-Mundus, do provozu byla dána 6. října 1930.\n\nPředtím již v roce 1907 při stavbě dráhy žádal továrník Michael Thonet majitele dráhy L. Wittgensteina, aby mu prodal pozemek za stanicí a povolil mu tudy vést vlečku až do jeho továrny. Jednání tehdy trvalo celý rok bezvýsledně. Mimo to nechtěl majitel dráhy továrníkovi povolit nižší sazby na přepravu nábytku. Jejich vzájemné vztahy nebyly dobré.\n\nRozvoj automobilismu poznamenal i trať Koryčany–Nemotice a tak dne 1. 3. 1932 byla osobní doprava nahrazena silniční autobusovou dopravou, kterou provozovalo ČSD.\n\nZa války byla z důvodu nedostatku benzínu autobusová doprava zastavena a nahrazena opět kolejovou dopravou. Továrna vyráběla za války bedničky na náboje, postele a skříně pro vojsko a poslední rok dřevěné části konstrukce letadel.\n\nVelkého významu měla trať z Koryčan v roce 1945, kdy v dubnu před koncem války byla na nějakou dobu zastavena doprava na hlavní trati a byla provozována doprava jen na trati Koryčany - Nemotice - Slavkov u Brna.\n\nStanice Koryčany byla dne 29. 4. 1945 po 10. hodině obsazena rumunskou armádou a v její blízkosti se usadilo dělostřelectvo a nádraží bylo poškozeno. Po odchodu vojska nastoupili všichni zaměstnanci do práce a dali se do obnovy nádraží. A tak dne 7. května byla podniknuta první služební jízda do Bohuslavic u Kyjova a ve dnech 8. a 9. května byly zavedeny pracovní vlaky do Bohuslavic a Nesovic, poněvadž koryčanský stroj byl jediný v tomto úseku trati.\n\nPo opravě mostu v Bohuslavicích dne 10. 5. 1945 byla zahájena osobní doprava na trati Koryčany - Kyjov dvěma spoji denně. Toto spojení trvalo až do 31. 7. 1945.\n\nProtože bývalý majitel dráhy byl rakouský příslušník, byla na trať nasazena národní správa a posléze došlo výnosem prezidenta k zestátnění. Zestátněna byla rovněž i továrna Thonet - Mundus, ke dni 9. 5. 1946.\n\nPři návštěvě prezidenta Edvarda Beneše v Kyjově byl dne 20. 6. 1947 vypraven zvláštní vlak z Koryčan do Kyjova sestavený z 12 vozů.\n\nV roce 1949 byla v Mouchnicích nákladem obce vystavěna zděná čekárna. Začalo se uvažovat o stavbě koryčanské přehrady a očekávalo se, že veškerý stavební materiál bude dopravován drahou. Práce na přehradě skutečně začaly v roce 1950 a trvaly až do roku 1958. Provoz na trati během výstavby se skutečně zvýšil.\n\nVe středu 31. května 1967 jela na trati naposledy parní lokomotiva Helenka. V 6,20 hodin vyjela z Koryčan do Nemotic a zpět už byl vlak tažen motorovým vozem. Do 2. června zůstala parní lokomotiva stát pro případ potřeby na odstavné koleji v Nemoticích.\n\nV roce 1980 byla osobní doprava v rámci úsporných opatření ČSD zrušena. Několik let pokračovala ještě přeprava spěšnin.\n\nPo roce 1990 bylo několik pokusů o úplné zrušení tratě. To se však nestalo a je využívána několika soukromými firmami z Koryčan. Od roku 1997 je doprava do Koryčan z tarifního hlediska vlečkovou dopravou v rámci železniční stanice Nemotice. V roce 2008 oslavila trať 100 let své existence. V současné době jsou na trati provozovány příležitostné nostalgické a výletní vlaky KPKV (cca 2× za rok).\n\n"}
{"id": "359238", "url": "https://cs.wikipedia.org/wiki?curid=359238", "title": "Stěrač", "text": "Stěrač\n\nStěrače (synonymní výraz stírače byl v minulosti považován za spisovnější) jsou zařízení pro zajištění výhledu v zorném poli řidiče. Pracují na principu setření nečistoty ze skla, které brání nebo ovlivňuje výhled. Stěrače jsou primárně konstruovány pro odstranění vodní vrstvy ze skla. Používají se zejména na čelních sklech dopravních prostředků (automobily, autobusy, drážní tažná a řídicí vozidla, řídicí kabiny lodí a letadel atd.).\n\nStěrač se skládá z převodového mechanismu a ze stíracích ramen, které jsou vybaveny přítlačnými pružinami a z kontaktní strany stíracími gumovými pásy. Rameno je obvykle na jednom konci při okraji okna bodově upevněno na hřídeli a pohybuje se kývavými pohyby. U některých typů stěračů je základní poloha stěrače vodorovná a úhel stírací lišty se mění současně s úhlem celého pohyblivého ramene, u jiných typů stěračů je poloha pracovní lišty stěrače stále svislá a kyvné rameno jí pohybuje převážně vodorovným směrem. Je-li na okně více stěračů, jejich činné plochy se překrývají a pohyb je mechanicky koordinován tak, aby nedocházelo ke kolizím.\nObvykle jsou stěrače ručně odklopitelné, což umožňuje například ruční údržbu čelního skla nebo stěračových pružin.\n\nPohon stěračů bývá elektrický s mechanickým přenosem sil, ale může být i pneumatický. V některých případech mají stěrače manuální pohon (například stěrač na zadní plošině tramvaje Tatra T3).\n\nRychlost a frekvence stírání může být nastavitelná, používá se také intervalový spínač. Zařízení může být vybaveno i dešťovým senzorem.\n\nPři kombinaci vlhka a mrazu mohou stěrače přimrznout ke sklu. Této komplikaci lze předcházet například vložením vhodné izolační vrstvy na dobu odstavení vozidla.\n\nV části období socialismu v Československu byly „gumičky ke stěračům“ jedním z legendárních typů nedostatkového zboží. Vzhledem k tomu, že se ramena stěračů nacházejí vně vozidla, jsou více ohrožena krádežemi.\n\nPrvní mechanický stěrač čelního skla byl ovládán ručně řidičem nebo pasažéry vozidla. Vynalezla jej Mary Andersenová z New York City a následně patentovala v roce 1903 jako zařízení pro čištění skla. Jakmile bylo zařízení patentově ochráněno, zkusila zainteresovat několik společností do výroby jejího vynálezu. Nikdo však o výrobu tohoto stěrače neměl zájem, a tak skončil nápad ve stolní zásuvce.\n\nAutomatické stěrače byly vynalezeny roku 1921 a nazvány tzv. „Folberts“ podle jejich zakladatelů, Fredovi a Williamovi Folberthových. Byly poháněny vzduchovým motorem a zařízení bylo propojené hadičkou se sacím potrubím motoru vozidla.\n\nElektrická verze připevněná na horní část čelního skla, byla vytvořena firmou Bosch v roce 1926, ale byla dostupná pouze pro luxusní modely vozidel.\n\nRobert Kearns (1928-2005) patentoval periodicky ovládané stěrače v roce 1967. Demonstroval svůj systém společnosti Ford Motor, která jej následně zavedla v roce 1978. Další automobiloví výrobci tento trend následovali.\n\nU automobilů obvykle bývají na čelním skle dva stěrače, jejichž ramena jsou upevněna pod dolním okrajem čelního skla. U autobusů s velkoplošným čelním sklem jsou někdy i tři stěrače. U některých velkých vozidel (lokomotivy atd.) je stěrač upevněn u horního okraje skla.\n\nU osobních automobilů ke standardu začínají patřit i stěrače zadního skla, některé typy mají i stěrače světlometů, případně venkovních zrcátek atd.\n\nZejména na čelních sklech bývají stěrače doplněny i ostřikovači.\n\nPlocha mezi čelním sklem a gumou stěrače je také oblíbeným místem pro vkládání různých policejních a úředních výzev a sdělení (například v souvislosti s nesprávným zaparkováním nebo je-li vozidlo považováno za vrak). Někdy za stěrače bývají vkládana i reklamní sdělení, případně vzkaz od řidiče, který zaparkované vozidlo naboural atd.\n\n"}
{"id": "359243", "url": "https://cs.wikipedia.org/wiki?curid=359243", "title": "Queens Park Rangers FC", "text": "Queens Park Rangers FC\n\nQueens Park Rangers FC (celým názvem: Queens Park Rangers Football Club) je anglický fotbalový klub, který sídlí v západním Londýně – obvod Hammersmith a Fulham. Založen byl v roce 1882. Od sezóny 2015/16 působí v EFL Championship (2. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Loftus Road s kapacitou 18 439 diváků.\n\nKlub vyhrál ve své historii jednou Anglický ligový pohár, kde skončil ještě jednou ve finále, do finále se dostal i v jiném anglickém poháru FA Cupu a jednou skončil druhý ve First Division.\n\nV roce 2007 klub převzali tehdejší šéf Formule 1 Bernie Ecclestone a šéf závodního týmu Formule 1 Renault Ital Flavio Briatore. V současnosti klub vlastní malajsijský podnikatel a vlastník týmu Formule 1 Caterham F1 Tony Fernandes se svou Tune Group.\n\nV historii QPR působili také tři čeští hráči, Jan Stejskal (1990–1994), Luděk Mikloško (1998–2001) a Radek Černý (2008–2013).\n\n\n\nZdroj: \n\n\n\nZdroj: \n\n"}
{"id": "359244", "url": "https://cs.wikipedia.org/wiki?curid=359244", "title": "Zabezpečení motorových vozidel", "text": "Zabezpečení motorových vozidel\n\nZabezpečení motorových vozidel představují technické systémy, které chrání motorová vozidla zejména proti krádeži, případně i proti jiným poškozením.\n\nMezi tyto prostředky patří například: \n\n\n"}
{"id": "359246", "url": "https://cs.wikipedia.org/wiki?curid=359246", "title": "Motorová jednotka Köln", "text": "Motorová jednotka Köln\n\nTřívozové motorové jednotky typu Köln (SVT 137 273-278, 851-858) byly pokračováním vývoje rychlých motorových jednotek DRG. Ani prodloužení dvoudílných jednotek typu Hamburg na třívozové provedení Leipzig nestačilo poptávce. Kritizováno bylo především uspořádání do velkoprostorových oddílů a omezené poskytování jídelních služeb společností Mitropa. U nové jednotky byl požadavek na oddílové uspořádání interiéru a zařízení jídelního oddílu. Nová jednotka byla opět třídílná, avšak prodloužení vozů si vyžádalo opuštění koncepce Jakobsových podvozků.\n\nJednotka typu \"Köln\" měla třídílné uspořádání s dvounápravovými podvozky typu Görlitz. Krajní podvozky byly jako na předchozích typech osazeny motory Maybach GO6 o výkonu 441 kW (dvě jednotky měly zkušebně motory G 6 o výkonu 478 kW). Zadní podvozky krajních vozů byly poháněny vždy dvěma stejnosměrnými elektromotory po 180 kW při napětí 750 V. Motory bylo možno řadit sériově i paralelně. Kvůli problémům s bubnovými brzdami byla použita klasická špalíková brzda „Hikss“ (Hildebrand-Knorr), neboť vývoj kotoučové brzdy byl teprve v počátcích. Jednotky byly vybaveny zařízením kontroly bdělosti strojvedoucího Sifa a vlakovým zabezpečovačem Indusi.\n\nJednotky měly nižší čelní okna a byly celkově zaoblenější, včetně aerodynamických krytů na spodcích vozů. Přechody mezi vozy byly opatřeny dvojitými měchy. Interiéry byly luxusní, vykládané dřevem, s fotografiemi významných německých míst. K vytápění bylo použito teplovodní topení s naftovým kotlíkem. Jednotky byly opatřeny fialovo – krémovým nátěrem, střecha a spodek měly barvu hliníkovou, ozdobné linky byly černé. Uspořádání interiérů bylo následující:\n\nOběh byl naplánován pro osm jednotek na ramenech Berlin-Köln (FDt 15/16), Berlin-Norimberk-Mnichov/Stuttgart (FDt 551/552 a FDt 711/712) a Dortmund-Basilej přes Frankfurt nad Mohanem a Darmstadt (FDt49/50). Mezi Berlínem a Norimberkem jezdily jednotky zdvojené. Dalších pět jednotek sloužilo jako záloha, jedna zůstala až do srpna 1939 vyhrazena pro zkoušky. Jednotky byly přiděleny do Berlína, v květnu 1939 přešly dvě jednotky do Dortmundu. Jednotky měly velmi příznivý ohlas, avšak i některé nedostatky. Vadil jim prudký déšť, kdy docházelo k poruchám, dále docházelo k únikům oleje, praskání pružin a znečišťování spodku od špalíkových brzd. 22. 8. 1939 byl provoz sítě rychlých vlaků zastaven z důvodů blížící se války. Během války sloužily jednotky potřebám vlády a Wehrmachtu. Ke konci války byla většina jednotek odstavena.\n\nJednotky 137 273, 278, 852 a 855 zůstaly v sovětské okupační zóně. Jednotka 137 852 přešla k ČSD a od roku 1949 zde byla v provozu pod označením M 494.001 na trase Praha – Bratislava. Jednotka 137 855 byla přesunuta do SSSR a nasazena do provozu pod označením DP-14. Jednotku 137 274 odvezli jako objekt zájmu do Spojených států. Devět jednotek připadlo po válce DB.\n\nJednotky 273 a 278 použily DR pro spoje Berlín Anhaltské nádraží – Hamburk. V roce 1953 vrátily ČSD jednotku 852. Od DB zakoupily DR další jednotky a všechny nasadily na mezinárodní spoje:\n\nV letech 1963–1965 byly jednotky modernizovány a dostaly nové motory 12 V 170 DR o výkonu 470 kW z ČKD Praha. Instalace nového sání a výfuku poněkud narušila hladké linie střechy. Uspořádání sedadel ve středním díle se změnilo na 0+4, takže jednotky nyní měly kapacitu 48 míst v první a 72 ve druhé třídě. Ze zavazadlového oddílu vzniklo zázemí jídelního personálu.\n\nJednotky byly ještě přečíslovány dle nového schématu dle UIC: SVT 137 273 obdržela označení 182 003 – 503 – 004, SVT 137 278 byla označena 182 005-505-006, SVT 137 853 182 007-507-008, SVT 137 856 182 009-509-010. Tou dobou už byly v dálkové dopravě nahrazeny novými jednotkami VT 18.16 a využívaly se pouze pro zvláštní jízdy. Mezi lety 1972 a 1982 byly všechny jednotky vyřazeny.\n\nNěkteré vozy byly využity pro stavební vlaky. To byl případ i jednotky 182 009-509-010 odstavené v roce 1979 v Berlíně Lichtenbergu jako kanceláře pro elektrizaci železnic. Poté sloužila jako sklad a odpočinková místnost v Berlíně Schöneweide. V roce 1992 byla převzata jako muzejní depem v Lipsku a v roce 1998 převezena do Lipska. Nyní o ni pečuje spolek \"Förderverein Diesel-Schnelltriebwagen (SVT) e.V.\" a snaží se o její zprovoznění.\n\n"}
{"id": "359257", "url": "https://cs.wikipedia.org/wiki?curid=359257", "title": "Jon Micah Sumrall", "text": "Jon Micah Sumrall\n\nJon Micah Sumrall (* 13. října 1980 Ashland) je americký zpěvák působící v křesťanské rockové skupině Kutless. Občas také hraje v této skupině na akustickou kytaru a piano Jejím členem je od roku 2001. Se svou rodinou žije v Oregonu.\n\n"}
{"id": "359264", "url": "https://cs.wikipedia.org/wiki?curid=359264", "title": "Emise (ekologie)", "text": "Emise (ekologie)\n\nEmise (z latinského \"emittere\" – zářiče, znečišťovatelé) jsou látky znečišťující ovzduší. Maximální koncentraci mají u svého zdroje (komín, výfuk, ...), jejich koncentrace se postupně snižuje mísením se vzduchem aj.\n\nMohou být přírodního nebo antropogenního původu.\n\nMezi časté emise patří oxidy dusíku a síry.\n\n\n"}
{"id": "359265", "url": "https://cs.wikipedia.org/wiki?curid=359265", "title": "Hearts of the Innocent", "text": "Hearts of the Innocent\n\nHearts Of The Innocent je čtvrté album křesťanské rockové skupiny Kutless vydané v 21. března 2006.\nVydáno bylo u BEC Recordings, producentem byl Aaron Sprinkle.\n\n"}
{"id": "359267", "url": "https://cs.wikipedia.org/wiki?curid=359267", "title": "Vladimir Akopjan", "text": "Vladimir Akopjan\n\nVladimir Akopjan též Hakobjan ( ; *7. prosince 1971) je arménský šachový velmistr. V říjnu 2015 má 2648 elo FIDE.\n\nProšel šachovou školou Botvinnika-Kasparova. Ve 14 letech zvítězil na mistrovství světa do 16 let. V 16 letech zvítězil na mistrovství světa do 18 let.\n\nV roce 1999 se zúčastnil mistrovství světa FIDE v Las Vegas, kde se probojoval až do finále. Porazil zde Jevgenije Barejeva (2,5:1,5), Kirila Georgijeva (2,5:1,5), ve čtvrtfinále Sergeje Movsesjana (2,5:1,5) a v semifinále Michaela Adamse (2,5:0,5). Ve finále, ze kterého vzešel tehdejší mistr světa FIDE, podlehl Alexandru Chalifmanovi (2,5:3,5).\n\n"}
{"id": "359270", "url": "https://cs.wikipedia.org/wiki?curid=359270", "title": "Svatý Dionýsius", "text": "Svatý Dionýsius\n\nSvatých Dionýsiů bylo více:\n"}
{"id": "359272", "url": "https://cs.wikipedia.org/wiki?curid=359272", "title": "Jan Budař", "text": "Jan Budař\n\nJan Budař (* 31. července 1977 Frýdlant) je český herec, režisér, hudebník a scenárista. Je znám především pro své role ve filmech \"Nuda v Brně\", \"Vratné lahve\", \"Horem pádem\" či \"Václav\". Byl čtyřikrát oceněn Českým lvem.\n\nHerectví vystudoval na brněnské JAMU (1996–2000). Hrál v řadě tuzemských divadel, v brněnském Studiu Marta, v Národním divadle Brno, v královéhradeckém Klicperově divadle, brněnské Huse na provázku, v Městském divadle v Karlových Varech, pražském Národním divadle a dalších. V letech 2000 až 2003 byl ve stálém angažmá pražského Divadla Na zábradlí.\n\nje autorem mnoha článků pro časopis Instinkt.\nJeho partnerkou je Iveta Fabešová, účastnice reality show \"Na nože!\".\n\nPřed Olympiádou v Pekingu v roce 2008 se zapojil do Celosvětové štafety s pochodní za lidská práva. Vystoupil také na koncertu nazvaném „Svědomí nelze koupit“ na podporu lidí nespravedlivě stíhaných čínským režimem, zejména následovníků Fa-lun-kungu a advokáta Kao Č'-šenga v pražském Kostele sv. Anny 6. října 2014.\n\n\nKromě své herecké činnosti hraje na několik hudebních nástrojů, zpívá a skládá své vlastní originální písně. Je frontmanem kapely \"Eliščin band\". Vydal alba:\n\nFilmová hudba\n\nTaké zpívá v duetu s Radůzou na singlu \"Kapitán Srdce\" (2014, Radůza Records)\n\n\nKnihy:\n\n2013 Pohádka ' 'NEJVĚTŠÍ TAJEMSTVÍ LEOPOLDA BUMBÁCE' ' . Vychází spolu s pohádkou Antonína Dočekala ve vydavatelství Mladá fronta .\n\n2017 Princ Mamánek\n\n"}
{"id": "359282", "url": "https://cs.wikipedia.org/wiki?curid=359282", "title": "Zapalování", "text": "Zapalování\n\nZapalování je elektrický systém zažehování palivové směsi v zážehových spalovacích motorech. Skládá se ze zdroje vysokého napětí, přerušovače, rozdělovače, zapalovací svíčky a odrušení. Je znám zejména z automobilů, motocyklů a dalších aplikací.\n\nStlačená směs ve válci zážehového motoru musí shořet krátce po průchodu pístu horním mrtvým bodem. Protože na okamžiku zažehnutí velmi záleží, zapaluje se směs u těchto motorů elektrickým výbojem, jiskrou vysokého napětí (řádově 20 kV) na kontaktech zapalovací svíčky. Impulz vysokého napětí se vyrábí přerušením elektrického proudu v zapalovací cívce či transformátoru. Tento proud vyrábí magneto nebo dynamo, poháněné z hřídele motoru, v moderních systémech tranzistorového a elektronického zapalování je zdrojem proudu baterie. Optimální okamžik pro vznik jiskry závisí na otáčkách motoru a dalších okolnostech (viz předstih).\n\nNejstarší a nejjednodušší systém zapalování používá jako zdroj proudu magneto, permanentní magnet, upevěný na setrvačníku motoru, a cívka umístěná v jeho poli. Proud přeruší v určitém bodě mechanický přerušovač, rozpínací kontakt s paralelně zapojeným kondenzátorem. Cívka může být nahrazena autotransfornátorem, který vzniklé napětí ještě zvýší. Při startu motoru se celý systém musí nejprve roztočit (ruční klikou nebo podobně), protože teprve při určité rychlosti otáčení vzniká dostatečný proud a napětí pro jiskru. \n\nMagnetové zapalování vznikalo postupně koncem 19. století a kolem roku 1900 je podstatně zdokonalil Robert Bosch a jeho zaměstnanci. U automobilových a později i motocyklových motorů se od 20. let 20. století začala používat baterie a magnetové zapalování se pozvolna opustilo. Používá se však stále jednak u malých motorů pro motorové pily, sekačky, mopedy i malé motocykly bez baterie, ale také pro letecké pístové motory, protože je spolehlivější. \n\nKdyž se u automobilů a od 60. let i u motocyklů začaly zavádět baterie (přesněji akumulátory) jako trvalé zdroje proudu, umožnily především osvětlení stojícího vozidla a později zavedení startéru. Když byl k dispozici trvalý zdroj proudu, nabíjený dynamem, mohlo se magneto nahradit zapalovací cívkou či transformátorem. Nutnost roztáčet motor zvenčí tak odpadla a startování bylo pohodlnější i spolehlivější. Jako první zavedla bateriové zapalování do výroby firma Cadillac roku 1910. \n\nS vývojem výkonových polovodičových spínačů bylo možné nahradit mechanický přerušovač tyristorem. Tím se jednak zvýšila spolehlivost i životnost přerušování, jednak bylo možné okamžik zapálení regulovat elektronicky. Zapalování moderních automobilových i motocyklových motorů je řízeno počítačem, který dostává signály jak o poloze klikového hřídele, tak o otáčkách, okamžitém výkonu a dalších parametrech. Na jejich základě počítač časuje a dávkuje jak vstřikování paliva, tak také okamžik jeho zažehnutí čili předstih. Důležité parametry pak může indikovat řidiči na displeji. Start motoru je tak rychlý a spolehlivý, že moderní automobily motor často automaticky vypínají i při kratším zastavení – například na křižovatce – a automaticky opět startují. Tím se dosahuje znatelné úspory paliva a snižuje i produkce spalin v městském provozu, zároveň se však snižuje životnost motoru.\n\nU víceválcových motorů je třeba postupně zapalovat směs ve všech válcích. U starších elektromechanických systémů se užíval jeden společný generátor pulzů vysokého napětí, které se pak mechanickým rozdělovačem distribuovaly do jednotlivých válců. U elektronických systémů je jednodušší rozdělovat impulzy nízkého napětí přímo k válcům, které pak ovšem musí mít vlastní vysokonapěťové cívky. Systémy dvoujiskrového zapalování mají společnou cívku pro dva válce, takže každá svíčka dostane během jednoho cyklu dva zapalovací impulzy. Jeden z nich však spadne do taktu výfuku, takže se neuplatní (tzv. \"wasted spark\")\n\nJiskra na kontaktech zapalovací svíčky vzniká uvnitř kovového válce, takže elektromagnetické pole, které indukuje, je poměrně účinně odstíněno. Zato jiskry vzniklé mezi kontakty přerušovače vytvářejí silné elektromagnetické rušení ve velmi širokém spektru frekvencí. Proto se zapalovací systémy pečlivě odrušují a jednou z výhod elektronického zapalování je právě to, že zde žádné jiskry vně válců nevznikají.\n\n"}
{"id": "359286", "url": "https://cs.wikipedia.org/wiki?curid=359286", "title": "Hodiny reálného času", "text": "Hodiny reálného času\n\nReal-time clock (zkráceně RTC), česky hodiny reálného času, jsou počítačové hodiny (většinou ve formě integrovaného obvodu), které udržují údaj o aktuálním čase. Přestože tento termín je známý především z počítačů nebo serverů, používá se v jakékoliv elektronice, která používá přesný čas.\n\nPoužívání RTC má výhody:\n"}
{"id": "359291", "url": "https://cs.wikipedia.org/wiki?curid=359291", "title": "Boxer (motor)", "text": "Boxer (motor)\n\nBoxer je označení motoru, ve kterém se pohybují písty horizontálně proti sobě a uprostřed se nachází kliková hřídel. Motor typu boxer je nízký, tím umožňuje při nízkém umístění snížit těžiště vozidla. Protiběžný pohyb dvojice pístů způsobuje, že se vzájemně téměř vyruší dynamický vliv jejich oscilujících hmot. Tento motor může mít proto poměrně malé vibrace i při dvouválcovém provedení.\n\nTento typ motoru vynalezl v roce 1896 Carl Benz. Sám jej nazval „Contra-Motor“, poprvé byl použit ve voze „Dos à Dos“ Benzovy firmy.\n\nVyužívá se například v cestovních motocyklech značky BMW, od kterých byly odvozeny motocykly Ural a Dněpr.\n\nAutomobilka Tatra osazovala některé své osobní vozy plochými dvouválci (Tatra 11, 12) nebo čtyřválci (Tatra 57, Tatra 600). Do svých sportovních vozů montuje motory typu boxer firma Porsche. Z dalších známých automobil lze jmenovat Volkswagen Brouk nebo celou řadu vozů Alfa Romeo – Alfasud, 33, Arna, 145 a 146, stejně tak jako některé z vozů Subaru. V roce 2008 představilo Subaru první dieselový boxer s přímým vstřikováním paliva a turbodmychadlem.\n\n"}
{"id": "359294", "url": "https://cs.wikipedia.org/wiki?curid=359294", "title": "Světlomety silničních vozidel", "text": "Světlomety silničních vozidel\n\nSvětlomety neboli reflektory tvoří část osvětlení motorového vozidla nebo jízdního kola. Jsou to ta svítidla, která slouží ke směrovému osvětlení, zejména dálková a potkávací světla motorových vozidel nebo přední světlo jízdního kola.\n\nPro světlomety motorových vozidel používá zákon č. 361/2000 Sb. (v § 32) termíny dálková světla a potkávací světla, rovněž pro ostatní druhy svítilen na vozidle (které mohou být také vybaveny reflektorem) se používá termín „světla“. Termín „světlomet“ se používá například v zákoně č. 56/2001 Sb., o podmínkách provozu vozidel na pozemních komunikacích, v souvislosti s jednoduchým seřízením světlometů při technické prohlídce vozidla. Prováděcí vyhláška 341/2002 Sb. se zabývá světelnými zařízeními vozidel v § 18. Pro světelná zařízení na vozidle vyžaduje homologaci a povoluje je používat jen ve stanoveném počtu a druhu a stanoveným způsobem. Používá termíny světlomet, potkávací světlomet, doplňkový potkávací světlomet, přední mlhový světlomet, zpětný světlomet. Pracovní světlomet a hledací světlomet je zakázáno používat za jízdy. Způsobují-li světlomety vozidla oslnění, je vozidlo nezpůsobilé k provozu.\n\nZákladní požadavky na světlomety vozidel obsahuje v přílohách \"Dohoda o přijetí jednotných technických pravidel pro kolová vozidla, zařízení a části, které se mohou montovat a/nebo užívat na kolových vozidlech a o podmínkách pro vzájemné uznávání homologací udělených na základě těchto pravidel\", uzavřená v Ženevě dne 20. března 1958 (ve znění pozdějších změn). Světlometů se týká asi 10 příloh této dohody. Světlometů se týkají také směrnice Rady EHS č. 76/761 a 76/762 z 27. července 1976 a směrnice Komise EHS 89/517 a 89/518 z 1. srpna 1989 a 1999/17 a 1999/18 o sbližování právních předpisů členských států týkajících se dálkových, potkávacích a předních mlhových světlometů motorových vozidel a žárovek pro tyto světlomety. Zpětných světlometů se týká směrnice Rady EHS č. 77/539 z 28. června 1977 a směrnice Komise č. 97/32 z 11. června 1997.\n\nSvětla pro denní svícení jsou speciální světla, určená pro zvýraznění vozidla během jízdy za nesnížené viditelnosti. Historicky první používání světel pro denní svícení (angl. DRL) se datuje do 70. let ve Skandinávii. Světla pro denní svícení (dále s.p.d.s.) nevytváří na rozdíl od potkávacích světel světelný kužel, ale rozptýlené světlo, které během dne dostatečně zdůrazňuje vozidlo v provozu, a je pro lidské oko snesitelnější a příjemnější. Další podstatnou výhodou s.p.d.s je nižší energetická náročnost, tím pádem zaručují úsporu paliva a ekologičtější provoz vozu. S.p.d.s. se můžou dokoupit a namontovat i na starší vozy. Na trhu je celá škála světel. Dodatečně namontovaná světla p.d.s. musí být homologována pro provoz v ČR a jejich umístění se řídí přesnými pravidly. S.p.d.s. se rozsvěcují samy po nastartování, při jejich činnosti nesvítí na voze nic jiného, ani koncová světla. Při rozsvícení obrysových a potkávacích světel s.p.d.s automaticky zhasínají. V USA jsou jako s.p.d.s. užívány i přední blinkry, které svítí nepřerušovaně, při odbočování zhasnou a bliká pouze příslušný blinkr.\n\nV předpisech upravujících v České republice silniční provoz se termín světlomet používá v souvislosti s jízdními koly. Podle § 58 zákona č. 361/2000 Sb., o silničním provozu, je cyklista povinen za snížené viditelnosti mít za jízdy rozsvícen světlomet s bílým světlem svítícím dopředu. Podle přílohy č. 13 vyhlášky č. 341/2002 Sb. světlomet musí být seřízen a upraven trvale tak, aby referenční osa světelného toku protínala rovinu vozovky ve vzdálenosti nejdále 20 m od světlometu a aby se toto seřízení nemohlo samovolně nebo neúmyslným zásahem řidiče měnit. Je-li vozovka dostatečně a souvisle osvětlena, může cyklista místo světlometu použít svítilnu bílé barvy s přerušovaným světlem. Pro zadní světlo je požadována svítilna, reflektor (světlomet) není vyžadován.\n\n"}
{"id": "359301", "url": "https://cs.wikipedia.org/wiki?curid=359301", "title": "Loren Acton", "text": "Loren Acton\n\nLoren Wilber Acton (* 7. března 1936, Lewistown, Montana, USA) je bývalý americký astronaut, který letěl v raketoplánu Challenger v roce 1985.\n\nV Montaně vystudoval High School v Billings a State College v Bozemanu. Poté absolvoval vysokoškolské studium na University of Colorado at Boulder, kde získal titul doktora astrofyziky. Následně získal zaměstnání u Lockheed Palo Alto, zde setrval od roku 1964 do r. 1993. V průběhu let se přihlásil k NASA. V týmu připravujících se amerických astronautů byl od roku 1978 (bylo mu 42 let).\n\nPo svém letu do vesmíru zůstal ještě rok u NASA, načež se v roce 1986 vrátil ke své práci u firmy Lockheed. Ve svých 57 letech, v roce 1993 nastoupil jako profesor v Montaně na univerzitu (Montana State University), kde také vystudoval inženýrství.\n\nJe ženatý s Evelyn, rozenou Oldenburger a má dvě děti, jmenují se Cheryl a Stanley.\n\nLetěl pouze jednou a to v roce 1985. Byl zapsán do kosmonautických seznamů jako 177. člověk ve vesmíru. Jednalo se o sedmidenní let na palubě raketoplánu Challenger s misí STS-51-F s laboratoří Spacelab. V sedmičlenné posádce raketoplánu s ním odstartovali velitel Charles Fullerton, dále pak Roy Bridges, Story Musgrave, Anthony England, Karl Henize a John-David Bartoe. Na oběžné fráze prováděli astrofyzikální pokusy, sledovali Slunce a hvězdy v rentgenovém a infračerveném oboru spektra. Přistáli na základně Edwards v Kalifornii.\n\n"}
{"id": "359304", "url": "https://cs.wikipedia.org/wiki?curid=359304", "title": "Coulrofobie", "text": "Coulrofobie\n\nCoulrofobie je abnormální nebo přehnaný strach z klaunů. Slovo není považováno za odborný psychologický termín. Coulrofobií většinou trpí děti, dá se ale i pozorovat mezi staršími dětmi a dospělými. Strach získávají většinou z osobní negativní zkušeností s klauny nebo z negativního obrazu klaunů z televize. Trpí jí například známý americký herec Johnny Depp. Termín Coulrofobie není uveden v ICD-10 = Světové zdravotnické organizace ani v kategorii poruch = DSM-5 v americké psychiatrické asociaci.\nMůžeme jí léčit mnoha různými způsoby Např.: zvládat svoje emoce a pocity, které jsou zakotveny s obrazem klauna.\n"}
{"id": "359308", "url": "https://cs.wikipedia.org/wiki?curid=359308", "title": "Osvětlení motorového vozidla", "text": "Osvětlení motorového vozidla\n\nOsvětlení motorového vozidla tvoří světlomety a ostatní světla. Některá světla slouží k osvětlení prostoru či přístrojů, jiná mají návěstní funkci nebo obě funkce současně.\n\nPodle funkce se rozlišují tyto druhy světel\n\nMezi světlomety patří zejména potkávací světla, dálková světa, zpětná světla a přední mlhová světla\n\nNávěstní funkci mají v silničním provozu i povinné světlomety, avšak kromě světlometů mají vozidla i mnoho dalších světel, která mají návěstní nebo signalizační funkci:\n\nV motorových vozidlech se používají například tyto zdroje světla:\n\nVzhledem k celosvětovému rozšíření automobilů se jevilo rozumné, aby byly tyto spotřební díly všude snadno dostupné a měly zaručené vlastnosti. To je tím důležitější, čím je optika světlometu propracovanější. Příkladem mezinárodní normy pro autožárovky je od roku 1958 předpis č. 37 ECE (podvýboru Evropské hospodářské komise OSN) a pro výbojkové zdroje světla předpis č. 99 s doplňky. Tyto standardy jsou víceméně akceptovány i v USA a Japonsku.\n"}
{"id": "359309", "url": "https://cs.wikipedia.org/wiki?curid=359309", "title": "Amorité", "text": "Amorité\n\nAmorité (sumersky MAR.TU, akkadsky Tidnum nebo Amurrūm, egyptsky Amar, hebrejsky ’emōrî אֱמֹרִי) je název semitského národa, který od druhé poloviny 3. tisíciletí př. n. l. obýval území na západním břehu Eufratu. Označení \"Amurru\" bylo také používáno jako jméno jejich hlavního boha.\n\nPodle nejstarších sumerských zdrojů, sahajících do asi 2400 př. n. l., je země Amoritů (\"území Mar.tu\") spojována se západem, zahrnujíc Sýrii a Kanaán, i když původem mohou být z Arábie. V mezopotámských zdrojích jsou popisováni jako kočovný národ a jsou spojováni s horskou oblastí Džebel Bišri v Sýrii, nazývanou \"hory Amoritů\". Etnické označení \"Amurru\" a \"Amar\" pro ně používali v Asýrii, respektive v Egyptě. Jejich hlavními bohy byli Amurru a měsíční bůh Sin. \nOd 21. stol. př. n. l. (umocněno katastrofálním suchem na začátku 22. stol. př. n. l.) probíhala ve velkém měřítku migrace amoritských kmenů směrem do Mezopotámie. Jejich infiltrace výrazně přispěla k pádu novosumerské 3. dynastie z Uru, když Amorité získávali postupně kontrolu nad některými královstvími. Jejich nástup k moci v oblasti byl dovršen Chammurabiho dobytím Babylónu. \n\nDnes nám známí Amorité (převážně pocházející z Mari) psali v akkadském dialektu - tabulky datované do cca 1800 - 1750 př. n. l. ukazují konstrukce a formy (nářečí) užívané severozápadní semitskou skupinou.\nHlavním zdrojem extrémně limitovaných informací o jejich jazyku jsou pro nás oficiální jména, zachovaná v soudobých textech. Nejsou akkadského stylu a mnoho z nich je velmi podobných pozdějším hebrejským jménům používaným v Bibli.\n\nPodle raných nápisů jsou všechny západní země (včetně Sýrie a Kanaánu) nazývány „zemí Amoritů“. „Země Mar.tu“ se objevuje v nejstarších sumerských textech, např. v eposu \"Enmerkar a Pán z Arattu\", stejně jako na nejstarších tabulkách z Ebly. Pro akkadské krále byla \"Mar.tu\" jedna ze „čtyř světových stran“ obklopujících Akkad, společně se Subartu (pozdější Asýrie), Sumerem a Elamem. Akkadský král Narám-Sín proti nim podnikal kolem r. 2240 př. n. l. podle záznamů vojenské výpravy v oblasti severní Sýrie a jeho nástupce Šar-kali-šarrí ve výpravách proti nim pokračoval. \n\nV období novosumerské 3. dynastie z Uru se imigrující Amorité stali tak velkou hrozbou, že sumerští králové (např. Šu-sín) byli donuceni ke stavbě téměř 200 km dlouhého valu od Tigridu po Eufrat aby zabránili jejich průnikům. Tito Amorité jsou popisováni jako kočovné klany ovládané nelítostnými rodovými předáky, kteří hledali nové pastviny pro svá stáda. Některé akkadské texty z tohoto období se o Amoritech vyjadřují velice pohrdavě, a naznačují, že novosumeřané nahlíželi na jejich kočovný způsob života s odporem a opovržením, např.:\n\nJak postupně centralizovaná struktura urského novosumerského impéria kolabovala, její jednotlivé části začali znovu obnovovat svojí ztracenou nezávislost; a oblasti obývané Amority nebyly výjimkou. Zároveň vojska z Elamu dále napadala a oslabovala již tak zesláblou říši. Některé amoritské rody využily pád centrální moci a agresivně se pokoušely ujmout moci. Neexistovala amoritská invaze jako taková, ale Amorité dosáhli moci ve většině regionů chřadnoucí říše, zvláště za vlády posledního krále 3. urské dynastie, Ibbi-Sína. Velitelé s amoritskými jmény ovládli i důležitá centra moci: Isin, Larsu či Babylón. Elamitům se podařilo roku 2004 př. n. l. konečně dobýt Ur. O něco později se nejmocnějším vládcem Mezopotámie stává přímý předchůdce babylonského Chammurabiho, Šamši-Adad I., další člen amoritského národa.\n\nVzestup amoritských království v Mezopotámii měl hluboký a dlouhotrvající vliv na její politickou, společenskou a hospodářskou strukturu.\n\nSumerské městské státy byly nahrazeny královstvími. Lidé, půda a stáda přestali fyzicky patřit bohům, chrámům či králi. Četné královské a chrámové pozemky byly rozdány (nebo dány na určitou dobu k volnému užívání), mnoho obyvatel bylo osvobozeno od placení daní a nucených prací. Nové generaci vládců se podařilo založit novou společnost, společnost velkých rolníků, svobodných občanů a podnikavých kupců. Kněží se starali o bohy a jejich zájmy, ale hospodářský život země již déle nebyl výhradně (nebo téměř výhradně) v jejich rukou. \n\nObecně shrnuto, Mezopotámská civilizace přetrvala i přes příchod Amoritů, stejně jako přežila akkadskou nadvládu či nepokojné období předcházející vzestupu 3. dynastie z Uru. Náboženství, etika a umění, které se v Mezopotámii vyvíjely od nejranějších dob, nebyly Amoritskou nadvládou nijak zásadně ovlivněny. Pokračovalo uctívání sumerských bohů, a staré sumerské mýty a eposy byly stále znovu kopírovány, překládány, obecně bez větších úprav.\n\nÉra amoritských království (zhruba 2000 - 1600 př. n. l.) je tak známá v Mezopotámské historii jako \"Amoritské období\". Hlavní amoritské dynastie se dostaly k moci v Mari, Ekallatumu, Jamchadu, Qatně, Aššúru (rod Šamši-Adada I.), Isinu, Larse a Babylónu. Toto období ukončilo chetitské dobytí Babylónu (okolo 1595 př. n. l.). Od 15. stol. př. n. l. se termín \"Amurru\" obyčejně používal pro označení regionu severně od Kanaánu až po Kadeš na řece Orontes.\n\nJméno Amorité je v Bibli užíváno pro jistý horský kmen obývající zemi Kanaán, podle Gen. 10:16 jako potomci Kanaána, syna Hamova – biblický záznam je tedy označuje za Hamity, nikoliv Semity. Názvy \"Amorité\" a \"Kanaánští\" (Kananejci) se pak často překrývají, Kanaán je užíván více všeobecně a Amorité jako specifická část Kanaánských.\n\nJsou popisováni jako silní lidé statné postavy „jako výšky cedrů“, kteří obývali zemi na východě a západě od Jordánu; jejich král, Og, je nazýván jako poslední „zbylý z rodu obrů“ (Deut. 3:11).\n\nBibličtí Amorité původně obývali oblast rozprostírající se od vysočiny západně od Mrtvého moře (Gen 14:7) k Hebronu (13:8; Deut. 3:8; 4:46–48), s Jordánskou dolinou na východ od řeky (4:49) a zemi „dvou králů Amoritských“, Sichona a Oga (Deut. 31:4; Joz. 2:10; 9:10). Oba, Sichon i Og byli nezávislými králi. \n\nZdá se, že tito Amorité byli spojeni s jeruzalémskou oblastí, a že kmen Jebusejců byl jejich podskupinou. Jižní pahorky Judejských hor se nazývají „Amoritskými horami“ (Deut. 1:7, 19, 20). Podle současné etymologické teorie také překlad jména hory Moriah po vynechání první slabiky zní „Amoritská hora“.\n\nPět amoritských lokálních králů bylo na hlavu poraženo Jozuem (10:10) při „Vodách Merómu“ (Joz. 11:8). Dále je v Bibli zmínka, že za dnů Samuela byl mezi Amority a Izraelity mír (1 Sam. 7:14). Gibeonští byli považováni za jejich potomky a uzavřeli s Izraelity dohodu; když tuto Saul porušil a pobil některé z Gibeonských, Bůh seslal na Izrael hladomor.\n\n\n"}
{"id": "359310", "url": "https://cs.wikipedia.org/wiki?curid=359310", "title": "Comacchio", "text": "Comacchio\n\nComacchio je město v Itálii. Nachází se v oblasti Emilia-Romagna a provincii Ferrara. Má 22 358 obyvatel a rozkládá se na 283 km. Někdy bývá označováno jako \"malé Benátky\". Celé město leží na ostrůvcích v zálivu zvaném \"Valli di Comacchio\" a je odděleno kanály. Nejvíce proslulo lovem úhořů, při němž se využívají způsoby až z doby Římanů.\n\nComacchio je propojeno s námořním přístavem Porto Garibaldi splavným kanálem pro lodě do 1.350 BRT. Směrem do vnitrozemí ústí tento kanál do ramene Pádu (Po di Volano), které protéká kolem Ferrary a mezi obcemi Volano a Lido di Volano ústí do Jaderského moře.\n\nZ historického hlediska patří Comacchio k jednomu z hlavních center Delty řeky Pádu. Pochází z vrcholného středověku. Během své historie bylo město dobyto nejdříve ravenským exarchátem, poté ferrarským vévodstvím a poté se připojilo k papežskému státu.\n\nV roce 1821 byl postaven násep, který ostrov spojil s městem Ostellato.\n\nLido degli Estensi, Lido degli Scacchi, Lido di Pomposa, Lido di Spina, Porto Garibaldi, San Giuseppe, Lido delle Nazioni, Lido di Volano, Vaccolino, Volania\n\n"}
{"id": "359312", "url": "https://cs.wikipedia.org/wiki?curid=359312", "title": "Nikon D1", "text": "Nikon D1\n\nNikon D1 je digitální zrcadlovka, která se objevila na trhu 15. června 1999. Cena fotoaparátu byla méně než 6000 USD a stala se díky nízké ceně první široce používanou digitální zrcadlovkou. Tělo fotoaparátu připomínalo typ Nikon F5 a mělo také stejné rozvržení hlavních ovládacích prvků. To umožnilo uživatelům této SLR zrcadlovky používat ji v poměrně krátké době. \n\nAčkoliv Nikon a další výrobci vyráběli digitální SLR fotoaparáty již několik let, D1 byla první profesionální digitální zrcadlovka, která převzala vládu na profesionálním trhu.\n\nPodle studie z roku 2001 se „D1“ často také používala v oboru plastické chirurgie.\n\n"}
{"id": "359314", "url": "https://cs.wikipedia.org/wiki?curid=359314", "title": "Maletice", "text": "Maletice\n\nMaletice jsou vesnice v Jihočeském kraji. Je to místní část obce Protivín v okrese Písek. Leží v Českobudějovické pánvi na pravém břehu řeky Blanice. V roce 2011 zde trvale žilo 48 obyvatel. Ves je známá též díky písni \"Na břehu Blanice\", kterou v 19. století složili místní M. Bláha a J. Procházka. Na protilehlém břehu Blanice se nachází tvrz Klokočín, na které byly natáčeny scény filmu Marketa Lazarová.\n\nNázev vesnice je odvozen z osobního jména Maleta ve významu ves lidí Maľatových. V historických pramenech se název objevuje ve tvarech: Maleticz (1253, 1348), in Maleticz (1392), Mallessicze (1437), v Maleticích (1487), Malešice (1508), Maleticze (1562) a Maleticze (1601, 1654).\n\nPrvní písemná zmínka o vesnici pochází z roku 1253.\n\n\n"}
{"id": "359325", "url": "https://cs.wikipedia.org/wiki?curid=359325", "title": "Vietnamské umění", "text": "Vietnamské umění\n\nVietnamské umění je umění, které vzniklo ve Vietnamu nebo je vytvořili Vietnamci v období od pravěku až do současnosti. Vietnamské umění má dlouhou a bohatou historii sahající až k Době kamenné roku 8000 př. n. l.\n\nTisíciletá čínská nadvláda (2. století př. n. l. až 10. století n. l.) výrazně ovlivnila vietnamské umění, ale přesto má vietnamské umění své charakteristické rysy.\n\nV 19. století se ve Vietnamu objevil vliv francouzského umění, které mělo velkou zásluhu na zrodu moderního vietnamského umění.\n"}
{"id": "359330", "url": "https://cs.wikipedia.org/wiki?curid=359330", "title": "Leighovo světlo", "text": "Leighovo světlo\n\nLeighovo světlo (zkracováno L/L) je speciální světlomet, používaný za 2. světové války britskými protiponorkovými letouny. Vynalezl jej Humphrey de Verd Leigh a od poloviny roku 1942 bylo s úspěchem používáno v boji proti německým ponorkám.\n\nJednalo se o mohutný světlomet o průměru 610 mm, jehož svítivost byla 22 mil. cd. Byl používán v poslední fázi útoku na ponorku, která byla předtím lokalizována radarem. Světlo umožnilo přesné a rychlé zacílení hlubinných bomb, takže obvykle byla ponorka zničena ještě ve fázi ponořování. Oslnivé světlo také velmi ztěžovalo míření posádce ponorky, která by se případně chtěla bránit.\n"}
{"id": "359332", "url": "https://cs.wikipedia.org/wiki?curid=359332", "title": "Rušení a odrušení", "text": "Rušení a odrušení\n\nRušení je jev, při kterém je funkce elektronických zařízení nežádoucím způsobem ovlivňována rušivým vysokofrekvenčním signálem.\n\nRušivý signál je generován nesprávnou nebo nežádoucí funkcí elektrických zařízení. Může to být i signál původně žádoucí, vyskytující se na nesprávném místě. Příkladem je signál vzdálených televizních a rozhlasových vysílačů, který za určitých atmosférických podmínek dorazí dále než obvykle a mísí se do signálu vysílačů v jiné oblasti a ruší tak příjem. V prostředí domácností a kanceláří vznikají rušivé signály na komutátorech univerzálních motorků drobných elektrických spotřebičů, ventilátorů, mixérů, ručního elektrického nářadí. Rušivý signál se šíří jak elektromagnetickým zářením, tak po elektrorozvodné síti. Projevem je praskání ve zvuku a čáry přes obrazovku. Častým zdrojem rušení jsou nekvalitně vyrobené měniče napětí, které pracují s frekvencemi desítek kHz. Bývají to spínané zdroje malého napětí nebo elektronické předřadníky zářivek. Elektrorozvodná síť, kterou tyto přístroje zamořují rušivým signálem, funguje jako vysílací anténa. V současnosti se navíc prosazuje technologie PLC (Power Line Communication), která využívá elektrorozvodnou síť pro přenos ovládacích signálů elektrických spotřebičů, případně k přenosu datových signálů pro připojení k internetu. Vysokofrekvenční signál je zde šířen záměrně, ale i ten se může stát rušivým signálem. V průmyslu jsou častým zdrojem rušení frekvenční měniče, které řídí otáčky asynchronních motorů ve výtazích, čerpadlech nebo ventilátorech. Stejně nežádoucí mohou být rušivé signály od měničů v dopravních prostředcích: tramvajích, trolejbusech, lokomotivách.\n\nRušení se může šíři galvanickou vazbou, kapacitní vazbou, induktivní vazbou nebo elektromagnetickým zářením (v přímé nebo sekundární vazbě).\n\nOdrušení je soubor opatření k zamezení vzniku nebo šíření rušení a současně ke zvýšení odolnosti elektronického zařízení proti vlivům rušivých signálů. Schopnost elektronického zařízení nerušit jiná zařízení a odolávat rušení zvnějšku se nazývá elektromagnetická kompatibilita (EMC). Pro nežádoucí elektromagnetická pole v životním prostředí se používá název elektrosmog.\n\nOdrušení je možné:\n\nZvláště stínění a pospojování je třeba používat s rozvahou a znalostí věci. Snadno může dojít k zavlečení rušivých signálů i do dosud nepostižených míst.\n\nZákladní princip při navrhování odrušovacích prostředků je vždy založen na co největším nesouladu se zdrojem rušení v technickém smyslu HF, takže rušení se odráží zpět ke zdroji. Pokud má zdroj rušení vysokou impedanci, musí být nejprve použita kapacitance pro potlačení rušení, protože představuje nízkou impedanci; naopak, v případě zdroje rušení s nízkou impedancí, musí být indukčnost nejprve připojena proti proudu. Protože impedance skutečného zdroje rušení je obvykle neznámá a závislá na frekvenci, v praxi musí být odrušovací obvody vždy přizpůsobeny ve skutečném zapojení podle měření a výsledek kontrolován, viz měření EMC. Obvykle je nutná kombinace kondenzátorů a tlumivek, které musí být upraveny z hlediska absolutních hodnot a frekvenční odezvy na impedanci zdroje rušení. Kromě toho je třeba dodržovat bezpečnostní předpisy (svodový proud, dotyková napětí, dielektrická pevnost, maximální přípustné teploty atd.), návrh odrušovacích obvodů proto vyžaduje velké zkušenosti.\n\nNejjednodušší metodou potlačení rušení je odrušovací kondenzátor zapojený paralelně ke zdroji rušení. Pro rušivé vysokofrekvenční frekvence představuje tato kapacita zkrat, a proto jsou silně tlumeny.\n\nV tomto zapojení jsou kromě paralelního kondenzátoru dva ochranné odrušovací kondenzátory, které mohou být ve společném pouzdře, připojené k ochrannému vodiči (kostře). Ty dále zvyšují tlumení a přibližují potenciál harmonických k úrovni země.\nTlumivky v přívodních vedeních k zařízení představují vysoký odpor pro vysokofrekvenční signály, protože indukční reaktance se s rostoucí frekvencí zvyšuje. Zatímco rušivé signály se tlumí, takže nemohou být vysílány do napájecího vedení, síťový proud protéká cívkami téměř bez ztrát.\nV SMD obvodech lze použít ferity místo cívek.\nToto vysoce kvalitní potlačení rušení tlumí rušivé signály přes kondenzátory. Slabé zbytkové signály jsou do značné míry odděleny od přívodních vedení tlumivkami. Podle požadované kvality potlačení rušení lze u tohoto typu obvodu použít i několik stupňů za sebou. V případě zařízení, která jsou citlivá na rušení, je „síťové potlačení rušení“ často instalováno v napájecím vedení, která mají tlumivky jak před kondenzátory tak za kondenzátory. Účelem tohoto potlačení rušení je potlačit signály z jiných zdrojů rušení, které jsou superponovány na napájecí napětí.\nKaždý kondenzátor má kromě svého kapacitního odporu také malou indukční složku. Protože tento indukční odpor zhoršuje účinek kondenzátoru se zvyšující se frekvencí, vyrábějí se pro účely potlačení rušení speciální kondenzátory s velmi malým indukčním odporem.\n\nU zařízení s kondenzátory Y teče malý, tzv. svodový proud, proud vždy ochranným vodičem. Pokud je ochranný vodič přerušen v případě poruchy, může být na vodivých částech zařízení přítomno napětí, které může způsobit úraz elektrickým proudem. Svodový proud, a tedy velikost kondenzátorů Y, je proto u zařízení napájených ze sítě omezený.\n\n\n\n"}
{"id": "359336", "url": "https://cs.wikipedia.org/wiki?curid=359336", "title": "Palubní přístroje motorových vozidel", "text": "Palubní přístroje motorových vozidel\n\nPalubní přístroje motorových vozidel vytvářejí a zpracovávají různé druhy signálu. \n\nTypy: mechanický, hydraulický, optický, indukční, Hallův, piezoelektrický\n\n\nMěřicí přístroje jsou buď analogové (s otočnou cívkou, s otočným magnetem) nebo digitální. \n\nV motorových vozidlech, případně i v jiných podobných vozidlech či zařízeních, se používají například tyto měřicí přístroje: \n\n\n\n"}
{"id": "359348", "url": "https://cs.wikipedia.org/wiki?curid=359348", "title": "Nerovnosti mezi průměry", "text": "Nerovnosti mezi průměry\n\nNerovnosti mezi průměry v matematice vyjadřují nejčastěji vztah mezi kvadratickým, aritmetickým, geometrickým a harmonickým průměrem nějaké skupiny čísel.\n\nExistují nekonečně mnoho průměrů ze známějších např. zobecněný mocninný (např. odmocninový, kubický), Heronův, aritmeticko-geometrický, logaritmický, harmonicko-kvadratický, kontraharmonický – které lze do nerovností zapsat. Jejich běžné užití je však (kromě Heronova průměru) spíše sporadické.\n\nOznačíme-li kvadratický průměr daných kladných čísel jako formula_1, aritmetický průměr formula_2, geometrický průměr formula_3 a harmonický průměr formula_4, pak platí:\n\nformula_5\n\nRovnost navíc nastává tehdy a jen tehdy, pokud jsou všechna průměrovaná čísla stejná.\n\nNapříklad pro čísla 1 a 9 je\n\nformula_6\n\nNejdůležitější z těchto nerovností je nerovnost aritmetického a geometrického průměru, nazývaná též AG nerovnost.\n\n\n"}
{"id": "359350", "url": "https://cs.wikipedia.org/wiki?curid=359350", "title": "Rustam Kasimdžanov", "text": "Rustam Kasimdžanov\n\nRustam Kasimdžanov (uzbecky Rustam Qosimjonov) (*8. září 1979) je uzbecký šachový velmistr a mistr světa FIDE v letech 2004-2005.\n\nK říjnu 2015 má 2704 FIDE ELO, což ho jako nejlepšího uzbeckého šachistu řadí mezi 50 nejlepších hráčů světového žebříčku.\n\nV roce 2004 se v Tripolisu zúčastnil vyřazovacího turnaje o mistra světa FIDE. Ačkoli nepatřil k favoritům, dosáhl historického úspěchu. Nejprve překvapivě zvítězil nad Vasilijem Ivančukem 2,5-1,5. Poté porazil v osmifinále Zoltána Almásiho a ve čtvrtfinále si poradil s Alexandrem Griščukem 3-1. V semifinále porazil Veselina Topalova 4-2.\n\nVe finále se utkal s Michaelem Adamsem. Po šesti partiích byl stav zápasu nerozhodný 3-3 a rozhodovalo se posléze v partiích rapid šachu. V nich Kasimdžanov zvítězil 1,5-0,5 a stal se tak mistrem světa FIDE.\n\nProtože se stal mistrem světa v době rozdělení titulu mistra světa mezi FIDE a PCA, plánoval se zápas mezi ním a Garrim Kasparovem, k jeho ukutečnění ale nedošlo.\n\nV roce 2005 v Potrero de los Funes v provincii San Luis v Argentině absolvoval turnaj osmi hráčů o mistra světa FIDE. Skončil na 6. místě.\n\nV roce 2007 se zúčastnil kandidátského turnaje, byl ale ve vyrovnaném souboji vyřazen Borisem Gelfandem v prodloužení (+0-0=6; 0,5-2,5 rapid)\n\n\n"}
{"id": "359356", "url": "https://cs.wikipedia.org/wiki?curid=359356", "title": "Září 2008", "text": "Září 2008\n\n"}
{"id": "359358", "url": "https://cs.wikipedia.org/wiki?curid=359358", "title": "Státní znak Andorry", "text": "Státní znak Andorry\n\nStátní znak Andorry je tvořen čtvrceným francouzským štítem. Čtyři pole symbolizují biskupa, Foix, Katalánsko a Beárn:\n\n\nŠtít je orámován béžovou, zdobenou kartuší s hnědou kresbou (v tomto případě označován jako svatozář) a v dolní části s hnědým latinským heslem VIRTUS UNITA FORTIOR (). Barvy neodpovídají heraldickým tinkturám ale jsou specifikovány pomocí vzorníku Pantone: červená 485, béžová 466, žlutá C, modrá 300 a hnědá 478.\n\nNejstarší známé vyobrazení andorrského státního znaku se nachází na fasádě sídla parlamentu (Casa de la Vall, ). Datum jeho vzniku je však nejisté. Znak na fasádě je tvořen polceným štítem, v jehož (heraldicky) pravé části jsou dva volci a v levé tři kůly. V hlavě štítu je mitra a berla. Volci byli převzati ze znaku hrabat z Béarn a kůly ze znaku hrabat z Foix. Mitra a berla jsou symbolem biskupa.\n\nNa stejné budově je i další, historický znak z roku 1780. Ten je tvořen čtvrceným štítem s mitrou a šikmo položenou berlou v prvním poli, třemi kůly ve druhém a čtyřmi kůly ve třetím poli a s dvěna volky ve čtvrtém poli. Čtyři kůly ve třetím poli pocházejí z katalánského znaku. Štít je orámován zdobenou kartuší, pod ním je heslo VIRTUS UNITA FORTIOR.\n\nV roce 1866 byla zavedena první státní vlajka, do jejíhož středu se v dalším období někdy kladl znak. Ten se lišil podle toho, zda byla vlajka vyrobena v Katalánsku nebo ve Francii. Ve čtvrceném francouzském štítu byla v prvním, světle modrém poli zlatá (na vlajce žlutá) mitra, za níž byla šikmo položená zlatá (žlutá) berla. Ve druhém a třetím zlatém (žlutém) poli byly tři červené kůly. Ve čtvrtém, zeleném poli byli dva červení volci. Na vlajce vyrobené v Katalánsku byla nad štítem zlatá (na vlajce žlutá) hraběcí koruna. Na andorrské poštovní známce z roku 1890 byl štít oválný.\n\nZřejmě v roce 1901 došlo ke změně státního znaku. V opět čtvrceném, francouzském štítu byla v prvním, stříbrném poli zlatá, červeně podšitá mitra, ve druhém, zlatém byly tří červené kůly, ve třetím, červeném poli byla zlatá berla a ve čtvrtém, zlatém poli dva červení volci. Nad štítem, orámovaným zdobenou, zlatou kartuší byla zlatá koruna. Pod ním pak stříbrná stuha s heslem VIRTUS UNITA FORTIOR.\n\nKolem roku 1923 byl státní znak změněn, mitra v prvním poli byla nyní kosmo položená a zkřížená se šikmo položenou, zlatou berlou. Ve třetím, nyní zlatém poli byly čtyři kůly. Stuha pod štítem byla vypuštěna.\n\nV letech 1944–1946 došlo zřejmě ke změně státního znaku, na poštovních známkách z té doby je (na rozdíl od znaku z roku 1923) v prvním poli mitra a ve třetím berla. Po II. světové válce se až do roku 1999 znak několikrát v detailech změnil, což bylo způsobeno i neexistencí jakýchkoliv právních předpisů:\n\n\n29. března 1993 vstoupila v platnost nová ústava. Vlajka byla oficiálně přijata \"Zákonem o používání státních symbolů\" z 20. června 1996. Specifikace znaku na státní vlajce však nebyla uvedena.\n\n5. května 1999 schválila andorrská vláda grafickou normu \"Llibre de normes gràfiques per a la reproducció i aplicació dels signes d'Estat per als quals el Govern és autoritat competent\" (), která definovala státní symboly, tím i státní znak, který se užívá dodnes.\n\nStátní znak Andorry je vyobrazen na státní vlajce. Před přijetím eura byl i na andorrských mincích.\n\nAndorra se skládá ze sedmi částí – farností. Všechny farní okrsky používají své znaky.\n\n"}
{"id": "359370", "url": "https://cs.wikipedia.org/wiki?curid=359370", "title": "Rdest smáčknutý", "text": "Rdest smáčknutý\n\nRdest smáčknutý (\"Potamogeton compressus\", syn.: \"Potamogeton zosterifolius\") je druh jednoděložných rostlin z čeledi rdestovité (\"Potamogetonaceae\").\n\nJedná se o jednoletou vodní rostlinu bez oddenku, přezimuje pomocí turionů. Patří mezi tzv. úzkolisté rdesty. Lodyha je až 90 cm dlouhá, dvouřízně smáčklá s křídlatými hranami. Listy jsou jednoduché, jen ponořené, přisedlé, střídavé, čepele jsou čárkovité, 7-21 cm dlouhé a 2,5-4,7 mm široké, 5-žilné (vzácněji trojžilné), s 22-32 pruhy sklerenchymatických vláken, na špičce jsou špičaté až tupé s nasazeným hrotem. Palisty jsou vyvinuty, asi 2,2 až 5,5 cm dlouhé. Jedná se o jednodomou rostlinu s oboupohlavnými květy. Květy jsou v květenstvích, ve válcovitých klasech, obsahují 5-9 přeslenů květů a jsou na vrcholu asi 2,1-9,5 cm dlouhé stopky. Okvětí není rozlišeno na kalich a korunu, skládá se ze 4 okvětních lístků, většinou nenápadných, hnědavých, někteří autoři je však považují za přívěsky tyčinek. Tyčinky jsou 4, srostlé s okvětím. Gyneceum je apokarpní, složené ze 2 (vzácně 1 nebo 3) plodolistů. Semeník je svrchní. Plodem je nažka, na vrcholu s krátkým zobánkem.\n\nRdest smáčknutý roste roztroušeně v rozsáhlých oblastech Evropy (kromě jihu), Asie a Severní Ameriky. Rostliny ze Severní Ameriky jsou však někdy považovány za samostatný druh \"Potamogeton zosteriformis\" Fernald, jiní autoři je uznávají jen jako poddruh.\n\nV ČR je to vyhynulý druh (kategorie A1). I v minulosti byl velice vzácný, všechny nálezy jsou starší 100 let, poslední doklad je z roku 1900. Několik lokalit se nacházelo na Broumovsku, v Pivovarských rybnících u Olivětína v rybnících u dolní části Ruprechtic. V 19. století byl nalezen ještě u Opavy, Kroměříže a u Baštinova u Havlíčkova Brodu. Někdy byl zaměňován s podobným rdestem ostrolistým.\n\n\n \n"}
{"id": "359375", "url": "https://cs.wikipedia.org/wiki?curid=359375", "title": "Groš", "text": "Groš\n\nGroš (z lat. \"denarius grossus\", tlustý denár) je název různých mincí, velmi rozšířených ve střední a východní Evropě, na Balkáně a ve východním Středomoří ve středověku a v raném novověku.\n\nGroš vznikl jako „dobrá“ stříbrná mince o váze 3–5 g a s ryzostí kolem 900/1000, která od 13. století nahradila předchozí „tenké“ brakteáty a denáry. Zatímco brakteáty se razily z tenkého plechu a měly tedy jen jednostrannou ražbu, „tlustý“ groš měl odlišnou ražbu na avezu a reverzu (líci a rubu). Patrně nejstarším byl tourský groš, ražený od roku 1266 ve francouzském Tours z příkazu krále Ludvíka IX. Svatého. Vzorem mu patrně byly křižácké zlaté sarcíny, ražené od roku 1250 v Akku. Následoval tyrolský groš vévody Meinharda II., ražený od roku 1271 v Meranu, anglický \"groat\" (1279), pražský groš krále Václava II., ražený od roku 1300 v Kutné Hoře a velmi rozšířený až do 16. století, kdy jej nahradil jáchymovský tolar. Od roku 1367 se v Krakově razily krakovské groše krále Kazimíra III. podle vzoru grošů pražských, po roce 1375 se groše razily také v Moldavsku a v dalších místech.\n\nGroš odpovídal většinou 12 denárům, větší sumy se počítaly na kopy grošů (60 kusů). Jako je u mincí pravidlem, hodnota groše postupem času klesala, a to jak váhou (pozdější groše mají jen 1,4 – 1,8 g), tak i ryzostí, takže se z nich staly drobné peníze. V Polsku se od roku 1752 razily z mědi, v Německu groše nahradily šilinky a od 18. století platily 1/30 tolaru. Groše se používaly také v Bulharsku a na Blízkém východě, turecký název \"quruš\" i albánské \"groshe\" se odvozují od slova groš, stejně jako ukrajinské \"hroši\", peníze.\n\nV Německu a od roku 1624 také v Rakousku vznikly také „malé groše“ čili grešle, ražené až do roku 1768. Název grešle přešel do obecné řeči a znamená prostě „malou hodnotu“ – odtud úsloví, že něco „nestojí za zlámanou grešli“.\n\nV moderní době je \"grosz\" menší měnovou jednotkou v Polsku (1/100 zlotého), do roku 2001 byl v Rakousku menší měnovou jednotkou \"groschen\" (1/100 schillingu), než je nahradil cent a euro.\n\n\n\n"}
{"id": "359378", "url": "https://cs.wikipedia.org/wiki?curid=359378", "title": "Lokomotiva 184", "text": "Lokomotiva 184\n\nLokomotiva řady 184 je jednosystémová elektrická lokomotiva určená pro těžkou nákladní vozbu. Řada vychází z lokomotiv řady 163, ze které převzala většinu komponentů. Tovární označení je Škoda 93E. Lokomotivy se měly stát plánovanou náhradou starších šestinápravových lokomotiv řad 181 a 182, kterým již na sklonku 80. let končila ekonomická životnost. Přes velmi pokrokové technické řešení byly vyrobeny pouze čtyři stroje, které jsou provozovány na tzv. Kadaňsko-tušimické dráze v Podkrušnohoří. Díky nerealizovaným dodávkám řady 184 zůstávají v provozu i starší šestinápravové stroje do současnosti.\n\nVývoj těchto lokomotiv zadaly tehdejší ČSD Škodě Plzeň již v roce 1988. Stroje měly ve verzi 164 nahradit rychlíkové lokomotivy řady 150, ve verzi 184 pak starší nákladní lokomotivy řad 181 a 182. V porevolučním období však ČD kvůli změněné situaci od zakázky odstoupily, a tak první byly dva prototypy vyrobeny až v roce 1994 pro Doly Nástup Tušimice, které se v témže roce staly součástí akciové společnosti Severočeské doly. Lokomotiva 184.502 byla z výroby vybavena převodem na maximální rychlost 155 km/h, se kterým byla zkoušena na ŽZO Velim. V roce 1996 byl převod sjednocen s prvním prototypem na 95 km/h. Poté si Severočeské doly objednaly ještě dva sériové stroje, které byly dodány v roce 1999. Kvůli zjednodušení při údržbě a provozu byly následně první dvě lokomotivy upraveny na provedení shodné s novějšími. Přestože SD uvažovaly o nákupu dalších lokomotiv, kvůli jejich vysoké ceně k tomu nakonec nedošlo a až do vyrobení lokomotiv řady 380 v roce 2008 nejvýkonnější lokomotiva z plzeňské Škody zůstala v pouhých čtyřech exemplářích. Po ukončení zkušebního provozu v roce 2000 byla řada 184 schválena jako typ a je proto připuštěna k provozu i na síti Správy železnic. Dnes lokomotivy patří nástupnické společnosti firmy DNT, kterou je SD – Kolejová doprava. Udržovány jsou v jejím depu v Tušimicích.\n\nVzhledem k požadavku maximální unifikace s řadou 163 nedošlo k použití nejmodernějších technologií. Byly použity klasické stejnosměrné motory, regulace výkonu je provedena GTO tyristory. Neobvyklé je provedení podvozku v uspořádání Bo´ Bo´ Bo´, kdy prostřední podvozek je stranově posuvný. Díky použití tohoto řešení se stala řada 184 mezi českými lokomotivami ojedinělou. Cílem tohoto provedení je omezení opotřebovávání kolejnic oproti lokomotivám s dvěma třínápravovými podvozky a zároveň zklidnění chodu lokomotivy ve vyšších rychlostech. Lokomotiva je vybavena mikroprocesorovým řízením, umožňuje jízdu v manuálním režimu nebo v režimu automatické regulace rychlosti. Stanoviště strojvedoucího jsou vybavena klimatizační jednotkou, taktéž převzatou z řady 163. Byly také použity některé díly z řady 169 (což se odrazilo např. v podobném designu skříně).\n\nOd svého dodání jsou lokomotivy provozovány na Dolech Nástup Tušimice (dnes jedna z těžebních lokalit Severočeských dolů). Jejich hlavní prací je doprava ložených vlaků z drtírny uhlí Tušimice do Elektráren Prunéřov po tzv. Kadaňsko-tušimické dráze (KTD). Denně takto odvozí několik desítek tisíc tun suroviny. Také se příležitostně objevují na její větvi do Března, kam přivážejí vlaky pro další odběratele (elektrárny Mělník, Ledvice, Opatovice atd.), které odsud pokračují s lokomotivami jiných řad. Není bez zajímavosti, že proti lokomotivám řady 130, které jsou na KTD taktéž ve dvojicích provozovány, vynikají tyto stroje méně než poloviční spotřebou elektrické energie (při vyšším výkonu o 25 %), danou použitím moderních GTO tyristorů. Na směně obvykle slouží dvě lokomotivy řady 184 a dva páry řady 130, zbylé stroje fungují jako záložní. Od roku 2015 jsou lokomotivy po ujetí příslušného počtu kilometrů postupně přistavovány k hlavním opravám do ČMŽO Přerov; první opravenou lokomotivou se stala 184.503.\n\n"}
{"id": "359382", "url": "https://cs.wikipedia.org/wiki?curid=359382", "title": "United States Medical Licensing Examination", "text": "United States Medical Licensing Examination\n\nUnited States Medical Licensing Examination nebo USMLE je profesionální oficiální zkouška podporovaná \"Federation of State Medical Boards\" (FSMB) a \"National Board of Medical Examiners\" (NBME). Zkoušku potřebují absolventi lékařských škol z USA i odjinud pro vstup do absolventských postgraduálních programů klinické medicíny.\n\nZkouška se skládá z:\n\n"}
{"id": "359383", "url": "https://cs.wikipedia.org/wiki?curid=359383", "title": "Vauxhall (stanice metra v Londýně)", "text": "Vauxhall (stanice metra v Londýně)\n\nStanice Vauxhall je přestupní stanicí londýnského metra na lince Victoria Line. Je to zároveň i stanice autobusová a železniční. Nachází se na Vauxhall Cross, naproti Vauxhall Bridge v londýnské čtvrti Vauxhall.\n\nŽelezniční stanice je na viaduktu a má 8 nástupišť. \nAutobusová zastávka (která se rozprostírá nad zemí přes silnici vedoucí z vlakového terminálu) má fotočlánkovou střechu pro vyrábění vlastní energie. Po London Victoria je to nejrušnější stanice ve městě.\nStanice metra je hluboko pod železniční stanicí a byla otevřena 23. července 1971.\n\n"}
{"id": "359386", "url": "https://cs.wikipedia.org/wiki?curid=359386", "title": "Rdest ostrolistý", "text": "Rdest ostrolistý\n\nRdest ostrolistý (\"Potamogeton acutifolius\") je druh jednoděložných rostlin z čeledi rdestovité (\"Potamogetonaceae\").\n\nJedná se o jednoletou vodní rostlinu bez oddenku, přezimuje pomocí turionů. Patří mezi tzv. úzkolisté rdesty. Lodyha je asi 70 (vzácněji až 130) cm dlouhá, dvouřízně smáčklá s trochu křídlatými hranami. Listy jsou jednoduché, jen ponořené, přisedlé, střídavé, čepele jsou čárkovité, 3,5-8 (vzácně až 9,5) cm dlouhé a 1,8-3,4 (vzácně až 4) mm široké, 3-žilné, s 16-24 pruhy sklerenchymatických vláken, na špičce jsou špičaté až zašpičatělé, někdy krátce hrotité. Palisty jsou vyvinuty, asi 1 až 2,5 cm dlouhé. Jedná se o jednodomou rostlinu s oboupohlavnými květy. Květy jsou v květenstvích, v téměř kulovitých klasech, obsahují jen 1-3 přesleny květů a jsou na vrcholu asi 0,3-1,9 cm dlouhé stopky. Okvětí není rozlišeno na kalich a korunu, skládá se ze 4 okvětních lístků, většinou nenápadných, hnědavých, někteří autoři je však považují za přívěsky tyčinek. Tyčinky jsou 4, srostlé s okvětím. Gyneceum je apokarpní, složené z 1 (vzácně 2) plodolistů. Semeník je svrchní. Plodem je nažka, na vrcholu s krátkým zobánkem.\n\nRdest ostrolistý roste hlavně v Evropě, na sever po jižní Skandinávii, v J a JZ Evropě většinou chybí, na východ jsou roztroušené lokality zhruba po Ural.\n\nV ČR je to v současnosti vzácný a silně ohrožený druh (kategorie C2). Roste v rybnících, vodních příkopech a mrtvých ramenech od nížin po pahorkatiny. Dříve byl hojnější, ale v posledních desetiletích vlivem intenzívního hospodaření na rybnících (tzv. kapro-kachního) a vlivem znečištění vod ustoupil. Někdy byl zaměňován s podobným rdestem smáčknutým, dnes v ČR vyhynulým.\n"}
{"id": "359388", "url": "https://cs.wikipedia.org/wiki?curid=359388", "title": "Tomasz Majewski", "text": "Tomasz Majewski\n\nTomasz Majewski (* 30. srpna 1981, Nasielsk) je polský sportovec, atlet, dvojnásobný olympijský vítěz ve vrhu koulí. V roce 2009 se stal v Turíně také halovým mistrem Evropy a je rovněž vicemistrem světa (Berlín 2009) a mistrem Evropy (Barcelona 2010).\n\nNa Mistrovství světa v atletice 2007 v japonské Ósace obsadil výkonem 20,87 metru 5. místo. Na bronzovou medaili, kterou vybojoval Andrej Michněvič z Běloruska ztratil 40 centimetrů.\n\nNa halovém MS v atletice 2008 ve Valencii vybojoval výkonem 20,93 m bronzovou medaili.\n\nNa Letních olympijských hrách 2008 v Pekingu získal zlatou medaili. Ve čtvrté sérii pokusů si vytvořil výkonem 21,51 m nový osobní rekord. K vítězství by mu však rovněž stačil výkon ze třetí série 21,21 m. Stříbro získal USA Christian Cantwell za 21,09 m.\n\nNa mistrovstství světa v Berlíně vybojoval výkonem 21,91 m stříbrnou medaili, když ho přehodil jen Christian Cantwell z USA.\n\nNa mistrovství Evropy získal nejdříve o pouhý jeden centimetr stříbro. Po diskvalifikaci Andrej Michněvič se posunul na pozici vítěze.\n\nMistrovství světa v korejském Daegu se mu nepodařilo a po dlouhém přešlapu obsadil až 9.místo.\n\nFantastickou bitvu předvedli koulaři David Storl a Tomasz Majewski na OH v Londýně. Storl se ujal vedení (21,86 m), na to Majewski zareagoval (21,87 m). Storl se již nezlepšil, a Majewski již jako staronový olympijský vítěž v posledním pokusu dne ještě zlepšil svůj výkon na 21,89 m. Stal se tak teprve třetím koulařem historie,který dvakrát ovládl olympijské hry v kouli mužů.\n\n\n"}
{"id": "359392", "url": "https://cs.wikipedia.org/wiki?curid=359392", "title": "Ný", "text": "Ný\n\nNý (majuskulní podoba Ν, minuskulní podoba ν, novořecké jméno \"νι\", starořecké \"νῦ\") je třinácté písmeno řecké abecedy. V systému řeckých číslovek má hodnotu 50. \n\npísmene 'ν' se používá například jako symbolu pro\n\nV Unicode je podporováno jak \n\nV HTML je možné je zapsat pomocí &#925; respektive &#957, případně pomocí HTML entit\n&Nu; respektive &nu;. \n\nV LaTeXu je možné minuskulní ný napsat pomocí příkazu codice_1, pro majuskulní formu se používá písmeno 'N' z latinky.\n"}
{"id": "359405", "url": "https://cs.wikipedia.org/wiki?curid=359405", "title": "Jiří Mrázek (vědec)", "text": "Jiří Mrázek (vědec)\n\nJiří Mrázek (17. dubna 1923 Praha – 14. listopadu 1978 tamtéž) byl český geofyzik, popularizátor přírodních věd a kosmonautiky, vynikající šachista, amatér-vysílač a náboženský spisovatel.\n\nVystudoval fyziku a astronomii na Univerzitě Karlově, zároveň se však věnoval svým četným koníčkům, a to na vysoké úrovni. Byl juniorským mistrem ČSR v šachu, československým rekordmanem v telegrafním klíčování a příjmu a renomovaným amatérem vysílačem (značka OK1GM). Pracoval v Geofyzikálním ústavu ČSAV v Praze a zabýval se geomagnetickými jevy, ionosférou a šířením elektromagnetických vln. V souvislosti s touto činností se v 60. letech podílel na československých projektech na družicích Magion, zabýval se kosmonautikou a stal se jejím televizním a rozhlasovým propagátorem, takže byl velmi populární postavou. Roku 1960 se oženil a měl jednoho syna. Ke konci života těžce onemocněl a prodělal duchovní konverzi, kterou popsal v rozhovorech s V. Holotou; knížka původně vyšla jako samizdat, později v Římě a 1994 v Praze.\n\n\n\n"}
{"id": "359408", "url": "https://cs.wikipedia.org/wiki?curid=359408", "title": "Heretie", "text": "Heretie\n\nHeretie (Gruzínsky: ჰერეთი, \"Hereti\") byla historická provincie Kavkazské Albánie a později Gruzie. V letech 787 až 959 byla Heretie samostatným královstvím.\n\nHeretie se rozkládala na hranicích dnešní Gruzie a Ázerbájdžánu. Zasahovala do jihovýchodní části dnešního regionu Kachetie a do části ázerbájdžánského regionu Saingilo.\n\nOblast byla od starověku osídlena čtyřmi kavkazskými kmeny (Hersové, Sudžsové, Čilbsové a Lbinsové). Všem dohromady se říkalo Hers. Ve 3. století př. n. l. si je podmanila Kavkazská Albánie a během jejího úpadku v 5. století si území podrobila Kavkazská Iberie, která z Heretie udělala své další \"saeristavo\". Všechny zdejší kmeny pak byly postupně asimilovány Gruzínci. Ti dali území název Hereti.\n\nV letech 740-750 ovládl Heretii mocný rod Bagrationi, který ji získal jako odměnu za účast ve válce s Araby od kartlijského krále \"(erismtavari)\" Arčila. O 40 let později však kartlijský vládnoucí rod vymřel a Heretie se díky tomu značně rozšířila, až v roce 787 vyhlásila nezávislost (vzniklo heretské knížectví - \"samtavro\") a hlavním městem se stalo Šeki. Knížectví sílilo a postupem času se mu dostávalo čím dál tím větší prestiže, což vyvrcholilo v roce 893 korunovací knížete Hamama na heretského krále. Vznik tohoto nového království ale probudilo jeho mocné sousedy. Vládce Kachetie Kvirike I se spojil s abcházským králem Konstantinem III a oba roku 915 vyhlásili heretskému králi Adarnasi II Patrikiovi válku. Sice se jim Heretii povedlo rozbít, ale zanedlouho se Ardanasi II Patrikiovi povedlo království znovu obsadit a obnovit. Během vlády Adarnasova syna Išchanika byla Heretie nucena uznat svrchovanost nového mocného souseda knížectví Deilam nad svým územím, ale v roce 950, když mezi vládci Deilamu Salaridové vypukly boje o moc, získal Išchanik nezávislost pro Heretii zpět. Za vlády Išchanika také Hereti opustili tzv. „monofyzitismus“ a nechali se pokřtít od Gruzínské ortodoxní a apoštolské církve.\n\nBěhem vlády následujícího panovníka Jana Senekerima získala Heretie část území bývalé Kavkazské Albánie a gruzínský region Canarie. Po jeho smrti v roce 959 dynastie vymřela a království Heretie se dostala opět pod cizí nadvládu; území ovládl kachetský kníže Kvirike II. Ten v roce 976 rozdělil území mezi své dva syny Davida a Bagrata III. Jejich nástupcem se stal Kvirike III, který kolem roku 1020 dokončil spojení obou zemí (Heretie a Kachetie) do jednoho tzv. \"„Království Kachů a Ranů“\". Během vlády krále sjednoceného Gruzínského království Davida IV Budovatele na počátku 12. století se Heretie stala vévodstvím \"(saeristavo)\" a po rozpadu Gruzie v roce 1466 se stala Heretie opět součástí Kachetie. Od té doby se začal název Heretie pomalu vytrácet jak z oficiálních historických dokumentů, tak z běžného užívání.\n\n\n\n"}
{"id": "359410", "url": "https://cs.wikipedia.org/wiki?curid=359410", "title": "Mrázek", "text": "Mrázek\n\nČeské příjmení Mrázek je zdrobnělina slova mráz a nosí je více osob:\n\n\n\n"}
{"id": "359411", "url": "https://cs.wikipedia.org/wiki?curid=359411", "title": "The Sims", "text": "The Sims\n\nThe Sims je počítačová hra, která vytvořila nový samostatný žánr – simulátor života.\n\nHráč měl na starost jednu a více osob (Simíky), kterému ze začátku hry postavil nebo koupil dům a musel se starat o jeho potřeby, které byly vyjádřeny ukazateli nálady, čistoty, společnosti, hladu, únavy, zábavy, prostředí apod. Pokud Simík měl některý z ukazatelů v kritickém stavu, nejdříve protestoval. Později, pokud měl například zanedbanou hygienu, začal zapáchat, pokud byl velmi unavený, mohl usnout ve stoje nebo omdlít, pokud měl kritické hodnoty na ukazateli potřeby toalety, tak se počůral.\n\nHráč měl k dispozici 3 herní módy:\n\nVe hře bylo kromě předdefinovaných postav možné si vytvořit vlastní postavu nebo celou rodinu. Oproti The Sims 2 v prvním dílu bylo možné sice vychovat v rodině dítě, ale to nikdy nedospělo a dospělí jedinci nestárli, mohli však zemřít následkem dlouhodobého zanedbání.\n\nHra si získala obrovské zástupy fanoušků bez rozdílu pohlaví. Maxis navíc nechal otevřená vrátka modifikacím a tak se postupně začaly objevovat nejen nové oblečky, ale i simíci vytvoření podle slavných postav, celé parcely s domy. Nakonec i obrovská řada různého vybavení pro simíkův dům.\n\nKromě těchto drobných úprav se začaly objevovat i různé patche, které hru upravovaly. Například Simové automaticky vynášeli koš nebo při převlékání neměli digitalizované choulostivé partie (Nude patch).\n\nAby toho nebylo málo, Maxis začal postupně vydávat datadisky, které rozšiřovaly hru o další místa a samozřejmě opět předměty, šaty, účesy, budovy. Simíci tak mohli odjet na dovolenou v nebo uspořádat pořádný večírek s datadiskem .\n\nHra od prvních sérií získala mezi hráči milióny fanoušků, kteří vytvořili různé vlastní hráčské youtube kanály nebo časopisy.\n"}
{"id": "359412", "url": "https://cs.wikipedia.org/wiki?curid=359412", "title": "Běh na 5000 metrů", "text": "Běh na 5000 metrů\n\nBěh na 5000 metrů je atletickou běžeckou disciplínou, která je také součástí programu olympijských her. Jde o dlouhou, tedy vytrvaleckou trať. Je druhou nejdelší běžeckou disciplínou na dráze. Hranice světové extratřídy se dnes pohybuje pod hranicí 13 minut u mužů a zhruba 14:30 minuty u žen.\n"}
{"id": "359413", "url": "https://cs.wikipedia.org/wiki?curid=359413", "title": "Loukoťové kolo", "text": "Loukoťové kolo\n\nLoukoťové kolo je kolo, jehož ráfek se skládá z jednotlivých segmentů, tzv. loukotí, většinou dřevěných. Poskládání těchto segmentů do kruhu tvoří ráfek kola, který pak většinou byl opatřen po obvodu ještě kovovou obručí. Ke každé loukoti pak zpravidla vedou od středu kola minimálně dva paprsky. Tradiční loukoťová kola tedy patří mezi kola paprsková.\nNáboj kola býval zhotoven z jasanového dřeva, paprsek z akátu, loukoť z buku. Koláři po staletí věděli, že je nutno používat vždy tři druhy dřeva. Jestliže byly do sebe začepovány stejné druhy dřeva, kolo vrzalo a skřípalo. \n\nSlovo loukoť má kořeny již v praslovanštině z indoevropského kořene \"lenk-\", který znamená \"ohýbat\", a je tak příbuzné například se slovy \"luk\" nebo \"oblouk\". Vyjadřuje tedy, že jde o \"ohnuté\" dřevo. \n\nLoukotě (ne paprsková kola) v moderním provedení lze ještě dnes spatřit na některých starých typech nákladních automobilů z 50. let 20. století – tzv. duplexní nebo triplexní disky.\n\nK vynálezu loukoťového kola došlo kvůli potřebě vyrábět rychlejší a lehčí vozidla. První doklady o výrobě loukoťových kol jsou z období kolem roku 2000 př. n. l. z prostředí tzv. andronovské kultury, rozšířené na západní Sibiři, v Kazachstánu a jižním Příuralí. Většina archeologů se domnívá, že obyvatelé andronovské kultury byli Indoevropané. Odtud se loukoťové kolo rychle rozšířilo do ostatních částí Předního východu a jižní Evropy, neboť lehké válečné vozy vybavené loukoťovými koly poskytovaly jejich vlastníkům na bojišti rozhodující výhodu. Keltské vozy z 1. tisíciletí př. n. l. začaly využívat plechem pobitý ráfek. Žádné další inovace neproběhly až do 70. let 19. století, kdy byly vynalezeny gumové pneumatiky. Během 19. století bylo, díky akutní potřebě lehkých pevných kol pro větší rychlosti, vyvinuto drátové kolo. Podobnost s loukoťovým kolem je pouze zdánlivá, neboť drátové kolo má celistvý ráfek a drátěné paprsky jsou namáhané tahem, kdežto u loukoťového kola je paprsek namáhán tlakovou silou na vzpěr. Další nedostatek loukoťového kola se projeví, pokud chceme kolo pohánět (nebo brzdit) přes náboj. Pak jsou paprsky namáhány také na ohyb, což je pro tuto konstrukci nevhodné a limitující.\n\n"}
{"id": "359415", "url": "https://cs.wikipedia.org/wiki?curid=359415", "title": "Ångström distribution", "text": "Ångström distribution\n\nÅngström distribution je distribuce Linuxu určená pro malá zařízení. Vznikla spojením sil vývojářů z projektů OpenZaurus, OpenEmbedded a OpenSimpad.\n\nZákladním cílem vývojářů je dodávat Ångström Linux jako operační systém alespoň pro následující zařízení: \n\n\n"}
{"id": "359416", "url": "https://cs.wikipedia.org/wiki?curid=359416", "title": "Chodidlo", "text": "Chodidlo\n\nChodidlo (latinsky: \"planta\") je spodní část lidské nohy určená k chůzi. Dělí se na nárt, plosku, zánártí, záprstí a prstce. Kůže chodidel postrádá na rozdíl od zbytku těla pigmentaci a nachází se v ní zvýšené množství potních žláz. Nedoporučuje se tedy s bosými chodidly chodit delší dobu v uzavřené obuvi, neboť pak vznikají bakterie, které způsobují nepříjemný zápach. Chodidla jsou vzhledem k velkému množství nervových zakončení extrémně citlivá na dotek, právě proto je tato část těla tak lechtivá. Na chodidlech je mnoho erotogenních zón (foot fetish). \n\nPro správný vývoj chodidel je doporučována chůze naboso, výpony v kotnících, poskoky, chůze po rozmanitém povrchu apod. Chodidlo dospělého člověka má vyvinuté klenby - příčnou (mezi 1. a 5. prstcem) a podélnou (mezi prstcovou částí nohy a patou). Klenby mají za úkol pružný odpich a měkčený došlap nohy. Pokud u jedince převládá dlouhý stoj bez chůze, představuje váha těla pro klenby nadměrnou zátěž, neboť klenby jsou drženy hlubokými svaly lýtek, které, pokud nejsou aktivní, ochabují. Klenby se pak bortí a vznikají ploché nohy. Děje se tak i při nadváze, během těhotenství a ve stáří. Pro správný vývoj chodidel je důležitá i směrová linearita odvíjení chodidel (kotník, koleno, kyčel). \n\n\n"}
{"id": "359419", "url": "https://cs.wikipedia.org/wiki?curid=359419", "title": "Milenovice", "text": "Milenovice\n\nMilenovice je vesnice v Jihočeském kraji. Je to místní část obce Protivín v okrese Písek. Leží v Českobudějovické pánvi na levém břehu řeky Blanice u jejího soutoku s Radomilickým potokem, asi 2 km jižně od města Protivín. V roce 2011 zde trvale žilo 160 obyvatel.\n\nVe vsi jsou zachovány roubené i zděné domy lidové architektury. V severní části se nachází hospodářský manský dvůr, jehož obdélná budova se stopami sgrafit patří mezi největší renesanční stavby v českých zemích.\n\nPrvní písemná zmínka o vesnici pochází z roku 1334. Nejcennějším historickým dokladem týkajícím se Milenovic, je latinská listina z 25. listopadu roku 1334, kterou jim Karel, v té době markrabě moravský, udělil zakládající privilegilum, jež mělo zlepšit životní podmínky zdejších obyvatel a zvýšit tak zisky z protivínského statku. V praxi to znamenalo, že vesnici vlastně nově založil. V této listině se výslovně uvádí, že Milenovice patří k protivínskému hradu.\n\nListina z roku 1337 je dokladem zájmu krále Jana Lucemburského o obec. Král v ní svoluje, aby si Pešek z Paběnic zabral v Milenovicích za věrnost králi dva lány. Další zmínka o dvoru v Milenovicich pochází až z roku 1457, kdy měli Protivín a Milenovice v zástavě Oldřich a Jan z Rožmberka. V roce 1540 předal Jan z Pernštejna statek Protivín s Milenovicemi své sestře Bohunce z Pernštejna a jejímu manželovi Ondřeji Ungnadovi ze Suneku.\n\nV první polovině 16. století patřily Milenovice pánům z Hradce, kteří náleželi k rodu Vítkovců. V roce 1588 prodal jeho tehdejší majitel a pán na Zvíkově Jan Vilém z Vamberka dvůr v Milenovicích Štěpánu Vamberskému z Rohatce, který v okolí Protivína již vlastnil několik menších statků. V roce 1585 přistoupili tehdejší majitelé dvora k jeho rozsáhlé rekonstrukci. Původní dvůr byl ze dřeva, nový se už stavěl z trvanlivějšího materiálu, z cihel a kamene. Místnosti v poschodí nového dvora měly zasklená okna a vnitřní stěny byly opatřeny nástěnnými malbami. Vysoké stodoly zdejšího dvora pocházejí pravděpodobně až z druhé poloviny 17. století, stejně jako stodoly v Protivíně. Dokládá to letopočet 1686, který byl nalezen na pilíři jedné stodoly v Milenovicích.\n\n"}
{"id": "359422", "url": "https://cs.wikipedia.org/wiki?curid=359422", "title": "Neal Morse", "text": "Neal Morse\n\nNeal Morse (* 2. srpna 1960, Van Nuys, USA) je americký multiinstrumentalista a skladatel progressive-rock hudby z Nashvillu v Tennessee.\n\n\n\n\n\n\n\n"}
{"id": "359425", "url": "https://cs.wikipedia.org/wiki?curid=359425", "title": "Svinětice", "text": "Svinětice\n\nSvinětice jsou vesnice v Jihočeském kraji. Je to místní část města Bavorov v okrese Strakonice. Leží v Bavorovské pahorkatině na Bílském potoce, v blízkosti jeho ústí do řeky Blanice, zhruba 2,5 km severo-severovýchodně od Bavorova. V roce 2011 zde trvale žilo 103 obyvatel.\n\nPrvní písemná zmínka o vesnici pochází z roku 1334.\n\n"}
{"id": "359427", "url": "https://cs.wikipedia.org/wiki?curid=359427", "title": "Vodič (elektrotechnický výrobek)", "text": "Vodič (elektrotechnický výrobek)\n\nVodič je v elektrotechnice název výrobku na základě elektricky vodivého materiálu, který slouží k přenosu elektrického proudu a napětí.\n\nJádra vodičů se vyrábějí z elektricky vodivých materiálů, převážně kovů.\n\nBude-li vodič sloužit k přenosu silové a signální (sdělovací) elektřiny, je vhodné použít materiál s dobrou vodivostí:\n\nNa základě mezinárodní technické normalizace, vzešlé z IEC již v době mezi světovými válkami, se pro vodiče a kabely používají tzv. jmenovité průřezy. Výrobci nejsou povinni vyrábět vodič tak, aby jeho geometrický průřez byl číselně roven jmenovité hodnotě, ale musí splnit jiné požadavky – příslušné předmětové normy (např. ČSN EN 60228) stanoví pro každý jmenovitý průřez nejvyšší povolený odpor a nejvyšší možný průměr jádra, resp. použitých drátků. Není-li tedy skladba jádra stanovena přísněji, záleží jeho složení na vůli výrobce tak, aby splnil tento předpis. Velkou roli v tom totiž hraje například čistota kovu jádra.\n\nLaicky známé jsou průřezy silových vodičů 0,5 – 0,75 – 1 – 1,5 – 2,5 – 4 – 6 – 10 mm, v signální technice se používají i malé průřezy 0,14 – 0,22 – 0,35 – 0,5 – 0,75 – 0,85, v energetice naopak velké průřezy 10 – 16 – 25 – 35 – 50 – 70 – 95 – 120 – 150 – 185 mm i více. Mimoto jsou normalizované i jiné průřezy, které se používají zřídka – například 0,6,- 2- nebo 8 mm.\n\nhttp://www.kabelyvodice.cz/technicka-podpora/tech_awg-prurezy.php\n\n\n\n\n\n\n\n\nPři průchodu elektrického proudu vznikají ve vodiči ztráty.Tyto ztráty navíc u běžných vodičů rostou s teplotou. Ztráty mohou při nesprávném dimenzování vést k přehřívání izolace a k jejímu zrychlenému stárnutí, v extrémním případě může dojít i k poškození kabelu \"shořením\" izolace. Při určování průřezu vodičů by měly být zohledněny následující faktory:\n\nBěžné domácí elektrické instalace používají pro proud 10 A měděné kabely s průřezem 1,5 mm (světelný rozvod), pro zásuvkové rozvody s maximálním zatížením 16 A se používají měděné kabely s průřezem 2,5 mm. V průmyslových rozvodech záleží na typu použitých kabelů a způsobu uložení.\n\nTyto vodiče se používají tam, kde za běžných podmínek (včetně tzv. \"podmínek jedné poruchy\") nehrozí nežádoucí chování vodiče (bezprostřední ohrožení života a zdraví, zkrat apod.) nebo tam, kde je naopak žádoucí, aby vodivé jádro bylo přístupné přímo.\nMůže jít například o:\n\nPokud je to potřeba, bývá vlastní vodivý materiál obalen izolační vrstvou, jejímž účelem je zabránit zkratům, v agresivním prostředí prodloužit životnost vodiče, a zejména pak u vyšších napětí (nad 50 V~ a 60 V=) zabránit ohrožení osob.\n\nNa jádro takového vodiče se v tzv. extruderu nanáší za vysoké teploty (podle druhu materiálu zhruba od 130 po 420 °C) roztavený plast – nejčastěji měkčené PVC (běžné nebo bezhalogenové), pro kabely s vyšší teplotní odolností polyetylen (obyčejný nebo radiačně zesítěný), pro energetické kabely HFFR, EVA (etylenvinylacetát), polyamid, FEP, teflon atd.\nSpecialitou pro vodiče s vysokou tepelnou odolností je izolace ze silikonového kaučuku, která se nanáší obdobně jako ostatní plasty, ale děje se tak za běžné pokojové teploty a teprve poté se izolace na vodiči vypaluje v horkovzdušném tunelu.\n\nVodiče pro vinutí elektrických strojů točivých i transformátorů jsou obaleny tkanicí ze skelných vláken prosycených pryskyřicí. Izolační materiál je příbuzný materiálu, který se používá pro výrobu plošných spojů. Jde vesměs o vodiče větších průřezů obdélníkového tvaru.\n\nTyto vodiče se nazývají smaltované a používají se například pro vinutí elektromotorů a alternátorů – velmi dobře odolávají vysokým teplotám a mechanickému namáhání.\n\nTato izolace může být nanesena opředením nebo opletením.\n\nIzolace vodičů je různobarevná. Na základě přijaté ČSN IEC 757 jsou od roku 1996 definovány tyto základní barvy (v závorce používaná zkratka):\n\nKabelářská výroba pak přidala ještě další barvy, na které IEC v původním dokumentu z roku 1983 nepomyslel:\n\nBarvy pak lze vzájemně kombinovat – jedna barva se použije jako \"základní\" (75 – 85 % povrchu) a druhá jako \"přístřiková\" (15 – 25 % povrchu). Toho využívají zejména výrobci automobilů – vzhledem ke stále rostoucímu množství elektrických obvodů v autech rostou i nároky na rozlišitelnost obvodů a tak se dnes setkáváme již s několika stovkami typů kombinací.\n\nOvšem v silových rozvodech je jediná přípustná barevná kombinace povolena pro žlutou a zelenou barvu, jejichž vzájemný poměr musí být mezi 30 a 70 % a které se smí použít výhradně jako ochranný vodič.\n\nPro vinutí elektrických strojů točivých i netočivých je běžné udávat nejvyšší přípustnou teplotu písmenným kódem, takzvanou teplotní třídou (třídou teplotní odolnosti). Teplota se určuje měřením odporu vinutí.\nPokud není vodič již finálním výrobkem, lze s ním provádět další operace.\n\nJe-li mechanicky spojeno více vodičů dohromady do šroubovice, zpravidla již nemluvíme o vodičích, nýbrž o tzv. žilách svazku. Pokud jsou pouze stočeny do páru a jsou takto uváděny na trh, jedná se o twist. Pokud však jde jen o výrobní polotovar, říkáme mu duše.\n\nSamostatnou kapitolou jsou potom nízkofrekvenční sdělovací kabely podle ČSN IEC 189, kde se nejprve stočí žíly do \"páru\", případně do \"čtyřky\", a pak se z nich vytváří duše mající i několik desítek žil.\n\nVodič lze oplášťovat, a to i několikanásobně.\nOpláštěním duše z žil s plnými jádry vznikne kabel, opláštěním duše s žílami z ohebných (lankových) vodičů vznikne šňůra, zpravidla o kruhovém profilu.\n\nJe ale možné opláštit i žíly paralelní, tedy nestáčené do šroubovice. Vznikne tak plochý kabel (vhodný např. pod omítku), resp. plochá šňůra (např. k televizoru nebo do výtahu).\n\nPokud je to žádoucí z elektrotechnických důvodů, např. kvůli elektromagnetickému odrušení, lze vodič takzvaně odstínit tím, že se okolo něj vytvoří dutinka z vodivého materiálu – nejčastěji opět z holé nebo pokovené mědi. Dutinku lze vytvořit:\n\nStínit lze jednotlivé vodiče, twisty, duše i celý kabel.\n\n\n\n\n"}
{"id": "359429", "url": "https://cs.wikipedia.org/wiki?curid=359429", "title": "Zánět ozubice", "text": "Zánět ozubice\n\nZánět ozubice (\"lat.: periodontitis\") představuje komplikace neléčeného zubního kazu s rozšířením infekce kořenovým kanálem až do kostního lůžka zubu.\n\nV akutní formě se projevuje bolestivostí na skousnutí a na poklep ve směru zubní osy. Při šíření na kostní část se bolesti značně stupňují a mohou mít tepající charakter. Zánět se ohraničuje a může vzniknout zubní váček, v němž přetrvává infekce.\n\nV léčbě je nutné zabezpečit odtok hnisu, který se hromadí v zubním lůžku, obvykle vyvrtáním zubu nebo přímo zubního lůžka. Někdy je však nutné zub vytrhnout.\n\n"}
{"id": "359433", "url": "https://cs.wikipedia.org/wiki?curid=359433", "title": "Brasil Open 2008", "text": "Brasil Open 2008\n\nTenisový turnaj ATP Brasil Open 2008 se konal ve dnech 9. - 17. února v Costa do Sauipe, Brazílie venku na antuce. Odměny činily 485,000 dolarů.\n\n"}
{"id": "359434", "url": "https://cs.wikipedia.org/wiki?curid=359434", "title": "Blanický mlýn", "text": "Blanický mlýn\n\nBlanický Mlýn () je bývalý mlýn na řece Blanici mezi Blažejovicemi a Cudrovicemi, v nadmořské výšce 745 m. Pod mlýnem řeka vtéká do kaňonovitého údolí.\n\nDříve se mlýn podle svého majitele nazýval \"Pauleho mlýn\". Při mlýnu byla postavena pila. Mlýn nefunguje, pořez dřeva funguje i v současnosti. Pod bývalým mlýnem se u řeky nachází pension a autocamp Blanický Mlýn, který byl původně postaven Státním statkem Volary jako dětský rekreační tábor. Nedaleko kempu se na pravém břehu řeky nachází hydrologická stanice.\n\nMěl zde chalupu muzikolog a dlouholetý předseda České hudební společnosti PhDr. Jiří Bajer, DrSc.\n\n"}
{"id": "359435", "url": "https://cs.wikipedia.org/wiki?curid=359435", "title": "Elektroinstalace", "text": "Elektroinstalace\n\nElektroinstalace je soustava elektrotechnických zařízení k vedení a ovládání elektrického proudu nebo elektrických signálů v místě jejich výroby resp. vzniku, přeměny a úprav nebo jejich užívání a spotřeby.\n\nElektroinstalace slouží k přenosu elektrické energie (silové rozvody), nebo k přenosu dat a slaboproudých signálů. Požadovanému účelu musí vyhovovat její vybavení a dimenzování. Pro elektroinstalaci v budovách se užívají názvy rozvodná síť (silové rozvody), datová síť (datové rozvody), případně slaboproudé rozvody (sdělovací vedení). V dopravních prostředcích, samohybných strojích i u lodí se setkáme spíše s názvy elektrická výzbroj (kabely + ovládací přístroje + spotřebiče) nebo kabeláž (kabely+konektory).\n\nElektroinstalace je tvořena soustavou vzájemně propojených vodičů, ovládacích prvků (spínače, stykače, relé) a jisticích prvků (pojistky, jističe, proudové chrániče, přepěťové ochrany).\n\nV budovách je elektroinstalace uložena ve stěnách v elektroinstalačních trubkách nebo přímo v omítce, případně na povrchu stěn nebo v prostoru v elektroinstalačních lištách, kanálech, žlabech. V dopravních prostředcích se vodiče a kabely před montáží kompletují do kabelových svazků (bandážováním, vyvazováním). Vodiče a kabely se ještě před montáží do vozidla zakončují konektory. Pro moderní elektroinstalaci je typické, že silové (napájecí) i slaboproudé vodiče a kabely jsou vedeny společnými trasami a propojují stejné přístroje. Například v bytových a jim podobných instalacích bývají ve společném rámečku umístěny silové zásuvky společně s datovou, telefonní nebo TV/SAT zásuvkou. Mimo to může být společně se silovým vedením položen i kabel pro ovládací sběrnici KNX/EIB. V elektroinstalacích motorových vozidel je situace obdobná, používá se sběrnice CAN-BUS. Protože silové a slaboproudé rozvody se mohou vzájemně ovlivňovat a nelze je prostorově oddělit, vznikl obor EMC. V rámci elektromagnetické kompatibility se zkoumá a řeší vzájemné rušení a odrušení v elektroinstalacích.\n\nExistují možné různé způsoby spojení vodičů. Vodivé spojení může mít například toto provedení\n\nK nevodivému spojení souběžně vedoucích vodičů (svazkování) se používá vyvazování nebo bandážování.\n\nV Česku a v Evropě se používá následující barevné značení vodičů:\n\nK manuálnímu ovládání se používají jako kontaktní prvky spínače a vypínače (jednopólové nebo dvoupólové) a přepínače, které mohou být buď dvoupolohové (jednopólové nebo dvoupólové) nebo vícepolohové. Tyto se schovávají před nebezpečným dotykem do krabic, mechanicky se upevňují do zdí nebo na zeď.\n\nKe vzdálenému nebo automatizovanému spínání, rozpínání nebo přepínání slouží relé nebo stykače, typicky v rozvaděčích.\n\nPřepěťovou ochranu může zajišťovat zhášecí (zkratovací) dioda nebo zhášecí (zkratovací) rezistor.\n\nJištění proti nadproudu a zkratu zajišťují pojistky (válcové keramické či plastové, nožové standard, maxi či mini) a jističe.\n\nElektroměr se na požadavek dodavatele elektrické energie umísťuje na místech přístupných z veřejného prostranství. U bytových domů s více byty se elektroměry umísťují ve společných prostorách domu do elektroměrových rozvaděčů. Typicky vždy pro jedno podlaží společně do jednoho rozvaděče. Smyslem tohoto umístění je možnost odečtu stavu elektroměru i za nepřítomnosti majitele objektu nebo bytu. Doporučené umístění je číselník (displej) ve výši 1500 - 1700 mm od definitivní výšky podlahy. V technicky zdůvodněných případech se může elektroměr umístit minimálně 700 mm nad konečnou úrovní terénu. Před elektroměrem má být volný prostor 800 mm. \n\nOdpovědnost za zabezpečení proti poškození elektroměru nese jeho odběratel. Proto se doporučuje občas kontrolovat, jestli plomba na elektroměru není poničená. Nicméně při obvinění z černého odběru elektřiny je nutné prokázat, že k špatnému fungování elektroměru došlo ve prospěch jeho odběratele.\n\n\n\n"}
{"id": "359437", "url": "https://cs.wikipedia.org/wiki?curid=359437", "title": "Morové epidemie v českých zemích", "text": "Morové epidemie v českých zemích\n\nČeské země se v historii stávaly obětí moru opakovaně. Pravý mor se začal v Evropě a posléze i v Českých zemích objevovat ve 14. století. První epidemie zasáhla české území v roce 1349, poslední pandemie zasáhla české země v letech 1711–1715, od roku 1749 se už mor na českém území neobjevil. vystřídaly jej epidemie cholery a stálá hrozba TBC. \n\n\n\n\n\n\nVe středověku byly morové rány často chápány jako boží trest. To stimulovalo rozvoj různých hnutí, od kajícných flagelantů po husity kritizující panující mravy a nepravosti. Řádění morových epidemií zdůrazňovalo téma smrti, které se objevuje ve výtvarném umění. Jako ochránce proti moru byl uctíván svatý Šebestián, v 15. století po záchraně Kostnice v době koncilu se šíří kult svatého Rocha.\n\nV období baroka byly jako poděkování za odvrácení moru stavěny morové sloupy, ale téma morových ochránců má například i štuková výzdoba domu U Zlaté studně v Praze. V baroku se také plejáda svatých ochránců rozšiřuje, přibývá např. Svatá Rozálie (její ostatky prý zažehnaly epidemii v Palermu r. 1624) nebo Karel Boromejský (ošetřoval nemocné při moru v Miláně r. 1576).\n\n\n"}
{"id": "359439", "url": "https://cs.wikipedia.org/wiki?curid=359439", "title": "Chotěbuz (Německo)", "text": "Chotěbuz (Německo)\n\nChotěbuz (německy Cottbus, dolnolužickou srbštinou Chóśebuz) je město v Německu (v historické Dolní Lužici), ve spolkové zemi Braniborsko, které leží na řece Sprévě přibližně 100 kilometrů jihovýchodně od Berlína. S více než sto tisíci obyvateli je to druhé nejlidnatější město Braniborska po Postupimi. Je dnes kulturním centrem dolnolužických Srbů. Nachází se zde také Srbské muzeum (dolnolužickosrbsky Serbski muzej, německy Wendisches Museum).\n\nChotěbuz se nachází na řece Sprévě, na jih od Spreewaldu. Od východu k západu má město délku 15,6 kilometru,\nod jihu k severu 19,2 km. Řeka Spréva má ve městě šířku až 36 metrů a protéká jím 23 kilometrů. Z celkové rozlohy města, která činí 164,2 km² je 35,2 km² zalesněno a 3,0 km² jsou vodní plochou.\n\nNejbližšími velkými městy jsou Drážďany (přibližně 90 km na jihojihozápad), Zelená Hora v Polsku (přibližně 100 km na severovýchodovýchod) a Berlín (přibližně 100 km na severozápad).\n\nAčkoliv Lužičtí Srbové postavili na Sprévě opevnění již v 8. století, poprvé je Chotěbuz písemně zmíněna až v roce 1156. V roce 1462 se stala součástí markrabství Braniborského. V 1701 začala být součástí pruského království.\n\nOd roku 1949 do znovusjednocení Německa roku 1990 byla součástí Německé demokratické republiky.\n\nChotěbuz se dělí na 19 městských částí. V níže uvedeném seznamu je počet obyvatel jednotlivých částí k 1. červnu 2008. Jednotlivé části Chotěbuze jsou (jméno německy/jméno lužickosrbsky):\n\n\nVe městě působí fotbalový klub FC Energie Cottbus.\n\n\n"}
{"id": "359448", "url": "https://cs.wikipedia.org/wiki?curid=359448", "title": "Pletivo", "text": "Pletivo\n\nPletivo je:\n"}
{"id": "359450", "url": "https://cs.wikipedia.org/wiki?curid=359450", "title": "Madrid Open", "text": "Madrid Open\n\nMadrid Open, oficiálně se jménem sponzora Mutua Madrid Open, je společný profesionální tenisový turnaj mužského okruhu ATP Tour a ženského okruhu WTA Tour, hraný ve španělském hlavním městě Madridu. Od sezóny 2009 probíhá v areálu parku Manzanares na otevřených antukových dvorcích. Původním dějištěm byla v letech 2002–2008 Madrid Arena, s položeným tvrdým povrchem na krytých kurtech. \n\nVlastníkem turnaje se v roce 2009 stal bývalý profesionální tenista a rumunský podnikatel Ion Ţiriac. Generálním sponzorem je španělský pojišťovací dům Mutua Madrileña.\n\nMužská polovina turnaje Madrid Open byla založena v roce 2002, když licenci na pořádání turnaje v kategorii Tennis Masters Series odkoupila od stuttgartského Eurocard Open. Ve Stuttgartu a Essenu událost probíhala mezi roky 1995–2001 a vůbec nejdříve začínala pod názvem Stockholm Open v období 1990–1994. V důsledku reformy kategorií se turnaj od sezóny 2009 začal hrát v kategorii ATP Tour Masters 1000, když v novém květnovém termínu získal místo po hamburském International German Open, degradovaném do kategorie ATP 500. \n\nŽenská polovina Madrid Open vznikla roku 2009. Zařazena byla do kategorie WTA Premier Mandatory. Obě části se tak po grandslamu a Turnajích mistrů a mistryň řadí do třetí nejvyšší úrovně profesionálních okruhů ATP Tour a WTA Tour. Do soutěží dvouher nastupuje padesát šest mužů a šedesát čtyři žen. Čtyřher se účastní dvacet čtyři mužských a dvacet osm ženských párů.\n\nVlastníkem turnaje se roku 2009 stal bývalý rumunský profesionální tenista a podnikatel \nIon Ţiriac, který v sezóně 2015 odhadl každoroční čistý zisk na více než 35 milionů eur a celkový příjem pro Madrid na částku okolo 200 milionů eur. \n\nMužský turnaj v letech 2002–2008 nejdříve probíhal v říjnovém termínu na krytých dvorcích s tvrdým povrchem Madrid Areny. S rozšířením o ženskou část v roce 2009 se v kalendáři přesunul do května, jako druhý antukový Masters evropské antukové sezóny po Monte-Carlu. Po madridské aréně se místem konání stal park Manzaranes s otevřenými antukovými dvorci a nově postavenou hlavní arénou Caja Magica pro 12,5 tisíc diváků, jež byla opatřena zatahovací střechou. \n\nNa dvorce pro Madrid Open 2012 byla položena modrá antuka, čímž se turnaj stal první takovou událostí v historii tenisu. Modrou antuku, rychlejší než červenou a zelenou, kritizovali světová jednička a dvojka Novak Djoković s Rafael Nadalem po vyřazení ve čtvrtfinále. Srb povrch charakterizoval slovy: \"„Tohle pro mě není tenis. Buď sem příště přijdu v kopačkách nebo pozvu Chucka Norrise, aby mi řekl, jak mám na tomhle hrát.“\" Nadal, přezdívaný jako „antukový král“, přitom v osmi předchozích sezónách nevypadl na antukovém turnaji ani jednou již ve čtvrtfinále a pohrozil bojkotem následujícího ročníku. Organizátoři však návrat k oranžovému povrchu neplánovali a měli v úmyslu zavést nové fluorescenční zářivé míčky v zelené či oranžové barvě, které by zvýraznily kontrast vůči modrému povrchu. Přesto mužská řídící organizace ATP rozhodla, že se další ročník v sezóně 2013 odehraje opět na červené antuce.\n\nNa Den práce, 1. května 2016, vytvořil madridský turnaj nový rekord zapsaný do Guinnessovy knihy rekordů, když si na dvorci Manola Santany 1 474 lidí — včetně diváků, organizárorů (vlastníka Iona Ţiriaca i ředitele Manuela Santany) a hráčů (Wawrinky, Berdycha, Nišikoriho s dalšími) — současně pinkalo raketami s míčky po dobu deseti sekund. Překonali tak zápis 767 osob z říjnového China Open 2015.\n\nNejvyšší počet pěti singlových trofejí mezi muži vybojoval Španěl Rafael Nadal a ženskou část třikrát ovládla Češka Petra Kvitová. Nizozemka Kiki Bertensová vyhrála soutěž ženské dvouhry v roce 2019 jako první hráčka bez ztráty setu. \n\nDřívějšími názvy turnaje byly Mutua Madrileña Madrid Open a Madrid Masters.\n\n\n\n\n\n"}
{"id": "359451", "url": "https://cs.wikipedia.org/wiki?curid=359451", "title": "Turniket", "text": "Turniket\n\nTurniket je zařízení, které funguje jako brána, kterou může v jednu chvíli projít pouze jeden člověk. Turnikety byly původně používány jako jiný druh ohrady, který měl dovolit průchod lidem, ale zabránit ovcím a jiným zvířatům ohradu opustit. Dnes se používají zejména k usměrnění pohybu lidí. \n\nMůže být vytvořený tak, že průchod je umožněn pouze po vložení mince nebo po ověření dokladu o zaplacení. Turnikety bývají použity v místech placeného vstupu jako ve veřejné dopravě, na placených toaletách, pro přístup k atrakcím, parkům nebo zařízením atd. V neveřejných objektech (např. administrativních nebo průmyslových) může turniket sloužit ke kontrole oprávněnosti vstupu a k evidenci příchodů a odchodů. \n\nNěkteré druhy turniketů nepodmiňují průchod žádným poplatkem ani oprávněním, ale jejich účelem je umožňovat průchod jen jedním směrem. Takové typy turniketů se používají například v místě vstupu do samoobslužné prodejny, v místě východu z placeného prostoru (metra, zoologické či botanické zahrady) apod. Použití turniketu v moderním pojetí je připisováno Clarencovi Saundersovi, který jej poprvé použil v obchodním domě Piggly Wiggly, považovaném za první moderní samoobslužnou prodejnu na světě (otevřen roku 1916). \n\n"}
{"id": "359455", "url": "https://cs.wikipedia.org/wiki?curid=359455", "title": "Planiny", "text": "Planiny\n\nNázev Planiny má více sídel:\n"}
{"id": "359459", "url": "https://cs.wikipedia.org/wiki?curid=359459", "title": "Boris Jefimov", "text": "Boris Jefimov\n\nBoris Jefimovič Jefimov, vlastním příjmením Fridljand (, , Kyjev – 1. října 2008, Moskva) byl sovětský karikaturista, známý především svými propagandistickými kresbami z období 2. světové a později studené války. Působil mnoho let jako vedoucí výtvarník deníku Izvestija.\n\nJeho bratrem byl známý novinář Michail Kolcov (1898–1940/1942), kterého nechal popravit Stalin.\n\n"}
{"id": "359460", "url": "https://cs.wikipedia.org/wiki?curid=359460", "title": "Seznam obcí v departementu Puy-de-Dôme", "text": "Seznam obcí v departementu Puy-de-Dôme\n\nToto je seznam obcí v departementu Puy-de-Dôme ve Francii, jichž je celkem 470:\n"}
{"id": "359470", "url": "https://cs.wikipedia.org/wiki?curid=359470", "title": "Château d'Aulteribe", "text": "Château d'Aulteribe\n\nChâteau d’Aulteribe je zámek v departementu Puy-de-Dôme (Auvergne), v obci Sermentizon.\n\nPůvodně středověká stavba byla v 19. století dvakrát přestavována a restaurována.\nRoku 1954, markýz de Pierre, poslední majitel, odkázal zámek i s uměleckými sbírkami Caisse nationale des monuments historiques. V současnosti je majetek pod správou Centre des monuments nationaux.\n\nChâteau d'Aulteribe uchovává nábytek, tapisérie, porcelán a další předměty vysoké kvality.\n"}
{"id": "359472", "url": "https://cs.wikipedia.org/wiki?curid=359472", "title": "Kaga (1921)", "text": "Kaga (1921)\n\nKaga (: ) byla druhou velkou letadlovou lodí japonského císařského námořnictva. Zúčastnila se šanghajského incidentu a druhé čínsko-japonské války. Na začátku druhé světové války v Pacifiku byla součástí Nagumovy \"Kidó Butai\" ( mobilní svaz/úderný svaz letadlových lodí), se kterou se zúčastnila útoků na Pearl Harbor, Rabaul, Port Darwin, Jávu a spolu se třemi dalšími japonskými letadlovými loděmi byla potopena v bitvě u Midway.\n\n\"Kaga\" byla navržena jako druhá bitevní loď třídy \"Tosa\". \"Kaga\" byla spuštěna na vodu 17. listopadu 1921 v Kóbe. Podepsáním Washingtonské námořní konference v roce 1922 se ale Japonsko (stejně jako ostatní signatáři) zavázalo omezit námořní zbrojení, což znamenalo zrušit a sešrotovat nadlimitní jednotky. Stavba obou jednotek třídy \"Tosa\" proto byla zastavena 5. února 1922 a obě nehotové jednotky byly určeny k sešrotování.\n\nBylo ale povoleno přestavět trupy dvou bitevních lodí nebo bitevních křižníků na letadlové lodě o maximálním výtlaku 33 000 tun. Palubní letectvo bylo teprve v plenkách a letadlovým lodím se tehdy ještě nepřisuzovala taková důležitost. Až do II. světové války měly páteř velkých loďstev tvořit lodě bitevní. Pro konverzi na letadlové lodě byly tedy vybrány první dvě rozestavěné jednotky třídy \"Amagi\": \"Amagi\" a \"Akagi\". Přestavba \"Amagi\" byla ale zrušena, když byl její rozestavěný trup 1. září 1923 poškozen při zemětřesení natolik, že jeho oprava by byla neekonomická. Jako náhradu za sešrotování \"Amagi\" bylo rozhodnuto přestavět na letadlovou loď právě rozestavěný trup bitevní lodi \"Kaga\". 1. listopadu 1929 v Sasebu převzalo námořnictvo \"Kagu\" již jako letadlovou loď.\n\nPřestavba na letadlovou loď znamenala kompletní předělání původního návrhu bitevní lodi, které spočívalo nejenom v náhradě dělostřelecké výzbroje a nástaveb za celkem tři letové paluby, ale také zeslabení původně navrhovaného pancéřování.\n\nV původní konfiguraci po dokončení byla \"Kaga\" — obdobně jako \"Akagi\" — letadlovou lodí s jednou dlouhou vzletovou a přistávací palubou táhnoucí se od zádi do asi 2/3 délky plavidla. Pod ní se dále na přídi nacházely další dvě odstupňované startovací dráhy u kterých se počítalo se startem lehčích stíhacích, bombardovacích a torpédonosných dvouplošníků. Záměrem bylo umožnit současné přistávání i starty letounů (na současných letadlových lodích je toto řešeno úhlovou palubou). Ze spodních dvou palub měly letouny startovat přímo z hangáru, bez nutnosti vytahovat je na palubu. Na horní palubě se nacházely dva výtahy pro dopravu letadel do (a z) hangáru.\n\nNa prostřední palubě byly po jejích okrajích umístěny dvě dvouhlavňové věže s 200mm kanóny. Dalších šest bylo umístěno v kasematech na zádi na bocích.\n\nSpaliny z kotelny byly odváděny dvěma velkými a dlouhými horizontálními komíny po obou stranách lodi směrem k zádi.\n\nTřípalubové uspořádání letových palub se ale neosvědčilo a tak byly obě přední nižší paluby během přestavby od srpna 1934 až do listopadu 1935 odstraněny a hlavní vzletová a přistávací paluba protažena na celou délku plavidla, přičemž na přídi a zádi byla podpírána nosníky. Na prodloužené přídi se objevil třetí výtah. S přestavbou souviselo i navýšení přepravní kapacity palubního letectva z 60 na 90 strojů a teoreticky bylo možné uskladnit až 140 strojů. Po přestavbě ale \"Kaga\" nenesla plnou kapacitu. Její letový park v listopadu 1935 tvořilo 16 stíhacích A2N, 16 střemhlavých bombardérů D1A1 a 28 torpédonosných B2M.\n\nByl přidán malý velitelský můstek (tzv. ostrov) na pravoboku. Původní dva komíny po obou stranách lodi byly nahrazeny jediným, k hladině skloněným, na pravoboku za můstkem. Kotle na smíšené palivo byly nahrazeny kotli na mazut. Byly rozšířeny sklady munice a leteckých pohonných hmot.\n\nSpolu s „narovnáním“ letové paluby zmizely ony dvě dělové věže z prostřední letové paluby. Na rozdíl od pozdější přestavby \"Akagi\" se ale ještě nepovedlo přesvědčit „syndromem bitevních lodí“ postižené velení, že nejlepší zbraní jsou vlastní letadla a silná dělostřelecká výzbroj jenom zabírá jejich místo. Jako kompenzace odstraněných dělových věží proto byl zvýšen počet děl v kasematech na zádi z šesti na deset.\n\nJelikož byla loď původně navržena jako bitevní loď, zůstalo jí pojmenování po japonské provincii, konkrétně provincii Kaga (část dnešní prefektury Išikawa). Podle jmenných konvencí císařského námořnictva by jinak pro letadlovou loď mělo být vyhrazeno jméno po létajícím zvířeti, obdobně jako například první japonská letadlová loď \"Hóšó\" (~ „letící fénix“).\n\nLetouny palubní skupiny \"Kaga\" ( \"Kaga hikókitai\") byly v průběhu služby letadlové lodě označovány na kýlovce kódem, dle následujícího schématu: [kód \"Kaga\"]-[taktické číslo]. Identifikační kód \"Kaga\" se v průběhu služby měnil: do konce 30. let ho tvořil katakanou psaný znak pro \"ni\" ニ, na přelomu 30. a 40. let ho nahradilo latinkou psané \"K\" a na základě dílčí reorganizace Spojeného loďstva v roce 1940 se kódem \"Kaga\" stala kombinace písmena a římské číslice \"AII\". V rámci této reorganizace přibyl jako identifikační prvek pro palubní skupinu \"Kaga\" navíc dva široké červené pruhy na trupu letounu.\n\nPo dokončení se \"Kaga\" podrobila dvěma rokům zkoušek. Po přestavbě se vrátila do služby v roce 1935 a ve druhé polovině třicátých let působila u čínských břehů, zúčastnila se šanghajského incidentu a druhé čínsko-japonské války.\n\nDne 11. listopadu 1937 byla u čínských břehů napadena třemi čínskými bombardéry Northrop Gamma 2E, ale všechny byly sestřeleny.\n\n10. dubna 1941 je přiřazena k 1. divizi letadlových lodí nově zformované 1. letecké floty ( \"Dai-iči Kókú Kantai\"). Tak byl poprvé v historii vytvořen úderný svaz letadlových lodí ( \"Kidó Butai\"), který soustředil námořní leteckou sílu do jednoho taktického uskupení schopného operovat daleko od mateřských základen a představujícího zlom v námořní strategii. Následují cvičení poblíž Kjúšú. Od 1. do 14. května se nachází v docích v Sasebu. Od 21. května do 23. října je vlajkovou lodí 1. divizi letadlových lodí.\n\n22. listopadu vplouvá \"Kaga\" do Hittokappské zátoky na ostrově Etorofu, aby se připojila k ostatním jednotkám určeným k provedení útoku na Pearl Harbor.\n\n\"Kaga\" opustila Hittokappskou zátoku 26. listopadu 1941 a spolu s ostatními plavidly \"Kidó Butai\" zamířila k Havajským ostrovům. V ranních hodinách 7. prosince pak vyslala své letouny ve dvou vlnách k útoku na Pearl Harbor. V první vlně poslala do útoku 26 bombardérů Nakadžima B5N2 \"Kate\" (15 vyzbrojených protipancéřovými pumami a 12 vybavených torpédy). Ty zaútočily na bitevní lodě USS \"Arizona\", USS \"Tennessee\", USS \"West Virginia\", USS \"Oklahoma\" a USS \"Nevada\" a dílenskou loď USS \"Vestal\". Doprovodilo je 9 stíhacích Micubiši A6M2 \"Zero\", které zaútočily na Hickam Field. 26 střemhlavých bombardérů Aiči D3A1 \"Val\" druhé vlny (doprovázených devíti \"Zero\") zaútočilo na \"Nevadu\", USS \"Maryland\" a \"West Virginii\".\n\nZ první útočné vlny se nevrátily dvě \"Zero\" a pět \"Kate\" a ve druhé vlně ztratila \"Kaga\" dvě \"Zero\" a šest \"Val\", přičemž celkem ztratila 31 příslušníků létajícího personálu.\n\nPo návratu do Japonska vyplouvá 9. ledna 1942 z Iwakuni a jejím cílem je atol Truk, kam dorazila 15. ledna. Spolu s letadlovou lodí \"Akagi\" (která připlula o den dříve) vyplouvá 17. ledna, aby se připojila k invazním jednotkám směřujícím na Rabaul. 20. ledna podnikly letouny z letadlových lodí \"Akagi\" a \"Kaga\" první nálet na Rabaul a Kavieng. Cílem byly slabě chráněné lodě v přístavu a letiště. 22. ledna znovu zaútočilo celkem 50 letounů (26 z \"Kaga\") z obou letadlových lodí na Rabaul. Podařilo se zničit jediná dvě těžká protiletadlová děla a nálet trval celých 45 minut. 25. ledna se \"Kaga\" vrátila na Truk.\n\n1. února vyplouvá z Truku, aby zasáhla proti americkým letadlovým lodím útočícím na japonské základny na Marshallových ostrovech, ale do oblasti připlula příliš pozdě a tak se 8. února vrací na Palau. 9. února najela \"Kaga\" při změně kotviště na útes. Bylo poškozeno dno lodi a na Palau bylo možno provést pouze provizorní opravy. Navzdory prosakování vody a omezení rychlosti na 18 uzlů (33,3 km/h) vyplouvá spolu s letadlovou lodí \"Akagi\" a 2. divizí letadlových lodí ( \"Dai-ni Kókú Sentai\": \"Hirjú\" a \"Sorjú\") 15. února k útoku na Port Darwin v Austrálii.\n\n19. února ráno vyslala \"Kaga\" své letouny do útoku. Letovou palubu opustilo nejprve 27 pumami vyzbrojených \"Kate\" vedených poručíkem Hašigušim, které se u Melvillova ostrova spolu s ostatními \"Kate\" spojily se střemhlavými bombardéry. Ty startovaly později a \"Kaga\" jich vyslala 18 pod vedením poručíka Ogawy. Devíti \"Zero\" z \"Kagy\" velel poručík Nikaido. Cestou k cíli zaútočil jeden ze stíhačů, Nagahama, na americkou PBY-5 \"Catalina\" 22-P-18 (BuNo 2306) z VP-22, která hlídkovala nad zásobovacím plavidlem \"Florence D\". Donutil ji nouzově přistát s hořícím levým motorem a její posádku následně zachránil \"Florence D\" (nebo \"Don Isidro\"). Poté pokračoval Nagahama dál sám, neboť ztratil své svěřence z dohledu. K Port Darwinu ale dorazil jako první a sám se postavil pětičlenné hlídce P-40E z 33. squadrony USAAF. Podařilo se mu sestřelit tři P-40 a jeden poškodit. Tím měly bombardéry zajištěnou prakticky volnou cestu.\n\nKdyž se dalších pět P-40E od 33. squadrony USAAF pokusilo vzlétnout a napadnout bombardéry, sesypala se na ně \"Zera\" z \"Hirjú\", \"Akagi\" a \"Kagy\" a všechny je sestřelila. Stíhači z \"Kagy\" si nárokovali tři jisté a jeden pravděpodobný sestřel (na některých se podíleli stíhači z \"Akagi\"). Stíhači z \"Kagy\" si pak nárokovali ještě jeden zničený letoun na letišti. Nagahama si nárokoval ještě jednu zapálenou PBY \"Catalinu\" přivázanou u mola. Dvě \"Zera\" z \"Kagy\" byla poškozena.\n\n\"Kate\" bombardovaly město a přístav z výšky 14000 stop. Sedm \"Kate\" z \"Kagy\" bylo poškozeno protiletadlovou palbou. Střemhlavé \"Val\" z \"Kagy\" se rozdělily: 2. \"čútai\" spolu s \"Val\" z ostatních lodí zaútočila na lodě v přístavu a 1. \"čútai\" napadla letiště. Palbou ze země byla sestřelena Učikadova \"Val\" z 1. \"čútai\", jejíž posádka zahynula. Šest \"Val\" bylo poškozeno.\n\nBěhem útoku na Port Darwin bylo zničeno všech 11 P-40, 6 \"Hudsonů\" a mnoho dalších letadel bylo zničeno nebo poškozeno. Bombardéry z \"Kagy\" si nárokovaly potopení 5000t plavidla a zasažení mnoha pozemních cílů.\n\nVracející se \"Val\" z \"Kagy\" objevily 3200t zásobovací loď \"Don Isaldo\", o kterou se později „postaraly“ \"Val\" ze \"Sórjú\".\n\n21. února se vrací do Staring Bay na Celebesu, ale již o čtyři dny později vyplouvá znovu, tentokrát k podpoře vylodění na Jávě. 27. února se připravuje na úder proti USS \"Langley\", ale bombardéry z pozemních základen \"Kagu\" předběhnou. 5. března se \"Kaga\" přidává k útoku na Tjilatjap. Během hodinu trvajícího útoku bylo v přístavu potopeno osm lodí a poškozeno přístavní zařízení. Do Staring Bay se \"Kaga\" vrací 11. března.\n\n15. března opouští Staring Bay a 22. března připlouvá do Saseba. Teprve nyní je možno provést nejenom nutnou údržbu, ale hlavně opravit poškození dna po najetí na útes. 27. března je proto \"Kaga\" umístěna do suchého doku. Pobyt v suchém doku až do 4. května je důvodem, proč se \"Kaga\" nezúčastnila dalších akcí \"Kidó Butai\", zejména nájezdu do Indického oceánu a útoku na Cejlon.\n\n4. května opouští Sasebo, aby se ve Vnitřním moři setkala s \"Akagi\". Do Haširadžimi připlouvá 18. května.\n\n27. května v 6:00 opouští kotviště v Haširadžimě a spolu s ostatními jednotkami Nagumovy \"Kidó Butai\" vyplouvá vstříc svému osudu v bitvě u Midway. Na palubě měla celkem 18 stíhaček \"Zero\" (+ 9 v záloze), 18 střemhlavých bombardérů \"Val\" a 27 torpédových bombardérů \"Kate\".\n\nVelitelem palubní skupiny \"Kaga\" na její poslední akci byl Tadaši Kasumi, velitelem stíhačů byl Masao Sato, střemhlavým bombardérům velel Soiči Ogawa a torpédovým bombardérům Ičiro Kitajima.\n\nV 10:22 4. června se nad japonským svazem objevily střemhlavé bombardéry SBD \"Dauntless\" od VS-6 a VB-6 z letadlové lodi USS \"Enterprise\". Celá VS-6 a dvě sekce VB-6 si vybraly za cíl \"Kagu\". Ta inkasovala nejméně čtyři zásahy po celé délce lodi. Četné požáry se vymkly kontrole a loď se zastavila. V 17:00 převzaly torpédoborce \"Hagikaze\" a \"Maikaze\" pro záchranné práce nepotřebnou část posádky. V 19:20 bylo rozhodnuto vzdát pokusy o záchranu plavidla, zbývající část posádky přešla na okolní plavidla a v 19:25 vystřelil torpédoborec \"Hagikaze\" dvě torpéda do středu lodi z pravoboku. Loď se začala potápět zádí napřed a pod hladinou zmizela na pozici . Zahynulo 814 důstojníků a mužů posádky, čímž získala smutné prvenství v počtu obětí mezi potopenými japonskými letadlovými loděmi během bitvy u Midway.\n\n10. srpna 1942 byla vyškrtnuta ze seznamu lodí japonského císařského námořnictva.\n\nČást vraku letadlové lodi \"Kaga\" — konkrétně část zadní pravoboční galerie s protiletadlovými „hnízdy“ — byla nalezena americkou oceánografickou lodí USNS \"Sumner\" v září 1999. Fragment trupu leží v hloubce 17 000 stop (5 181,6 m) a je otočen „vzhůru nohama“. Jedná se ale pouze o část vraku a vrak samotný — zbytek lodního trupu — je stále neobjeven.\n\n\n"}
{"id": "359478", "url": "https://cs.wikipedia.org/wiki?curid=359478", "title": "Chronologie první světové války", "text": "Chronologie první světové války\n\nTento článek zachycuje hlavní události první světové války.\n\n\n\n\n\n\n"}
{"id": "359479", "url": "https://cs.wikipedia.org/wiki?curid=359479", "title": "Alexandr Chalifman", "text": "Alexandr Chalifman\n\nAlexandr Valerjevič Chalifman (*18. ledna 1966) je ruský šachový velmistr a mistr světa FIDE v letech 1999-2000.\n\nK říjnu 2015 má 2618 FIDE ELO.\n\nV roce 1999 se zúčastnil v Las Vegas vyřazovacího turnaje o mistra světa FIDE, kde dosáhl historického úspěchu. Ve druhém kole vyřadil Gatu Kamského 2,5-1,5. Ve čtvrtém kole porazil Borise Gelfanda 2,5-1,5. Ve čtvrtfinále přešel přes Juditu Polgárovou 1,5-0,5. V semifinále porazil Liviu-Dietera Nisipeana 3,5-2,5.\n\nVe finále se utkal s Vladimírem Akopjanem. V tomto zápase zvítězil 3,5-2,5 a stal se tak mistrem světa FIDE.\n\nV roce 2000 se zúčastnil vyřazovacího turnaje o mistra světa FIDE v Dillí. Ve čtvrtém kole se mu podařilo porazit Petera Léka 4,5-3,5. Ve čtrfinále ale prohrál 2,5-3,5 s budoucím vítězem turnaje Viswanathanen Anandem.\n\nAlexandr Chalifman vede se svým trenérem Gennadijem Nesisem v Petrohradu šachovou školu. Je také autorem řady šachových knih.\n\n\n"}
{"id": "359494", "url": "https://cs.wikipedia.org/wiki?curid=359494", "title": "Rumburská vzpoura", "text": "Rumburská vzpoura\n\nRumburská vzpoura bylo protiválečné vystoupení českých vojáků náhradního praporu 7. střeleckého pluku rakousko-uherské armády; vypukla 21. května 1918 v severočeském městě Rumburku. Zpočátku byla reakcí zejména na nedostatečné zásobování (vojáci trpěli hlady), nevyplacený žold a šikanu od důstojníků.\n\nVzpoura začala 21. května 1918 po 6. hodině ranní tím, že 65 mužů v čele s Františkem Nohou odepřelo poslušnost velitelům: oproti rozkazu nastoupit beze zbraně nastoupili na ranní nástup s puškami. Ke vzpouře se postupně přidávali další vojáci, celkový počet byl asi 700. Přestože vzpoura vypukla spontánně, její vůdcové navázali rychle kontakt s českými vojáky z královéhradeckého 18. pěšího pluku, kteří byli umístěni v České Lípě. Jedině toto by mohlo přenést vzpouru do dalších oblastí, což mohlo přerůst v revoluci, která byla v českých zemích na spadnutí. Vzbouřenci nejprve obsadili město Rumburk a poté se vydali na pochod k Novému Boru, kde byli obklíčeni vojsky rakousko-uherské armády včetně královéhradeckého 18. pěšího pluku a rozprášeni.\n\nZa vůdce povstání byli kromě Františka Nohy (* 4. prosince 1894 v Dobřanech u Stříbra) označeni Stanislav Vodička řečený Stanko (* 4. května 1895 v Lobzích u Plzně) a Vojtěch Kovář. Dne 29. května 1918 v časných ranních hodinách byli zastřeleni. Stanným soudem v Rumburku a Novém Boru byli k trestu smrti odsouzeni také Jakub Bernard, Jiří Kovářík, Jakub Nejdl, František Pour, Jan Pelnář, Antonín Šťastný a Jindřich Švehla; ti byli popraveni zastřelením 29. května večer.\nDalším čtrnácti odsouzeným k trestu smrti byl rozsudek zmírněn na mnohaleté vězení. Z více než 580 obviněných vzbouřenců bylo 116 za trest posláno na frontu a zbytek uvězněn v terezínské pevnosti.\nSedm z deseti popravených účastníků vzpoury je pochováno na hřbitově v Novém Boru.\n\nPrvní republika\n\nMinisterstvo národní obrany, Presidium\n\nK.čj.17827-pres./2.odděl.1932. V Praze dne 4. května 1932.\n\nVěc: Memorandum rumburských vzbouřenců\n\nPres./2.odděl.\n\nPres./1. odděl. zaslalo memorandum rumburských vzbouřenců k vyjádření Kanceláři čs.legií a I./5. odděl. Toto memorandum\n\ndosud se nevrátilo Jakmile je pres./1.odděl. obdrží, zašle Vám je k nahlédnutí s vyjádřením příslušných oddělení.\n\nJelikož však ničeho podstatného a žádné novum uvedeno nebylo ani v posledním memorandu, lze předpokládati, že stanovisko\n\nvojenské správy k rumburské akci se nemění a zůstane negativní.\n\n1./ Podle soudních spisů jest prokázáno, že rumburská vzpoura byla vojenskou vzpourou, která neměla ničeho společného\n\ns národním odbojem. Důvody vzpoury byly čistě materielní – nespokojenost mužstva.\n\n2./ Jako každá vojenská vzpoura jest i rumburská vzpoura špatným příkladem působícím na vojenskou kázeň a z toho důvodu\n\nnemůže vojenská správa podporovati uznání snah organizace rumburských vzbouřenců.\n\n1 příl. a S před.\n\nSpisy.\n\n<nowiki>-----------------------------------------------------------------------------------------------------------------</nowiki>\n\nV Praze dne 30. května 1932\n\nVěc opiš z obsahu.\n\n1./ Vojenská kancelář prezidenta republiky, Praha.\n\n2./ Pres./2. odděl.\n\n3./ Pres. pisárna.\n\nK čj. 1504/32 ze dne 7. dubna t.r.\n\nMinisterstvo národní obrany nedoporučuje vyhověti žádosti Sdružení rumburských vzbouřenců a bývalých příslušníků střeleckého\n\npluku 7 v Plzni, o povolení slyšení u pana presidenta republiky vzhledem k tomu, že vojenská správa na základě prostudování\n\npísemného materiálu o rumburské vzpouře, zvláště pak soudních spisů, zaujala v této otázce negativní stanovisko.\n\n1./ Rumburská vzpoura nebyla aktem národnostním resp. nesměřovala proti rakousko-uherskému státu z důvodu bojů za národní osvobození, nýbrž rumburská vzpoura byla vojenskou hladovou vzpourou, vyplývající jednak z důvodů materielních, jednak z nevůle odejíti na frontu.\n\nOsnovatelé vzpoury byli většinou vojíni býv. zajatci, kteří v zajetí do čs. zahraničního vojska nevstoupili a dali přednost\n\nnávratu ze zajetí při výměně zajatců před vstupem do čs. zahraničního vojska a účasti v bojích za národní osvobození.\n\n2./ Vojenská správa nemůže podporovati snahu Sdružení o uznání rumburské vzpoury z důvodů výchovných. Uznání vojenské\n\nvzpoury tohoto druhu působilo by jistě neblaze na vojenskou kázeň.\n\nZdroj:1./ Vojenská kancelář prezidenta republiky, Praha.V Praze dne 30. května 1932\n\nčíslo 3/2009, ročník II.\n\n\"„Drahá maminko.\"\n\n\"Přijměte nejsrdečnější pozdrav a vřelé políbení, už poslední, proč dozvíte se později.\"\n\n\"Bylo u nás v Rumburku něco nepředvídaného, čehož jsem se musel zúčastnit, což má za následek, že stojím nyní před stanným soudem a budu odsouzen k smrti, což očekávám, ale Vám se přiznám z toho, že jsem nevinen - musel jsem udělat to co dělali druzí.\"\n\n\"Proto Vás prosím drahá maminko, odpusťte mně vše co jsem Vám tady špatného udělal a zapomeňte, že jste měla syna Františka.\n\"Loučím se s Vámi v duchu a na shledanou až u toho nejvyššího soudu. který jedině soudí spravedlivě.\"\n\n\"S Bohem\n\n\"„Milý bratříčku a sestřičko.\"\n\n\"I Vám poslední můj pozdrav a polibek, odpusťte mne vše - nezlobte se na mne - a hlavně Vás prosím, starejte se o naši drahou maminku, nedělejte ji trpké žití.\"\n\n\"Budu umírat, ale bez viny, neb jsem musel dělat něco, co dělali druzí. Jsem spoutám a čekám na další. Poslední sbohem též Vaškovi.\"\n\n\"Co čtete toto psaní, nejsem již mezi živými.\"\n\n\"S Bohem František“\"\n\nNěkteré omyly uvádí na pravou míru např. .\n\n\n\n"}
{"id": "359500", "url": "https://cs.wikipedia.org/wiki?curid=359500", "title": "Unicast", "text": "Unicast\n\nUnicast označuje v počítačové síti zasílání paketů pouze jedinému cíli (uzlu, stanici). Unicastové vysílání je opakem broadcastu, který se vysílá do všech uzlů v síti najednou. Mezi unicastem a broadcastem stojí ještě multicasting, rozesílá pakety pouze určité skupině stanic. Pokud není možné multicast použít, musí se každý paket zasílat všem počítačům zvlášť (unicast), nebo je nutné použít broadcast, což v obou případech síť a uzly zatěžuje.\n\nUnicast se používá pro přímou komunikaci mezi dvěma uzly v síti. V případě, že je potřeba doručit stejná data více uzlům najednou, je vhodnější použít multicast nebo broadcast (například streamování zvuku nebo videa, při konferenčních hovorech, IPTV a podobně).\n\n"}
{"id": "359501", "url": "https://cs.wikipedia.org/wiki?curid=359501", "title": "Bohumil Mořkovský", "text": "Bohumil Mořkovský\n\nBohumil Mořkovský (14. prosince 1899, Valašské Meziříčí – 16. července 1928, tamtéž) byl československý gymnasta, olympionik, který získal bronzovou medaili z Olympijských her. V Paříži 1924 získal bronz za přeskok koně nadél. Povoláním byl zámečník.\n\n\n"}
{"id": "359503", "url": "https://cs.wikipedia.org/wiki?curid=359503", "title": "Jiří Tabák", "text": "Jiří Tabák\n\nJiří Tabák (8. srpna 1955, Karviná) je československý gymnasta, držitel bronzové medaile z Olympijských her v Moskvě 1980 za sestavu na kruzích – zatím poslední olympijské medaile ve sportovní gymnastice pro Česko. Byl rovněž mistrem Evropy na přeskoku.\n\nByl svěřencem Jana Valáška a Zdeňka Tůmy. Debutoval na mistrovství světa 1974, o rok později na mistrovství Evropy ve sportovní gymnastice 1975 získal bronzové medaile v prostných a na přeskoku. Největšího úspěchu na evropském šampionátu dosáhl v roce 1977, kdy na mistrovství ve Vilniusu zvítězil na přeskoku. O zlato se dělil s Ralfem Bärtelem z NDR, třetí skončil Vladimir Markelov ze Sovětského svazu. V prostných tehdy předvedl jako první na světě vazbu přemet vpřed a dvojité salto skrčmo vpřed.\n\nZúčastnil se olympijských her 1976 v Montrealu (20. místo ve víceboji) a o čtyři roky později na olympiádě v Moskvě postoupil do tří finále na jednotlivých nářadích, na přeskoku byl šestý, v prostných čtvrtý a bronzovou medaili vybojoval za sestavu na kruzích, ve finále víceboje obsadil osmé místo. Ve stejném roce skončil druhý ve světovém poháru v prostných.\n\nPo ukončení kariéry vyučoval tělesnou výchovu. Věnuje se trenérské práci, založil projekt pro základní pohybovou a gymnastickou přípravu, kterého se v Havířově účastní na 800 dětí ze 27 středních a mateřských škol.\n\n\n\n"}
{"id": "359504", "url": "https://cs.wikipedia.org/wiki?curid=359504", "title": "Dušan Poliačik", "text": "Dušan Poliačik\n\nDušan Poliačik (11. února 1955, Dobroč Banská Bystrica) je československý vzpěrač, olympionik, který získal bronzovou medaili z Olympijských her. V Moskvě 1980 získal bronz v kategorii do 82,5 kg.\n\n\n"}
{"id": "359511", "url": "https://cs.wikipedia.org/wiki?curid=359511", "title": "Pimlico (stanice metra v Londýně)", "text": "Pimlico (stanice metra v Londýně)\n\nPimlico je stanice londýnského metra v Pimlicu, City of Westminster. Je na lince Victoria Line mezi stanicemi Victoria a Vauxhall. Stanice byla otevřena 14. září 1972.\n\nStanice Pimlico byl pozdější dodatek ke konečné části Victoria Line mezi stanicí Victoria a Brixton a je to jediná nepřestupní stanice.\nHlavní vchod je na rohu Bessborough Street and Rampayne Street. Další dva vchody jsou na Lupus Street a na druhé straně Bessborough Street.\n\n"}
{"id": "359514", "url": "https://cs.wikipedia.org/wiki?curid=359514", "title": "Ludendorffova ofenzíva", "text": "Ludendorffova ofenzíva\n\nLudendorffova ofenzíva, nebo též Německá jarní ofenzíva 1918 byla řada německých útoků na západní frontě během první světové války, které se uskutečnily od 21. března do počátku dubna 1918.\n\nNěmecký generál Erich Ludendorff plánoval na rok 1918 jarní ofenzívu, která měla konečně přinést průlom. Toto si přál ještě před příchodem vojenských posil z USA. V konečné fázi příprav se však objevil ještě jeden faktor – zhroucení ruské fronty v souvislosti s uzavřením Brestlitevského míru a následný přesun uvolněných německých sil na západ.\n\n21. března podnikla německá vojska útok v šíři 80 km s nasazením 50 divizí především proti britské části fronty. 5. britská armáda byla silně otřesena a začala ustupovat k Sommě. Německá vojska postoupila o šedesát kilometrů a přerušila železniční trať do Paříže. Spojeneckým armádám začalo hrozit roztržení v bodě jejich styku. 23. března Němci rozšířili svůj průlom u Arrasu, což britským jednotkám zkomplikovalo další situaci. Německá armáda najednou stála proti dvěma armádám – britské, která si chránila přístavy v průlivu La Manche, a francouzské, která bránila postupu k Paříži. 26. března došlo k poradě francouzských a britských představitelů, kteří navrhli další postup boje. 27. března se fronta ustálila a Francouzi začali přisunovat nové zálohy. Do 29. března se šířka německých útoků zužovala a počátkem dubna ustala. Německá vojska začala pociťovat krizi z únavy a z vyčerpávajících bojů a jejich další vojenské úspěchy byly nicotné.\n\n\n"}
{"id": "359516", "url": "https://cs.wikipedia.org/wiki?curid=359516", "title": "Benešovský potok (přítok Sázavy)", "text": "Benešovský potok (přítok Sázavy)\n\nBenešovský potok je levostranný přítok řeky Sázavy v okrese Benešov ve Středočeském kraji. Délka jeho toku činí 17,8 km. Plocha povodí měří 80,7 km².\n\nPramení zhruba 4 kilometry východně od města Bystřice v okrese Benešov. Po celé své délce teče převážně severním směrem. Ústí zleva do Sázavy na jejím 32,1 říčním kilometru u Čerčan.\n\n\n\nPrůměrný průtok u ústí činí 0,33 m³/s.\n\nM-denní průtoky u ústí:\n\n"}
{"id": "359518", "url": "https://cs.wikipedia.org/wiki?curid=359518", "title": "Lámání kolem", "text": "Lámání kolem\n\nLámání kolem byl ve středověku a raném novověku užívaný způsob popravy. Byl užíván k potrestání zvláště závažných zločinů – mnohonásobných vražd a rozsáhlých loupeží, vraždy rodičů, zrady panovníka či znásilnění panny, zejména pokud byla oběť z vyšší společenské vrstvy než násilník. \n\nExekuce spočívala v rozlámání kostí končetin a případně i trupu odsouzence a jejich vpletení do loukoťového kola. Existovaly dva způsoby. Při prvním z nich, používaném hlavně v německých či českých zemích, byl odsouzenec položen na zem, zpravidla připoutaný ke čtyřem kolíkům nebo zvláštní křížovité konstrukci. Někdy mu končetiny kat podložil deskami, aby se snáze přerážely a potom na něj postupně z výšky pouštěl kolo. Milosrdnější bylo lámání odshora, kdy byl první úder veden na hrdlo a došlo ke zlomení vazu. Krutější bylo lámání odspodu, kdy byly nejprve zlomeny končetiny a teprve potom žebra či páteř. Kolo s vpleteným tělem bylo pak vystaveno pro výstrahu. Při druhé variantě, používané hlavně ve Francii, byl odsouzenec přivázán za ruce a nohy k podepřenému loukoťovému kolu. Kat mu poté palicí nebo železnou tyčí přerazil nejprve končetiny a nakonec zlomil vaz. Kolo s rozlámaným tělem pak bylo rovněž vystaveno. Tato krutá poprava se někdy zmírňovala tak, že byl odsouzenec nejprve sťat či zardoušen a teprve potom jeho tělo rozlámáno a vpleteno do kola, jako při popravě hraběte Struenseeho roku 1772.\n\nTento způsob popravy je znám již ze Starého Říma, podle tradice (ovšem pozdější), byl použit při popravě křesťanské světice Kateřiny Alexandrijské, jejímž atributem se proto stalo právě kolo. Podle některých zpráv měl být takto popraven i sv. Jiří. Spolehlivější je zpráva kronikáře Řehoře z Tours, podle níž Frankové za vlády dynastie Merovejců trestali rozdrcením kolem závažné zločiny. Konkrétní zprávy o použití tohoto trestu pocházejí až z období 11.–12. století. Na českém území je poprvé doložen roku 1130, kdy takto potrestal kníže Soběslav I. účastníky spiknutí proti své vládě. Podle Dalimilovy kroniky byl na rozkaz bojovnice Vlasty vpleten do kola i mýtický válečník Ctirad. Více byl však tento trest používán ve středověké a raně novověké Evropě, především v oblasti Francie, Svaté říše římské, Itálie a českých zemí. Naproti tomu v Anglii se neuplatnil vůbec a ve Skotsku jen zřídka. V Evropě přestal být tento způsob popravy používán na konci 18. století. Nejdéle se udržel v Prusku, kde se výjimečně používal ještě v 1. polovině 19. století. K poslednímu známému lámáním kolem došlo v pruském městě Fromborku (nyní na území Polska) roku 1841, popraveným byl sluha Rudolf Kühnapfel, který probodl varmijského biskupa Stanislava von Hatten.\n\nRenesanční a barokní umělci jako Pieter Breughel nebo Jacques Callot často zobrazovali tuto krutou popravu, když chtěli znázornit bídu a krutost světa či hrůzy války. V literatuře lámání kolem nezapomenutelným způsobem ztvárnil Karel Hynek Mácha ve svém Máji.\n\n"}
{"id": "359519", "url": "https://cs.wikipedia.org/wiki?curid=359519", "title": "Vladimír Andrs", "text": "Vladimír Andrs\n\nVladimír Andrs (12. května 1937, Praha – 17. června 2018) byl český veslař, reprezentant Československa, olympionik, který získal bronzovou medaili z olympijských her. V Tokiu 1964 získal bronzovou medaili ve dvojskifu společně s Pavlem Hofmannem.\n\n\n\n"}
{"id": "359520", "url": "https://cs.wikipedia.org/wiki?curid=359520", "title": "Pavel Hofmann", "text": "Pavel Hofmann\n\nPavel Hofmann (29. ledna 1938, Praha) je český veslař, reprezentant Československa, olympionik, který získal bronzovou medaili z Olympijských her. V Tokiu 1964 získal bronzovou medaili ve dvojskifu společně s Vladimírem Andrsem. Byl účastníkem i předchozí olympiády v Římě.\n\n\n"}
{"id": "359524", "url": "https://cs.wikipedia.org/wiki?curid=359524", "title": "Château d'Abbadie", "text": "Château d'Abbadie\n\nChâteau d'Abbadie je francouzský zámek ležící na baskickém pobřeží v Hendaye, v departementu Pyrénées-Atlantiques. Byl postaven dle plánů architekta Eugène Viollet-le-Duca v neogotickém stylu v letech 1860 až 1870.\n\nByl postaven na zakázku Antoina Thomsona d'Abbadie, astronoma a objevitele, ale také antropologa a lingvisty, člena Académie des Sciences, který zde nechal zbudovat observatoř v gotickém slohu. Je zde knihovna, astronomická observatoř, kaple a obytné části.\n\nZámek je v současnosti majetkem Académie des sciences, které ho majitel odkázal roku 1895, s podmínkou, že v čele observatoře bude stát kněz.\n\nK zámku patří i 250 ha půdy, které jsou částečně vlastněny Conservatoire du littoral a spravuje je město Hendaye.\n\n"}
{"id": "359554", "url": "https://cs.wikipedia.org/wiki?curid=359554", "title": "Jaroslav Róna", "text": "Jaroslav Róna\n\nAkademický sochař Jaroslav Róna (* 27. dubna 1957, Praha) je český sochař a malíř, keramik, umělecký sklář, grafik, scénograf, literát a amatérský herec.\n\nVyrůstal v normalizačních sedmdesátých letech. Když ho nepřijali na výtvarnou školu, odešel jako patnáctiletý do učňovského střediska v Hlinsku, kde se vyučil kožešníkem. Tam se také začal zajímat o dráhu výtvarného umělce, maloval první obrazy a posléze, v osmnácti letech, byl přijat na Střední výtvarnou školu na Hollarově náměstí v Praze. Od té doby se nezabýval ničím jiným než výtvarným uměním, literaturou a filmy. Velmi se inspiroval dílem takových umělců, jako byli Edvard Munch, Oskar Kokoschka, Max Beckmann, Egon Schiele, Pablo Picasso.\n\nPo úspěšném absolvování střední školy byl přijat na Vysokou školu uměleckoprůmyslovou v Praze (obor Sklářské výtvarnictví pod vedením profesora Stanislava Libenského). V roce 1984 ukončil VŠUP diplomovou prací Velký a malý pes, dvojicí rozměrných skleněných zvířecích skulptur v kovové konstrukci (nyní ve sbírce Národní galerie a Galerie hlavního města Prahy). Spolu s přítelem Tomášem Vorlem napsal divadelní hru „Malý nezbeda“. Hru nakonec i sám režíroval a několik let byla uváděna v Branickém divadle pantomimy, kde byla neustále vyprodána.\n\nRoku 1987 mu nešťastnou náhodou vyhořel ateliér. Na poslední chvíli vyběhl z hořícího ateliéru a zachránil si život. Téhož roku spoluzaložil výtvarnou skupinu Tvrdohlaví (1987–1992; spolu s malíři Jiřím Davidem, Stanislavem Divišem a Petrem Niklem, sochaři Michalem Gabrielem, Zdeňkem Lhotským, Stefanem Milkovem, Františkem Skálou, Čestmírem Suškou a organizátorem Václavem Marhoulem). Uspořádali výstavu v Lidovém domě v Praze 9. Cestoval po Itálii. Vrátil se přímo do samotného dění sametové revoluce (1989), angažoval se v propagačním centru v Mánesu, kde kreslil revoluční letáky.\n\nPo krátké revoluční pauze se opět věnoval malířství a sochařství. V roce 1991 pracoval na scénických návrzích pro film Amerika, jenž vznikl na základě knihy Franze Kafky \"Nezvěstný\" (za tuto práci byl nominován na Českého lva). Po revoluci se otevřely brány do celého světa, a tak Róna cestoval do Mexika, Izraele, Francie, Indonésie, Řecka, Španělska, Portugalska, Skotska, Indie a na Kanárské ostrovy. V této době se opět začal soustřeďovat na modelování. Jeho monumentální sochařská díla se vyjímají na Pražském hradě (Podobenství s lebkou), na zámku Klenová u Klatov (Rytíř s drakem, Sépie), v Agios Nikolaos na Krétě (Labyrint).\nJeto tvorba se pravidelně přiklání k sochařství nebo k malířství. Pravidelně vystavuje na domácích i zahraničních výstavách. Zatím jeho nejdůležitější výstava se konala na přelomu let 1997/1998 v Domě U Kamenného zvonu v Praze.\nObnovil vztah s Františkem Skálou a Alešem Najbrtem a vytvořil komickou skupinu Tros Sketos, pravidelně vystupoval v Divadle Sklep, v roce 2002 složil znělku Mezinárodního filmového festivalu v Karlových Varech.\n\nV roce 2001 vytvořil scénu ke hře F. Schillera \"Úklady a láska\" pro divadlo Na zábradlí (režie J. A. Pitínský)\n\nV roce 2000 byl Róna vyzván Společností Franze Kafky k účasti v soutěži na pomník Franze Kafky. Soutěž vyhrál a v roce 2003 byl pomník odhalen na Starém Městě pražském. Od roku 2005 pracuje jako vedoucí pedagog ateliéru sochařství I na Akademii výtvarných umění v Praze.\n\nByl o něm natočen dokumentární film \"Odvaha\" (2016) režírovaný Pavlem Štinglem.\n\n\n\n\n"}
{"id": "359557", "url": "https://cs.wikipedia.org/wiki?curid=359557", "title": "Měďnatá vlákna", "text": "Měďnatá vlákna\n\nMěďnatá vlákna jsou výrobky z celulózy regenerované rozpuštěním v roztoku mědi a čpavku. Často se pro ně používá označení cupro.\nChemické složení měďnatých materiálů objevil v roce 1857 Švýcar \"Schweizer\". Ten přišel na to, že se bavlna dá rozpustit ve sloučenině měďnaté soli se čpavkem a pak regenerovat v kaogulační lázni. Technologii výroby měďnatých vláken však vynalezl Francouz \"Despeissis\" v roce 1890. Patentní právo po jeho smrti propadlo a Němec \"Fremery\" s Rakušanem \"Urbanem\" na jeho základě začali v roce 1899 u firmy \"Glanzstoff\" s průmyslovou výrobou měďnatého hedvábí.\n\nVe 30. letech 20. století dosahovala celosvětová roční výroba 7 000–10 000 tun. Koncem 20. století se odhadovala na 20 000 až 25 000 tun, na kterých se podílela japonská firma \"Asahi\" s cca 90 %.\nCena standardních vláken dosahovala asi 10 USD/kg\n\nInformace o světové situaci ve výrobě a na trhu s měďnatými vlákny ve 2. dekádě 21. století se dají získat jen z profesionálních ročních zpráv za cca 2800 USD.\n\nCelulóza z bavlněných lintersů se rozpouští ve sloučenině Cu(OH) nebo CuSO x 3 Cu(OH) a čpavku při 50 °C. Výsledná sloučenina s obsahem 4 % mědi, 6-8 % čpavku a 10 % celulózy se protlačuje zvlákňovacími tryskami do vody s mírně kyselým nebo alkalickým obsahem a teplotou 30-40 °C. Vznikající vlákna se protahují a praním zbavují mědi a čpavku, které se téměř stoprocentně recyklují a znovu používají k výrobě cupra.\n\nZvlákňování probíhá jako nepřetržitý proces, hotové filamenty s jemností do 0,4 dtex se navíjejí rychlostí do 1500 m/min. Obsluha zařízení je nákladná, na 100 kg produkce se kalkuluje 1 den lidské práce.\n\nVedle standardních filamentových přízí se vyrábějí také stříže (na směsi s vlnou nebo např. s modalovými vlákny) a dutá vlákna (na membrány pro umělé ledviny a pod.)\nK pozitivním vlastnostem patří:\n\nvelmi dobrá savost, hebký omak, hedvábný lesk, příjemný styk s lidskou pokožkou, snadné barvení\n\nU ostatních fyzikálních vlastností nedosahují výrobky z \"cupra\" úroveň podobných materiálů (viskózová vlákna, modalová vlákna, Lyocell)\nMěďnaná vlákna mají např.:\n\nPevnost: za sucha 120-150 mN/tex, za mokra 50-90 mN/tex\n\nTažnost: za sucha 15-30%, za mokra 25-60%\n\nPoužití:\n\n"}
{"id": "359569", "url": "https://cs.wikipedia.org/wiki?curid=359569", "title": "Kongresové Polsko", "text": "Kongresové Polsko\n\nKongresovka či Kongresové Polsko, oficiálním názvem Polské království (polsky \"Królestwo Polskie\"; rusky \"Царство По́льское, Carstvo Polskoje\"), známé též jako Ruské Polsko, byl státní útvar existující mezi lety 1815 až 1864 (formálně do r. 1916) v personální a později reálné unii s Ruským impériem. Hlavním městem byla Varšava a hlavou byl polský král, kterým byl vždy ruský car. Z původně suverénního a autonomního státního útvaru se postupem času přeměnilo Polské království v \"de facto\" integrální součást Ruského impéria.\n\nPolské království se rozkládalo na ploše přibližně 128 tisíc kilometrů čtverečních, na které žilo v roce 1816 přibližně 3,3 milionů lidí. Do roku 1910 vzrostl počet obyvatel na přibližně 12 milionů osob. Podle ruského sčítání lidu v roce 1897 tvořili 72% většinu v Polském království Poláci a 13,5 % obyvatel byli Židé.\n\nPolské království bylo vytvořeno (či obnoveno) Vídeňským kongresem (odtud název \"Kongresovka\") v roce 1815 z velké části Varšavského knížectví, z jehož zbylých částí byly utvořeny: „autonomní“ Velkovévodství poznaňské, které bylo připojeno k Prusku, svobodným městem Krakov pod patronátem všech 3 mocností. Tomuto rozdělení se někdy říká „čtvrté dělení Polska“. Zprvu požívalo značnou autonomii (včetně vlastní armády), která však byla podstatným způsobem omezena po porážce protiruského Listopadového povstání v roce 1831.\n\nPolským králem byl v rámci personální unie Polska a Ruska dědičně určen ruský car, kterého polské stavy musely přijmout za krále. Ruský car Alexandr I. Pavlovič se nechal korunovat na polského krále. Personální unie však v ruském podání od začátku nefungovala a stala se z ní unie reálná.\n\nKdyž car Alexandr I. v roce 1825 zemřel a carem se stal Mikuláš I. Pavlovič, nechal se také korunovat polským králem, ale snažil omezit polskou autonomii. To vedlo v letech 1830–1831 k devět ničivých měsíců trvajícímu tzv. \"Listopadovému povstání\" v Polsku, které ale bylo carskými silami v bojích potlačeno.\n\nPolské kongresové království kvůli tomu přišlo o většinu autonomie, postavení suverénního státu a došlo tak de facto ke konci personální unie, která se již stejně proměnila v unii reálnou. Polsko bylo degradováno do postavení obyčejné provincie ruské říše. Jako o posledním polském králi, byť formálním, se dá mluvit o Alexandrovi II. Další ruští carové Alexandr III. a Mikuláš II. již nosili titul polského krále pouze titulárně.\n\nK likvidaci zbytků polské autonomie došlo po porážce protiruského Lednového povstání v roce 1863, kdy bylo Polské království přímo včleněno do Ruského impéria jako Poviselský kraj (\"Привислянский край\"). Následovala tvrdá a nesmlouvavá rusifikace\n\nV roce 1916 na území Polského království vzniklo nové Polské království instalované Německem a Rakousko-Uherskem.\n\nPůvodně se Polské království dělilo na těchto osm vojvodství:\nVojvodství však byla s postupným omezováním autonomie zrušena a od roku 1867 se Polské království dělilo na tyto gubernie:\n\n\n"}
{"id": "359571", "url": "https://cs.wikipedia.org/wiki?curid=359571", "title": "USS California (BB-44)", "text": "USS California (BB-44)\n\nUSS California (BB-44) byla bitevní loď amerického námořnictva třídy Tennessee. Byla to v pořadí pátá loď US Navy tohoto jména. Její sesterskou lodí byla USS Tennessee.\n\n\"California\" vstoupila do služby v roce 1921 a od té doby byla až do roku 1941 vlajkovou lodí Pacifické flotily. V meziválečné době se věnovala především výcviku. V letech 1929–1930 byla loď poprvé modernizována. Například u ní byla původní protiletadlová baterie 75mm kanónů nahrazena 12 kusy protiletadlových kanónů ráže 127 mm. \"California\" byla v roce 1940 jednou z šesti lodí, na které byl instalován radar CXAM.\n\nPři útoku letadlových lodí Japonského císařského námořnictva na Pearl Harbor \"Californii\" poškodilo několik torpéd a pum a loď postupně dosedla na dno přístavu, přičemž nad hladinou zůstaly pouze nástavby. V březnu roku 1942 byla loď vyzvednuta a rozsáhle modernizována. Byl z ní odebrán radar CXAM a nainstalován na USS \"Hornet\". Byla zesílena pancéřová ochrana, stabilita, sekundární a protiletadlová výzbroj i systém řízení palby. Původní 127mm kanóny nahradilo 16 nových, umístěných v osmi dvouhlavňových plně krytých věžích. Protiletadlové 127mm kanóny byly odstraněny a nahrazeny desítkami děl ráží 40 mm a 20 mm.\n\nOpravy skončily počátkem roku 1944 a v květnu 1944 byla loď nasazena při podpoře výsadku na Marianách a Saipanu. V červenci a srpnu podporovala obsazení ostrovů Guam a Tinian. Poté byla součástí sil určených k podpoře invaze na Filipíny. Zde se především podílela na zničení japonského \"Jižního svazu\" viceadmirála Nišimury v bitvě v průlivu Surigao. Účastnila se i bitvy o Okinawu. Po skončení války byla letitá loď brzy vyřazena ze služby. Stalo se tak v roce 1947 a v roce 1959 bylo plavidlo sešrotováno.\n\n\n"}
{"id": "359578", "url": "https://cs.wikipedia.org/wiki?curid=359578", "title": "Mohylevská gubernie", "text": "Mohylevská gubernie\n\nMohylevská gubernie ( \"Могилёвская губерния\") byla jednou z gubernií Ruského impéria. Hlavním městem byl Mohylev.\n\nMohylevská gubernie byla vytvořena v roce 1772, po prvním dělení Polska, z částí Vitebského vojvodství, Mstislavského vojvodství, Polockého vojvodství a Inflantského vojvodství. Tehdy se skládala z Mohylevské provincie, Mstislavské provincie, Oršské provincie a Rogačevské provincie.\n\nV roce 1777 byla Mohylevská gubernie rozdělena na dvanáct újezdů. V roce 1778 byla přejmenována na Mohylevské místodržitelství. Mohylevské místodržitelství bylo zrušeno v roce 1796 a újezdy byly včleněny do Běloruské gubernie. Mohylevská gubernie byla znovuustavena v hranicích původních dvanácti újezdů v roce 1802.\n\nV září 1917 byla Mohylevská gubernie včleněna do tzv. Západní oblasti, od ledna 1919 do Běloruské SSR a od února 1919 do RSFSR. 11. července 1919 byla Mohylevská gubernie zrušena. Podstatnou část jejího území zaujímá současná Mohylevská oblast.\n\n"}
{"id": "359584", "url": "https://cs.wikipedia.org/wiki?curid=359584", "title": "Acetátová vlákna", "text": "Acetátová vlákna\n\nAcetátová vlákna\n(mezinárodní zkratka CA) jsou výrobky z vysoce kvalitní celulózy, často z linters (velmi krátká bavlněná vlákna). Materiál je nejmladší ze skupiny vláken z regenerované celulózy.\n\nZákladem výrobního postupu je přeměna sloučeniny celulózy s kyselinou octovou na acetátovou celulózu. Po průchodu vlákenné hmoty spřádací tryskou se aceton vypaří a vlákno se dlouží na cca dvojnásobnou délku.\n\nVětšina vláken pro oděvní textilie se vyrábí jako filament, který pak se často tvaruje nepravým zákrutem. Spotřeba vláken má klesající tendenci, o vyráběném množství nejsou známé žádné statistiky. V roce 2006 bylo ve světě instalováno 25 výrobních zařízení, jejich kapacita se dala hrubě odhadovat na 0,5 milionu tun ročně.\nPodle obsahu kyseliny octové se rozlišují dva druhy vlákna:\n\nAcetylací vzniká triacetát celulóza\n\nAcetát je lehčí než přírodní hedvábí, kterému se vzhledem i omakem velmi podobá. Pevnost za sucha je oproti hedvábí asi poloviční (do 1,5 cN/dtex) a za mokra se snižuje o 20-30 %. Vlákno je podstatně levnější než přírodní hedvábí.\n\nTkaniny z acetátu se sotva mačkají a po vyprání jen nepatrně sráží.\n\nPříze z acetátové stříže se měkkým omakem a malou mačkavostí podobají jemné vlně.\n\nTriacetát má oproti diacetátu vyšší bod tání (může se prát při 70° a žehlit při 200 °C), poloviční bobtnavost (cca 3 %) a tím vyšší tvarovou stálost. Tkaniny se nechají velmi dobře natrvalo \"plisovat\".\n\nBuďto jako 100% acetát nebo ve směsi s polyamidem nebo polyesterem na dámské svrchní ošacení, podšívky, kravaty.\n\nZ Triacetátu se vyrábí také filmové pásy.\n\nTechnické textilie: cigaretové filtry, elektroizolace.\n\nObchodní názvy: Rhodia, Dilene, Tricelon aj.\n\n"}
{"id": "359585", "url": "https://cs.wikipedia.org/wiki?curid=359585", "title": "Oldham Athletic AFC", "text": "Oldham Athletic AFC\n\nOldham Athletic AFC (celým názvem: Oldham Athletic Association Football Club) je anglický fotbalový klub, který sídlí ve městě Oldham v metropolitním hrabství Greater Manchester. Založen byl v roce 1895 pod názvem Pine Villa FC. Od sezóny 2018/19 hraje ve čtvrté nejvyšší anglické soutěži EFL League Two.\n\nSvé domácí zápasy odehrává na stadionu Boundary Park s kapacitou 13 512 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "359586", "url": "https://cs.wikipedia.org/wiki?curid=359586", "title": "Sikkimská vlajka", "text": "Sikkimská vlajka\n\nSikkimská vlajka se skládala ze zlatého khorla na bílém pozadí, ohraničeném červeným pruhem. Tato podoba byla přijata v roce 1967 a nahradila původní značně komplikovanou podobu. Důvodem nahrazení byla složitost reprodukce původní vlajky. Po anexi Sikkimu Indií a zrušení sikkimské monarchie přestala být vlajka používána. \n"}
{"id": "359590", "url": "https://cs.wikipedia.org/wiki?curid=359590", "title": "Bradford City AFC", "text": "Bradford City AFC\n\nBradford City AFC (celým názvem: Bradford City Association Football Club) je anglický fotbalový klub, který sídlí ve městě Bradford v metropolitním hrabství West Yorkshire. Založen byl v roce 1903. Od sezóny 2013/14 působí v EFL League One (3. nejvyšší soutěž). V roce 2013 se klub probojoval do finále League Cupu, v soutěži vyřadil např. Arsenal a Aston Villu.\n\nSvé domácí zápasy odehrává na stadionu Valley Parade s kapacitou 25 136 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "359594", "url": "https://cs.wikipedia.org/wiki?curid=359594", "title": "Kuma", "text": "Kuma\n\nKuma může znamenat:\n\n\n\n"}
{"id": "359602", "url": "https://cs.wikipedia.org/wiki?curid=359602", "title": "Barnsley FC", "text": "Barnsley FC\n\nBarnsley FC (celým názvem: Barnsley Fooball Club) je anglický fotbalový klub, který sídlí ve městě Barnsley v metropolitním hrabství South Yorkshire. Založen byl v roce 1887 pod názvem Barnsley St. Peter's FC. Od sezóny 2019/20 působí v EFL Championship (2. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu Oakwell s kapacitou 23 009 diváků.\n\nZatím největším úspěchem klubu byl zisk FA Cupu v sezóně 1911/12, kdy ve finále porazil West Bromwich Albion poměrem 1:0 po prodloužení v opakovaném finále na Bramall Lane v Sheffieldu. Dva roky předtím nestačil na Newcastle United.\n\nK Football League se Barnsley přidalo v roce 1898 a od začátku se účastnilo druhé nejvyšší soutěže – Second Division. Až v roce 1922 mu unikl postup pouze o gól, o deset let později pak sestoupilo do třetí divize, pak se zase vracelo a padalo. Naprostou většinu historie strávilo Barnsley v druhé divizi a 10 sezón až ve čtvrté. V novodobé historii byla asi největší úspěch první účast v nejvyšší soutěži (Premier League) v sezóně 1997/98. Hned po prvním ročníku však Barnsley sestoupilo a už se nikdy nedokázalo probojovat zpět.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "359603", "url": "https://cs.wikipedia.org/wiki?curid=359603", "title": "Ignaz Kolisch", "text": "Ignaz Kolisch\n\nIgnaz Baron von Kolisch (6. dubna 1837, Prešpurk, Horní Uhry – 30. dubna 1889, Vídeň), též uváděn jako Ignác Kolisch, byl rakousko-uherský bankéř a šachový mistr, v období 1859–1867 jeden z nejlepších světových hráčů.\n\nIgnaz Kolisch se narodil v Prešpurku v Horních Uhrách (dnes hlavní město Slovenska Bratislava), ale od roku 1859 žil v Paříži, kde hrával v Café de la Régence. V roce 1860 vyhrál zápas s Bernhardem Horwitzem 3:1 (=0) a vyřazovací turnaj Cambridgi, kde ve finále porazil Američana Charlese Henryho Stanleyho 3:0, zvítězil nad Angličanem Thomasem Wilsonem Barnesem (1825–1874) 10:1 (=0) a remizoval s Adolfem Anderssenem 5:5 (=1).\n\nV roce 1861 hrál opět Anderssenem, a tentokrát prohrál 3:4 (=2), a sehrál vyrovnaný zápas s Louisem Paulsenem, který byl za stavu 6:7 (=18) pro Paulsena ukončen a vyhlášen za nerozhodný (původně se měl hrát na deset vítězných partií).\nRoku 1863 marně Kolisch vyzýval k zápasu Paula Morphyho.\n\nVrcholem jeho šachové kariéry bylo vítězství v konkurenci třinácti předních šachistů na turnaji v Paříži roku 1867 před Simonem Winawerem a Wilhelmem Steinitzem, který byl v té době považován za nejlepšího hráče světa.\n\nTurnaj v Paříži byl ale posledním, kterého se zúčastnil. Roku 1868 se ve Vídni seznámil s šachovým mecenášem baronem Albertem Rothschildem, který mu pomohl založit roku 1871 ve Vídni banku. Během deseti let Kolisch velice zbohatl a stal se rovněž šachovým mecenášem (pomáhal například financovat velký turnaj v Baden-Badenu roku 1870, v Londýně 1883 a další).\n\n"}
{"id": "359608", "url": "https://cs.wikipedia.org/wiki?curid=359608", "title": "Kuma (přítok Kondy)", "text": "Kuma (přítok Kondy)\n\nKuma ( ) je řeka v Chantymansijském autonomním okruhu v Ťumeňské oblasti v Rusku. Je dlouhá 530 km. Plocha povodí měří 7750 km².\n\nProtéká bažinatou nížinou, přičemž vytváří mnoho zákrut a protéká mnohými jezery. Ústí zprava do Kondy (povodí Irtyše).\n\nZdrojem vody jsou převážně sněhové srážky. Nejvyšších vodních stavů dosahuje od května do října.\n"}
{"id": "359609", "url": "https://cs.wikipedia.org/wiki?curid=359609", "title": "Šókaku", "text": "Šókaku\n\nŠókaku (: 翔鶴 „Letící jeřáb“) byla letadlová loď Japonského císařského námořnictva stejnojmenné třídy z doby druhé světové války. Loď měla ještě sesterské plavidlo \"Zuikaku\", obě byly stavěny na základě programu z roku 1937.\n\nLoď neměla pancéřovanou palubu, pohonné ústrojí však chránila 90mm silná pancéřová paluba a muniční sklady měly 157mm silný strop a 165mm silné boky. Kromě 84 letadel loď nesla výzbroj 16 kanónů ráže 127mm, doplněných 36 kusy 25mm kanónů. Během války byla protiletadlová výzbroj výrazně zesilována.\n\nModerní letadlová loď \"Šókaku\" byla aktivní od počátku války v Tichomoří. Byla jednou z šesti letadlových lodí, které provedly útok na Pearl Harbor. V té době nesla 18 stíhacích letounů Micubiši A6M, 27 střemhlavých bombardérů Aiči D3A a 27 torpédových bombardérů Nakadžima B5N. V dubnu 1942 se účastnila náletů v Indickém oceánu, kde japonské letadlové lodě \"Akagi\", \"Šókaku\", \"Zuikaku\", \"Sórjú\" a \"Hirjú\" poškodily spojenecká zařízení a potopily letadlovou loď HMS \"Hermes\" a těžké křižníky HMS \"Dorsetshire\" a HMS \"Cornwall\". Poté bojovala v bitvě v Korálovém moři. U Guadalcanalu se spolu se sesterskou \"Zuikaku\" účastnila dalších dvou bitev roku 1942 a to bitvy u východních Šalomounů a bitvy u ostrovů Santa Cruz. V ní \"Šókaku\" utrpěla taková poškození, že byla opravována až do března 1943.\n\nLoď nakonec 19. června 1944 potopila americká ponorka USS \"Cavalla\" třídy \"Gato\" během bitvy ve Filipínském moři.\n\n\n"}
{"id": "359611", "url": "https://cs.wikipedia.org/wiki?curid=359611", "title": "Wolverhampton Wanderers FC", "text": "Wolverhampton Wanderers FC\n\nWolverhampton Wanderers FC (celým názvem: Wolverhampton Wanderers Football Club) je anglický fotbalový klub, který sídlí ve městě Wolverhampton v metropolitním hrabství West Midlands. Založen byl v roce 1877 pod názvem St. Luke's FC. Od sezóny 2018/19 působí v Premier League (nejvyšší soutěž v Anglii). Klubové barvy jsou oranžová a černá.\n\nSvé domácí zápasy odehrává na stadionu Molineux s kapacitou 30 852 diváků.\n\nZdroj: \n\n\n\n\"Aktuální k datu: 28. září 2019\"\n\n\n\nZdroj: \n\n\n\nZdroj: \n\n"}
{"id": "359618", "url": "https://cs.wikipedia.org/wiki?curid=359618", "title": "Svět série Monkey Island", "text": "Svět série Monkey Island\n\nSvět série Monkey Island je soupisem různých prvků, které se vyskytují v herní sérii Monkey Island od LucasArts, tedy v jednom z dílů, které jsou:\n\nGuybrush je hlavní postavou celé série. V The Secret of Monkey Island začíná jako usmrkanec, který se chce stát pirátem, což se mu daří hned v první části onoho dílu. Jeho sláva střídavě stoupá a klesá, kdyby tomu tak nebylo, těžko by vznikaly nové díly. Jeho životní láskou je Elaine Marley, guvernérka Melée Islandu. Krom toho umí zadržet dech na 10 minut.\n\nHrdinka série a Guybrushova vysněná dívka. Dcera kapitána Marleyho, který se vydal hledat legendární BigWhoop poklad.\n\nCarla ve hře The Secret of Monkey Island je vyhlášenou mistryní šermu, kterou Guybrush musí porazit, aby byl uznán za piráta. Carla se poté připojí k jeho posádce na lodi směřující na Monkey Island, kde končí v zajetí kanibalů. V díle čtvrtém se znovu připojuje k posádce Guybrushe Threepwooda.\n\nPříjmení je odvozeno dle města LaGrande v Oregonu, kde tvůrce prvních dvou dílů, Ron Gilbert vyrůstal. Jméno Largo pak je ze španělštiny, kde znamená \"Dlouhý\", což si zahrává se skutečností, že Largo LaGrande je velmi malého vzrůstu a lehce trpí napoleonským komplexem. Je to jeden z LeChuckových následovníků, který jej i po zničení na konci prvního dílu přivede zpět k životu v díle druhém.\n\nStan je obchodník tělem i duší. Objevuje se v každém dílu série a vždy něco prodává.\nNosí velký klobouk a při jakémkoliv mluvení velmi rychle gestikuluje, spíše až mává rukama.\n\nRobustní dáma ovládající umění Voodoo se vyskytuje ve všech dílech hry. Putuje mezi ostrovy a na každém vykládá karty, věští z křišťálové koule nebo svého kotle. Ve druhém díle pomohla Guybrushovi sestavit Voodoo panenku zlého Larga\n\nHlavní záporný protagonista celé série. Po celou dobu usiluje o ruku guvernérky Marleyové. Je nemrtvý, tedy jednou duch, pak zombie a jednou jako pekelník. V díle čtvrtém může tyto stavy měnit.\n\nHerman je ve všech čtyřech dílech trosečníkem na Monkey Islandu nebo na sousedním Dinky Islandu. Stále trpí amnésií a nemůže si vzpomenout na svoje pravé jméno.\n\nTato trojice líných pirátů se objevuje v prvních dvou dílech a vždy Guybrushe zdržují dlouhými příběhy. Nejvyšší z trojice, který nosí klobou, se jmenuje Frank a kdesi mezi prvním a druhým dílem přišel o jednu nohu. Malý a tlustý se jmenuje Fred. Mluví málo, směje se hodně a hlasitě. Trojici uzavírá Fin, který krmí svou cvičenou krysu.\n\nMeathook je jeden ze tří členů původní posádky Guybrushe Threepwooda při cestě na Monkey Island. Svalnatý pirát má místo rukou háky, pásku přes oko a fobii z papoušků. Na hrudi má vytetovanou lebku, zvanou Rogger, kterou jako břichomluvec umí přimět k pozdravu. Žije na malém ostrůvku u Melée Islandu, kde stále chybí lávka.\n\nTrojice kanibalů žije v prvním díle na severní části Monkey Islandu, kde mají svou vesnici. Nemají jména a tak je Guybrush oslovuje podle jejich masek: RedSkull - vůdce skupiny, Sharptooth - nejdivočejší ze skupiny a Lemonhead - naopak nejklidnější.\nV prvním dílu uvěznili Guybrushe do chýše, ale v závěru mu pomohli ke kořenovému pivu, které je velmi účinné proti duchům. Ve třetím dílu se přestěhovali na Blood Island a stali se z nich vegetariáni.\n\nPo smrti svého otce Rum Rogerse seniora se junior usadil v chatrči, kterou zdědil na skryté části Phatt Islandu. Zanedlouho však byl otráven neustávajícím náporem lovců pokladů, kteří se ho neustále ptali na Big Whoop. Když jej Guybrushe vyzval na souboj s kordem odmítl a nabídl mu souboj v pití rumu, který ovšem okamžitě složil každého jiného smrtelníka. Guybrush vyhrál teprve poté, co Rogersovi vyměnil jeho rum za rum s nízkým obsahem alkoholu.\n\nRum Rogers senior byl jeden ze čtyř členů posádky kapitána Marleyho, která se plavila na Monkey Island ještě před časovou osou příběhu The Secret of Monkey Island. V posádce plnil funkci prvního důstojníka a byl znám pro jeho těžký alkoholismus.\n\nPosádka musela zakotvit na \"Blood Islandu\" kvůli poničení lodi bouří. Stejná bouře zničila i LeChuckovu výpravu za stejným cílem. LeChuck bouři přežil a narazil na Ruma Rogerse Sr, který byl natolik posilněn alkoholem, že LeChuckovi prozradil tajemství jejich výpravy - hledání pokladu Big Whoop. Není známo, jak dlouho se kapitán Marley s posádkou zdrželi na Blood Islandu, ale LeChuck opustil ostrov před nimi a dorazil na \"Monkey Island\" jako první. Podle LeChucka v dílu \"The Curse of Monkey Island\" byl na ostrově o půl hodiny dříve a získal poklad pro sebe. Kapitán Marley s posádkou byli už jenom svědky přeměny LeChucka v nesmrtelného ducha, který utekl do středu ostrova. Rum Rogers Sr dostal jeden ze čtyř kousků mapy k pokladu.\n\nNeurčitý čas po těchto událostech se Rum Rogers ve vaně na Phatt Islandu. Popíjel rum a jedl tousty, když tu mu \"záhadně\" spadl toustovač do vany a on zemřel nebo byl \"zavražděn\". Kousek mapy přešel na jeho syna, který jí uchovával v blízkosti otcova tlejícího těla do doby, než přišel Guybrush. Rum Rogers senior se následně ještě objevuje ve čtvrtém dílu, jako \"dynamo monkelektrická\" součást LeChuckova karnevalu prokletých.\n\nWally je malý, rusovlasý kartograf, kterého Guybrush ve druhém dílu najal, aby mu sestavil potřebnou mapu. Byl unesen LeChuckem do jeho pevnosti, odkud jej Guybrush de facto zachránil, ale po explozi dynamitu ve skladu LeChuckovi pevnosti se přidal k jeho armádě \"nemrtvých\" a začal si říkat \"\"Bloodnose\"\"\n\nRum Rogers senior byl jeden ze čtyř členů posádky kapitána Marleyho, která se plavila na Monkey Island ještě před časovou osou příběhu The Secret of Monkey Island. V posádce plnil funkci kuchaře. Na Monkey Islandu dostal jeden ze čtyř dílků mapy k pokladu Big Whoop. Po návratu si na Scabb Islandu otevřel kiosek \"Steamin' Weenie\", kde zemřel uhořením.\n\nRapp Scallion byl pověstný tím, že neustále zapomíná zapnutý plyn na sporáku. LeChuck to dobře věděl a nechal mu poslat k jeho 35. narozeninám dort se svíčkami.\n\nV dílu Rappa na krátkou chvilku oživí Guybrush Threepwood kouzlem voodoo zvaném \"Ash-2-Life\". Rapp poprosí Guybrushe, aby zkontroloval jeho kiosek, zdali není puštěný plyn, že jeho duše nemůže žít v pokoji. Když to Guybrush udělá, Rapp mu za to dá jeho dílek mapy k pokladu. V The Curse of Monkey Island se Rapp objevuje jako \"dynamo-monkelektrická\" součást LeChuckova karnevalu prokletých.\n\nLoď kapitána Dreada kotví na Scabb Islandu. Když se Guybrush zbaví otravného Larga, dá kapitánovi nový talisman a zaplatí, Dread mu pak slouží jako převozník mezi Scabb Islandem, Phatt Islandem a Booty Islandem. Jeho jméno odpovídá jeho účesu.\n\nV tomto seznamu jsou neživé předměty se kterými přišel Guybrush Threepwood do styku nebo je mohl přenášet ve svém inventáři.\n\nPrapodivný předmět, který Guybrush nalezl v sídle Voodoo Lady. Umělé kuře, které má mezi pařáty namontovanou kladku slouží k přemístění se na malý ostrůvek, kde má dům Meathook, protože Melée Island není s tímto ostrůvkem spojen lávkou, pouze provazem.\n\nBig Whoop má být legendární pirátský poklad, který Guybrush Threepwood hledá v druhém dílu série. Ve čtvrtém pokračování však LeChuck vysvětluje, že Big Whoop je ve skutečnosti brána do pekla umístěná v Monkey Islandu, kterou prošel, když se z něj stal duch. Big Whoop je také karneval prokletých, kde byl Guybrush uvězněn mezi druhým a třetím dílem.\n\nSpeciální zařízení, používané kanibaly na Monkey Islandu pro sklizeň banánů z palem. Dvě dřevěné paže, zakončené rukavicemi stylu Mickey Mouse s dostatečně dlouhým držadlem mohou zastat práci několika lidí při akutní potřebě banánů. Kanibalové mají tento nástroj ve své chýši ze které chce Guybrush Threepwood utéci, ale sběrač banánů je natolik velký, že s ním neproleze dírou v podlaze.\n\nTypický pirátský nápoj, který se objevuje ve všech dílech série. Vyskytuje se všude po hospodách Tri-Island oblasti, ale dokonce i v automatech na plechovky s pitím. Grog v Monkey Islandu není jenom rum s horkou vodou. Guybrush s ním dokonce v prvním dílu osvobodil Otise z vězení.\nGrog série Monkey Island obsahuje jednu nebo více z následujících ingrediencí:\na/nebo\n\nHluboko v Karibiku začíná celý příběh právě na Melée Islandu. Nachází se zde vila guvernérky Marleyové, Stanova prodejna lodí, hluboko v lesích plných trnitých rostlin také domov Carly, na malém ostrůvku na severu domov Meathooka ke kterému stále nevede most. Ve vesnici, hned v první lokaci je SCUMM bar.\nOstrov se de facto objevuje ve všech dílech kromě druhého, ale ve 3. na něj pouze Guybrush nahlédne do jedné lokace, kdesi v hlubokém lese.\n\nAčkoliv se to může zdát zvláštní, hlavní ostrov podle kterého má název celá série, se nevyskytuje v druhém dílu. Na ostrově sídlí pouze kanibalové a Herman Tootroth. Nachází se zde sopka, džungle a hlava velké opice\n\nÚvodní ostrov druhého dílu. Je osídlen převážně línými piráty jako skupinka Pirátů s velmi pokleslou morálkou. Nachází se zde jeden přístav, hřbitov, sídlo Voodoo Lady v bažinách. V přístavu má obydlí Largo LaGrande, který terorizuje ostrov a kartograf Wally. V jihozápadní části ostrova kotví loď kapitána Dreada\n\nPo celý rok zde probíhají oslavy \"Merdi Gras\". Sídlo guvernéra je v severozápadní části ostrova. Jakožto součást Tri-Island oblasti je spravován Elaine Marleyovou. Na ostrově je několik obchodů, jako Stanova prodejna rakví, starožitnosti, kde lze koupit např. bič Indiana Jonese nebo půjčovna kostýmů.\n\nPhatt Island je pod nadvládou morbidního, obtloustlého guvernéra L. Phatta, který žije pouze ve své vile v jižní části ostrova. Obrana ostrova sestává z jediného, ale svalnatého muže s plnovousem a jeho psa, který plní funkci hlídače vězení. Na Phatt Islandu je jediná knihovna pro celou Tri-Island oblast. Knihy většinou obsahují skryté narážky na Guybrushe Threepwooda a jiné hry a filmy z dílen LucasFilm a LucasArts. V severo-západní části ostrova se nachází vodopád, který ukrývá tajný průchod do další části ostrova, kde má chatrč Rum Rogers junior\n"}
{"id": "359623", "url": "https://cs.wikipedia.org/wiki?curid=359623", "title": "Volby prezidenta USA 2008", "text": "Volby prezidenta USA 2008\n\nVolby prezidenta USA v roce 2008 se odehrály 4. listopadu 2008 jako 56. prezidentské volby v USA. Hlavními kandidáty byli Demokrat Barack Obama a Republikán John McCain. Zvítězil Barack Obama, který získal 52,92 % hlasů (John McCain 45,67 %) a 365 z 538 volitelů (John McCain 173).\n\nBarack Obama složil přísahu 20. ledna 2009 jako 44. prezident USA a stal se tak prvním Afroameričanem v úřadu.\n\n\n\n\n\nPodle XXII. dodatku tehdejší prezident George W. Bush nemohl kandidovat ve třetím volebním období.\n\nVe všech 50 státech (a District of Columbia) kandidovali jen John McCain a Barack Obama.\nDalší kandidáti kandidovali jen v některých státech:\n\nBarack Obama zvítězil ve 28 státech unie a v District of Columbia a získal jeden distrikt v Nebrasce, jeho soupeř John McCain vyhrál ve 22 státech Unie. \n\n\n\n"}
{"id": "359625", "url": "https://cs.wikipedia.org/wiki?curid=359625", "title": "Jitka Schneiderová", "text": "Jitka Schneiderová\n\nJitka Schneiderová [jitka šnajderová] (* 23. března 1973 Znojmo) je česká herečka.\n\nPůvodně nechtěla být učitelkou, přesto vystudovala střední pedagogickou školu. Díky svému hudebnímu a pohybovému nadání se rozhodla nastoupit na JAMU. Již během studia hostovala v Městském divadle Brno a objevila se v původních českých muzikálech v Brně i Praze. Dostala nabídku do Divadla bratří Mrštíků a začala studovat na DAMU, kde ji učil třeba Jan Kačer.\n\nV Praze vystřídala několik divadel, stálé angažmá získala až v roce 1996 ve Studiu Ypsilon. Po sedmi letech se rozhodla opustit stálé angažmá a odešla na volnou nohu. Díky tomu se například objevila na pražských letních shakespearovských slavnostech, kde účinkovala v \"Králi Learovi\"\n\nZačala se objevovat také v televizi. Pro TV Nova natočila sitcom \"Nováci\", pro Českou televizi pak několik pohádek, např. \"Zkřížené meče\". Objevila se také v seriálu \"Arrowsmith\". Popularitu jí přinesla hlavní role Hanky ve snímku Davida Ondříčka \"Samotáři\". Hlavní roli získala také v pohádce Václava Vorlíčka \"Jezerní královna\". V roce 2006 si zahrála učitelku Alici v komedii \"Jak se krotí krokodýli\". Objevila se také v seriálech \"Letiště\", \"Černá sanitka\", \"Přešlapy\", \"Pojišťovna štěstí V\".\n\nZ manželství s hercem Davidem Švehlíkem má dceru Sofii Annu (* 2006); manželé se však rozvedli.\n\nV roce 2015 se zúčastnila taneční soutěže \"StarDance\", ve které se umístila na druhém místě. Tančila s Markem Dědíkem. Porazila ji Marie Doležalová, která tančila s Markem Zelinkou.\n\n\n\n"}
{"id": "359628", "url": "https://cs.wikipedia.org/wiki?curid=359628", "title": "Skupina Tvrdohlaví", "text": "Skupina Tvrdohlaví\n\nVolné umělecké sdružení Tvrdohlaví byla česká umělecká skupina, která formálně existovala v letech 1987 až 2001. Její název vznikl pravděpodobně v návaznosti na českou kuboexpresionistickou skupinu první republiky Tvrdošíjní.\n\nKromě toho v letech 2000 až 2004 manažer skupiny Václav Marhoul provozoval galerijní a prodejní firmu Galerie Tvrdohlaví, s.r.o.\n\n\n\n"}
{"id": "359633", "url": "https://cs.wikipedia.org/wiki?curid=359633", "title": "USS O'Brien (DD-415)", "text": "USS O'Brien (DD-415)\n\nUSS O'Brien (DD-415) byl americký torpédoborec třídy \"Sims\". Do služby byl zařazen v roce 1940. Za války nejprve dva roky operoval do Atlantiku (\"Neutrality Patrol\"), poté přesunut do Pacifiku, kde zejména doprovázel konvoje. V září 1942 ho při eskortě konvoje na Guadalcanal zasáhlo torpédo z japonské ponorky. Poškozená loď se o měsíc později rozlomila a potopila během plavby do USA k opravám. Během své služby loď získala jedno vyznamenání \"Battle star\".\n\n\"O'Brien\" postavila loděnice Boston Navy Yard ve stejném doku jako sesterské lodě USS \"Walke\", USS \"Lansdale\" a USS \"Madison\". Stavba byla zahájena 31. května 1938 a dne 20. října 1939 byl trup lodi spuštěn na vodu. Do služby \"O'Brien\" vstoupil 2. března 1940.\n\nZákladní výzbroj tvořilo pět 127mm kanónů, z nichž kanóny 1, 2 a 3 byly umístěny v dělových věžích, zatímco čísla 3 a 4 stála v nekrytých postaveních. Torpédovou výzbroj představovalo celkem 12 hlavní ráže 533 mm – loď nesla tři čtyřhlavňové torpédomety. Protiletadlovou výzbroj zpočátku tvořily pouze čtyři 12,7mm kulomety. Pohonný systém tvořily tři kotle Babcock and Wilcox a dvě turbíny Westinghouse. Lodní šrouby byly dva. Nejvyšší rychlost dosahovala 35 uzlů.\n\nV letech 1940–1941 loď operovala na východním pobřeží USA, aby byla v lednu 1942 odvelena do Pacifiku, kde především eskortovala konvoje. Od srpna 1942 pak \"O'Brien\" operoval v oblasti Šalomounových ostrovů.\n\nV září 1942 loď doprovázela konvoj na Guadalcanal. Dne 15. září 1942 byl doprovod konvoje napaden japonskými ponorkami \"I-15\" a \"I-19\", které potopily letadlovou loď USS \"Wasp\" a poškodily bitevní loď USS \"North Carolina\" a samotný \"O'Brien\". Příď torpédoborce zasáhlo torpédo původně vypuštěné na letadlovou loď USS \"Hornet\". Původní cíl minulo. Výbuch přitom způsobil především strukturální poškození trupu.\n\nPoškozený \"O'Brien\" odplul na Espiritu Santo, kde ho provizorně opravil nosič hydroplánů USS \"Curtiss\". Poté se vydal na plavbu do USA k opravě. Po cestě se zastavil v přístavu Nouméa, kde další opravy provedla loď \"Argonne\", dále zastavil v přístavu Suva na Fidži. Dne 19. října 1942 poblíž ostrova Samoa však narušená konstrukce trupu nevydržela namáhání, loď se rozlomila na dva kusy a potopila. Při potopení torpédoborce nikdo nezahynul. Poškozený \"O'Brien\" dokázal na své cestě do USA urazit celých 3000 námořních mil (cca 5500 km).\n\n"}
{"id": "359634", "url": "https://cs.wikipedia.org/wiki?curid=359634", "title": "Blázen a dítě", "text": "Blázen a dítě\n\nBlázen a dítě (1999) je album Jiřího Suchého, jedno z alb vydaných ke čtyřicátému výročí Semaforu. Obsahuje 25 písní nebo scének z různých dob. Album vydal B&M Music. Booklet alba obsahuje některé citáty Jiřího Suchého a sleeve-note Jaroslava Dolejšího.\n\n"}
{"id": "359636", "url": "https://cs.wikipedia.org/wiki?curid=359636", "title": "Kull bojovník", "text": "Kull bojovník\n\nKull bojovníci byli stvořeni Goa'uldem Anubisem, aby nahradili Jaffy v jeho armádě. Jsou tvořeni geneticky upravenou humanoidní formou oživenou antickou léčící technologií a implantovaným mentálně prázdným goa'uldím symbiontem, který Kull bojovníka činí podřízeným svému pánu. Kull bojovník je propojen se štítem a výzbrojí, která je odolná proti všem palným a energetickým zbraním a dokonce i vůči výbušninám. Velitelství Hvězdné brány však nakonec ve spolupráci s Tok'ry vyvinou zbraň, která je schopna Kull bojovníky eliminovat.\n\nKull bojovník byl vytvořen jako novodobá bojová náhrada za Jaffy. Anubis využil mozkové sondy, aby z Jonase Quinna dostal informace o technologiích a o misích, kterých se účastnil. Využil goa'uldské královny k vyprodukování nových symbiontů, ale zároveň ji zmanipuloval tak, aby jim nemohla předat své vědomosti. Symbionti se tak stali prázdnými schránkami a Anubis je mohl upravit podle svého. Pak je vpravil do mrtvých těl oživených Antickým léčícím zařízením a upravil si je podle svého, čímž se z nich stali neohrožení a oddaní bojovníci. Neví se jak Anubis vytvořil brnění supervojáků, jestli jej odvodil z Jonasových vědomostí, nebo jen upravil původní goa'uldské technologie.\n\nPo pádu Anubise se velké množství těchto brnění dostalo do rukou pašerákům v Luciánské alianci. Tedy i k Vale Mal Doran, která ho využila, aby se zmocnila Prométhea.\n\nVelkou nevýhodou těchto bojovníků je absence jakéhokoliv druhu inteligence. Nemají inteligenci hostitelova těla, které je prázdná ulita, stejně jako degenerovaný symbiont. Kull bojovníci si tedy neporadí s řešením překážek logickým myšlením – tím jsou oproti Jaffům v obrovské nevýhodě. Na druhou stranu jsou v boji mnohem efektivnější.\n\nJisté je, že Anubis pokročil co se brnění týče. Základ tvoří elastický oblek podobný neoprenu, který pokrývá celé tělo mimo obličeje. Tato tkanina je z hustě utkaného materiálu podobného kevlaru. Zároveň má vlastnosti neprůstřelných vest a v případě útoku i pohlcuje energii. Na tento oblek se nasadí další části brnění, jako je helma s filtrem vzduchu, hrudní plát, brnění na lokty, ramena a nohy. Toto brnění je také schopné absorbovat ohromné množství energie. Helma vojáka je vybavena několika módy vidění.\n\nProti Kull bojovníkům je účinná pouze zbraň, která byla vyvinuta speciálně pro boj s nimi, pokud však má brnění Kull bojovníka na sobě normální smrtelník, je proti této zbrani imunní (protože byla navržena pouze pro likvidaci oživlých mrtvol). Samozřejmě, že lidé s touto výhodou musejí počítat i s rizikem taktického útoku. Co se ale týče všeobecné efektivity, je nejvhodnějším spojením člověk – ať Tau'ri, Jaffa a nebo Goa'uld – a smrtící dovednosti tohoto brnění.\n\nZbraňový systém tvoří dvě modifikované zbraňové platformy. V principu mají stejný efekt jako tyčové zbraně, jsou však upraveny tak, aby střílely s vyšší kadencí a vyšším výkonem.\n"}
{"id": "359638", "url": "https://cs.wikipedia.org/wiki?curid=359638", "title": "Velký Tap", "text": "Velký Tap\n\nVelký Tap ( ) je řeka na jihozápadě Chantymansijského autonomního okruhu v Ťumeňské oblasti v Rusku. Je dlouhá 504 km. Plocha povodí měří 6700 km².\n\nOdtéká z jezera Tap To a protéká mezi bažinami a jezery jižním směrem. Ústí zleva do Kondy (povodí Irtyše).\n\nZdrojem vody jsou sněhové a dešťové srážky.\n"}
{"id": "359639", "url": "https://cs.wikipedia.org/wiki?curid=359639", "title": "Obraz", "text": "Obraz\n\nObraz je obecně jakékoli grafické vyjádření zpravidla ve dvou rozměrech. Slovo má i přenesené významy.\n\nKonkrétně můžeme mít na mysli:\n\n"}
{"id": "359641", "url": "https://cs.wikipedia.org/wiki?curid=359641", "title": "48 zákonů moci", "text": "48 zákonů moci\n\n48 zákonů moci (v originále The 48 Laws of Power) je kniha Roberta Greena z roku 1998; tematicky je velmi blízká \"Vladaři\" Niccolò Machiavelliho. Jednotlivé zákony moci jsou postupně demonstrovány pomocí reálných příběhů ze světové historie (Ludvík XIV., Talleyrand, Otto von Bismarck, Kateřina Veliká, Mao Ce-tung, Haile Selassie a řada jiných). Greene ponechává na čtenáři, aby si sám udělal úsudek, nakolik je používání těchto pravidel etické.\n\n"}
{"id": "359642", "url": "https://cs.wikipedia.org/wiki?curid=359642", "title": "To byl Jiří Šlitr", "text": "To byl Jiří Šlitr\n\nTo byl Jiří Šlitr (1999) je album připomínající tvorbu Jiřího Šlitra, jedno z alb vydaných ke čtyřicátému výročí Semaforu. Vydal jej B&M Music. Obsahuje 26 písniček nebo monologů v podání Jiřího Šlitra ze dvou her – \"Recital 64\" (skladby 2–10) a \"Ďábel z Vinohrad\" (skladby 11–26).\n\nHudbu složil Jiří Šlitr, texty písniček i monologů napsal Jiří Suchý. Výjimkou je píseň č. 9 \"Len túto noc\", která je anonymním dílem, píseň č. 25 \"Nikdo nic nikdy nemá\" (Jaroslav Ježek / Jiří Voskovec a Jan Werich) a ruský text písně \"Tulipán\", který složil Jiří Krampol.\n\nSleeve-note napsal Zdenek Seydl.\n\n\nZpívá a hovoří Jiří Šlitr.\n"}
{"id": "359645", "url": "https://cs.wikipedia.org/wiki?curid=359645", "title": "Nick Clegg", "text": "Nick Clegg\n\nNicholas William Peter Clegg, známý jako Nick Clegg, (* 7. ledna 1967, Chalfont St Giles, Buckinghamshire) byl v letech 2007 až 2015 předsedou britské politické strany Liberálních demokratů.\n\nClegg se narodil v roce 1967 v Chalfont St Giles, Buckinghamshire jako třetí ze čtyř dětí. Jeho poloruský otec Nicholas byl bankéř a předseda společnosti The Daiwa Anglo-Japanese Foundation. Jeho nizozemská matka Hermance van den Wallová-Bakeová byla učitelkou dětí se speciálními vzdělávacími potřebami a jako dívka byla za druhé světové války i s rodinou internována Japonci v Jakartě. Byl vychován dvojjazyčně v nizozemštině a angličtině, mluví také francouzsky, německy a španělsky.\n\nDne 18. prosince 2007 se stal předsedou Liberálních demokratů. Po všeobecných volbách v roce 2010, kdy se díky koalici s Konzervativní stranou dostali Liberální demokraté do vlády, zastával funkci vicepremiéra. Po všeobecných volbách v roce 2015 jeho strana utrpěla těžký debakl, a Clegg proto dne 8. května 2015 rezignoval na funkci předsedy strany.\n"}
{"id": "359646", "url": "https://cs.wikipedia.org/wiki?curid=359646", "title": "USS Hornet", "text": "USS Hornet\n\nOznačení USS \"Hornet\" neslo v historii amerického námořnictva osm plavidel:\n"}
{"id": "359648", "url": "https://cs.wikipedia.org/wiki?curid=359648", "title": "Brixton (stanice metra v Londýně)", "text": "Brixton (stanice metra v Londýně)\n\nStanice Brixton je jižní konečná londýnského metra na lince Victoria Line.\n\nJe na Brixton Road a je asi 100m od stanice National Rail Brixton.\n\nStanice je navržena jako dvousměrná konečná s výhybkou na severním konci. Dráha pokračuje kousek jižně a tvoří dvě vedlejší koleje, které se používají na odstavení vlaků přes noc. Ty potom ráno vyjedou na trať jako první.\n\nByly spekulace týkající se prodloužení Victoria Line za Brixton a vytvoření smyčky, kterou by vlaky objely pod stanicí Herne Hil a urychlily tak provoz linky snížením počtu konfliktů vlaků na výhybce. Victoria Line ale bývá často přeplněna a nezvládla by další cestující.\n\n"}
{"id": "359652", "url": "https://cs.wikipedia.org/wiki?curid=359652", "title": "Blackhorse Road (stanice metra v Londýně)", "text": "Blackhorse Road (stanice metra v Londýně)\n\nBlackhorse Road je stanice londýnského metra a londýnského Overground ve Walthamstow.\n\nJe na lince metra Victoria Line a lince Overground Gospel Oak to Barking Line. Je to nejméně používaná stanice na Victoria Line. \nPůvodní stanice byla otevřena 19. července 1894, ta dnešní 1. září 1968.\n\n"}
{"id": "359654", "url": "https://cs.wikipedia.org/wiki?curid=359654", "title": "Rdest tupolistý", "text": "Rdest tupolistý\n\nRdest tupolistý (\"Potamogeton obtusifolius\") je druh jednoděložných rostlin z čeledi rdestovité (\"Potamogetonaceae\").\n\nJedná se vodní rostlinu s jednoletou lodyhou, bez oddenku, přezimuje pomocí turionů. Patří mezi tzv. úzkolisté rdesty. Lodyha je asi 160 cm dlouhá, slabě smáčklá. Listy jsou jednoduché, jen ponořené, přisedlé, střídavé, čepele jsou čárkovité, 4,8-9 cm dlouhé a 2,5-3,5 mm široké, na vrcholu tupé až zaokrouhlené s kratičkým hrotem, jsou trojžilné (vzácně pětižilné), postranní žilky jsou velmi tenké. Listy mají často načervenalý nádech. Palisty jsou vyvinuty, na straně odvrácené od listu nejsou srostlé a jsou rozeklané až k bázi, jsou asi 0,8-2,2 mm dlouhé. Jedná se o jednodomou rostlinu s oboupohlavnými květy. Květy jsou v květenstvích, v téměř kulovitých až válcovitých klasech, obsahují jen 3 (vzácně 2 nebo 4) přesleny květů a jsou na vrcholu asi 0,5-2 (vzácně až 2,9) cm dlouhé stopky. Okvětí není rozlišeno na kalich a korunu, skládá se ze 4 okvětních lístků, většinou nenápadných, hnědavých, někteří autoři je však považují za přívěsky tyčinek. Tyčinky jsou 4, srostlé s okvětím. Gyneceum je apokarpní, složené ze 4 (vzácně 3 nebo 5) plodolistů. Semeník je svrchní. Plodem je nažka, na vrcholu s krátkým zobánkem.\n\nRdest tupolistý roste hlavně v Evropě, roztroušeně se vyskytuje i v západní Asii a na Sibiři, zasahuje i do Severní Ameriky.\n\nV ČR je to poměrně vzácný druh, ale nepatří mezi kriticky ohrožené. Roste v rybnících a mrtvých říčních ramenech od nížin po pahorkatiny. V minulosti byl hojnější, ale ustoupil díky intenzívnímu chovu ryb (kapro-kachní rybníky) a znečištění vod. Větišina lokalit se nachází v Čechách a ve Slezsku (Ostravsko, Opavsko), na Moravě byl i v minulosti velice vzácným druhem.\n\n \n"}
{"id": "359659", "url": "https://cs.wikipedia.org/wiki?curid=359659", "title": "Gajgr", "text": "Gajgr\n\nGajgr (též sifon okapového svodu nebo lapač střešních splavenin či rýn) je plastová či litinová část, která se umísťuje na dolní část okapového svodu. Gajgr slouží jednak jako sifon a jednak jako čisticí kus. Funkce sifonu ve smyslu zápachové uzávěrky plní dva účely; jednak jde o zamezení šíření zápachu jako takového, a tím se rovněž zamezí agresivnímu působení plynů z kanalizace na kovové potrubí svodu, které by jinak trpělo. Na gajgr je v zemi napojeno potrubí odvádějící dešťovou vodu dále do kanalizace či jiného sběrného místa.\n\n"}
{"id": "359661", "url": "https://cs.wikipedia.org/wiki?curid=359661", "title": "Pio Squad", "text": "Pio Squad\n\nPio Squad (původně Jižní Pionýři), je hiphopová skupina z Jihlavy. Skupina vznikla v roce 1998. Jejich prvním publikovaným dílem je živý záznam koncertu z roku 2000. V roce 2001 se objevili na kompilaci Lyrik derby. Nová éra kapely započala v roce 2006 vydáním alba \"Punk is dead\". Album přineslo, krom změny názvu kapely, také výraznou změnu samotné hudební stránky. Velkou inspirací pro obsah i styl byl tehdejší úspěch Supercrooo na české scéně.\n\nAlbum \"Stromy v bouři\" bylo oceněno Andělem v kategorii hip-hop.\n\n\n\n\n\n\n\n\n\n\n\n\n"}
{"id": "359669", "url": "https://cs.wikipedia.org/wiki?curid=359669", "title": "Linz Open", "text": "Linz Open\n\nLinz Open, oficiálním názvem Upper Austria Ladies Linz, je profesionální tenisový turnaj žen hraný v rakouském Linci. Od sezóny 2009 patří na okruhu WTA Tour do kategorie WTA International Tournaments. V období 1991–1993 náležel do kategorie Tier V, dalších pět let do Tier III a konečně v letech 1998–2009 postoupil do vyšší kategorie Tier II.\n\nK založení události došlo v roce 1987, kdy se odehrála v rakouském Welsu jako součást okruhu ITF s dotací deset tisíc dolarů. Od sezóny 1991 je pořádána v Linci v rámci okruhu WTA Tour.\n\nDějištěm konání se stala hala TipsArena Linz. Turnaj probíjá na krytých dvorcích s tvrdým povrchem DecoTurf on Wood. Do dvouhry nastupuje dvacet osm hráček a čtyřhry se účastní šestnáct párů. Do roku 2016 hrálo singl třicet dva tenistek. Oficiální míče a výplety dodává firma Babolat.\n\nVítězkami dvouhry se staly také bývalé světové jedničky Lindsay Davenportová, Justine Henin-Hardenneová, Amélie Mauresmová, Maria Šarapovová, Ana Ivanovićová, Viktoria Azarenková a Karolína Plíšková.\n\n\n"}
{"id": "359673", "url": "https://cs.wikipedia.org/wiki?curid=359673", "title": "Akigumo", "text": "Akigumo\n\nAkigumo () byl torpédoborec japonského císařského námořnictva třídy \"Kageró\". Byl dokončen v září 1941 jako poslední z devatenácti torpédoborců třídy \"Kageró\". Zúčastnil se druhé světové války v Tichomoří, během které se věnoval převážně eskortním a transportním povinnostem.\n\nNa začátku války v Pacifiku doprovázel Nagumovy letadlové lodě při útoku na Pearl Harbor a v rámci doprovodu Nagumových letadlových lodí se zúčastnil i útoku na Rabaul a na Lae a Salamauu v lednu 1942. Během nájezdu do Indického oceánu i během bitvy u Midway doprovázel zásobovací plavidla Nagumových letadlových lodí. Během bitvy u východních Šalomounů doprovázel přímo Nagumovy letadlové lodě a poté se zapojil do „krysích transportů“ mířících na Guadalcanal. Během bitvy u Santa Cruz doprovázel Abeho předsunutý svaz a po údržbě v Japonsku se vrátil do jihozápadního Pacifiku, aby se zúčastnil evakuace Guadalcanalu v únoru 1943. Poté se věnoval doprovodům konvojů a krysím transportům. V červenci se zúčastnil evakuace ostrova Kiska a poté se opět vrátil do Šalomounových ostrovů. V říjnu se zúčastnil bitvy u Vella Lavella a poté se věnoval doprovodu těžkých jednotek loďstva. Dne 11. dubna 1944 byl jihozápadně od ostrova Mindanao torpédován ponorkou USS \"Redfin\" a potopil se s přibližně polovinou posádky.\n\n\"Akigumo\" patřil podle Nevitta a Nishidy do II. série třídy \"Kageró\" a byl objednán na základě doplňovacího programu pomocných plavidel z roku 1939. Šlo o poslední jednotku této třídy s trupovým číslem 115. Někdy je také řazen do následující třídy \"Júgumo\", ta ale začíná až trupovým číslem 116. Jeho výzbroj tvořilo šest 127mm kanónů typu 3. roku ve třech dvouhlavňových věžích typu C (jedné na přídi a dvou na zádi) a dva čtyřhlavňové 610mm torpédomety typu 92 modelu 4. Zásoba šestnácti torpéd typu 93 byla v pozdější fázi války pravděpodobně redukována na osm kusů, aby se kompenzoval nárůst hmotnosti vlivem instalace dalších 25mm děl typu 96.\n\nBěhem údržby v Jokosuce od prosince 1943 do února 1944 byla odstraněna zadní 127mm dělová věž číslo 2 a nahrazena dvěma tříhlavňovými 25mm komplety. Rovněž 25mm dvojčata na plošině vedle zadního komínu byla nahrazena za 25mm trojčata. Další pravděpodobně trojhlavňový komplet se nacházel na plošině před můstkem. Jako jeden z torpédoborců, které se dočkaly roku 1944, byl \"Akigumo\" pravděpodobně vybaven jedním metrovým přehledovým radarem \"13 Gó\" pro sledování vzdušných cílů na zadním stožáru a jedním centimetrovým přehledovým radarem \"22 Gó\" pro sledování vzdušných i hladinových cílů na předním stožáru.\n\nDne 11. dubna 1944, když doprovázel transportní loď \"Kijókawa Maru\", ho u filipínského poloostrova Zamboanga (část ostrova Mindanao) potopila americká ponorka USS \"Redfin\" třídy Gato na pozici . Zahynulo 137 členů posádky včetně velitele.\n\nDne 10. června 1944 byl \"Akigumo\" vyškrtnut ze seznamu lodí japonského císařského námořnictva.\n\n\n"}
{"id": "359680", "url": "https://cs.wikipedia.org/wiki?curid=359680", "title": "Sultán bin Salmán", "text": "Sultán bin Salmán\n\nSultán bin Salmán (* 27. června 1956, Rijád, Saúdská Arábie), stal se 173. kosmonautem Země, když absolvoval v roce 1985 let na raketoplánu USA.\n\nPrinc Sultán bin Salmán bin Abd al-Azíz Ál Saúd je synem saúdskoarabského krále Salmána. Je absolventem University of Denver, USA. V letech 1982–1984 byl zaměstnán na Ministerstvu informací v Saúdské Arábii, poté byl krátce u Saúdskoarabského olympijského informačního výboru v Los Angeles, v roce 1984 se stal členem vedení saúdskoarabské televize. Téhož roku byl přijat do týmu připravujících se kosmonautů u NASA, podrobil se výcviku, absolvoval let a z týmu NASA v roce 1986 odešel.\n\nZúčastnil se mise pátého letu raketoplánu Discovery v červnu 1985. Let trval 7 dní, během něj posádka vypustila na oběžnou dráhu Země tři družice: Morelos 1, Arabsat 1B a Telstar 3. Start byl z rampy 39 na Floridě, mys Canaveral. Al-Saud měl za úkol snímkovat Arabský poloostrov s cílem objevit nová naleziště ropy a zemního plynu. Sedmičlenné posádce velel kpt. Daniel Brandenstein, dále letěli John Creighton, Steven Nagel, John Fabian, Shannon Lucidová a francouzský kosmonaut Patrick Baudry. Raketoplán po splněné misi přistál na základně Edwards v Kalifornii. Od muslimských učenců byl poučen, že v situaci jaká panuje po dobu letu není nutné se modlit směrem k Mekce.\n\n\n"}
{"id": "359681", "url": "https://cs.wikipedia.org/wiki?curid=359681", "title": "Vzpoura na lodi Bounty", "text": "Vzpoura na lodi Bounty\n\nVzpoura na lodi Bounty je literární dílo od Vítězslava Kocourka, který tento příběh vydal v roce 1960 dle předlohy klasického příběhu vzpoury na britské lodi Bounty. Příběhem provází mladý kadet Peter Heywood.\n\nRoku 1787 se díky svému strýci dostane na britskou loď \"Bounty \"mladý kadet Peter Heywood. Aspirant na důstojníka se setkává se všemi svízelemi života na lodi, od mořské nemoci až po trestání neposlušných námořníků. Loď pod vedením kapitána Williama Bligha, měla doplout na Tahiti, odkud měli přivést chlebovníky, které se měli stát levnou obživou otroků v britských koloniích v Karibské oblasti.\n\nBěhem plavby dochází k neustálému trestání námořníků. Vše se zkomplikovalo poté, co posádka byla nucena zůstat několik měsíců na Tahiti, kde podle názoru kapitána Bligha posádka zlenivěla. Trestání vyvolalo u posádky vzpouru, které velel poručík Fletcher Christian. Vzbouřená posádka se vyslovila k tomu, že má být kapitán Bligh s ostatními věrnými vysazeni do malého člunu a ponecháni svému osudu na moři.\n\nPeter Heywood ve chvíli, kdy došlo ke vzpouře, měl volno a dospával noční službu. Poté co je vzbuzen, je vyveden na palubu, kde je svědkem \"soudního přelíčení\" nad kapitánem. Avšak Heywood nebyl vysazen do člunu s kapitánem, i přestože se vzpoury neúčastnil. Poté co byl člun v nedohlednu, byl nastaven kurz zpět na Tahiti. Zde byl Heywood s několika dalšími vysazen.\n\nDva roky trvalo, než se k Tahiti dostala fregata Pandora, která měla pátrat po vzbouřencích, o kterých se v Anglii dozvěděli díky kapitánu Blightovi, který ve člunu urazil 3 600 námořních mil a následně na ně podal žalobu. Heywood je považován za jednoho ze vzbouřenců a tak je s ním také nakládáno. S několika dalšími, které se podařilo pochytat, byli v Anglii souzeni a odsouzeni k trestu smrti. Heywooda zachránil jeho mladý věk a nezkušenost, proto byl omilostněn králem.\n"}
{"id": "359682", "url": "https://cs.wikipedia.org/wiki?curid=359682", "title": "Chevi", "text": "Chevi\n\nChevi (gruzínsky: ხევი) je malý historický region, který se nacházel na svazích Velkého Kavkazu v severovýchodní Gruzii v dnešním okresu Kazbegi v kraji Mccheta-Mtianetie. Dominantou regionu Chevi byla hora Kazbek. Název Chevi se do češtiny dá přeložit jako „údolí“ a v 9. století nahradil dřívější název regionu \"Canarie\", kterému se také říkalo \"Canaretis Chevi\". Územím regionu Chevi protéká řeka Tergi (Těrek).\n\nObyvatelstvo tohoto kraje bylo (a stále je) gruzínské národnosti a říkají si \"Mocheve'ebi\" (მოხევეები). Jejich životní styl a tradice jsou podobné s tradicemi východogruzínských horalů. Mocheve'ebi si byli od starověku vědomi strategického významu oblasti, ve které žili, protože v její blízkosti se mezi vysokými horami nacházel Darialský průsmyk, který je v širokém okolí jedinou spojnicí Předkavkazska se Zakavkazskem. Místní obyvatelstvo si udržovalo svou patriarchální společenskou organizaci a největší moc měli v rukou tzv. \"„chevisberi“\" (stařešinové), kteří byli zároveň soudci, kněží i vojenští velitelé. Ačkoliv zde nebyl zaveden feudalismus, byli chevisberiové vazaly gruzínských vládců. Pouze od konce 17. století do roku 1743 byla oblast násilně ovládnuto Aragvijským vévodstvím, proti kterému se Mocheve'ebi tvrdě bránili a dodnes lidé na tuto dobu vzpomínají prostřednictvím lidových písní, dokonce se stala inspirací pro gruzínské spisovatele. Oblast v roce 1801 ovládli Rusové, proti kterým mocheveebští horalé v roce 1804 povstali, ale jejich snaha byla ruskou armádou potlačena. I přes to si ale dokázali udržet své tradice a svou formu společnosti. Když Gruzii ovládli bolševici, byli místní obyvatelé vystaveni permamentní perzekuci, která rozbila jejich tradiční způsob života. Mnohé rodiny byly přesídleny do nížin na severní i jižní stranu kavkazu.\n\n\n"}
{"id": "359688", "url": "https://cs.wikipedia.org/wiki?curid=359688", "title": "Killer Queen: A Tribute to Queen", "text": "Killer Queen: A Tribute to Queen\n\nKiller Queen je vzpomínkové album na skupinu Queen. Je pojmenováno po stejnojmenné písni od Queen, jež byla poprvé vydána v roce 1974 na albu \"Sheer Heart Attack\".\n27. září 2005 se toto vzpomínkové album vyšplhalo na 104. pozici v hitparádě Billboard 200, po etapě songů Queen v páté sérii soutěže American Idol se v dubnu roku 2006 do hitparády vrátilo na 115. pozici.\n\n\n"}
{"id": "359692", "url": "https://cs.wikipedia.org/wiki?curid=359692", "title": "Lokomotiva 130", "text": "Lokomotiva 130\n\nLokomotiva řady 130 je univerzální jednosystémová elektrická lokomotiva přezdívaná \"„hrbatá“\", nebo též \"„velbloud“\" a to podle skříně ventilátorů na střeše. Tato lokomotiva je vývojovým mezistupněm mezi lokomotivami Škoda první a druhé generace zejména díky použití fechralových, trvale zatížitelných odporníků. K první generaci ji naopak řadí starší odporová regulace výkonu. Byla vyráběna Škodou Plzeň v roce 1977 (tovární typ 79E, původní označení řady E 479.0).\n\nV roce 1971 započal ve Škodě vývoj nových lokomotiv druhé generace. S pokračující elektrifikací tratí však vzrůstala potřeba stejnosměrných lokomotiv, dokončení vývoje nové generace ale nebylo v dohledu. Proto v roce 1974 zadaly tehdejší ČSD Škodě výrobu 40 kusů univerzálních elektrických lokomotiv ještě s odporovou regulací, na kterých však již měly být využity některé hotové celky projektovaných lokomotiv druhé generace (zejména zmíněný fechralový odporník). Později bylo objednáno dalších 14 kusů pro uhelné dráhy Dolů Nástup Tušimice.\n\nLokomotivy mají odporovou regulaci výkonu využívající dlouhodobě zatížitelné fechralové odporníky. Systém řízení umožňuje mnohočlenné řízení až čtyř spřažených lokomotiv, v praxi se však nikdy nepoužívalo spřažení více než dvojice lokomotiv. Dalším rozdílem proti starším řadám nákladních lokomotiv (121, 122, 123) je použití moderních polopantografů. Pro zvýšení univerzálnosti a možnost nasazení v osobní dopravě je zvýšena maximální rychlost na 100 km/h.\n\nVšech 40 lokomotiv ČSD bylo v roce 1977 z výroby dodáno do LD Česká Třebová, kde zajišťovaly vozbu osobních i nákladních vlaků. V roce 2006 pak byla část strojů předána do DKV Ostrava, PJ Bohumín. S rozdělením Českých drah byly všechny lokomotivy této řady předány dceřiné společnosti ČD Cargo, u které jsou dislokovány v SOKV Ostrava. Depo Česká Třebová na nich však díky svým dlouholetým zkušenostem provádí některé větší opravy.\n\nVe stejném roce byly lokomotivy dodány Severočeským hnědouhelným dolům, o.z. Doly Nástup Tušimice. Jelikož se však stavba uhelné dráhy zdržela, byly stroje zapůjčeny ČSD a provozovány v LD Ostrava. Mezi lety 1978 a 1981 byly po dokončení trati postupně vraceny svému majiteli. Díky poklesu přeprav byl v roce 2004 stroj 130.042 prodán ČD, stroj čísla 049 Viamontu (dnes AWT). Lokomotiva 130.043 se srazila v roce 1994 s nákladním automobilem u Kadaně a byla zrušena, zbylých 11 strojů je stále v provozu ve vlastnictví nástupnické společnosti DNT, firmy SD – Kolejová doprava. Tamní lokomotivy slouží především ve vozbě vlaků s uhlím po tzv. Kadaňsko-tušimické dráze, která vede do Elektráren Prunéřov. Taktéž zásobují uhlím elektrárnu Mělník a jsou používány i na jiných výkonech.\n\nDvě lokomotivy pronajaté v letech 2004–2009 Transodě byly v Polsku značeny jako řada ET11. Mezi lety 2010–2012 byly čtyři lokomotivy společnosti ČD Cargo upraveny pro provoz v Polsku a pronajaty dceřiné společnosti CD Cargo Poland.\n\nV současnosti je příslušnost lokomotiv k dopravcům následující: \n\nČD Cargo: 130.001–002, 004–012, 014–017, 020–040, 042\nCD Cargo Poland: \"130.003\", \"013\", \"018\", \"019\"\nSD–KD: 130.041, 044–048, 050–054\nAWT: 130.049\n\n"}
{"id": "359697", "url": "https://cs.wikipedia.org/wiki?curid=359697", "title": "Těžba", "text": "Těžba\n\nTěžba je dobývání nerostných surovin z přírodních zdrojů. Může jít např. o rudy, horniny jako jsou uhlí, kaolin, nebo rašelinu či jiné suroviny.\n\nTěžební průmysl je odvětví průmyslu, které se týká hlavně těžby (dobývání) přírodních zdrojů z povrchu planety. Jedná se tedy o odvětví lidské činností, jež čerpá zdroje pocházející z prostředí neživé pozemské přírody. Oblasti na těžbu surovin se pak nazývají lomy, doly, ropné vrty apod. Existují i zvláštní případy těžby, např. těžba soli odpařováním mořské vody.\n\nTěžební průmysl se zaměřuje převážně na dobývání surovin a v některých případech na prvotní úpravu jako například na drcení kameniva, či čištění, ale také může obsahovat fyzikálně-chemické procesy, které mohou zvyšovat obsah požadované látky. Nejčastěji je těžební činnost spojena s povrchovými či podpovrchovými těžebními centry, kde je přírodní zdroj získáván. Těžební centra jsou spojena s výskytem zdrojů, která jednotlivá centra získávají. Centra musí být napojena na dopravní infrastrukturu, aby se dala získávaná komodita odesílat do zpracovatelských závodů, či k dalšímu použití.\n\nZahrnuje těžbu a dopravu vytěženého nerostu z dolu. Těží se v porubech, chodbách. V porubech pracují havíři s různými typy důlních strojů a dopravních zařízení (v těžních chodbách důlní dráha, v šachtách důlní výtahy). Těživo z dolu se dopravuje na povrch těžní jámou pomocí důlních výtahů, a to ve vozících, těžních klecích, nebo ve skipech. Suroviny jsou dále drceny, taveny, tříděny a rozváženy.\n\nDoprava vytěženého materiálu po pásových dopravnících nebo těžkou technikou do úpravny na zpracování (drcení, mletí, plavení, třídění). Těží se v povrchových lomech v řezech. V případě uhlí může být poblíže dolů uhlí spalováno v (uhelných) tepelných elektrárnách či v teplárnách a přeměňováno na tepelnou či elektrickou energii.\n\nRašelina má využití jako palivo, prostředek pro zvýšení úrodnosti půdy, stelivo pro hospodářská zvířata či pro přípravu léčivých lázní. Dříve se těžila ručně, s rozvojem techniky se dostavila i průmyslová těžba rašeliny.\n\nJe prováděna hlubinnými vrty, kterými ropa proudí na povrch, vytlačována tlakem plynů. V některých případech se ropa těží ražením důlních děl a ropa vyvěrající z hornin se odvádí do podzemních nádrží, odkud se čerpá na povrch.\n\nJe prováděna buď hornickým způsobem, nebo rozpuštěním soli vháněnou vodou a jejím čerpáním, popř. odpařováním slané vody.\n\nSíra je rozptýlená v horninách, těžba se provádí tavením síry horkou vodou vháněnou do vrtů, jíž se pak roztavená síra vynášena na povrch.\n\nHornina je lámána v lomech, které jsou nejčastěji povrchové, méně podpovrchové. Hornina je vyvážena z lomu do těžebních strojů, kde bývá drcena na různé velikosti. Je využívána jako stavební surovina, posyp, pro zarovnávání nerovností, násypy.\n\nPodíl recyklovaných kovů na celkové spotřebě je stále pouhým zlomkem. Odhaduje se, že na skládkách končí kolem 20 miliard tun nezpracovatelných materiálů ročně. To není problém sám o sobě (často se i nechávají potápět kovové lodě do oceánů, aby se podpořily koráli s nedostatkem železa), ale pokud se kovy například usazují na mikroorganismech ve vodě, přírodní potravní řetězec může být narušen. \n\nNěkteré kovy jako olovo bývají považované za toxické pro životní prostředí. Někdy je problém i v bioesenciálních kovech, kterých je jen moc a například zabraňují některým, pro živé organismy klíčovým chemickým reakcím. Z tohoto úhlu pohledu je důležité, aby se odpadní látky nešířili například rozpouštěním ve vodě dál do oběhu. Problém proto často nastane ve chvíli, kdy spalovny nezpracují 100% nepotřebného materiálu. Zejména v rozvojových zemích se tak z továren dostává značné množství oxidů síry.\n\nV místech, kde dříve probíhala těžba se často nachází zvýšený podíl některých kovů v půdě. Když pak rostliny látky vytáhnou na povrch, mohou obsahovat velké množství kovů a tvořit tak např. riziko pro nervové systémy zvířat, která je následně zpracovávají. Někdy bývají naopak rostliny používány záměrně k \"vytažení\" kovů z půd, nicméně rostliny pak musí být druhotně zpracovány, jinak se dostanou zpět do půdy.\n\n\n"}
{"id": "359698", "url": "https://cs.wikipedia.org/wiki?curid=359698", "title": "Brachyophidium rhodogaster", "text": "Brachyophidium rhodogaster\n\nBrachyophidium rhodogaster je had z čeledi krátkorepovitých, který žije v jižní Indii v pohoří Západní Ghát, konkrétně v horách Palani ve státě Tamilnádu.\n\nBrachyophidium rhodogaster je nejedovatý had, jeho způsob života a podrobnosti o něm však nejsou příliš známy. Geografické rozšíření také není zcela jasné, kromě zmíněného pohoří nebyl zatím nikde jinde nalezen. Jde o červenohnědého hada, jehož největší exemplář měřil 18 centimetrů, přičemž průměr jeho těla byl pouhých 7 milimetrů. Jeho kořistí jsou různí červi a žížaly. Tento druh je jediný zástupce rodu \"Brachyophidium\".\n"}
{"id": "359700", "url": "https://cs.wikipedia.org/wiki?curid=359700", "title": "Tykev", "text": "Tykev\n\nTykev (\"Cucurbita\") je rod z čeledi tykvovité (\"Cucurbitaceae\").\nDruhy a variety tykví, jako např. dýně, cuketa nebo patizon, se pěstují pro své plody jako plodová zelenina. Jedná se o jednoletou popínavou rostlinu původem z Latinské Ameriky. Do Evropy se dostala koncem 15. století v souvislosti se španělskými kolumbovskými výpravami.\nDýně je lidový název nejčastěji pro tykev obecnou (nazývanou také tykev turek nebo dýně obecná. latinsky: \"Cucurbita pepo\", nejčastěji varieta \"pepo\") nebo tykev velkoplodou (nazývanou také dýně velkoplodá, latinsky: \"Cucurbita maxima\").\n\n \n"}
{"id": "359701", "url": "https://cs.wikipedia.org/wiki?curid=359701", "title": "Krátkorep filipínský", "text": "Krátkorep filipínský\n\nKrátkorep filipínský (\"Pseudotyphlops philippinus\"), či také krátkorep cejlonský, je had z čeledi krátkorepovitých, který na rozdíl od svého jména nežije na Filipínách, nýbrž na Srí Lance. Druh byl popsán v roce 1839 Schlegelem, avšak do roku 1941 se věřilo, že pochází z Filipín. Teprve tehdy bylo prokázáno, že jeho domovinou je Srí Lanka. Druhové jméno mu už však zůstalo. Ve své pravé domovině se vyskytuje v jižní a centrální části provincie Uva a v provincii Sabaragamuwa.\n\nV současné době nejsou známy žádné poddruhy, nicméně výzkum probíhá. Obývá různá vlhká prostředí, nejčastěji přímo v pralese nebo na polích. Dorůstá kolem 30 centimetrů (někdy i více) a oproti jiným krátkorepům má poměrně silné tělo (až 2 centimetry). Jeho ocas vypadá jako uťatý a je bez trnu na konci. Rodí živá mláďata, kterých však bývá poměrně málo. Jeho zbarvení je většinou hnědé.\n"}
{"id": "359703", "url": "https://cs.wikipedia.org/wiki?curid=359703", "title": "Landser (hudební skupina)", "text": "Landser (hudební skupina)\n\nLandser byla německá neonacistická rocková skupina. \"Landser\" je zastaralé hovorové slovo pro vojáky nižších hodností. Skupina, jež byla v Německu oficiálně zakázána, se dříve jmenovala Endlösung (nebo Final Solution, tj. konečné řešení) a byla zformována z členů neonacistické skupiny \"Die Vandalen - Ariogermanische Kampfgemeinschaft\" (Vandalové - Arijskoněmecký bojový svaz), která byla založena v roce 1982. Ve srovnání s mnoha extrémně pravicovými skupinami jsou hudební i produkční schopnosti Landseru považovány za velmi vysoké. Měli pouze jeden veřejný koncert, na němž hráli v maskách. Pořádali však také několik soukromých hudebních produkcí v restauracích v Berlíně.\n\nV Německu je skupina považována za zločineckou organizaci. Tři ze členů Landseru byli v prosinci roku 2003 usvědčeni z \"formování zločinecké organizace\" nebo z podněcování k rasové nesnášenlivosti. Frontman skupiny, Michael Regener (známý pod přezdívkou \"Lunikoff\", nebo \"Luni\" - \"Lunikoff\" byla značka vodky v NDR), byl odsouzen k třem letům vězení (šlo o první případ v německé historii, kdy byla zakázána hudební skupina). 10. května 2005 nejvyšší soud v Německu zamítl Regenerovu žádost o propuštění. \n\nPo rozpuštění Landseru Regener v roce 2004 zformoval novou skupinu nazvanou Die Lunikoff Verschwörung (tj. Lunikoffovo spiknutí). Vytvořili několik CD, například roku 2004 \"Die Rückkehr des Unbegreiflichen\",\"Amalek Vol. 1 & 2\" nebo v roce 2005 \"Niemals auf Knien\" („Nikdy na kolenou“).\n\n21. října 2006 přibližně 750 neonacistů zahájilo před věznicí, kde byl vězněn Michael Regener, protestní akci, na níž požadovali jeho propuštění.\n\nLandser natáčel svá CD v Německu, ale jejich výroba probíhala v zahraničí, zejména v U.S.A, Kanadě a východní Evropě. Hudba byla distribuována přes internet díky \"undergroundovým dealerům\" pomoci peer to peer sítě nebo přes hudební vydavatelství ve Spojených státech nebo některých zemích Evropy, kde je skupina legální (většina zemí Východní Evropy a Velká Británie).\n\nNěkteré z textů Landseru jsou nepolitické, inspirované starými lidovými \"hospodskými\" písněmi (\"Totsauflied\" - Píseň mrtvých pijáků nebo \"Zeit zu geh'n\" - Čas odejít). Jiné oslavují německé velikány - Fridrich II. Veliký nebo mají protidrogové zaměření (\"Vom Frühstück bis zum Abendbrot\" - Od snídaně po večeři). Nicméně, většina jejich textů se hlásí k agresivně nacionalistickému pohledu na svět a velmi kritizují německou vládu, její kontrolní a cenzurní úřady (například BfV), liberalismus a levici. Část textů je namířena proti komunistům, pedofilům a homosexuálům a také proti cizincům v Německu, zejména proti Číňanům, černochům, Židům a Turkům. \n\nJejich hudba se vysmívá Afričancům (\"Afrika-Lied/Afrika für Affen\" - \"Africká píseň/Afrika opicím\", \"Reichskoloniallied\" - \"Říšská koloniální píseň\"), Turkům (\"Wieder mal kein Tor für Türkiyemspor\" - \"Žádný gól pro Türkiyemspor\", tj. fotbalový tým ze Západního Berlína složený z tureckých imigrantů), Polákům (\"Polackentango\") a komunistům (\"10 kleine Kommieschweine\" - \"10 malých komoušků\").\n\nPrvní z alb Landseru bylo \"Das Reich kommt wieder\" (angl. \"The Reich Will Rise Again\", česky \"Říše se vrátí\"). Na jiných albech Landseru - \"Republik der Strolche\" (\"Republika zlodějů\") a \"Ran an den Feind,\" (\"Sejmi nepřítele\"), je titulní píseň RAC úpravou německého vojenského pochodu z roku 1940 \"Bomben auf England\" - volá po bombardování Izraele. Jedna z písní oslavuje nacistického pohlavára Rudolfa Hesse a v jiné \"Sturmführer\" \"Poručík\", Regener vzdává hold dědečkovi, který byl důstojníkem u zbraní SS.\n\n\n"}
{"id": "359707", "url": "https://cs.wikipedia.org/wiki?curid=359707", "title": "Mentální mapa", "text": "Mentální mapa\n\nMentální mapa jako obraz prostředí, jak je vnímáno jeho uživateli, je používána Kevinem Lynchem ve výzkumu, který byl prezentován v knize Obraz města \nPojem mentální mapa bývá často používán ve smyslu Myšlenková mapa.\n"}
{"id": "359708", "url": "https://cs.wikipedia.org/wiki?curid=359708", "title": "Victoria's Secret", "text": "Victoria's Secret\n\nVictoria's Secret (v překladu \"Viktoriino Tajemství\") je americká značka spodního prádla.\n\nZnačka Victoria's Secret vznikla v roce 1977, když se Roy Raymond v San Francisku rozhodl, že všem a hlavně mužům ukáže, že nákup spodního prádla může být i příjemnou záležitostí. Sám se necítil dobře při nákupu spodního prádla pro svoji manželku. Po pěti letech se rozhodl firmu prodat společnosti The Limited, která ji vlastní dodnes.\n\nZnačka je jednou z nejznámějších co se spodního prádla týče, ovšem v posledních několika letech se soustřeďuje i na parfémy, modní doplňky, plavky a dokonce i oblečení.\nZnačka je známá nejen pro své luxusní prádlo, ale i pro jejich přehlídky a výběr těch nejznámějších modelek světa, které prezentují značku. Za známé modelky Victoria's Secret můžeme považovat modelky jako jsou Miranda Kerr, Naomi Campbellová, Heidi Klum, Gisele Bündchen, Eva Herzigová, Tyra Banksová, Karolína Kurková, Adriana Lima, Alessandra Ambrosio, Aminata Niaria, Chanel Imanová, Lindsay Ellingsonová, Rosie Huntington-Whiteley, Erin Heathertonová, Candice Swanepoelová, Izabel Goulartová, Ana Beatriz Barros, Daniela Peštová, Fernanda Tavaresová, Helena Christensenová, Laetitia Casta a Stephanie Seymourová, Taylor Hill, Gigi Hadid, Bella Hadid, Kendall Jenner, Cara Delevigne, Sara Sampaio, Barbara Palvin, Martha Hunt, Romee Strijd, Elsa Hosk. Modelky pracující pro Victoria's Secret se nazývají Angels.\n\nModelky pracující pro Victoria's Secret přijímají vysoké platy. Na postu \"Victoria's Secret Angels\" se vystřídalo hodně modelek.\n\n\n\n"}
{"id": "359716", "url": "https://cs.wikipedia.org/wiki?curid=359716", "title": "Drátěné pletivo", "text": "Drátěné pletivo\n\nDrátěné pletivo je pletivo vytvořené z ohýbaných drátů. Různé druhy drátěného pletiva se používají nejčastěji k výrobě drátěných plotů, ale také k výrobě klecí, sít (zednická síta, např. prohazovací síto, dále kuchyňské sítko), jako filtr bránící průchodu kusových nečistot ve vodě či vzduchu, atd. Drátěné pletivo tvoří výplň drátěného roštu postelí. Jemné stočené drátěné pletivo tvoří i drátěnku k umývání nádobí nebo jinému očišťování.\n\nRůzné typy pletiv se pojmenovávají podle účelu (lesnické, oborní, pastevecké, chovatelské, sportovní, průmyslové, okrasné, ozdobné a dekorační), podle provedení (šestihranné, poplastované, pozinkované) nebo obchodními názvy (česká pletenka, česká oplocenka, česká ohrazenka). Rabicová tkanina je drátěné pletivo určené pod omítku. Lesnická pletiva mívají čtvercovou síť ve svislo-vodorovném směru, v dolní části hustší kvůli drobné zvěři. Sportovní pletiva by neměla obsahovat spoje ohrožující sportovce či míče, obvykle jsou potažena PVC.\n\nKvůli odolnosti vůči korozi jsou některá pletiva pozinkovaná, natíraná barvou nebo jsou dráty obaleny plastem. Některá pletiva jsou svařovaná, jiná jen pletená.\nDrátěné ploty jsou budovány buď natažením souvislého pásu pletiva, dodávaného v rolích (zhruba po 50 metrech), nebo skládány z rámových dílců s pletivovou výplní (plotové rámy, plotové výplety). Drátěné pletivo je oproti jiným druhům plotů specifické relativně nízkou cenou (díky možnosti strojové výroby), vysokou průhledností, možností rychle plot postavit, ale architektonicky bývá méně hodnotné. Ploty ze souvislého pletivového pásu jsou však málo odolné proti průniku (např. podlezení) a poškození (protržení, přestříhání, proreznutí v ohybech drátů). Někdy se k zajištění bezpečnosti doplňuje ostnatým drátem.\n\n\n"}
{"id": "359717", "url": "https://cs.wikipedia.org/wiki?curid=359717", "title": "Drátěnka (rošt)", "text": "Drátěnka (rošt)\n\nDrátěnka je rošt z drátěného pletiva, který tvoří podklad slamníku nebo matrace v kovové posteli.\n\nExistuje jich řada různých typů, některé nábytkářské firmy se dnes snaží i tento předmět inovovat a modernizovat.\n\n"}
{"id": "359721", "url": "https://cs.wikipedia.org/wiki?curid=359721", "title": "Mytí nádobí", "text": "Mytí nádobí\n\nMytí nádobí je proces, při němž je špinavé nádobí zbavováno zbytků jídla a mastnoty a uváděno do stavu čistoty. \n\nNádobí je nutné očišťovat po použití. K tomu slouží například dřez, čisticí prostředky (saponát, čisticí písek, hadr, mycí houba, drátěnka, štětka na nádobí aj.). Po použití čisticích prostředků je obvykle nutné nádobí dostatečně opláchnout čistou vodou. Pro odkládání umytého nádobí se používají různé typy odkapávačů, od prostého tácu se speciálně tvarovanou plochou umožňující odtok skapané vody až po speciální odkapávače pro talíře či příbory. K osušení nádobí se tradičně používá utěrka. \n\nMnohem rychleji a uživatelsky jednodušeji provede celý proces myčka nádobí. \n\nUmývač nádobí je pomocnou gastronomickou profesí, ruční umývání nádobí je v domácnostech bez myčky obvykle jednou ze základních domácích prací. V hromadných stravovacích provozech bývá odděleno mytí tzv. černého nádobí (nádoby a nástroje k vaření) od mytí tzv. bílého nádobí (talíře, příbory apod.). \n\n"}
{"id": "359725", "url": "https://cs.wikipedia.org/wiki?curid=359725", "title": "Tojohiro Akijama", "text": "Tojohiro Akijama\n\nTojohiro Akijama ( , * 22. června 1942 v Tokiu, Japonsko), japonský novinář, byl zapsán v roce 1990 jako 239 kosmonaut Země, když v lodi Sojuz TM-11 odstartoval z Bajkonuru do vesmíru.\n\nV zahraničních pramenech je uváděno jeho jméno Toyohiro Akiyama.\n\nPo základní a střední škole absolvoval roku 1966 japonskou univerzitu National Christian Univ., Dept. of Social Sciences. V témže roce, kdy mu bylo 24 let, nastoupil jako redaktor u televizní společnosti TBS (Tokyo Broadcasting System) v Japonsku. O pět let později pak do BBS v Londýně (Spojené království), pak vedl pobočku TBS ve Washingtonu DC (USA), aby se nakonec vrátil domů, do Japonska jako hlavní redaktor v oddělení zahraničního vysílání TBS.\n\nV období let 1989 – 1990 absolvoval základní výcvik kosmonautů u CPKG v Sovětském svazu. Za jeho výcvik a let na Sojuzu společnost TBS zaplatila sovětům v prosinci 1990 12 milionů USD.\nKosmická loď Sojuz TM-11 odstartovala z kosmodromu Bajkonur 2. prosince 1990. Na palubě lodi byl trojice kosmonautů Viktor Afanasjev, Musa Manarov a Tojohiro Akijama. Cílem byla sovětská orbitální stanice Mir. Akijama se zde stal na týden členem sedmé základní posádky, která zde sloužila delší dobu ve složení Gennadij Manakov a Gennadij Strekalov. Akijama odtud několikrát pozdravil v televizním přenosu diváky své televizní stanice. Manakov a Strekalov pak spolu s Akijamou v lodi Sojuz TM-10 přistáli 10. prosince 1990 na území Kazachstánu. Na Miru zůstala osmá základní posádka Afanasjev s Manarovem., loď Sojuz TM-11 zůstala zaparkována u stanice.\n\n\n"}
{"id": "359732", "url": "https://cs.wikipedia.org/wiki?curid=359732", "title": "Knihy", "text": "Knihy\n\nNázev Knihy má více významů:\n"}
{"id": "359734", "url": "https://cs.wikipedia.org/wiki?curid=359734", "title": "Kostolná-Záriečie", "text": "Kostolná-Záriečie\n\nKostolná-Záriečie je obec na Slovensku, v okrese Trenčín v Trenčínském kraji. V roce 2015 zde žilo 663 obyvatel.\n\nNejstarší písemný doklad o vesnici pochází z roku 1318.\n\nV obci je římskokatolický kostel svatých Kosmy a Damiána z roku 1735 a kaplička Panny Marie Sedmibolestné z roku 1924.\n\n"}
{"id": "359737", "url": "https://cs.wikipedia.org/wiki?curid=359737", "title": "Třetí bitva na Aisně", "text": "Třetí bitva na Aisně\n\nTřetí Bitva na Aisně byla jedna z posledních německých ofenzív na západní frontě v první světové válce. Pojmenována je podle řeky Aisny, u níž se bojovalo.\n\nSvým způsobem se jednalo o pokračování německé jarní Ludendorffovy ofenzívy. Německé jednotky byly posíleny o vojáky, kteří byli staženi z východní fronty, která již neexistovala. Němcům však chyběli stále vojáci, kteří byli v zajateckých táborech v Rusku a kteří již měli být na základě mírových dohod s bolševickým Ruskem propuštěni. Jejich přepravu z ruských zajateckých táborů totiž blokovaly československé legie, které obsadily Transsibiřskou magistrálu.\n\nNěmecký útok byl zahájen dne 27. května 1918. Francouzská obrana se nacházela nepřipravená, protože nikdo neočekával, že válkou zdecimovaná vojska budou mít ještě sílu k útoku. Německá vojska provedla průlom v šířce 80 km do hloubky 60 km. Na několika místech byla překročena řeka Marna a Paříž byla ohrožena jako v roce 1914. Němci začali odstřelovat francouzské hlavní město dalekonosnými děly ráže 360 mm a mezi lidmi se začala šířit panika. Spojenecké velení nasazovalo do bojů urychleně americké jednotky, které stále přicházely do Francie. 9. června byl průlom směřující na Paříž zastaven.\n\n\n"}
{"id": "359741", "url": "https://cs.wikipedia.org/wiki?curid=359741", "title": "Vilém Besser", "text": "Vilém Besser\n\nVilém Besser, známý jako Míla Besser (2. prosince 1930 Kročehlavy u Kladna – 27. října 1985 Praha), byl český herec.\n\nVyučil se číšníkem. V oboru však nepracoval dlouho, převážil jeho zájem o divadlo. Svou hereckou kariéru zahájil v zájezdovém souboru Divadla československé armády, resp. Ústředního divadla Československé armády (1953–1955) , pak vystřídal několik regionálních scén. Nakonec zakotvil zhruba na dvacet let v Realistickém divadle Zdeňka Nejedlého v Praze na Smíchově, kde působil v letech 1961 až do své předčasné smrti v roce 1985.\n\nV československém filmu ztvárnil celou řadu rolí a téměř vždy se jednalo buď o role vedlejší či epizodní. V době svého mládí hrával různé optimisticky naladěné mladíky, kteří se věnují socialistickému budovatelskému úsilí. Později často hrál i vážnější úlohy, policisty, pedagogy, různé funkcionáře, apod.\n\nOsm let trpěl rakovinou. Zemřel ve věku 54 let.\n\n\n\n"}
{"id": "359744", "url": "https://cs.wikipedia.org/wiki?curid=359744", "title": "Druhá bitva na Marně", "text": "Druhá bitva na Marně\n\nDruhá bitva na Marně (francouzsky \"Seconde bataille de la Marne\"), která se odehrála 15. července–6. srpna roku 1918 nedaleko Paříže, byla poslední velkou bitvou na západní frontě v první světové válce. Síly v ní změřily armády Francie, Spojených států, Spojeného království a Itálie s německou armádou. Přes počáteční německý postup přešli Spojenci postupně do protiútoku a Němci byli poraženi.\n\nV polovině roku 1918 již vládlo na frontách velké vyčerpání. Trojdohoda však na tom byla o poznání lépe, protože řady vojsk doplňovaly čerstvé americké jednotky. Německý generál Erich Ludendorff však stále doufal v konečné vítězství, a tak naplánoval další ofenzívu. Po uzavření Brestlitevského míru posílil své jednotky přisunutím vojsk z východu.\n\n15. července zahájil Ludendorff svou ofenzívu, ta však vyšla do prázdna. Francouzi byli totiž včas informováni a ještě před zahájením dělostřelecké přípravy se ze svých pozic stáhli. 17. července přikázal Ludendorff ofenzívu zastavit. Prudký spojenecký protiútok s nasazením tanků do boku předsunutých pozic donutil Němce k ústupu. Dne 8. srpna zaútočili nečekaně Britové u Amiensu. Obrana se zhroutila a bylo zajato na 60 tisíc Němců. Ludendorff prohlásil, že se jedná o černý den německé armády.\n\nOd tohoto dne začala německá vojska prakticky neustále ustupovat. 14. srpna dal německý císař Vilém II. pokyn k zahájení mírových jednání. 26. září zahájily spojenecké armády všeobecnou ofenzívu útokem mezi Verdunem a Remeší. 28. září začal německý ústup z Flander. Erich Ludendorff věděl, že po vojenské stránce je Německo ztraceno a žádal, aby příměří bylo uzavřeno za každou cenu. V noci ze 4. na 5. října se německé vrchní velení obrátilo na spojence s žádostí o mír. 11. listopadu 1918 Německo uzavřelo příměří.\n\n\n"}
{"id": "359746", "url": "https://cs.wikipedia.org/wiki?curid=359746", "title": "Hana Talpová", "text": "Hana Talpová\n\nHana Talpová (* 5. května 1938 Olomouc) je česká herečka a zpěvačka.\n\nDo jejího pěveckého repertoáru patří klasický operní zpěv, zpěv šansonů a písniček středního proudu popmusic. Hostovala i v Divadle Semafor. Kromě zpěvu se věnuje dabingu a rozhlasovým hrám.\n\nZpěv a hlasovou interpretaci vyučovala na Lidové škole umění a na Konzervatoři Jaroslava Ježka.\n\n"}
{"id": "359754", "url": "https://cs.wikipedia.org/wiki?curid=359754", "title": "Volt egyszer egy lány", "text": "Volt egyszer egy lány\n\nVolt egyszer egy lány (v překladu \"Byla jednou dívka\") je 1. studiové album maďarské zpěvačky Zsuszy Koncz. Na albu se jako doprovod podílely skupiny Illés, Echo együttes, Metro együttes a Tolcsvay Trió. Poprvé vyšlo na LP v roce 1969 na značce Qualiton pod katalogovým číslem LPX 17393. Na CD bylo vydáno na značce Hungaroton pod katalogovým číslem HCD 37600, naposledy v roce 1994.\n\n\nAlbum na oficiálních stránkách Zsuzsy Koncz\n"}
{"id": "359756", "url": "https://cs.wikipedia.org/wiki?curid=359756", "title": "Válejšovití", "text": "Válejšovití\n\nVálejšovití (\"Anomochilidae\") je čeleď málo známých druhů hadů žijících v západní Malajsii a na Sumatře.\n\nV současnosti jsou známy dva druhy Anomochilus leonardi a Anomochilus weberi. Oba hadi jsou velmi málo známí, zatím nejsou známy žádné poddruhy. Na horních čelistech nemají zuby, na břiše mají dva drobné drápky, což jsou zbytky končetin. Na hlavě mají drobné štítky, tělo je taktéž pokryto drobnými šupinami. Tělo je válcovité, hlava není příliš zřetelně oddělena od krku, mají krátký a silný ocas. Jsou patrné zbytky pánevního pletence. Kosti v lebce jsou poměrně hodně srostlé, takže nemohou lovit větší kořist. Většinou nedosahují více než 30 centimetrů délky. Čeleď těchto hadů je společně s čeledí Cylindrophidae velmi často řazena do čeledi Aniliidae, kde je prezentována jako pouhý rod hadů. V současnosti je však uznávána jako samostatná čeleď.\n"}
{"id": "359757", "url": "https://cs.wikipedia.org/wiki?curid=359757", "title": "Petr Svoboda (herec)", "text": "Petr Svoboda (herec)\n\nPetr Svoboda (* 26. června 1952, Havlíčkův Brod) je český herec, moderátor a podnikatel.\n\nPo ukončení studia na pražské DAMU v roce 1973 působil v prvním divadelním angažmá v Hradci Králové. V té době byl již vyhledávaným televizním hercem, kde v rolích princů točil zejména různé televizní pohádky. Vojenskou službu strávil v Armádním uměleckém souboru Víta Nejedlého, poté krátce působil i v pražském Divadle na Zábradlí a v libeňském Divadle S. K. Neumanna, od roku 1984 do roku 1990 byl členem činoherního souboru Národního divadla v Praze.\n\nV současné době je znám spíše jako úspěšný televizní moderátor a dabingový herec. Jedná se také o podnikatele, bývalého spolumajitele produkční, nahrávací a dabingové firmy, dnes podnikatele působícího ve stavebnictví.\n\n\n\n"}
{"id": "359758", "url": "https://cs.wikipedia.org/wiki?curid=359758", "title": "Jelbeszéd", "text": "Jelbeszéd\n\nJelbeszéd (v překladu \"Znaková řeč\") je 5. studiové album maďarské zpěvačky Zsuszy Koncz. Jedná se o poslední album nahrané společně se skupinou Illés - skupina se v době jeho vydání rozpadla. Poprvé vyšlo na LP v roce 1973, kvůli textu písně \"Ha én rózsa volnék\" (v překladu \"Kdybych byla růží\") však bylo komunistickou cenzurou zakázáno. Nové vydání se uskutečnilo až v roce 1983. Na CD bylo album vydáno na značce Hungaroton pod katalogovým číslem HCD 37604, naposledy v roce 1994.\n\n\nAlbum na oficiálních stránkách Zsuzsy Koncz\n"}
{"id": "359759", "url": "https://cs.wikipedia.org/wiki?curid=359759", "title": "Římskokatolická farnost Koryčany", "text": "Římskokatolická farnost Koryčany\n\nŘímskokatolická farnost Koryčany je územní společenství římských katolíků v Koryčanech a okolí, s farním kostelem sv. Vavřince. \n\nDo farnosti náleží území těchto obcí:\n\n\nBlišice:\nKoryčany:\nJestřabice:\nStupava:\n\nOd září 2012 je administrátorem R. D. Vladimír Jesenský, který byl k 1. 1. 1017 jmenován farářem.\n\n"}
{"id": "359763", "url": "https://cs.wikipedia.org/wiki?curid=359763", "title": "Math metal", "text": "Math metal\n\nMath metal je nové odvětví metalu, které vychází z dřívějšího mathcore/hardcore. Jedná se o jejich fúzi s technickým stylem, je to tedy v podstatě technical mathcore.\nToto odvětví je charakteristické sekanými částmi, střídáním melodické a nemelodické hry.\nČasto se v math metalu používá screaming, sporadicky se zde objevuje také growling a v melodických pasážích se nachází i čistý vokál. Kytary jsou technicky náročné na rychlost, umění tappingu a orientaci na kytaře.\n\n"}
{"id": "359768", "url": "https://cs.wikipedia.org/wiki?curid=359768", "title": "Václav Marhoul", "text": "Václav Marhoul\n\nVáclav Marhoul (* 30. ledna 1960 Praha) je český scenárista, režisér, herec (člen Divadla Sklep a divadelního uskupení Pražská pětka), producent, podnikatel, kulturní organizátor a manažer. Jakožto manažer působil coby generální ředitel Filmového studia Barrandov, dále jako manažer uměleckého sdružení Tvrdohlaví, kde také provozoval stejnojmennou prodejní galerii.\n\nPo absolutoriu pražské FAMU v roce 1984 začínal nejprve jakožto asistent produkce a později i jako zástupce vedoucího produkce ve Filmovém studiu Barrandov. Počátkem 90. let se po Sametové revoluci stal na sedm let jeho generálním ředitelem.\n\nJe znám také coby aktivní organizátor kulturního dění např. ze svého působení v umělecké skupině Tvrdohlaví, spoluúčasti na vojenských přehlídkách společnosti Bahna Strašice, přípravě oslav konce 2. světové války v Praze a v Plzni, jakož i kulturního programu v rámci pražského summitu států NATO.\n\nCoby herec vystupoval nejprve v uměleckém sdružení Pražská pětka a v pořadech Divadla Sklep. Je také členem dozorčí rady České filmové a televizní akademie.\n\nV září jde do kin jeho zatím nejúspěšnější film, Nabarvené ptáče, jehož produkce vyšla na 174 mil. korun. Očekává se celosvětový úspěch, vzhledem ke knižní podobě, která přesáhla 100 mil. výtisků po celém světě. \n\nV květnu 2010 oznámil Marhoul, že získal práva na zfilmování románu \"Nabarvené ptáče\" amerického spisovatele polského původu Jerzyho Kosińského.\nV roce 2013 obdržel na filmovém festivalu v Cannes za jeho adaptaci zvláštní uznání poroty Ceny Krzysztofa Kieslowského pro nejlepší scénář. Film byl dotočen v roce 2019. \n\n"}
{"id": "359771", "url": "https://cs.wikipedia.org/wiki?curid=359771", "title": "Neusiedl am See", "text": "Neusiedl am See\n\nNeusiedl am See (česky \"Nezider\", maďarsky \"Nezsider\", chorvatsky \"Niuzal\") je město v rakouské spolkové zemi Burgenland. Leží na severním okraji Neziderského jezera. Žije zde obyvatel.\n\nPůvodně zde byla osada „Sumbotheil“ (německy \"Samstagmarkt\" - doslova \"Sobotní trh\"), o níž pochází první zmínka z roku 1209. Pravděpodobně roku 1241 byla zničena Mongoly, ale okolo roku 1282 byla nově postavena, osídlena a nazvána „Niusidel“ (česky \"Nové sídlo\"). Roku 1517 byl Neusiedl povýšen na městys. Roku 1645 zde mor zahubil 544 obyvatel. Během druhého tureckého obléhání Vídně roku 1683 zde Turci vypálili nebo zničili podstatnou část domů a roku 1708 zde Kuruci dobyli a zničili středověký hrad Tabor a místní trh. Roku 1824 Neusiedl am See marně žádal o povýšení na město.\n\nJako celý Burgenland náležel Neusiedl do roku 1920 k Uhersku (Německé západní Uhersko). Po skončení první světové války bylo po tuhých jednáních Německé západní Uhersko roku 1919 Rakousku přislíbeno v Saint-germainské a Trianonské mírové smlouvě. Od roku 1921 náleží Neusiedl k nově vzniklé spolkové zemi Burgenlandu. 10. dubna 1926 byl Neusiedl am See povýšen na město.\n"}
{"id": "359781", "url": "https://cs.wikipedia.org/wiki?curid=359781", "title": "Srbská fronta (první světová válka)", "text": "Srbská fronta (první světová válka)\n\nTento článek pojednává o bojích na frontě v Srbsku během první světové války.\n\n28. června 1914 v Sarajevu uskutečnil Srb Gavrilo Princip atentát na rakouského následníka trůnu Františka Ferdinanda. Z tohoto činu obvinilo rakousko-uherské mocnářství Srbsko jako stát. Dne 5. července se proti Srbsku postavilo i Německo, když císař Vilém II. ujistil Rakousko-Uhersko německou pomocí, i kdyby konflikt se Srbskem přerostl v celoevropskou válku. Již 7. července rozhodla rakousko-uherská ministerská rada o válce se Srbskem. 23. července bylo zasláno Srbsku ultimátum, jehož ostře formulované podmínky byly pro Srbsko nepřijatelné, pokud nechtělo ztratit suverenitu. Srbsko na radu Ruska, které ještě nebylo na válku připraveno, ustoupilo, ale ultimátum v plném rozsahu nemohlo přijmout. Dne 28. července 1914 tedy vypovědělo Rakousko-Uhersko Srbsku válku a rakouské dělostřelectvo vypálilo několikrát na Bělehrad. Následující den však začalo jeho podunajské loďstvo ostřelovat srbské hlavní město soustavně.\n\nProvedením rakouské ofenzívy proti Srbsku byl pověřen generál Oskar Potiorek, který svou lehkomyslností umožnil sarajevský atentát. Svoji ofenzívu vedl pod heslem \"\"utlučeme Srby čepicemi.\"\" Shromáždil celkem 19 divizí, což bylo o třetinu více, než mohli postavit do boje Srbové. Rakouský útok začal 12. srpna 1914 a zhroutil se prakticky během pouhých deseti dnů. Potiorek totiž zcela zanedbal ten faktor, že ač bylo Srbsko těžce oslabeno dvěma Balkánskými válkami, morálka jeho vojska byla vzhledem k tomu, že brání svoji vlast, značně vysoká. Nedaleko kopce Cer utrpělo rakouské vojsko v rozhodující bitvě těžkou porážku. Srbové a Černohorci odpověděli protiútokem do Bosny a Banátu, který však byl vzhledem k nedostatečnému počtu vojska odsouzen k nezdaru.\n\nDruhá rakousko-uherská ofenzíva proti Srbsku začala 7. září u řeky Driny. Mezi armádami probíhaly krvavé boje, při nichž zahynulo značné množství vojáků na obou stranách. Rakušané se byli nuceni stáhnout, ale ani Srbové na tom nebyli dobře. Chyběla jim výzbroj a munice, bez které byla další obrana nemyslitelná. Rakouské útoky ustaly a srbští spojenci začali dodávat Srbům válečný materiál po Soluňské železnici a po Dunaji.\n\nTřetí rakouská ofenzíva začala 5. listopadu 1914. Rakousko-uherská vojska si tentokrát počínala lépe a 2. prosince obsadila nakrátko Bělehrad. To však netrvalo dlouho. Srbové obdrželi velkou dodávku munice od Spojenců a 3. prosince 1914 se vrhli do útoku. Tvrdé boje trvaly do 15. prosince 1914 a Srbům se podařilo vyhnat rakousko-uherská vojska ze svého území.\nTato první fáze války skončila tak, jako začala, prakticky bez změny hranic. Hrůzné však byly počty obětí. Srbská armáda ztratila přibližně 170.000 mužů, rakousko-uherské ztráty činily 215.000 mužů. Na srbské civilisty však přišla další pohroma - epidemie tyfu, která zabila další stovky tisíc Srbů.\n\nV roce 1915 panoval až do října na srbské frontě relativní klid. Kromě velkého počtu obětí v předchozích bojových operacích nicméně Srbsko zatěžovali i váleční uprchlíci, především z oblastí Mačvy, západního Srbska a východní Bosny a Hercegoviny. Jednalo se asi o 400-500 tisíc lidí.\n\nO osudu Srbska se rozhodlo v Dardanelách. Dokud probíhala britská invaze - Bitva o Gallipoli, Bulharsko se neodvažovalo zaútočit na Srbsko, spíše se očekávala pomoc Řecka a Rumunska. Když bylo zřejmé, že britský útok na Gallipoli ztrácí dech, situace na balkánském bojišti se náhle změnila. Německé vrchní velitelství usoudilo, že chce-li účinně pomáhat svému spojenci Turecku, musí být bagdádská dráha, která vedla Srbskem, průjezdná. Pro rozhodující útok na Srbsko byly shromážděny dvě rakousko-uherské armády a armáda bulharská, celkem 682 tisíc vojáků, což byla proti Srbům trojnásobná přesila. Bulharský útok byl veden údolím Moravy a rakousko-uherské vojsko zaútočilo na Bělehrad. Do čela vojsk byl jmenován německý generál von Mackensen. Útok na Srbsko začal 6. října 1915. Bitva o Bělehrad byla neskutečně surová, nicméně avšak ani s pomocí britského a francouzského dělostřelectva Srbové neměli proti tak obrovské přesile žádnou šanci. Bulharské vojsko 16. října 1915 obsadilo údolí řeky Moravy v okolí města Vranje, čímž odřízlo srbskou armádu od soluňského přístavu, kam přicházela vojenská pomoc od zemí Dohody. Přestože boje trvaly dva měsíce, srbská armáda se rozhodla nekapitulovat. \n\nNa srbské frontě byly nasazeny pluky rakousko-uherské armády s výrazným zastoupením branců z českých zemí. Jejich většinový názor na válku se Srbskem nebyl valný, nebyli pro válku s bratrskými Slovany. Ti, kteří padli do srbského zajetí se tak také hlásili ku pomoci srbské armádě. I přes organizační snahy se však samostatné české oddíly v rámci srbské armády vytvořit nepodařilo, především dík epidemii tyfu, který přinesl smrt mnoha zajatcům. Po napadení Srbska Bulharskem stála srbská armáda proti trojnásobné přesile vojsk rakousko-uherského, německého a bulharského. To přivedlo Srby k tragickému ústupu z vlastní země k Jaderskému moři. Ústup vedl přes nevlídnou skalnatou Černou Horu a Albánii. Probíhal od listopadu 1915 do ledna 1916, za mrazu, deště, a velikého hladu a nedostatku oblečení. Při tzv. srbské Golgotě zahynulo zhruba 10 000 zajatých Čechů a Slováků. \n\nSrbská armáda přišla o 150 000 vojáků. Evakuované zbytky srbské armády byly převezeny na ostrov Kerkyra a do francouzské Bizerty v Tunisku. Zajatci byli evakuováni na ostrov Asinara u Sardinie. Někteří z nich se později přihlásili do československých legií ve Francii. Po reorganizaci srbské armády na Kerkyře byla znovu odeslána na frontu, tentokráte do Řecka. \n\nZbytky armády ustupovaly Albánií a Černou Horou k jadranskému pobřeží, kam dospělo zhruba 155 tisíc mužů. Cesta z Černé Hory do albánských přístavů nicméně byla velmi těžká a oslabené vojsko navíc ničila epidemie tyfu. Z přístavů Vlora, Skadar a Drač byly zbytky srbského vojska (cca 400 000 lidí) přesunuty na ostrov Korfu, kde však situace nebyla o moc lepší. Srbská historiografie toto období často nazývá jako tzv. Srbskou golgotu.\n\nV roce 1916 byla srbská armáda převezena do severního Řecka a dislokována na soluňské frontě. \n\nPočátkem roku 1916 vojska zaútočila na Černou Horu.\n\nPočátkem ledna 1917 vypuklo ve městě Toplica povstání Srbů proti okupujícím Bulharům.\n\n2. července 1917 vypovědělo Řecko válku Centrálním mocnostem a srbská armáda bojovala po boku Spojenců (převážně Francouzů) na balkánské frontě.\n\nBojů na tzv. soluňské frontě se v srbské armádě účastnilo mnoho českých a slovenských dobrovolníků, odhadem kolem 600. Naprosté většina z nich se pak v letech 1917 a 1918 odebrala do Francie, kde položili základní kámen nově založeným československým legií ve Francii.\n\nAž v polovině září roku 1918 byla zahájena velká ofenzíva , protože Bulharsko se zmítalo v problémech a bylo zralé na porážku. Většina německých vojsk byla odvolána na západní frontu a Rakušané posílili svými jednotkami italskou frontu. 29. září 1918 obsadily francouzské jednotky Skopje. Za čtrnáct dnů požádalo Bulharsko o příměří a demoralizovaná armáda vyhlásila republiku. Ústup zbytků německých a rakouských vojsk z Balkánu se podobal spíše útěku. Vystaveni útokům místního obyvatelstva nebyli schopni vytvořit linii odporu. Balkánská fronta se tak v samém závěru války zhroutila. 1. listopadu 1918, na den vyhlášení Státu Slovinců, Chorvatů a Srbů, byl osvobozen Bělehrad.\n\nSrbsko utrpělo obrovské oběti na životech. Království Srbsko ztratilo během války 1 100 000 obyvatel, z toho bylo zhruba 450 tisíc vojáků a 650 tisíc civilistů. Civilisté umírali nejen na následky válečných událostí, ale též z důvodů nedostatku potravy, epidemií a španělské chřipky. Mnoho lidí se stalo obětí dosud nevídaných masakrů, jenž prováděla rakousko-uherská armáda na civilistech, kteří se postavili (byť i domněle) proti agresorovi. Lidé včetně žen byli hromadně stříleni, věšeni, bylo dokonce přistupováno k drastické metodě trestu smrti zardoušením. Ztráty obyvatelstva za 1. světové války znamenaly pro Srby demografickou katastrofu.\n\n\n"}
