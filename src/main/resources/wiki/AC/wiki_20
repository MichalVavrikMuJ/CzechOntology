{"id": "243960", "url": "https://cs.wikipedia.org/wiki?curid=243960", "title": "Chalon-sur-Saône", "text": "Chalon-sur-Saône\n\nChalon-sur-Saône [\"šalo syr són\"] je historické město ve střední Francii, v burgundském regionu, v départmentu Saône-et-Loire a je největším městem tohoto départmentu.\n\nChalon-sur-Saône leží na západním břehu řeky Saône a je jedním z nejvýznamnějších přístavů na této řece.\n\nChalon je na dálnici A6 a na státní silnici číslo 80. Nádraží Chalon-sur-Saône leží na hlavní trati Paříž-Lyon-Marseille, nejbližší nádraží TGV je Creusot, vzdálený asi 20 km. Ve městě je autobusová místní doprava, linky 1-7 a předměstské linky A-M. Po středu města, který tvoří pěší zónu, jezdí bezplatný okružní autobus \"Le Pouce\".\n\nChalon leží na nejdůležitější cyklistické trase Eurovelo EV6, která vede z přístavu Saint-Nazaire na atlantickém pobřeží do přístavu Constanţa v Rumunsku.\n\nMísto bylo osídleno od doby bronzové, Římané zde vybudovali město \"Cavillonum\", o němž se zmiňuje Gaius Iulius Caesar. Podle legendy zde byl roku 179 umučen svatý Marcel a v pozdním císařství bylo město ohrazeno. V 5. století zde vzniklo biskupství a do vrcholného středověku se zde konalo 12 koncilů. V 8. až 10. století bylo město několikrát zničeno a opět obnoveno a ve středověku bylo hlavním městem samostatného burgundského království. Od 15. století patřilo k Francii, hrálo významnou roli v náboženských válkách 16. století, kdy také vznikla zdejší pevnost. V 17. století byla postavena řada klášterů a koncem 18. století byl otevřen \"Canal du Centre\", který spojil řeku Saône v Chalons s řekou Loirou, což výrazně podpořilo zdejší obchod.\n\nRoku 1839 založili bratři Schneiderové v blízkém Creusot známé ocelárny a strojírny, 1849 dostalo město železniční spojení s Paříží a 1854 s Lyonem. Za druhé světové války procházela městem hranice mezi okupovanou a „svobodnou“ zónou až v říjnu 1944 bylo osvobozeno oddíly alžírské pěchoty. Během 20. století tu vznikla řada strojíren, skláren a dalších průmyslových podniků, včetně firmy Framatom. Důležitým zaměstnavatelem je zdejší nemocnice a také školy.\n\n\n\n\n"}
{"id": "243966", "url": "https://cs.wikipedia.org/wiki?curid=243966", "title": "Medicejové", "text": "Medicejové\n\nMedicejové čili Medicejští ( \"(di) Medici\", známí také jako \"de' Medici\") byl italský měšťanský a později šlechtický rod, který byl již od 13. století jedním z nejbohatších a nejmocnějších ve Florencii. Své bohatství získali nejprve díky obchodu a později úspěšným provozováním bankovnictví. Medicejskou banku založil Giovanni di Bicci de' Medici roku 1397, a ta měla zanedlouho pobočky v řadě významných evropských měst. S nárůstem majetku rostl úměrně i politický vliv Medicejských. Půjčovali peníze šlechtě a především papežům. Ve Florencii, která byla republikou, ovlivňovali politiku zpočátku jen skrytě a pouze výjimečně a na krátký čas zastávali významnější úřady (např. úřad gonfaloniér).\n\nPřibližně od poloviny 15. století se stali neoficiálními vládci Florencie a roku 1532 získali konečně i nově vytvořený oficiální titul vévodů toskánských. Medicejské Toskánsko, s centrem ve Florencii, pak roku 1569 povýšil papež Pius V. na velkovévodství. Medicejští významně ovlivňovali politický, kulturní a společenský život ve Florencii a jejím okolí od 13. století až do století 18. (s několika vynucenými přerušeními, když byli opakovaně z Florencie vyhnáni). \n\nByli také významnými mecenáši umění. Rozkvět a bohatství renesanční Florencie a celé severní Itálie, je spjat právě s jejich jménem. V roce 2013 bylo 12 jejich architektonicky významných vil a 2 zahrady vybudovaných v průběhu 15.–17. století, vybudovaných napříč Toskánskem, zařazeno mezi památky Světového dědictví UNESCO pod souhrnnou položkou „vily a zahrady Medicejských v Toskánsku“. Původně kupecký, měšťanský rod Medicejských se stal promyšlenou sňatkovou politikou součástí několika královských rodin v Evropě (např. Kateřina Medicejská se provdala do rodiny Valois a Marie Medicejská do rodiny Bourbonů), celé řady šlechtických rodin a tři členové rodu Medicejských zastávali úřad papeže – Lev X., Kliment VII. a Lev XI.\n\nO nejstarší historii rodu a jeho původu existuje celá řada legend a také vědeckých teorií. Dnes se má nejčastěji za to, že Medicejští byli původně lékárníci či snad možná lékaři. Tomu napovídá jak jejich jméno \"Medici\", tak jejich rodový erb, na němž se nalézají kruhové body, které jsou zřejmě symbolem léčivé tablety nebo snad lékárnické baňky. Tvrdí se ale také, že tento erb získali za chrabrost v boji a ony kruhové body symbolizovaly otvory do štítu provrtané nepřátelskými kulkami. S jistotou víme to, že příjmení Medici je poprvé písemně zmiňováno kolem roku 1260 v kraji Mugello severně od Florencie.\n\nZa finanční a mocenský vzestup vděčí rod především Janovi z Bicci Medicejskému (1360–1429), který se stal osobním bankéřem a také přítelem vzdoropapeže Jana XXIII.\n\nPolitický vliv rodu pak zesílil za Cosima Medicejského (1389–1464). Ten nezastával záměrně žádné úřady, na veřejnosti se téměř neukazoval a žil velmi skromně. Přesto všichni evropští politici dobře věděli, že právě Cosimo neoficiálně vládne florentské republice. Právě jeho skrytý, ale silný politický vliv, se stal příčinou pro jeho vyhnání z Florencie v roce 1433. Už následující rok se ale vrátil zpět a jeho moc se ještě více upevnila, když se mu podařilo přesvědčit papeže Evžena IV., aby roku 1439 do Florencie přeložil důležitý církevní koncil. Město Florencie získalo z pořádání koncilu značný obchodní, politický a kulturní prospěch. Osobou Cosima Medicejského začíná v jeho rodu také dlouholetá tradice mecenášství v oblasti umění a vzdělanosti. \nV období republiky dosáhl rod politického vrcholu v osobě Lorenza Medičejského (1449–1492), řečeného \"Nádherný\". Lorenzo byl navíc také velkým milovníkem umění. Utrácel obrovské finanční částky na podporu učenců, nákup vzácných tisků, finančně podporoval univerzitu v Pise a ve Florencii a založil školu pro mladé sochaře a malíře. Právě on byl mecenášem takových umělců jako byl Michelangelo Buonarroti, Filippo Lippi nebo Sandro Botticelli. Lorenzo Medicejský ale nezdědil obchodní talent po svých předcích a jeho banka se ocitla v těžké finanční krizi.\n\nPo Lorenzově smrti nastal celkový úpadek rodu a Lorenzův syn Piero Medicejský musel roku 1494 uprchnout z Florencie před vojsky francouzského krále Karla VIII. Moci ve městě se pak ujal fanatický mnich Girolamo Savonarola. Až roku 1512 se Medicejští mohou vrátit zpět. Znovu byli vyhnáni roku 1527, ale již roku 1530 jsou zpět ve Florencii.\n\nNového politického vrcholu rod dosáhl roku 1532, když Alexandr Medicejský získal od svého tchána, císaře Karla V., titul vévody florentského a konečně se tak stal prvním oficiálním světským vládcem z rodu Medici. Za svůj titul vděčil mimo jiné i výhodnému sňatku s Markétou Parmskou, nemanželskou dcerou Karla V.\n\nKosma I. Medicejský pak roku 1569 dosáhl u papeže Pia V. povýšení Toskánska na Toskánské velkovévodství. Posledním vládcem Toskánska z rodu Medici byl velkovévoda Gian Gastone Medicejský (1671–1737). Kvůli své homosexualitě nezplodil žádné potomky a jeho osobou rod Medici vymřel v mužské linii. V ženské linii pak rod vymřel roku 1743, kdy umřela Anna Marie Ludovica Medicejská.\n\nFlorentští vévodové z rodu Medici\n\nToskánští velkovévodové z rodu Medicejských\n\nPapežové z rodu Medici\n\nKrálovny z rodu Medici\n\n\n"}
{"id": "243969", "url": "https://cs.wikipedia.org/wiki?curid=243969", "title": "Západní příhon", "text": "Západní příhon\n\nZápadní příhon (anglicky: Antarctic Circumpolar Current nebo West Wind Drift) je největší mořský proud na Zemi. Obtéká Antarktidu ve směru hodinových ručiček v oblasti mezi 40. a 60. stupněm jižní zeměpisné šířky. \n\n\n"}
{"id": "243974", "url": "https://cs.wikipedia.org/wiki?curid=243974", "title": "Bob Geldof", "text": "Bob Geldof\n\nRobert Frederick Xenon Geldof, KBE, známý jako Bob Geldof (* 5. října 1951) je irský zpěvák, muzikant, herec a politický aktivista. V letech 1975 až 1986 měl skupinu The Boomtown Rats, se kterou vydal 6 alb. V roce 1984 založil superskupinu Band Aid a vydali skladbu 'Do They Know It's Christmas?', aby získali finance pro hladové děti v Etiopii.\n\nV roce 1982 si Bob Geldof zahrál hlavní postavu dospělého Pinka ve filmu \"The Wall\", který byl natočen jako součást stejnojmenného projektu skupiny Pink Floyd podle scénáře baskytaristy skupiny Rogera Waterse.\n\n13. července 1985 zorganizoval charitativní akci Live Aid, na které vystoupili přední zpěváci a skupiny. Následně byl v r. 1986 britskou královnou jako první rocková hvězda pasován na rytíře. V roce 2005 zorganizoval 6 koncertů s názvem Live 8 a kampaň „\"Make Poverty History\"“.\n\n\n\n"}
{"id": "243977", "url": "https://cs.wikipedia.org/wiki?curid=243977", "title": "Futalognkosaurus", "text": "Futalognkosaurus\n\nFutalognkosaurus („velký ještěří vůdce“) byl obřím sauropodním dinosaurem, představitelem nově vytvořeného kladu Lognkosauria (v rámci skupiny Titanosauria).\n\nFosílie tohoto „megasauropoda“, jak se neoficiálně říká sauropodním dinosaurům delším třiceti metrů, byly objeveny v březnu roku 2000 v provincii Neuquén v Argentině. Popsány však byly až v roce 2007 Calvem a kol. \"Futalognkosaurus\" patří mezi největší známé dinosaury a zároveň mezi nejlépe zachované obří sauropody. Kompletní fosilní materiál zahrnující pozůstatky tří jedinců je známý asi ze 70%.\n\nDélka tohoto obřího sauropoda činila přes 28 metrů a hmotnost přesahovala 38 nebo i 50 tun. Je tedy porovnatelných rozměrů jako příbuzné rody \"Argentinosaurus\" a \"Puertasaurus\", kteří patří k největším dosud známým sauropodním dinosaurům vůbec. Později byl odhad poněkud snížen asi na 60-70 tun. Jen krk například měřil kolem 10,6 metru, trup asi 5 metrů. Rozpětí kyčelních kostí měří na šířku asi 2,5 metru. Později byla délka tohoto sauropoda snížena na 26 metrů (z toho 13 metrů tvořila prekaudální část páteře a rovněž 13 metrů ocasní část). Revidovaná hmotnost byla na základě velikosti stehenní kosti stanovena asi na 38 000 kg.\n\nV roce 2019 odhadl americký badatel Gregory S. Paul podrobným rozborem a zhodnocením dosud využitých metod stanovování objemu a hmotnosti těla různých sauropodů celkovou tělesnou hmotnost futaloňkosaura zhruba \"jen\" na 30 metrických tun.\n\nFylogenetická analýza zařadila tohoto sauropoda do čeledi Titanosauridae, kterou ovšem někteří vědci neuznávají. Jeho nejbližším příbuzným pak byl zřejmě mnohem menší rod \"Mendozasaurus\". \"Futalognkosaurus\" žil v období svrchní křídy před asi 91 až 87 miliony let (stupeň tithon až koniak).\n\n"}
{"id": "243979", "url": "https://cs.wikipedia.org/wiki?curid=243979", "title": "Jiřina Fikejzová", "text": "Jiřina Fikejzová\n\nJiřina Fikejzová, rodným jménem Jiřina Henzlová (* 13. dubna 1927 Lom u Mostu) je česká textařka, hudební scenáristka a sportovkyně.\n\nPo studiu na gymnáziu v Lounech (1938 - 1945) a Teplicích (1945 - 1946), kde zpívala i s kapelou, studovala psychologii a sociologii na Filozofické fakultě Univerzity Karlovy v Praze a soukromě se učila hrát na housle a na klavír. V 50. letech 20. století byla úspěšnou sprintérkou československé národní reprezentace. Po ukončení studia v roce 1950 pracovala do roku 1953 v odborném učilišti v ČKD, poté pak na odboru zahraničních vztahů v hudebním vydavatelství Supraphon, kde působila jako dramaturgyně při vydávání zahraničních licenčních desek. Již od středoškolských studií se věnovala psaní písňových textů. Profesionálně začala spolupracovat s Vladimírem Dvořákem, později pak s Orchestrem Karla Vlacha a Tanečním orchestrem Československého rozhlasu (TOČR). Za svůj život vytvořila kolem 240 písňových textů, napsala také několik scénářů jak pro pražské Divadlo hudby, tak pro Československou televizi a Československý rozhlas. Za svoji textařkou práci získala celou řadu domácích ocenění. Kromě toho také působila jakožto členka textových komisí vydavatelství Supraphon a Panton a v přijímací komisi Ochranného svazu autorského. Působila také jako členka odborných porot různých domácích i zahraniční hudebních festivalů (doma: Intertalent, Porta, Zlatý palcát; v zahraničí: Athény, Sopoty, Split). Je řazena mezi nejlepší české textaře. Její syn Daniel Fikejz je známým hudebníkem.\n\n\n\n\n"}
{"id": "243981", "url": "https://cs.wikipedia.org/wiki?curid=243981", "title": "Mick Jones", "text": "Mick Jones\n\nMick Jones může znamenat:\n\n\n"}
{"id": "243983", "url": "https://cs.wikipedia.org/wiki?curid=243983", "title": "Multimetr", "text": "Multimetr\n\nMultimetr (nebo \"také multitester\") je elektronický měřicí přístroj, který v sobě kombinuje několik funkcí. Nejzákladnější varianty přístroje obsahují ampérmetr, voltmetr a ohmmetr.\n\nMultimetr může být malé přenosné zařízení, které je užitečné pro rychlé vyhledání základních chyb při práci v terénu, nebo stolní zařízení s vysokým stupněm přesnosti, na úrovni pracovního etalonu . Tyto přesné přístroje se dají najít především v kalibračních laboratořích, kde jdou použít i na cejchování kalibračních přístrojů.\n\nMultimetry jsou dostupné v širokém cenovém rozsahu. Liší se přesností měření, rozsahy měření, nabízenými funkcemi, odolností vůči vnějším vlivům, komfortem obsluhy a dalšími vlastnostmi. Nejlevnější multimetry se dají sehnat v cenách od několika set, nejdražší stojí řádově několik tisíc, až desítek tisíc korun.\n\nSoučasné přístroje často umožňují měřit mnohem větší množství veličin, než jen proud, napětí a elektrický odpor. Přehled některých dalších veličin měřitelných některými multimetry včetně jejich jednotek:\n\nMultimetr může být vybaven klasickým analogovým měřidlem, nebo digitálním displejem jako je LCD nebo segmentový displej.\n\nAnalogové multimetry jsou také běžně dostupné (i když jsou méně obvyklé a většinou dražší než nejlevnější digitální přístroje), ale jsou považovány za méně přesné, než přístroje digitální, a to díky chybám vlastního ústrojí a odečítání z analogové stupnice\n\nRozlišení multimetru se často udává v počtech „digitů“ (číslic). Tento způsob se datuje do 70. let 20. století, kde tento údaj byl významným obchodním artiklem (větší displeje byly drahé, proto mělo smysl nabízet přístroj s velkým displejem za nízkou cenu). Obchodníci začali specifikovat rozlišení na základě velikosti displeje.\n\nPodle konvence ½ digit může zobrazit pouze nulu nebo jedničku a ¾ digit číslo od nuly do dvojky nebo až osmičky (nejčastěji do 3 nebo 5). Neúplný digit je nejvyšším digitem v zobrazované hodnotě (reprezentujícím nejvyšší dosažitelný řád měřené veličiny). Například multimetr 5½ digitů bude mít 5 číslic, které budou zobrazovat čísla od nuly do devítky a jedno, které bude zobrazovat jenom nulu nebo jedničku. Takovýto multimetr bude moci zobrazit hodnoty od nuly do 199 999. Pokud bude mít 3 ¾ displej, tak bude moci zobrazit čísla od 0 do 3999 nebo 5999, v závislosti na výrobci.\n\nSe zlepšující se elektronikou se zlepšuje i přesnost těchto přístrojů. Starší analogové měřicí přístroje mohly mít základní přesnost obvykle okolo 0.5-2 %, velmi drahé laboratorní přístroje dosahovaly 0.1 % a méně. Moderní přenosné digitální multimetry mají přesnost kolem ±1-0,25 %, a u stolních měřidel nejvyšší kvality je přesnost v řádu desetitisícin procenta.\n\nZákladní vyjádření chyby měření se údává 3 způsoby:\n\nDigitální multimetr udává na rozsahu X=100 V napětí U=25 V. Jaká je absolutní chyba měření a rozsah skutečných možných hodnot?\nZadáno:\n\nζ=±0,02%, ζ=±0,01%\n\nSkutečná naměřená hodnota se tedy v tomto případě pohybuje od 24,985 V do 25,015 V.\n\nDigitální multimetr udává na rozsahu X=20,000 mA naměřenou hodnotu I = 5,000 mA. Jaká je absolutní chyba měření a rozsah skutečných možných hodnot?\n\nζ=±0,01%, d=3 digits\n\nKde:\n\nSkutečná naměřená hodnota se tedy v tomto případě pohybuje od 4,9965 do 5,0035 mA.\n\nModerní multimetry jsou obvykle digitální, označované výrazem DMM neboli digitální multimetr. V takovém zařízení je signál převeden na napětí a zesílen elektronickým zesilovačem na požadovanou úroveň. Protože digitální displej ukazuje přímo množství jako určité číslo, nehrozí tu chyba rozdílu, jako když musíme u analogových přístrojů převádět počet dílků na naměřenou hodnotu. Stále jsou na trhu dostupné analogové přístroje, které jsou někdy považovány za lepší, zejména když měřená hodnota kolísá. Analogové multimetry jsou také doporučovány jako přístroje odolnější vůči rádiovému rušení.\n\nPoužití elektroniky v multimetrech od integrovaných řídících obvodů až po obvody připomínající malé počítače vedlo k aplikaci mnoha funkcí, usnadňujících měření. Zde je přehled nejběžnějších z nich:\n\nModerní měřicí přístroje mohou být propojeny s mobilními zařízeními pomocí Bluetooth, s osobními počítači pomocí IrDA, konektory RS-232 nebo USB, nebo specializovanými přístrojovými konektory jako je IEEE-488. U stolních multimetrů vyšších kategorií bývá standardní rozhraní GPIB/HPIB. Rozhraní přístroje umožňuje počítači okamžitě zaznamenávat měření nebo nahrát do něj výsledky.\n\nJak se moderní zařízení a systémy stávají složitějšími, ztrácí přenosný multimetr na své použitelnosti. Nahrazuje ho speciálnější a komplikovanější vybavení. Kde dřív údržbáři stačilo použít ohmmetr, když testoval anténu, novodobý technik by použil přenosný analyzér, aby otestoval několik parametrů pro zjištění spojitosti síťového kabelu.\n\nMultimetr může využít široký rozsah testovacích sond k připojení k testovanému obvodu, nebo zařízení. Tři nejběžnější koncovky jsou krokosvorky, očka a bodové hroty. Ty jsou napojeny na ohebné, izolované kabely, které jsou ukončené konektory vhodné pro daný přístroj. Příruční multimetry typicky používají tzv. „banánky“, stolní používají „banánky“ nebo BNC konektory.\n\nPřístroje které měří vysoká napětí nebo proud mohou být v tzv. bezkontaktním provedení (pro připojení nemusíme pohybovat rukou v bezprostřední blízkosti vodiče). Například klešťová měřidla obsahují cívku, která se zacvakne kolem vodiče. Z indukovaného napětí v cívce měříme proud protékající vodičem.\n\nPro měření neelektrických veličin bývají multimetry vybaveny dalšími snímači, většinou jako volitelné příslušenství. Časté bývá použití termočlánkových sond pro měření teploty.\n\n"}
{"id": "243985", "url": "https://cs.wikipedia.org/wiki?curid=243985", "title": "Kramle", "text": "Kramle\n\nTesařská skoba, lidově kramle (z německého \"Klammer\", svorka ) je spojovací součást vykovaná nejčastěji z kulatého nebo čtyřhranného ocelového profilu. Skoba je dlouhá 200 – 400 mm a oba její konce jsou zahnuty stejným směrem do tvaru „U“ a vykovány do špice dl. 40 – 60 mm pro snadnější pronikání při zatloukání do spojovaného materiálu. )\n\nTesařské skoby se používají ve stavebnictví především při budování dočasných konstrukcí u jednoduchých spojení dřevěných trámů. Mají zabránit postrannímu vybočení, a proto se zaráží do trámů bud' svrchu, nebo z obou stran. Skoby přitom musí být dostatečně dlouhé, protože při zaražení blízko konce trámů by špice mohla trám rozštípnout.\n\n\n"}
{"id": "243987", "url": "https://cs.wikipedia.org/wiki?curid=243987", "title": "Arles", "text": "Arles\n\nArles je historické francouzské město v departementu Bouches-du-Rhône, v regionu Provence-Alpes-Côte d'Azur na řece Rhône, asi 25 km od mořského pobřeží. Žije zde asi 52 600 obyvatel.\n\nVe starověku se Arles jmenovalo Arelas nebo Arelate. Město bylo založeno Galy v místě ligurského sídla Theline. Julius Caesar je v roce 46 př. n. l. povýšil na kolonii Šesté legie a jejích vysloužilců (\"'Colonia Julia Paterna Arelate Sextanorum\")'.\nJako jeden z mála dobrých přístavů mělo město velký význam a soutěžilo s Massalií (Marseille) o prestiž v námořním obchodu. Největšího rozmachu dosáhlo město za císaře Konstantina, který Arles zvětšil a zkrášlil a do jména přidal \"Constantina\". Roku 395 se stalo hlavním městem Galie a mohlo mít až sto tisíc obyvatel. Roku 402 pak byla \"Praefectura Galliarum\", nejvyšší úřad západořímské říše, přesunuta z Trevíru do Arles.\n\nVe 3. století se Arles stalo sídlem biskupa, v roce 400 arcibiskupa a hrálo významnou roli v pokřesťanštění Galie. Jako významné obchodní centrum bylo několikrát dobyto a zničeno Vizigóty a Saracény. Od roku 536 patřilo město Franské říši, od roku 879 bylo hlavním městem království Burgundského (Arelatského). Od 12. století město řídil volený podesta, roku 1178 zde byl Fridrich I. Barbarossa korunován burgundským králem. Království ovšem v pozdním středověku sláblo, až jeho zbytek předal císař Karel IV. roku 1378 francouzskému králi. Od 5. století byla v Arles významná židovská komunita, po roce 1490 však byli všichni Židé vyhnáni a obec se už nikdy neobnovila.\n\nMěsto si udrželo jistý hospodářský význam jako přístav, ale s příchodem železnice v 19. století význam říční dopravy poklesl a s ním i význam Arles po roce 1847. Ve druhé polovině 19. století zde žila řada slavných malířů a Vincent van Gogh zde během ročního pobytu roku 1888 namaloval na 300 obrazů. Obě světové války město vcelku ušetřily a roku 1981 byla řada starověkých a románských památek města zapsána na seznam Světového dědictví.\n\nBěhem soustavného archeologického výzkumu v řece Rhoně v letech 2007-2009 bylo nalezeno množství zajímavých starověkých předmětů, nádob, zbraní a také soch. Mramorovou bustu staršího muže považovali někteří archeologové za portrét Julia Césara z doby jeho života. Spor není definitivně ukončen.\n\n\n\n\n\n"}
{"id": "243990", "url": "https://cs.wikipedia.org/wiki?curid=243990", "title": "Rába", "text": "Rába\n\nRába () je řeka v Rakousku (Štýrsko, Burgenland) a v Maďarsku (Vas, Győr-Moson-Sopron). Je přibližně 400 km dlouhá. Povodí má rozlohu 18 000 km².\n\nPramení ve Fischbašských Alpách. Protéká převážně přes Středodunajskou rovinu (Kisalföld). Ústí zprava do pravého ramene Dunaje zvaného Mošonský Dunaj.\n\nVyšší stav nastává na jaře. V létě dochází k povodním, které jsou způsobené dešti. Průměrný průtok činí přibližně 70 m³/s. Od ledna do února se vytváří nestálá ledová pokrývka.\n\nPrůtok je regulovaný a na dolním toku je říční koryto kanalizované. Pod městem Körmend (Maďarsko) je možná vodní doprava. Využívá se také na zavlažování. Poblíž ústí se nachází město Győr (Maďarsko).\n\n"}
{"id": "243992", "url": "https://cs.wikipedia.org/wiki?curid=243992", "title": "Monte Pissis", "text": "Monte Pissis\n\nMonte Pissis (někdy nazývaný jako Cerro Pissis nebo zkráceně Pissis) je neaktivní stratovulkán v Andách, se 6793 m třetí nejvyšší vrchol západní polokoule. Nachází se na okraji pouště Atacama v odlehlé západní části argentinské provincie La Rioja.\n\nVzhledem k blízkosti pouště je oblast, v níž se sopka nachází, velmi suchá, a tak i přes velkou nadmořskou výšku bývají svahy hory pokryty sněhem pouze v zimním období.\n\n"}
{"id": "243998", "url": "https://cs.wikipedia.org/wiki?curid=243998", "title": "Panevropský piknik", "text": "Panevropský piknik\n\nPanevropský piknik byla povolená pokojná demonstrace na rakousko-maďarských hranicích poblíž Šoproně 19. srpna 1989, spočívající v tříhodinovém otevření hranic mezi Maďarskem a Rakouskem. Několik stovek občanů NDR ji využilo k útěku na Západ, a tomu se dostalo široké publicity. Panevropský piknik tak byl jednou z předzvěstí pádu železné opony a komunismu v Evropě.\n\nUdálost byla plánována jako pokojná demonstrace, obě strany slíbily otevřít bránu na hranicích mezi obcemi Sankt Margarethen im Burgenland (poblíž města Eisenstadt) na rakouské straně a Sopronkőhida na maďarské straně. Vůdčími osobami byli Otto von Habsburg a maďarský ministr Imre Pozsgay. Walburga Habsburg Douglas, generální sekretářka mezinárodní Panevropské unie, přeřezala hraniční plot a brána byla symbolicky otevřena po tři hodiny.\n\nVíce než 600 občanů NDR považovalo Panevropský piknik za možnost překročit železnou oponu. O události se dozvěděli z letáků jejích organizátorů. Toho času maďarští pohraničníci měli sice stále ještě rozkaz střílet po každém, kdo se pokusí ilegálně přejít přes hranice, avšak z důvodů lidskosti rozkaz neplnili.\n\nPočet lidí, kterým se při této akci podařilo přejít hranice na Západ se v prvním dni akce odhaduje na několik set. V následujících dnech byla hranice z maďarské strany střežena přísněji, takže se útěk zdařil již jen menšímu počtu lidí. Maďarsko pro občany Východního Německa definitivně otevřelo hranice 11. září 1989.\n\nDnes je Panevropský piknik považován za významnou událost, vedoucí k pádu železné opony a znovusjednocení Německa. Na Panevropský piknik se každý rok koná vzpomínková akce v místě, kde byly hranice otevřeny.\n\nV současné době je na místě přeřezání plotu vystaveno dílo maďarského umělce, zobrazující pootevřené dveře. V roce 1996 byla ve městě Fertőrákos poblíž Šoproně postavena desetimetrová ocelová skulptura \"Evropský památník\", kterou vytvořila Gabriela von Habsburg. Zblízka se tato socha jeví jako ostnatý drát, z dálky vypadá jako kříž.\n\n\n"}
{"id": "244001", "url": "https://cs.wikipedia.org/wiki?curid=244001", "title": "Josef Kožíšek", "text": "Josef Kožíšek\n\nJosef Kožíšek (6. července 1861, Lužany u Přeštic – 6. července 1933, Úvaly u Prahy) byl český básník, učitel a esperantista.\n\nNarodil se v rodině rolníka v Lužanech, gymnázium vystudoval v Plzni a učitelský ústav v Příbrami roku 1881. Pak působil jako učitel či ředitel na řadě tehdejších obecných škol a to až do roku 1920. Mimo jiné v Měčíně a v Klecanech; v letech 1895–1918 byl řídícím učitelem v obecné škole v Zápech. Po první světové válce se stal ředitelem literárního oddělení Státního nakladatelství v Praze.\n\nJeho první verše byly určeny pro příbuzné a přátele jeho žáků a měly nahradit tak zvané „Malé gratulanty“. I další básně psal Kožíšek pro děti, jejichž svět zobrazoval, a stal se tak následovníkem Josefa Václava Sládka a předchůdcem Františka Hrubína. Prosté jsou i názvy jeho sbírek: \"Doma i Na sluníčku\" 1890, \"Oku i srdéčku\" 1891. První z nich vyšla v roce 1890, když už předtím autor publikoval v časopisech. Nejznámější je asi básnička \"Polámal se mraveneček\". Celkem vydal dvanáct knih, kromě \"Poupat\" také čítanky \"Ráno\" a \"Studánka\". Kožíšek je i autorem řady pedagogických článků zaměřených zejména na počátky čtení.\n\nKožíšek věděl jak se dětem co nejvíce přiblížit. Používal jednoduchého říkadlového verše.V básničkách je rozpor mezi dobrem a zlem (dobro vítězí) nebo líčí krásy venkovského života a lidové zvyky.\n\n\n\n\n"}
{"id": "244006", "url": "https://cs.wikipedia.org/wiki?curid=244006", "title": "Mladá Vídeň", "text": "Mladá Vídeň\n\nMladá Vídeň (německy Jung(-)Wien) byla skupina vídeňských spisovatelů a básníků z konce 19. a začátku 20. století, jejíž vedoucí osobností byl spisovatel a kritik Hermann Bahr.\n\nSkupina vznikla v roce 1891 po Bahrově návratu do Vídně, kde kolem sebe Bahr shromáždil několik mladých autorů, jako byli Hugo von Hofmannsthal, Arthur Schnitzler a Felix Salten. Místem pro častá setkání seskupení se stala především kavárna Griensteidl (Café Griensteidl). Svoje kontakty s vydavatelstvími a časopisy využíval Bahr na podporu mladých, neznámých autorů. Důležitým nástrojem skupiny byl též Bahrův týdeník \"Die Zeit\" (vycházel od roku 1894 do roku 1904).\n\nSkupina výrazně ovlivnila vznik a vývoj moderní literatury v Rakousku a v německy hovořících oblastech.\n\nKratší dobu ve skupině působil i Karl Kraus. Podstatně ovlivněni touto skupinou byli též známí autoři začátku 20. století jako například Robert Musil, Joseph Roth a Ödön von Horváth.\n\n\n\n"}
{"id": "244008", "url": "https://cs.wikipedia.org/wiki?curid=244008", "title": "René Panhard", "text": "René Panhard\n\nLouis François René Panhard (27. května 1841, Paříž – 16. července 1908, La Bourboule (Dept. Puy-de-Dôme)) byl francouzský mechanik, konstruktér a obchodník, průkopník automobilismu.\n\nPo ukončení studia na pařížské École Centrale jej zaměstnal Jean-Louis Périn ve své firmě vyrábějící dřevoobráběcí stroje. Panhard jako úspěšný finančník a obchodník společně se svým kolegou, konstruktérem Levassorem postupně celou jeho firmu převzal. Část firmy později přejmenovaná na Panhard & Levassor vyrobila v roce 1890 svůj první automobil. Po jeho smrtí vedl firmu až do roku 1941 jeho syn Hippolyte Panhard a poté synovec Paul Panhard.\n\nPanhard byl také od roku 1870 až do své smrti starostou města Thiais v departementu Val-de-Marne.. V roce 1878 získal hodnost rytíře, v roce 1906 důstojníka Řádu čestné legie. Pohřben je na hřbitově Père-Lachaise.\n\n\n"}
{"id": "244011", "url": "https://cs.wikipedia.org/wiki?curid=244011", "title": "Ohmmetr", "text": "Ohmmetr\n\nOhmmetr je elektrický přístroj sloužící k měření velikosti elektrického odporu. Podle velikosti odporu, který měří se mohou dál dělit na mikroohmetry (měří malé hodnoty odporu) a megaohmmetry (měří velké hodnoty odporu).\n\nV původním konceptu byl ohmmetr vybavený malou baterií, která zajistila napájení měřeného rezistoru. K samotnému měření se používal galvanometr, který měřil proud protékající rezistorem po připojení baterie. Stupnice galvanometru byla cejchována v ohmech, protože stálé napětí z baterie zajistilo zvýšení protékajícího proudu, když se snížila hodnota měřeného odporu. V praxi je to jeden z nejpoužívanějších měřících přítrojů. Dá se použít k ohmickému měření součástek (například diod) , při kterém si proměřením dané součástky prozkoušíme její nezávadnost\n\nPřesnější typ ohmmetru má elektrický obvod, který pouští skrz odpor stálý proud, a druhý obvod, který na něm měří hodnotu vzniklého napětí.Výsledná hodnota odporu je potom dána vztahem odvozeným z Ohmova zákona.\n\nPro měření, kde je požadována vysoká přesnost, jsou výše popsaná měřidla nepoužitelná. Je to dáno tím, že měřidlo ukáže součet odporů měřících vodičů, přechodových odporů a odporu samotného měřeného rezistoru. Pro snížení tohoto efektu má přesný ohmmetr čtyři vývody, nazývané Kelvinovy kontakty. Dva vývody slouží k připojení proudového zdroje k rezistoru a zbylé dva k měření vzniklého napětí na rezistoru. S tímto typem měřidla je jakákoliv ztráta proudu v měřících vodičích ignorována. Tato měřící technika je nazývána Kelvinovo připojení, po Williamu Thomsonovi, Lordu Kelvinovi, který vynalezl Kelvinův můstek v roce 1861 k měření velmi nízkých hodnot odporu.\n\n"}
{"id": "244018", "url": "https://cs.wikipedia.org/wiki?curid=244018", "title": "János Hunyadi", "text": "János Hunyadi\n\nJan Hunyadi (maďarsky: Hunyadi János, německy: Johann Hunyady, rumunsky: Ioan (Corvin) de Hunedoara, srbsky: Sibinjanin Janko), v dobových pramenech nazývaný také Turkobijec nebo Bílý rytíř, (narozen pravděpodobně v roce 1387 na hradě Hunyad/Hunedoara – zemřel 11. srpna 1456 v Zemunu (Bělehrad)) byl sedmihradský šlechtic, vojevůdce a jedna z významných osobností 15. století.\n\nOd roku 1441 byl sedmihradským vojvodou, temešským županem a bělehradským kapitánem. Na Slovensku bojoval proti Janovi Jiskrovi z Brandýsa. V letech 1446-1453 byl regentem Uherska.\n\nRodina Hunyadi pocházela z Valašska (dnes Rumunsko). Jan byl synem pomaďarštěného Rumuna jménem Voicu (Vojk) a Alžbety Morzsinayové. Vojk získal od krále Zikmunda Lucemburského za svou dlouholetou vojenskou službu na dvoře hrad Hunyad (Vajda-Hunyad/Hunedoara) v Sedmihradsku. Odtud tedy přízvisko Hunyadi.\n\nPřívlastek Korvín poprvé použil životopisec Janova mladšího syna, uherského krále Matyáše, ale nikdy nebyl použit v souvislosti s jeho otcem. Jan je někdy zaměňován se svým starším bratrem (rumunsky \"Ioan de Hunedoara\"), který zemřel někdy okolo roku 1440.\n\nPo náhlé smrti krále Albrechta II. (I.) se v bojích o uherskou korunu Jan Hunyadi postavil na stranu protihabsburského křídla uherských velmožů. Za odměnu získal od krále Vladislava I. tituly sedmihradského vévody, temešského správce a hlavního kapitána Bělehradu (Nándorfehérvár). Stal se tak jedním z nejbohatších a nejmocnějších uherských velmožů a současně terčem závisti ostatní šlechty.\n\nSvou moc a bohatství využíval Hunyadi hlavně na organizování a výcvik bojeschopné armády, jejíž jádro tvořili žoldnéři. Dokázal jako jeden z mála velitelů své doby úspěšně čelit osmanským Turkům. Se svou armádou táhl do boje proti Turkům spolu s vojsky sousedních států. V roce 1441 vítězství u Semedereve a v r. 1442 nedaleko Sibiu (Hermannstadt) zničil velkou Tureckou armádu a znovu vrátil Uhersku vazalské státy Valašsko a Moldavsko. V červenci porazil třetí tureckou armádu.\n\nPovzbuzen těmito vítězstvími se vypravil spolu s králem Vladislavem na výpravu, známou jako „dlouhá výprava“. Hunyadi, v čele předvoje, vstoupil na Balkán, zmocnil se města Niš, obsadil Sofii, po spojení s hlavní armádou porazil Murada II. Netrpělivost krále a krutá zima ho přinutili vrátit se v únoru 1444 domů. V tomto roce byla ovšem organizována velká křížová výprava proti Turkům. Jedním z velitelů byl Jan Hunyadi. V bitvě u Varny zemřel král Vladislav a vypukla feudální anarchie. Rozhádaní velmoži oslabovali uherskou vojenskou moc, čímž se vpád Turků stal reálným nebezpečím.\n\nPo mnoha sporech se v roce 1444 dostal na uherský trůn Ladislav Pohrobek (Ladislav V.) a uherský sněm v roce 1446 jmenoval Jana Hunyadiho regentem země v době královy neplnoletosti. Hunyadi poté za pomoci drobné šlechty a měst usiloval o posílení centrální moci a vybudování armády. R. 1448 vytáhl proti Turkům znovu, na Kosově poli byl jimi poražen. Poté se jeho pozice otřásla i doma a v roce 1452 se vzdal regentství. Král ho jmenoval hlavním zemským kapitánem s úlohou chránit Uhersko. Šlechta Janovi v této úloze ovšem příliš nápomocna nebyla.\n\nSultán Mehmed II. se rozhodl dobýt co nejdřív Bělehrad, který považoval za klíč do Uherska. V červenci 1456 sice Bělehrad před Turky ubránil, vzápětí (11. srpna) však zemřel na mor, který se rozšířil ve vojenském táboře.\n\nV Jiráskově trilogii Bratrstvo, především v prvním díle Bitva u Lučence, vystupuje János Hunyady jako záporná postava, hlavní protivník Jana Jiskry z Brandýsa a Bratříků. Je zde zdůrazněna hlavně jeho krutost.\n\n"}
{"id": "244019", "url": "https://cs.wikipedia.org/wiki?curid=244019", "title": "Final Fantasy VII", "text": "Final Fantasy VII\n\nFinal Fantasy VII je videohra typu RPG od firmy Square pro PlayStation a později i pro PC. Od roku 2013 je k dispozici i v distribuční síti Steam. Původně vyšla roku 1997 a ve své době přinesla revoluci. Jako první hra série Final Fantasy přinesla 3D grafiku. Dále také nový systém ovládání a velmi rozsáhlý příběh. Tento díl se stal natolik oblíbený, že bylo podle něj vytvořeno několik dalších her a filmů, které jeho příběh dále rozšiřují.\n\nPříběh se odehrává v rozsáhlém a rozmanitém futuristickém světě Gaia (ve většině děl vázaných k FF VII včetně této hry se však svět nazývá jen Planetou), kde se mísí technika a magie. Magii je možné ovládat díky tzv. „materiím“, které jsou průmyslově vyráběny ze zkrystalizované „Mako“ energie, kterou produkuje Planeta. Ve světě je mnoho míst, od ohromné supermoderní metropole Midgar, pokryté obří střechou přes celou šířku, kde sídlí mimo jiné i společnost Shinra a.s., přes zábavní park Gold Saucer, přes poklidné a tiché městečko Nibelheim, až po Chrám prastarých.\n\nVe hře se hráč setká se třemi herními módy: mapou světa, po níž se lze pohybovat pěšky nebo terénní buginou, lodí či vzducholodí. Je možné se po krajině pohybovat i v sedle na chocobech, obřích ptácích. Druhým módem jsou různá města a oblasti, ve kterých probíhá komunikace s lidmi a lze plnit různé úkoly. Posledním módem je souboj. V něm jsou k dispozici maximálně tři hratelné postavy. Soubojový systém funguje v reálném čase jako „Active Battle Time“. Postavám i nepřátelům se měří čas a po jeho naplnění můžou uskutečnit svůj tah. Speciální veličinou v boji jsou „Limity“, jež se naplňují při každém inkasovaném zásahu. Po jeho naplnění (Limit break) lze uskutečnit některý ze speciálních útoků, které má každá postava jiné.\n\nMagie a jiné zvláštní schopnosti může postava používat až po absorpci příslušných materií do zbraní a zbroje. Dělíme je na několik druhů: zelené jsou magické a umožňují aktivně používat kouzla. Modré jsou podpůrné a je možné jejich vlastnosti kombinovat s jinými typy, čímž je vylepší. Červenými se vyvolávají mocní tvorové, kteří sešlou velmi silný útok na protivníka. Žluté jsou příkazové, díky nimž mohou postavy například nepřítele okrást nebo ho na chvíli ovládnout či zmást. A poslední růžové materie jsou nezávislé. Postavě například zlepšují herní statistiky.\n\n\nDo své skupiny může hráč zařadit až devět postav, minimálně však vždy sedm. Vincenta a Yuffie pouze po splnění určitých podmínek. Do party, s níž putuje po světě, si může vzít hráč jen tři z nich.\n\n\n\nCloud Strife, žoldák a bývalý člen Soldiers, se nechá najmout ekoteroristickou skupinkou Avalanche, která bojuje proti společnosti Shinra, jež průmyslově těží z Planety „Proud života“, který využívá jako zdroj energie. Nazývá ji „Mako“ a zcela nahrazuje fosilní paliva. Vysáváním Proudu života z Planety však Shinra pomalu celý svět zabíjí a s tímto vědomím Avalanche pod velením Barreta úspěšně zničí za asistence Clouda, k němuž promlouval divný hlas, jeden z osmi midgarských Mako-reaktorů. V nastalém chaosu unikli vlakem do slumů v sektoru 7 na základnu, kde se dozvěděli, že způsobili škodu za nejméně miliardu gilů.\n\nCloud se však odmítl účastnit dalšího teroristického útoku a chtěl odejít, ale jeho rozhodnutí změnila jeho kamarádka z dětství Tifa, také členka Avalanche, která mu připomněla jeho slib, že ji ochrání, až se stane Soldierem. Při zničení dalšího Mako-reaktoru v sektoru 5 padli do léčky prezidenta Shinry. Po porážce strážných robotů byl Cloud odloučen od ostatních, když spadl z reaktoru do slumů pod městem. Propadl se střechou chrámu do místa, kde rostly květiny. Tam ho našla Aerith, květinářka, kterou viděl už dříve. V tutéž dobu si pro ni přišel Reno z Turks, takže Clouda poprosila, aby jí dělal bodyguarda. Utekl s ní po střechách slumu k ní domů, ale nechtěl, aby ho doprovázela zpět k Avalanche, proto tajně nad ránem opustil dům, kde ho nechala přespat její matka Elmyra.\n\nPřesto Aerith Clouda následovala do 7. sektoru Midgaru a vyptala se ho, zda u Soldierů neznal jejího přítele. Než na opuštěném dětském hřišti dostala odpověď, viděli únos Tify, tak se za ní vydali na tržnici sektoru 6, obzvláště nebezpečnou pro ženy. Vládl tam mafián Don Corneo, jenž hledal \"nevěstu\", pro každý večer jinou samozřejmě. Aerith převlékla Clouda do paruky a dámských šatů, aby se oba dostali k Tifě. Ta jim ale prozradila, že chce od Cornea vylákat informace týkající se Shinry, takže ji pomohli. Don Corneo prozradil plán Shinry vyhodit do povětří pilíř stropu nad sektorem 7, aby zničil Avalanche, potrestal obyvatelstvo za neposlušnost a aby vzbudil strach. Kanalizací se dostali zpět, kde již zuřila bitva mezi Turks a Avalanche. Marný boj končí smrtí mnoha lidí, navíc Reno úspěšně nastavil časovač náloží. Aerith byla při bitvě na příkaz prezidenta Shinry unesena Turksy a Tifa, Cloud a Barret se těsně před explozí riskantně slanili do sousedního sektoru 6.\n\nBarret se málem zhroutil ze smrti svých spolubojovníků a ze ztráty své adoptované dcery Marlene, avšak tu našli u Elmyry, kam ji schovala Aerith. Svěřila se, že není skutečnou matkou Aerith, ale našla ji jako malou holčičku s její umírající matkou na nádraží, kde před lety marně čekala na svého manžela nevracejícího se z wutaiské války. Tak se začala starat aspoň o Aerith jako o vlastní dceru. Časem si všimla její mimořádnosti a začali se o ni zajímat Shinra a Turks, protože byla zřejmě poslední žijící Cetrou, jež je schopna dle legendy ukázat cestu do „Zaslíbené země.“ Cloud se rozhodl ji zachránit ze sídla Shinry ve velkém mrakodrapu, zatímco Barret svěřil Marlene Elmyře, aby spolu s ní uprchli z města.\n\nV Shinrově mrakodrapu narazili na podivnou uvězněnou bytost jménem Jenova a také vyslechli část schůze, kde profesor Hodžo představoval experiment na Aerith a ještě něčem, co by ale trvalo aspoň 100 let. To ještě něco byl Red XIII, kterého dal Hodžo do laboratoře spolu s Aerith, avšak Cloud a spol. je vysvobodili. Red XIII pokousal Hodža a pak ostatním slíbil, že jim pomůže dostat se z Midgaru a doprovodí je až do kaňonu Cosmo. Byli však zajati agenty Turks a předvedeni před prezidenta Shinru. Ten si od Aerith sliboval asistenci v hledání Zaslíbené země, dle jeho představ přeplněné Mako-energií, kde by postavil Nový Midgar. Uvrhnul je do vězení, ze kterého je uprostřed hluboké noci někdo osvobodil. Shinrův mrakodrap totiž přepadl neznámý útočník, který téměř všechny přítomné brutálně zavraždil, včetně prezidenta Shinry. Navíc Jenova zmizela neznámo kam. Cloud díky meči Masamune v Shonrových zádech poznal, že to není dílo nikoho jiného než Sephirotha, legendárního Soldiera, který měl být mrtvý. Totožnost pachatele jim pak potvrdil úředníček Palmer, který masakr přežil a pověděl jim, že Sephiroth řekl prezidentovi Shinrovi, že ho nenechá najít Zaslíbenou zemi.\n\nBarret se domníval, že má Sephiroth tedy stejný ušlechtilý cíl zachránit Planetu, ale Cloud mu oponoval, že je Sephiroth mnohem větším nebezpečím pro Planetu než Shinra, později vysvětlí proč. Mrakodrap obklíčili další vojáci pod vedením Rufuse, syna prezidenta Shinry, který se okamžitě prohlásil novým prezidentem. V nastalém zmatku se podařilo uniknout ze sídla Shinry a opustit Midgar po střeše pokrývající celé město v šílené motocyklové honičce. Cloud v sousedním městečku Kalm vysvětlil, proč je Sephiroth tak nebezpečný.\n\n\"Před pěti lety totiž jako Soldier sloužil pod jeho velením a dostali rozkaz v Cloudově rodném městečku Nibelheim zajistit a opravit zdejší Mako-reaktor. Do reaktoru je tenkrát dovedla Tifa, kde Sephiroth odhalil, že zde Shinra tajně vyvíjel zmutované životní formy za použití Maka, aby se staly Soldiers. Sephiroth byl zděšen, že mohl být kdysi vytvořen podobným procesem. Ve sklepě nibelheimského paláce nalezl staré záznamy z výzkumu profesora Gasta, jenž studoval pozůstatky Cetrů. V 2000leté geologické hornině našel bytost, kterou pojmenoval Jenova a mylně ji označil za Cetru. Tu pak Shinrovi vědci využili ke genetickým manipulacím s ještě nenarozenými dětmi, kterým byly vstřikovány buňky Jenovy. Tito jedinci získali velkou sílu a moc a stali se členy Soldiers, ale svůj původ neznali. Sephiroth byl také tímto jedincem a svůj původ si vyložil, že má jakožto potomek \"cetry\" Jenovy právo vládnout Planetě. Rozhodl se osvobodit svou \"matku\" Jenovu, zapečetěnou v nibelheimském reaktoru, zapálil Nibelheim a vyvraždil všechny obyvatele. Cloud se mu v tom snažil zabránit, avšak Sephiroth ho v reaktoru probodl mečem. Co se dělo pak, si ovšem Cloud nepamatuje.\"\n\nV Cloudově vyprávění bylo hned několik nejasností a mezer. Každopádně události ze Shinrova mrakodrapu přesvědčily ostatní o nutnosti navrátivšího se Sephirotha zastavit, aby nenašel Zaslíbenou zemi. Tak začala honička přes celý Východní kontinent, až se dostali do Junonu, kde se během ceremoniálu oficiálního jmenování Rufuse prezidentem infiltrovali v přestrojení za mariňáky na jeho zaoceánskou loď, mířící na Západní kontinent. Na palubě byl i Sephiroth, dobře schovaný, který těsně před zakotvením v Costa del Sol zmasakroval část posádky. Cloud pak bojoval jen s přízrakem Jenovy, který tam zanechal. V letovisku Costa del Sol se zdrželi jen chvíli a našli na pláži Hodža, jenž zde trávil dovolenou po své \"rezignaci\". Chtěli ho podrobit výslechu, ale bez úspěchu.\n\nVydali se tedy pěšky přes horu Corel, kde byl ve slumu daleko od corelského Mako-reaktoru Barret zbit svými bývalými přáteli. Uprchl před nimi do lanovky k létajícímu lunaparku Golden Saucer. Tam se k partě přidal Cait Sith, avšak dostali se pro podezření z vražd příslušníků ostrahy palnou zbraní, jakou nosil Barret na pravé ruce, do pouštního vězení. Zde Barret vysvětlil, co se stalo před 4 lety. \"Jednoho dne přijela Scarlet ze společnosti Shinra do Corelu vyjednat s obyvateli povolení vybudovat zde Mako-reaktor, aby už nemuseli dobývat uhlí a žili v blahobytu. Chvíli se spolupráce se Shinrou vyplatila, ale jednoho dne došlo k výbuchu, z něhož Shinra obvinil místní obyvatele a armáda pod vedením Scarlet město vypálila. Tehdy byl Barret mimo město se svým přítelem Dynem, jenž byl jako jediný proti výstavbě. Scarlet je nechala sestřelit ze skály, přičemž Barret přišel o pravou ruku, zatímco Dyne o levou a oba si nechali dát jako implantát zbraň.\" Cloud tedy s Barretem dopadl skutečného vraha. Dyne, jenž onoho dne ztratil ženu, byl ubohou troskou a vyzval Barreta na souboj. Ten s ním neochotně bojoval a porazil ho. Dyne nakonec spáchal sebevraždu a nezabránil mu v tom ani Barret, když mu prozradil, že jeho dcera Marlene požár města přežila. Poté partu z vězení vykoupil Cloud výhrou v závodech chocobů v Golden Sauceru.\n\nJako omluvu za křivé obvinění z vražd dostal Cloud od ředitele zábavního parku Dia k dispozici buginu, s níž překonal širokou poušť. Dorazili do zničené vesnice Gongaga, kde byl další vybuchlý Mako-reaktor. Zde na ně čekali agenti Turks, ve složení Rude, Reno a Elena. Barret proto po jejich útěku z bitvy pojal podezření, že mají mezi sebou špióna. K reaktoru přistála helikoptéra Shinry, z níž vystoupila Scarlet hledající v troskách \"obří materii\", celé to vypadalo divně. Pak ve vsi narazili na rodiče Soldiera jménem Zack Fair a postěžovali si, že o něm 10 let nic neví (tedy ani nevěděli, že je Zack mrtev). Aerith prozradila, že byla jeho přítelkyně a trochu více se rozpovídala o svém vztahu s ním. Tifa chtěla také něco říct, ale sama se zastavila, že to prý není důležité\" (ve skutečnosti šlo o dost zásadní věc, o tom později)\". Pak v lesích potkali drzou wutaiskou zlodějku materií Yuffie, kterou přijali do party.\n\nV dalším putování navštívili kaňon Cosmo, rodné místo Nanakiho (Reda XIII). Jeho mentor a \"dědeček\" Bugenhagen představil Cloudovi a Aerith teorii o Proudu života. Aerith tak vlastně poprvé dostala jistou průpravu k povinnostem Cetry a začala své poslání brát vážně. Bugenhagen u ohniště nazlobeně poslouchal Nanakiho, jak zle mluvil o svém domněle zbabělém otci, jenž se ztratil, když měl kaňon bránit. Bugenhagen ho zavedl do jeskyně duchů mrtvých válečníků kmene Gi, kde mu ukázal zkamenělého Seta, Nanakiho otce, který se tehdy bez vědomí většiny obyvatel obětoval, aby odrazil lstivý útok nepřítele přes jeskyně zezadu. Tedy neuprchl zbaběle z bitvy, jak se Nanaki dosud domníval. Nanaki se tudíž nemusel stydět a nebylo nutné ani stát se zajatcem profesora Hodža. Nyní dostal nový impuls do života a chtěl ochránit Planetu. Bugenhagen mu řekl, že učiní nejlépe, když pomůže Cloudovi s pátráním po Sephirothovi, muži v černém, který se potuluje po světě.\n\nDorazili tam, kde měl být zničený Nibelheim, rodné městečko Clouda a Tify. Zde však narážíme na velký rozpor, neboť město existuje dál netknuté, jako by se nikdy nic nestalo. Ani jednoho obyvatele ovšem Tifa s Cloudem neznají, ve skutečnosti to byli nastrčení Shinrovi zaměstnanci, aby zahladili důkazy o nibelheimském incidentu. Ve městě bylo mnoho mužů v černé kápi, kteří na sobě měli vytetovaná čísla a mumlali cosi o sjednocení a Sephirothovi. Jinak byli neškodní. Ve sklepě nibelheimského paláce se Cloud krátce znovu setkal se Sephirothem, který jen naznačil, kam se chystá dál, a levitací zmizel. Zde také nalezli zprávu o nedávném útěku dvou závadných výzkumných vzorků a také zaživa pohřbeného bývalého Turkse s vizáží upíra, Vincenta Valentina, který se po chvilce váhání přidal do party. S Cloudem má společné, že oba pracovali v minulosti pro Shinru. Vincent nyní toužil najít svou ztracenou lásku Lucrecii.\n\nPo překročení hory Nibel dorazili do Raketového města, kde žil kapitán Cid, slavný letec. Ten netrpělivě očekával příchod Rufuse Shinry v domnění, že obnoví kosmický program. Cid totiž od mala snil, že bude prvním mužem ve vesmíru, ale dával své družce Sheře za vinu zmaření prvního startu Shinry č. 26 a nenáviděl Shinru za následné zastavení celého projektu. Od té doby se vztekle potloukal v nakloněné zrezlé raketě, kde ho Cloud požádal, zda by jim nepůjčil svůj hydroplán \"Tiny Bronco\". Cid nabručeně odmítne, ale pozve je do svého domu. Cid se pak konečně setkal s Rufusem, avšak ten vesmírný program neobnovil, navíc mu chtěl zabavit Tiny Bronco, aby ho sám použil k hledání \"Chrámu prastarých\", jako by nestačilo, že už dříve Cidovi zabavil vzducholoď \"Highwind\", kterou parta viděla v Junonu. Shera vyzve Clouda, aby tedy Tiny Bronco ukradli dřív, než to provede Rufusův poskok Palmer. Rufusovi vojáci začali po letadlu, které nikdo neřídil a Cloud s přáteli se pouze držel za jeho křídla, střílet, čehož využil Cid, aby při průletu těsně nad zemí naskočil na ocas. Jedna kulka však letadlo vážně poškodila a Tiny Bronco havarovalo do oceánu kousek od Wutaie.\n\nUž nebylo schopné zvlétnout, ale posloužilo jako člun. Na žádost Yuffie dopluli k wutaiským břehům, kde je všechny okradla o materie a zmizela. Přímo ve Wutaii ji dopadli, načež vysvětlila, proč to udělala. Snila o obnově svobody a nezávislosti Wutaie, kterou Shinra po prohrané válce z doby před 8-15 lety proměnil z hrdého národa v turistickou atrakci pro své lidi. Dost se styděla, že její otec boj vzdal a začal kolaborovat. Skupinu uvěznila do pasti, aby unikla, ale sama padla do léčky midgarského mafiána Dona Cornea, který si chtěl na této 16leté holce vybít své pudy, stejně tak na mladičké agentce Turks Eleně, jež byla ve Wutai s Tsengem, Rudem a Renem na dovolené. Turksové se spojili s Cloudem, aby obě děvčata vysvobodili ze spárů toho zvrhlíka a Yuffie se uvolila vrátit materie. Byla však dost skleslá. Cloud ji zavedl do věže, kam smí jen Wutaiané. Yuffie se ceremoniálně probila nahoru, kde se ke svému překvapení postavila svému nenáviděnému otci, kterého porazila. Pak se s ním ale konečně usmířila, když jí vyjádřil nyní plnou podporu v jejím úsilí, které splní, když pomůže Cloudovi, jedině tak si snad splní sen o svobodě pro Wutai.\n\nAerith si byla jistá, že \"Chrám prastarých\", o kterém se zmiňoval Rufus, bude nejlepší další cíl, ale dá se tam dostat jedině s klíčem Keystone, jenž vlastnil Dio, majitel Golden Sauceru. Keystone našli vystavený v jeho soukromém muzeu a Cloudovi se povedlo ho přesvědčit, aby jim ho půjčil výměnou za účast v aréně. Partu však zabrzdila porucha lanovky, takže Cait Sith domluvil nocleh ve strašidelném hotelu. Uprostřed noci Clouda probudil jeden z kvarteta Aerith, Tifa, Yuffie nebo Barret, aby se šli projít nočním lunaparkem a pobavit se. Zahrají si scénku v divadle a pak se svezou lanovkou okolo celého Golden Sauceru. Je-li tam Cloud s Aerith, vyzná se Cloudovi, že je hodně podobný Zackovi, dost se tím sblíží.\n\nPo svezení vidí Caita Sitha s Keystone, který předal Tsengovi. Při následujícím výslechu se Cait Sith přiznal, že byl celou dobu špiónem, ovládaným z Midgaru zaměstnancem Shinry, ale že s nimi chce zůstat, neboť ho prý budou ještě potřebovat. Vydíral je také tím, že drží Marlene jako rukojmí. Hlavně si ale ten, kdo Sitha ovládal, uvědomil, že se dá žít jinak a lépe než ve zlaté Shinrově kleci, odtržený od reality. S nechutí ho tedy mezi sebou ostatní nechali a na druhý den se vydali bez Keystonu k Tiny Broncu. Chrám prastarých byl velká černá pyramida uprostřed pralesa jednoho z jižních ostrovů a Aerith ucítila mocnou sílu Proudu života. Uvnitř našli vážně zraněného Tsenga, který jim vrátil Keystone a varoval před Sephirothem, který ho probodl. V hlubinách chrámu nalezli reliéfy Prastarých, jež popisovaly příchod \"Zkázy z nebe\" z doby před 2000 lety na \"Meteoru\", vyvolaném černou materií, nejmocnější ze všech. Ta byla tehdy Prastarými zapečetěna do podoby celého chrámu, aby se nedostala do nepovolaných rukou. Parta usoudila, že materii uschová a bude ji před Sephirothem hlídat, ale k jejímu získání je nutné chrám zmenšit, aby se vešel do dlaně. Sephiroth chtěl černou materii získat, aby Meteorem poškodil Planetu natolik, že by musela uvolnit veškeré zásoby Proudu života, oslabeného Mako-reaktory, aby v nastalém chaosu Proud života i Planetu sám zcela ovládl.\n\nKe zmenšení černé materie musel někdo zůstat uvnitř, aby rozšifroval hádanku aktivující zmenšení, ale zemřel by při tom. K tomuto úkolu se nabídl Cait Sith, protože je robot, a potřeboval si před partou napravit reputaci, ať na něj tedy vzpomínají v dobrém. Caitha Sitha ihned nahradil nový Cait Sith a Cloud si pro černou materii seskočil do díry, která zbyla po chrámu. Zjevil se mu Sephiroth, jenž využil svůj vliv, který z nějakého důvodu na Clouda měl, k tomu, aby ho přiměl materii vydat. Aerith mu v tom chtěla zabránit, ale bez úspěchu, navíc ji Cloud ve vzteku málem umlátil pěstmi k smrti, ale zastavili ho ostatní, svázali a v Gongaze ho nechali se vyspat. Aerith mezitím zmizela s tím, že jakožto Prastará už ví, jak Sephirotha porazi, ale musí to udělat sama. Proto odcestovala do Zapomenutého města.\n\nParta se vydala tamtéž, překročila spící les, ale dorazila dřív než Aerith. Na druhý den ráno Cloud ucítil prostřednictvím proudu života Aerithinu i Sephirothovu přítomnost a oba nalezl v podzemní svatyni, kde Aerith vyvolávala Holy. Sephiroth opět převzal nad Cloudem kontrolu a málem ho donutil Buster Swordem Aerith zabít. Ten však v poslední chvíli dokázal sám sebe zastavit, takže Sephiroth musel zabít Aerith svrchu svým mečem Masamune sám. Ta byla na místě mrtvá a vypadla z ní bílá materie, kterou schovávala ve vlasech celý život, jež skončila na dně jezera v chrámu. Sephiroth se krutě vysmál Cloudovým emocím, že prý taková loutka jako on je mít nemůže, a proměnil se v nestvůru z další části těla Jenovy, která na Clouda zaútočila. Bylo jasné, že \"Sephiroth\", kterého celou dobu pronásledovali až sem, nebyl vůbec Sephiroth, ale jen přízrakem Jenovy, jež byla plně pod kontrolou Sephirothova ducha. Po bitvě Cloud Aerith pohřbil do Proudu života na hladině jezera svěcené vody.\n\nCloud přísahal Sephirothovi pomstu a s vědomím, že zas může ztratit sám sebe, se pustil vpřed. Překonal s partou horský hřbet a pokračoval po Severním kontinentu dále na sever až do horské vesnice. \"Zde se dověděli, že profesor Gast, který objevil Jenovu v Severním kráteru a mylně ji označil za Cetru, byl později zbaven funkce ředitele oddělení výzkumu a jeho místo zaujal nenasytný a bezskrupulózní profesor Hodžo. Gast tehdy pomohl skutečné Cetře (poslední svého druhu), Ifalmě Faremis, uprchnout před Shinrou do tohoto místa. Za to mu sdělila vše, co znala o Prastarých. Nakonec si ji Gast vzal za ženu a měli dceru Aerith. Dvacet dnů po jejím narození je našel Hodžo a požadoval vydání dítěte pro vědecké účely. Gast samozřejmě odmítnul, tak ho Hodžo zastřelil a Ifalmu s Aerith zavřel do své laboratoře, odkud se pak oběma povedlo o 7 let později uprchnout. Ifalma zemřela před zraky Elmyry na nádraží a o Aerith se pak starala právě tato žena.\"\n\nParta překročila ještě dva horské hřebeny, jeden na snowboardech, druhý za špatného počasí horolezectvím. Nakonec dorazili k Severnímu kráteru, odkud vyvěral velmi mocný zdroj Proudu života. Tohle bylo místo, kam dopadl Meteor s Jenovou před 2000 lety. Místo chránila několikanásobná magická bariéra, ale Cloudovi se povedlo ji překonat. Zde viděli velké množství mužů v černých kápích podobných těm, co viděli v Nibelheimu. Jeden po druhém umírali dříve, než došli do cíle. Setkali se s další vizí Sephirotha, aneb opět převlečenou částí těla Jenovy. Po její porážce znovu získali černou materii a Cloud ji raději předal do úschovy někomu jinému z party, aby ho zase Sephiroth nedonutil ji odevzdat. Současně na místo dorazil s lodí Highwind Rufus Shinra s Heideggerem, Scarlet a profesorem Hodžem v domnění, že tohle má být ona Země zaslíbená, ale něco tu nehrálo...\n\nCloud se vydal vpřed sám s Tifou, aby ostatní počkali venku. Sephiroth oběma vnutil vizi o tom, proč je Cloud vlastně loutka. Vnutil jim hlavně vizi událostí v Nibelheimu z doby před 5 lety s tím, že se Sephirothem tehdy na misi necestoval Cloud, ale jiný Soldier 1. třídy. Tifa neustále přesvědčovala Clouda, ať mu nevěří, ale sama byla usvědčena Sephirothem ze lži, protože i ona si pamatovala velice dobře, že Cloud tehdy v Nibelheimu jako Soldier vůbec nebyl a jako důkaz podal fotografii, kterou pořídil jeden z obyvatelů. Sephiroth si teď přihřál polívčičku a zmatenému Cloudovi namluvil, že nikdo jménem Cloud Strife nikdy nežil, tudíž je také jen přízrakem Jenovy podobně jako všichni ti muži v černé kápi. V ten samý moment se Tifa vrátila k ostatním členům party, že potřebují černou materii, ihned. Člen party, kterému ji Cloud svěřil, šel s ní, ale později se ukázalo, že touto \"Tifou\" byl další zamaskovaný Sephirothův přízrak.\n\nZatím byl Cloud se skutečnou Tifou uvolněn a přesunut k Rufusovi a spol. Profesor Hodžo Cloudovi řekl, že originální Sephiroth skutečně během nibelheimského incidentu zemřel, ale buňky, které po něm zbyly, implantoval do Clouda, aby z něj vytvořil Sephirothův klon, jeden z velkého množství, a byl dost překvapený, že jakožto nepovedený experiment přežil a dostal se jako jediný až sem. Cloudovi došlo, že se celou dobu choval stejně jako všichni ti muži v černém a podvědomě vůbec Sephirotha nepronásledoval. Ve skutečnosti ho Sephirothova vůle naváděla až sem ke \"sjednocení Jenovy\" do jediného celku, který byl z důvodu Hodžových experimentů fragmentován v mnoha lidech, hlavně Soldierů. Dle Hodžovy teorie o Sjednocení všechny zavolala zpět, aby splynutím s Proudem života dokončili její plán. Nade všemi bylo překlenutí z krystalických materií, kde byl obří kokon, v němž viděli reinkarnujícího se Sephirotha. Ten nad zmateným Cloudem znovu převzal plnou kontrolu, sebral černou materii, omluvil se za zradu, a vyletěl jako duch nahoru ke kokonu z Proudu života, a černou materií ho prorazil, čímž Sephirotha oživil. Cloud následně spadl do Proudu života v hlubinách kráteru a zmizel.\n\nSephiroth vyvolal Meteor, což způsobilo zpětnovazebně vyvolání pěti Zbraní, které stvořila před 2000 lety s pomocí Ceter sama Planeta v sebeobraně před Meteorem, jenže tehdy nebylo jejich použití nutné, ovšem tentokrát Sephiroth kolem sebe vyvolal tak silnou bariéru, že Zbraně nebyly schopné identifikovat jeho polohu, tak ho v podobě obřích zvířat hledaly všude možně po světě, přičemž likvidovaly vše lidské, co považovaly za hrozbu Planetě. Rufus nařídil všem okamžitě vypadnout pryč z kráteru, i Tifě a Barretovi, že si s nimi bude chtít o hodně věcech později promluvit. Ostatní členové party utekli z místa pryč po svých. Tifa ale upadla do hlubokého bezvědomí, z něhož se probrala až o týden později. \"Během té doby si připomínala Cloudův slib z dětství i to, jak Clouda našla krátce před startem tohoto příběhu na nádraží ve slumech sektoru 7 slabého a polomrtvého, navlečeného v uniformě Soldierů, a nabídla mu práci pro Avalanche. Byla si jistá, že Cloud není žádný klon a v hloubi jeho duše se nachází jeho pravé já.\"\n\nNa obloze se objevil Meteor blížící se k Planetě, zatímco Rufus držel Tifu a Barreta v Junonu, kde z nich chtěl udělat obětní beránky, aby uklidnil veřejnost. Jako první měla být dle direkce Scarlet popravena plynem Tifa. Caith Sith ale Scarlet zneškodnil a vyvedl Barreta ven za Yuffie, když se jim nepovedlo otevřít dveře od plynové komory. Odvedl je ke vzducholodi Highwind, kde posádka uskutečnila vzpouru proti Shinrovi a kapitánem se stal její původní vlastník Cid. Mezitím na Junon zaútočila \"Safírová Zbraň\" a Rufus po ní nechal pálit vším, co měli, tedy i gigantickým Mako-dělem s ráží několika metrů. První zásah Zbraň minul, konvenční zbraně byly naprosto neúčinné, takže Zbraň způsobila rozsáhlé škody a rozpárala i plášť junonské věznice, čímž zachránila Tifě život před otravou plynem. Ta si dokázala nohama podat klíč, který upadl jednomu ze strážných, a utéct. Mezitím se junonské Mako-dělo nabilo podruhé a ustřelilo z bezprostřední blízkosti Safírové Zbrani hlavu, čímž hlavní krize skončila. Tifu pak pronásledovala Scarlet, které ale zkušená členka Avalanche nafackovala a zmizela ve vzducholodi Highwind, jež z místa uletěla pryč.\n\nTifa byla v depresích ze ztráty Clouda, nicméně nebyl čas. Nanaki navrhl letět na místo, které je podle vyprávění jeho otce a dědy bohaté na Proud života, a tím bylo město na jižním ostrově jménem Mideel. Tifa zde zaslechla rozhovor dvou starců, jak moře vyplavilo blonďatého chlapce v uniformě s obřím mečem. Popis přesně odpovídal Cloudovi. Byl v nemocnici, kde doktor prohlásil, že byl Cloud vystaven smrtelné dávce Mako-energie a divil se, že to vůbec přežil. Každopádně Cloud o sobě vůbec nevěděl, takže se Tifa rozhodla s ním zůstat, zatímco Cait Sith na Highwindu přehrál nahrávku tajné schůzky Rufuse s ostatními z vedení Shinry. Chystal se shromáždit obří materie, až 300x silnější než běžné materie, aby je použil proti Meteoru. Cid, kterého ostatní zvolili šéfem skupiny, rozhodně nechtěl, aby se Rufus zmocnil obřích materií a nacpal je do jeho rakety, která měla být vystřelena na Meteor, tak vedl posádku Highwindu na místa, kde se měly obří materie nacházet.\n\nPrvní našli v Corelu v místním Mako-reaktoru, ale Soldiers ji vyzvedli dříve, takže ji museli získat ve vlakové honičce a zastavit dříve, než rozbourá část corelského slumu, čímž by zabil mnoho jejích obyvatel. Barretovi se podařilo splašený vlak včas zastavit, čímž si vysloužil odpuštění obyvatel Corelu. Druhou materii nalezli jihovýchodně od Junonu ve Fort Condor, kde Cid pomohl ubránit pevnost místních před útokem vojáků Shinry a hlavně hnízdo vzácného obřího kondora, v němž se po bitvě vylíhlo mládě. Stařešina z Fort Condoru pak daroval Cidovi za odměnu obří materii, kterou ukradl už v době, kdy zdejší Mako-reaktor dostavěli. Dále prozradil, že další se nachází v podmořském reaktoru pod Junonem.\n\nNejprve se ale rozhodli zkontrolovat Tifu a Clouda, jehož stav se nelepšil. Na Mideel zaútočila jedna z dalších Zbraní, \"Zbraň Ultimate\", která vyvolala silné zemětřesení, jež zničilo celé město. Obyvatelé včetně party uprchli, ale Tifa s Cloudem spadla do nového jezera Proudu života. Odhodlaná Cloudovi pomoct vzpomenout si, kým byl, se dostala do jeho podvědomí, které bylo rozděleno do tří různých částí. Jedna z nich vzpomínala na nibelheimský incident a trvala na tom, že se Sephirothem tam byl Cloud. Tifa Clouda přesvědčovala, že tam tenkrát byl černovlasý Soldier a ne on. Druhá část vzpomínala na slib, který Cloud dal Tifě, když se rozhodl stát se Soldierem. Zde Cloud pochyboval, zda je tato vzpomínka skutečná, když je jen Sephirothovým klonem. Tifa mu zdůraznila, že toto je jejich společná vzpomínka, tedy Cloud musí být skutečný, aby si to mohl pamatovat takto detailně. Zatím jí ale nevěří, tedy Tifa navrhne, ať si vzpomene na něco o ní, na co si sama pamatovat nemůže.\n\n\"Třetí část vzpomínek se tedy týká právě toho. Když zemřela Tifina matka, díval se na ni oknem jejího domu zvenčí. I když byli sousedé, skoro se tehdy neznali, neboť měla malá Tifa svou partu a ostatní Clouda moc nebrali. Toho dne se ale malá Tifa rozhodla překročit horu Nibel, aby tam našla dle pověstí duši své matky. To ale bylo nebezpečné i pro zkušené horolezce, takže ostatní děti raději hodily na úpatí svahu zpátečku, kdyžto malý Cloud s malou Tifou pokračovali dále. Cesta skončila, když se pod nimi prolomila prkna lanového mostu přes údolí. Tifa se tehdy vážně zranila a Cloud vyvázl jen odřený, navíc ho ostatní obvinili, že ji k překročení Nibelu navedl on. Tifin otec mu pak zakázal se s ní stýkat, čímž se Cloudova duše rozdělila na normální a černý stín sebe sama. V dalších letech po tomto incidentu si malá Tifa nadále hrála s kamarády a Clouda si vůbec nevšímala, ten tedy začal žárlit a začal si myslet, že jsou ostatní děti hloupé. Jeho světlá část ale přiznala, že si za samotu mohl také sám. Jednoho dne však pozval malou Tifu na rande ke studně a byl velice překvapený, že tam vůbec přišla. Svěřil se s plány stát se Soldierem jako legendární Sephiroth, aby ji ochránil před nebezpečím; chtěl na ni udělat dojem, aby si ho konečně všímala. \"Tifa pak Cloudovu vědomí, vznášejícímu se nad všemi třemi verzemi jeho já, řekla, že neměla tušení o jeho trápení, ale od doby, co jí dal onen slib, na něj myslela ve dne v noci a četla každý den noviny, zda tam neuvidí zmínku o jeho činech, ale nikdy se nedočetla nic.\n\nNa to se všechny tři části jeho já spojily do jednoho a znovu se přehrála scéna z nibelheimského incidentu před 5 lety, tentokrát po Tifině naléhání tak, jak to bylo doopravdy. \"Sephirotha tehdy skutečně doprovázel Soldier 1. třídy jménem Zack. Tifa je odvedla k Mako-reaktoru, kde musela zůstat venku ve společnosti mlčenlivého obyčejného vojáka. Po týdnu, když Sephiroth podpálil město, pronásledovala Tifa Sephirotha až do reaktoru, kde našla mrtvolu svého otce. Pokusila se Sephirotha napadnout zezadu, ale ten ji probodnul mečem a shodil ze schodů. Sephiroth pak jako šílenec promlouval ke své \"matce\" Jenově. V tu chvíli dorazil na místo Zack, který zavrhl své přátelství se Sephirothem a svým Buster Swordem ho také napadl, ale i on byl lehce přemožen a z nitra reaktoru byl vyhozen s dírou v těle na schody, ochromen.\"\n\nTifa se Cloudova vědomí zeptala, jak si tohle může pamatovat, když tam tedy podle všeho vůbec nebyl: příběh pokračuje.\" Do reaktoru vstoupil ještě třetí člověk, a to ten mlčenlivý obyčejný voják. Našel Tifu v tratolišti krve, jak v agónii mumlá, že nenávidí Shinru, Sephirotha a Soldiery. Sundal si helmu a bylo odhaleno, že jím byl Cloud. \"Znovu se přehrála scéna příchodu Sephirotha a Zacka do Nibelheimu. Ovšem tentokrát s rozdílem, že se Sephiroth zeptal, jaké to je po takové době navštívit rodné město, jednoho ze dvou obyčejných strážníků a ne svého kolegy, Soldiera Zacka\". Jakmile Cloud spatřil mladou Tifu zahleděnou do země a zklamanou, rychle ve studu nasadil helmu přes obličej, aby ho nikdo nepoznal, a jen po celou dobu pobytu ve městě mlčel-navštívil pouze svou matku, která mu slíbila, že nikomu neprozradí, že se vrátil. Cloud se totiž šíleně styděl, že ho k Soldierům ve skutečnosti kvůli duševní labilitě nikdy nepřijali a dotáhl to pouze do řad obyčejné vojenské stráže.\"\n\nZnovu v reaktoru: \"Cloud vzal Zackův Buster Sword a zezadu nepozorného Sephirotha probodl. Pak se vrátil k Tifě, aby zastavil krvácení a přenesl ji na bezpečnější místo\" (odkud ji později zachránil její mistr bojových umění). \"Poté se na scéně znovu objevil zraněný Sephiroth, tentokrát s urvanou hlavou Jenovy, který se slovy, jak se mohl opovážit, Clouda probodl mečem Masamune a chystal se vychutnat si jeho smrt. Ovšem Cloudovi se povedlo neznámou vnitřní sílou svým tělem meč i se Sephirothem zvednout do vzduchu a přehodit z lávky do šachty, čímž Sephirotha zabil a vlastně nevědomky zachránil aspoň na následujících 5 let Planetu.\" Cloud si uvědoměním těchto faktů konečně dokázal vzpomenout, kým je, a že není jen Sephirothův klon bez minulosti. Klona ve skutečnosti udělali i ze Zacka, který po útěku z Hodžovy laboratoře v nibelheimském paláci posléze zemřel.\n\n\"Clouda i Zacka totiž Hodžo nalezl krátce po incidentu a stihl je stabilizovat tak, že nezemřeli. Podrobil je s vědomím, že je Sephiroth mrtvý, nelidským experimentům. Zack se ale nechytal dobře, protože již byl pod vlivem Maka, ale Cloudovi způsobil závažnou otravou Makem, když je oba infikoval buňkami z ostatků Sephirotha. Díky tomu se oba stali nedokonalými klony a oba byli ve stázi víc než 4 roky. Všechny události měly za následek, že se Cloudova osobnost rozpoltila a zcela se změnila v novou z toho, co si sám potlačeně pamatoval, doplněné o přenesené vzpomínky Zacka, a o své temné já doplněné vlivem Sephirotha díky jeho buňkám. \"To mělo za následek, že si mnohé Zackovy činy pamatoval, jako by je prožil on sám, ale u jiných si byl vědom toho, že to nejsou jeho vzpomínky, ale sám věřil, že jsou.\n\nNásledně po vytažení Tify a Clouda z Proudu života ostatními členy party se na palubě Highwindu Cloud, nyní už zcela zdravý fyzicky i duševně, všem omluvil, že \"kecal\" o tom, že byl Soldier 1. třídy. Tifa, jež znala Cloudu minulost, mu poděkovala za dodržení slova, když ji zachránil tehdy v reaktoru život, třebaže nebyl Soldier, navíc zabil legendárního Sephirotha, což se nepodařilo nikomu, ani žádnému jinému Soldierovi 1. třídy. Každopádně zamířili ihned do Junonu, do podmořského reaktoru, kde bojovali opět s Turks o nadvládu nad ponorkou. Druhou ponorku, která mezitím vyzdvihla z podmořského reaktoru další obří materii, sestřelili. Pod vodou se ale museli vyhýbat dalším Zbraním. Potom dorazili do Raketového města, kde se opět střetli s Turks, jež vyhnali od zrestaurované rakety připravené k odpalu. Uvnitř byla poslední obří materie. Cid chtěl provést sebevražednou misi a v raketě Meteor trefit sám, tedy pokusit se zachránit Planetu, i si zároveň splnit sen o tom být prvním kosmonautem.\n\nRaketa však byla naprogramována na řízení autopilotem a odstartovala i s Cidem, Cloudem a ještě jedním členem party bez odpočítávání. Cestou k Meteoru vyjmuli z Shinrovy nálože obří materii a unikli k únikovému modulu, ale vybuchla kyslíková nádrž, ta kterou kdysi Cidova kolegyně Shera neustále kontrolovala a zmařila tím jeho dřívější start. Nyní viděl, že by ho skutečně tehdy nádrž zabila. Shera byla na palubě rakety tajně také a pomohla Cida uvolnit, aby se včas dostali do únikového modulu. Pak raketa narazila do Meteoru a jaderný výbuch rozzářil oblohu na celé Planetě. Ovšem tento Meteor, jenž byl v podstatě vyvolán černou magií, nijak nepoškodil. Navíc do dopadu Meteoru, nyní potvrzeno, že na Midgar, zbývalo jen pár dní. Parta tedy odcestovala do kaňonu Cosmo, kde situaci monitoroval Bugenhagen. Ten všem vysvětlil, co se nyní stane a jak bude smrt Planety vypadat. Při diskuzi o Aerith ale Cloud zmíní její bílou materii a Bugenhagen okamžitě chce vidět místo, kde zemřela, že se možná dozví více, i to, co přesně myslela tím, že jedině ona může Sephirotha zastavit.\n\nV Zapomenutém městě Bugenhagen aktivoval v paměťovém krystalu záznam Aerithiny smrti a všiml si, že těsně před ní úspěšně vyvolala mocné kouzlo svaté magie: \"Holy,\" které dokáže Meteor zastavit, ale je zablokované Sephirothem. Po návratu ale Caith Sith přinese zprávu, že se kousek od Severního kontinentu vynořila Diamantová Zbraň, mířící na Midgar, kam nechal Rufus Shinra přemístit obří Mako-dělo z Junonu, aby ho použil proti Sephirothovi, jehož vůle blokovala Aerithinu mocnou sílu Holy. Přehrál další zprávu ze schůze vedoucích představitelů Shinry, kde Heidegger oznámil připravení děla. Cloud s ostatními nejprve bojoval proti Zbrani sám, ale ta uprostřed bitvy vyslala salvu svítících raket na Midgar, odkud mířil výstřel elementárních částic z Mako-děla, nyní přejmenovaném na Sister Ray, směrem k Severnímu kráteru a prostřelil i velkou díru do Diamantové Zbraně, čímž ji zničil. Nicméně salva raket zasáhla velitelství Shinry a mnoho dalších objektů v Midgaru, včetně Rufusovy kanceláře. Rufus jen smířeně hleděl vstříc smrti a při ohlušujícím výbuchu byl pravděpodobně zabit.\n\nŘeditel úseku urbanizace Reeve Tuesti, jenž byl odhalen jako ten, kdo řídil Caitha Sitha, pak chtěl nařídit kvůli vážnosti situace evakuaci Midgaru, ale Scarlet ani Heidegger ho neposlechli, navíc provedli puč a Tuestiho, jemuž šlo v tuto chvíli jen o bezpečí obyčejných obyvatel, nechali zatknout. Z vězení však mohl Caita Sitha i nadále ovládat, takže parta seskočila z Highwindu před Shinrovo zničené velitelství a obřím tubusem je nasměroval k Mako-dělu, které momentálně představovalo velkou hrozbu, neboť se ho zmocnil profesor Hodžo. Clouda a jeho partu chtěli zadržet Turks, ovšem buď bojem, nebo domluvou došlo k rozuzlení, že když je Rufus mrtvý, už nadále nejsou Turks, takže dál už nepřekáželi v cestě. Cestou potkali i Scarlet a Heideggera, které zabili. Na hlavni Sister Ray našli Hodža, který se teď choval jako typický šílený vědec. Přeprogramoval zbraň tak, aby dodal pozitivní energii svému synovi a pomohl mu ovládnout svět. Vskutku prozradil, že je Sephirothovým biologickým otcem, ačkoliv Sephiroth to nikdy nevěděl. Pak si vstříknul poslední Jenoviny buňky, které měl u sebe, do své krve, čímž se dostal pod přímý vliv svého syna a proměnil se v další inkarnaci Jenovy. Po bitvě Hodžo zemřel a Vincent Valentine jen utrousil poznámku, že byl Hodžo v porovnání s géniem Gastem jen pouhý šarlatán.\n\nPotom si dala skupina rozchod, aby každý doma popřemýšlel, za co bojuje a proč. Cloud jen prohlásil, že pro něj je boj se Sephirothem osobní záležitostí a záchrana Planety před Meteorem je jen vedlejší produkt tohoto souboje. Barret odešel navštívit Marlene, Nanaki šel navštívit svého umírajícího dědečka Bugenhagena, atd..tedy Cloud zůstal na Highwindu sám s Tifou s tím, že nemají kam jít. Takže zůstali spolu sami přes noc v jeskyni kousek od místa, kde byl Highwind zaparkovaný. Následující den přiletěli k Severnímu kráteru, jehož magická bariéra byla Sister Ray zničena, takže se Cloud mohl s dalšími dvěma členy party spustit dolů (ve hře jakýmikoliv, kanonicky Yuffie s Vincentem zůstala v Midgaru a pomáhala osvobozenému Reevovi Tuestimu a Turksům organizovat evakuaci města)\n\nSephiroth už shromáždil dost moci na to, aby se stal dle jeho nynějšího plánu bohem a utkal se s Cloudem nejprve v podobě Bizzaro-Sephiroth a Safer-Sephiroth. Druhá jmenovaná podoba už byla polobožského charakteru, v němž měl Sephiroth k zádům přirostlé jedno černé křídlo padlého anděla. Cloud však byl i přesto nad Sephirothovy síly a jeho fyzická inkarnace tak byla zničena. Ještě to neznamenalo konec, neboť v Proudu života Cloud ucítil Sephirothovu duchovní podstatu a musel se za ní vypravit sám. Zde už Sephirotha snadno porazil a definitivně se mu povedlo přetnout vliv, který na něj Sephiroth měl.\n\nPřesto přišlo toto vítězství příliš pozdě. Kouzlo Holy bylo nyní uvolněno, jenže Meteor již vstoupil do atmosféry Planety, takže ho nedokázalo plně zasáhnout. Holy se snažilo udržet Meteor co nejdál od Midgaru, ovšem město bylo při tomto souboji svaté a temné magie téměř kompletně zničeno. Ze záhrobí, lépe řečeno z Proudu života, ale zasáhla Aerith, která využila svou moc k tomu přesunout Meteor dostatečně daleko od Planety, aby ho mohlo Holy konečně zničit. Ostatní vyloví Clouda z Proudu života a uprchnou na Highwindu ze Severního kráteru pryč, přičemž si Cloud uvědomil, že Aerith od nich tak docela neodešla.\n\nHra je ukončena scénkou o 500 let později, když stárnoucí Nanaki běží kaňonem se dvěma štěňaty od jeho druhu k troskám, jež zbyly z Midgaru, nyní porostlé bujnou džunglí, signalizující, že se tou dobou již Planeta plně zotavila ze zkázy, jež přinesla Jenova a Sephiroth. V pozadí byl slyšet dětský smích.\n\nV roce 2007 bylo Final Fantasy VII přeloženo do češtiny skupinou RK-Translations.\n\n\n"}
{"id": "244021", "url": "https://cs.wikipedia.org/wiki?curid=244021", "title": "Řadič", "text": "Řadič\n\nŘadič je elektronická řídicí jednotka, realizovaná sekvenčním obvodem, která řídí činnost všech částí počítače. Toto řízení je prováděno pomocí řídicích signálů, které jsou zasílány jednotlivým modulům (dílčím částem počítače). Reakce na řídicí signály - stavy jednotlivých modulů - jsou naopak zasílány zpět řadiči pomocí stavových hlášení. Dílčí částí počítače je např. operační paměť, která rovněž obsahuje řadič, který je podřízen hlavnímu řadiči počítače, jenž je součástí CPU.\n\nMikroprogramovaný řadič je řadič řízený mikroprogramem. Jedná se v podstatě o variantu sekvenčního obvodu realizovanou pomocí paměti, kdy stavové signály z jednotlivých zařízení jsou v multiplexeru transformovány na adresu a předány řídicí paměti. Na této adrese je pak uložena kombinace řídicích signálů jež se vyšlou na sběrnici.\n\n\nV podstatě velmi zjednodušený řadič počítače, používající krátké instrukce, typicky 16 bitů.\nJedna mikroinstrukce obsahuje několik taktů:\n\n\nJe realizován buď jako klasický sekvenční obvod stavovým automatem, kde jsou stavy jednotlivých signálů binárně zakódovány, nebo pomocí řídicích řetězců, kde jsou stavy signálů zakódovány v kódu \"1 z n\". Na takové řešení sekvenčního obvodu je sice zpravidla potřeba více klopných obvodů, nicméně není tolik náročný na kombinační logiku, neboť ke každému klopnému obvodu je připojen multiplexor který nastavuje na hodnotu 1 jen a pouze řídicí signály poplatné danému stavu.\n\nKlasické řadiče jsou rychlejší avšak dražší (s výjimkou velmi jednoduchého zařízení). Mikroprogramový řadič je zcela jistě flexibilnější, chceme-li změnit chování řadiče, změníme program.\n"}
{"id": "244024", "url": "https://cs.wikipedia.org/wiki?curid=244024", "title": "Judita Čeřovská", "text": "Judita Čeřovská\n\nJudita Čeřovská, rozená Judita Štěrbová, (21. dubna 1929, Most – 9. října 2001, Praha) byla česká a německá zpěvačka a šansoniérka. Pocházela ze smíšeného manželství, maminka byla rodilá Němka, tatínek Čech. Tento fakt jí zejména v mládí působil řadu osobních potíží, což bylo dáno především politickou situací jak v Německu, tak v Československu.\n\nDětství prožila v Mostě a jelikož pocházela ze smíšené rodiny ovládala plynule jak češtinu tak němčinu. Školní docházku zahájila v české škole, po záboru Sudet Němci zůstala Judita s babičkou v Mostě, neboť rodiče se odstěhovali do Řevnic u Prahy. Chodila do německé školy a od dvanácti let se učila hrát na klavír. Juditini rodiče byli v roce 1942 zatčeni, protože je někdo udal, že poslouchají zahraniční rozhlas (rádio Londýn). Rodiče pak strávili v nacistickém vězení několik měsíců, nakonec je propustili. Od roku 1944 Judita žila s rodiči v Řevnicích. Zde chodila do české měšťanské školy. Její matku, snad proto, že byla Němka, zatkli ještě jednou krátce po válce. Dvoje vězení na ní mělo výrazně negativní dopad a zemřela velmi záhy. Juditu pak vychovával hlavně otec (babička se odstěhovala do západního Německa). \n\nPo válce vystudovala obchodní akademii v Berouně, během studií a po nich často zpívala s různými studentskými kapelami. Nastoupila do podniku zahraničního obchodu, kde roku 1951 účetnickou chybou způsobila značnou finanční ztrátu, za kterou byla souzena a během soudu podepsala spolupráci s StB, která trvala do roku 1966. V letech 1953 – 1974 byla provdaná za právníka Vladimíra Čeřovského. Svoji poloprofesionální pěveckou dráhu začala až ve 27 letech, kdy už byla matkou dvou dětí. Tehdy se umístila jako 2. v soutěži \"Hledáme mladé talenty\" a ihned na to začala zpívat v pražském music hallu Alhambra.\n\nV roce 1959 utrpěla velmi vážné zranění při autonehodě, z níž se zotavovala dva roky, následky si ale nesla až do konce života. Při této nehodě byl zraněn i zpěvák a herec Josef Zíma. V tuzemsku nazpívala počátkem 60. let několik velmi známých a populárních hitů. Protože ale nebyla plně „profesionalizovaná“, nikdy naplno nespolupracovala s velkým tanečním orchestrem či renomovaným hudebním autorem, nakonec způsobilo, že se doma nestala opravdovou hvězdou popmusic. Často spolupracovala s českou textařkou Jiřinou Fikejzovou. Velkou dávku úspěchu způsoboval také její obrovský osobní šarm, přirozená noblesa, jakož i velká důslednost spojená s důkladností, s jakou přistupovala ke každé práci. Byla považována za velmi atraktivní a neobyčejně půvabnou ženu s velice podmanivým hlasem. Stala se mnohem populárnější v německy mluvících zemích než doma v Čechách, v bývalé Spolkové republice Německo pravidelně vystupovala na koncertech a měla i své stálé televizní pořady. Úspěšně vystupovala nejen v Německu, ale po celé Evropě, dokonce i v bývalém Sovětském svazu. Spolu s Karlem Gottem, Hanou Hegerovou a Josefem Lauferem zpívala i na světové výstavě EXPO ’67 v kanadském Montrealu v pořadu \"Pop stars of Prague\". Zde ji viděli někteří američtí hudební manažeři, kteří jí nabízeli zajímavé angažmá v zámoří. Všechny nabídky odejít do zámoří (a to zejména z rodinných důvodů) odmítla. Od roku 1989 vystupovala se skupinou \"Pavel Smetáček & Traditional Jazz studio\", se kterým zpívala šansony, swingové a jazzové evergreeny. Byla také dlouholetou životní partnerkou Pavlova bratra Ivana Smetáčka. V 90. letech se často objevovala i v České televizi a kromě toho tehdy vyšlo hned několik hitových výběrů s hudbou 60. let na CD.\nZemřela ve věku 72 let v Praze, pochována je na Olšanských hřbitovech. Dnes je považována ze jednu z největších pěveckých legend československé populární hudby 20. století.\n\nvýběr\n\n\ndiskografie není úplná\n\n\nViz článek seznam písní Judity Čeřovské.\n\n\n"}
{"id": "244025", "url": "https://cs.wikipedia.org/wiki?curid=244025", "title": "U Mamlase", "text": "U Mamlase\n\nU Mamlase je název pro vyhlídkové místo nalézající se na kopci asi 1 km západně od světoznámého poutního kostela svatého Jana Nepomuckého na Zelené hoře u Žďáru nad Sázavou.\n\nNázev vznikl podle názvu zde umístěné originální betonové skulptury hlavy Mamlase - díla zdejšího místního sochaře Michala Olšiaka. Od sochy je krásný výhled na město Žďár nad Sázavou a zejména na světoznámý poutní kostel svatého Jana Nepomuckého na Zelené hoře.\n\nMístem prochází modře značená okružní turistická trasa 2010.\n\n"}
{"id": "244026", "url": "https://cs.wikipedia.org/wiki?curid=244026", "title": "Zákon stálých poměrů slučovacích", "text": "Zákon stálých poměrů slučovacích\n\nZákon stálých poměrů slučovacích je chemický zákon, který říká, že\n\n\"hmotnostní poměr prvků nebo součástí dané sloučeniny je vždy stejný a nezávisí na způsobu přípravy sloučeniny\".\n\nFormulace tohoto zákona je připisována Daltonovi a Proustovi.\n\nTento zákon bylo možné objasnit pouze na základě atomové teorie stavby látky, podle které je hmotnost prvku úměrná počtu atomů, které jsou stavebními částicemi látky.\n\n"}
{"id": "244029", "url": "https://cs.wikipedia.org/wiki?curid=244029", "title": "Zákon násobných poměrů slučovacích", "text": "Zákon násobných poměrů slučovacích\n\nZákon násobných poměrů slučovacích je chemický zákon, který říká, že\n\nFormulace tohoto zákona je připisována Daltonovi a Richterovi.\nTento zákon bylo možné objasnit pouze na základě atomové teorie stavby látky, podle které je hmotnost prvku úměrná počtu atomů, které jsou stavebními částicemi látky.\n\n"}
{"id": "244031", "url": "https://cs.wikipedia.org/wiki?curid=244031", "title": "Zákon objemových poměrů slučovacích", "text": "Zákon objemových poměrů slučovacích\n\nZákon objemových poměrů slučovacích (též zákon stálých poměrů objemových) je chemický zákon, který říká, že\n\nNapř. z jednoho objemu kyslíku a dvou objemů vodíku vzniknou dva objemy vodní páry.\n\nFormulace tohoto zákona je připisována Gay-Lussacovi.\n\n"}
{"id": "244041", "url": "https://cs.wikipedia.org/wiki?curid=244041", "title": "Gendündub", "text": "Gendündub\n\nGendündub (1391 – 1474) je považován za prvního v linii tibetských dalajlamů. Byl žákem Congkhapy, zakladatele školy Gelugpa.\n\nPodle tradice se narodil v chlévě v rodině kočovných pastevců a do sedmi let vyrůstal jako pastýř. Po této době byl umístěn do kláštera a vyrostl z něj učenec známý po celé zemi.\n\n"}
{"id": "244043", "url": "https://cs.wikipedia.org/wiki?curid=244043", "title": "Benny Vansteelant", "text": "Benny Vansteelant\n\nBenny Vansteelant (19. listopadu 1976 – 14. září 2007) byl belgický duatlonista, osminásobný mistr světa a čtyřnásobný evropský šampión. 8. září se během tréninku srazil s osobním automobilem, 14. září v ranních hodinách utrpěným zraněním podlehl.\n"}
{"id": "244046", "url": "https://cs.wikipedia.org/wiki?curid=244046", "title": "Vít Sázavský", "text": "Vít Sázavský\n\nVít Sázavský (* 15. května 1958 Praha) je český kytarista, violista a hudební aranžér.\n\nKoncem 70. let 20. století, působil v písničkářském duu se Zdeňkem Vřešťálem, po seznámení se Zuzanou Navarovou založili skupinu Nerez.\n\nV roce 1988 napsal se Zuzanou Navarovou hudbu k animovanému filmu Michaely Pavlátové \"Křížovka\".\n\nZpívá také na CD \"Morytáty a balady\" (1992) a hostuje na albu Zuzany Navarové \"Caribe\" (1992).\n\nPo rozpadu kapely Nerez aranžoval většinu písní na albu \"Divné století\" Jaromíra Nohavici (1996), se kterým spolupracuje dodnes. Hrál v doprovodné Kapele (živé album Jaromír Nohavica a Kapela - \"Koncert\" 1998), ze které později vznikla kapela Neřež, ve které hraje dodnes, a aranžoval písně i na dalších Nohavicových albech – \"Moje smutné srdce\" (2000) a \"Babylon\" (2003).\n\nSpolu se Zdeňkem Vřešťálem produkoval album \"Podívej\" Marie Rottrové (2001).\n\nS Jiřím Sedláčkem produkoval sampler určený převážně pro děti \"Havěť všelijaká\" (2005) i jeho pokračování. Podepsaný je i pod obdobným projektem \"Sloni v porcelánu\" (1999).\n\nAranžoval také písně Martiny Trchové při nahrávání alba \"Čerstvě natřeno\" (2005) a produkoval album Jana Budaře \"Uletěl orlovi\" (2006).\n\nV roce 2008 mu k 50. narozeninám vyšlo kompilační album \"Nerez – Neřež 1982 – 2007\".\n\nVít Sázavský je od r. 1998 též vrcholovým hráčem scrabblu, každoročně se (s výjimkou r. 2010, k 13.8.2012) kvalifikoval na mistrovství republiky, kde se v roce 2007 umístil na pátém místě z dvaatřiceti kvalifikovaných a v letech 1999–2000 z téhož počtu kvalifikovaných na devátém.\n\n"}
{"id": "244047", "url": "https://cs.wikipedia.org/wiki?curid=244047", "title": "Grand Prix Itálie 1955", "text": "Grand Prix Itálie 1955\n\nGrand Prix Itálie ( XXVI Gran Premio d'Italia ) byla 7. závodem sezóny 1955, který se konal 11. září 1955 na okruhu Autodromo Nazionale Monza. V závodě zvítězil, potřetí v řadě, Juan Manuel Fangio na voze Mercedes. Poprvé se jelo na celé délce okruhu včetně klopených zatáček vysokorychlostního okruhu. Piero Taruffi druhým místem zajistil pro Mercedes 5. double v historii.\n\nScuderia Ferrari přijela na domácí Grand Prix Itálie se šesti vozy, se dvěma vozy Lancia D50 a Ferrari 555. Lancia po smrti Alberta Ascariho, ukončila závodní činnost a dokumentaci vozu D50, předala Enzo Ferrarimu. Ale poté, co byly zrušeny Grand Prix Německa, která se měla konat před závodem v Monze, podzimní Grand Prix Švýcarska a Španělska, neměli piloti Ferrari šanci zasáhnout do boje o titul. Nejlépe postavení, Maurice Trintignant a Giuseppe Farina, ztráceli přes deset bodů na druhého Stirlinga Mosse. Pro Farinu navíc závod skončil po kvalifikaci, jeho vůz Lancia měl problémy s pneumatikami na nově vybudovaném oválu s klopenými zatáčkami. Ferrari se nakonec rozhodl do závodu z bezpečnostních důvodů oba vozy Lancia nenasadit. Mercedes přivezl čtyři vozy pro již jistého mistra světa Fangia, Mosse, Taruffiho a Klinga. Pro Mercedes to bylo poslední představení ve formuli 1, k velkému zklamání konstruktéra Neubauera. Záměr Mercedesu, připomenutí značky a propagační akce ke zvýšení odbytu vozů, byl však splněn.\n\nKvalifikace nejlépe vyšla stříbrným šípům, kteří obsadili kompletně první řadu v pořadí Juan Manuel Fangio, Stirling Moss, Karl Kling, druhá patřila domácím pilotům Farinovi a Castellottimu. Nejlépe odstartoval Fangio, který v závodě nedal nikomu šanci a krom jediného kola, vedl po celou dobu závodu. Tím kdo ho vystřídal ve vedení byl jeho týmový kolega Moss, kterého během závodu provázela smůla, nejprve v 19, kole musel do boxu s rozbitým sklem, poté ho potrápil motor, který jej vyřadil definitivně v 27. kole. Také další Mercedes s Klingem za volantem, postihl problém s převodovkou a tak reputaci Mercedesu zachraňoval Fangio a z devátého místa startující Piero Taruffi, jenž dokázal dojet na druhém místě. Až třetí místo zbylo na Ferrari, které za bouřlivého povzbuzování domácích tifosi dovezl do cíle Eugenio Castellotti. Juan Manuel Fangio jen potvrdil svůj třetí titul mistra světa.\n\n\n Stirling Moss - Mercedes- 2:46.9\n\n Juan Manuel Fangio - Mercedes GP- 2'46.5\n\n\n"}
{"id": "244048", "url": "https://cs.wikipedia.org/wiki?curid=244048", "title": "Loch", "text": "Loch\n\nLoch (z německého \"Loch\", „díra“) je středověké sklepení, hloubené například ve skále či pískovcovém masivu. Tato sklepení sloužila jako úkryty, skrýše, ale také jako zásobárny potravin, protože zde bylo chladno a stálá teplota.\n\nPříkladem středověkého lochu je sklepení v gotické části zámku Rataje nad Sázavou, kde se nachází Muzeum středního Posázaví. Je zde velmi dobře vidět vytesané výklenky ve zdi, stopy po trámech, dveřích, větrací šachta, vše dokazující existenci pravděpodobně středověké spižírny.\n\nJižní Morava se může pochlubit zejména pískovcovými lochy, budovanými nejprve z důvodu těžby písku a posléze využívanými též jako sklepení. \n\nV hovorové češtině toto slovo užíváme také jakožto označení pro vězení – viz frazeologizmus \"být v lochu\" znamenající věznění. V brněnském hantecu podobné slovo \"lochna\" také znamená \"díra\".\n"}
{"id": "244056", "url": "https://cs.wikipedia.org/wiki?curid=244056", "title": "Havěť všelijaká", "text": "Havěť všelijaká\n\nHavěť všelijaká (2005, druhý díl 2006, oba Indies Records) je sampler produkovaný Vítem Sázavským a Jiřím Sedláčkem. Je určený převážně pro děti a obsahuje písně od různých autorů hlavně o zvířatech. Navazuje tak na sampler \"Sloni v porcelánu\" (1999), který oba hudebníci produkovali spolu se Zdeňkem Vřešťálem. Grafikem obou alb (i \"Slonů\") je Michal Cihlář.\n\n\n\n"}
{"id": "244060", "url": "https://cs.wikipedia.org/wiki?curid=244060", "title": "From the Witchwood", "text": "From the Witchwood\n\nFrom The Witchwood (1971) je album od britské rockové skupiny Strawbs. Bylo nahráno v Air Studios, Londýn během února března 1971.\n\nAlbum je prvním a posledním studiovým albem, na kterém vystoupil Rick Wakeman v základní sestavě skupiny, předtím se ještě objevil na živém albu Just a Collection of Antiques and Curios.\n\n\n\n\n\n\n"}
{"id": "244074", "url": "https://cs.wikipedia.org/wiki?curid=244074", "title": "Robouniversum", "text": "Robouniversum\n\nRobouniversum je osmidílný cyklus novel navazujících na tvorbu Isaaca Asimova. V dílech II–VII je Isaac Asimov pouze autor předmluv, každý díl napsal jiný autor. První a poslední díl cyklu jsou sbírky starších povídek Isaaca Asimova.\n\nPrvní část série pojednává o putování Dereca, chlapce bez paměti, městem robotů. Skládá se z těchto novel:\n\nDruhá část cyklu vypráví o navazování kontaktů mezi roboty a mimozemšťany. Řeší dilema definice člověka pro robota.\n\n"}
{"id": "244075", "url": "https://cs.wikipedia.org/wiki?curid=244075", "title": "Cchangjang Gjamccho", "text": "Cchangjang Gjamccho\n\nCchangjang Gjamccho (1. března 1683 – 15. listopadu 1706) byl 6. tibetským dalajlamou.\n\nNarodil se v tibetském městě Tawang a už od narození ho provází mnoho legend. Jako dalajlama proslul svými sbírkami písní a poezie.\n\n"}
{"id": "244077", "url": "https://cs.wikipedia.org/wiki?curid=244077", "title": "Městské opevnění (Vyškov)", "text": "Městské opevnění (Vyškov)\n\nHradby ve Vyškově - se nacházejí za kostelem Nanebevzetí Panny Marie a v ulici Pivovarská. Výška hradeb dosahuje 3 až 6 metrů, síla zdiva je zhruba 155 cm. Tyto hradby jsou pozůstatkem městského opevnění ze 14. století.\n\nKamennými hradbami byl Vyškov obehnán patrně již ve 14. století. O jejich existenci v tomto období svědčí městská pečeť z roku 1403, kde byla znázorněna hradební zeď s věží a otevřenou bránou. Ovšem tyto hradby nebyly zvlášť pevné, protože v roce 1423 město dobyli a zcela zpustošili husité. Po husitských válkách bylo městské opevnění obnoveno, což nám dokládají písemné zprávy z té doby. Nejvíce zabezpečena byla východní hradba, kde probíhala v dvojité linii.\n\nPřístup do města zabezpečovaly tři brány ze tří hlavních směrů - z Brna, Kroměříže a z Olomouce, které však byly zbořeny v průběhu 19. století. Dnešní zbytky městského opevnění se nacházejí za kostelem Nanebevzetí Panny Marie a v ulici Pivovarská. Výška hradeb dosahuje 3, někdy i 6 metrů, síla zdiva je zhruba 155 cm.\n"}
{"id": "244078", "url": "https://cs.wikipedia.org/wiki?curid=244078", "title": "Tester kabelů", "text": "Tester kabelů\n\nTester kabelů je elektronické zařízení, které slouží ke kontrole propojení mezi konektory daného kabelu.\n\nObvykle obsahuje:\n\nKromě toho může obsahovat mikrokontrolér a displej k automatizaci testovacího procesu a ke zobrazení výsledků testů.\n\nTester kabelů je používán k ověření, jestli existují všechny požadovaná propojení mezí konci kabelů a že neexistuje žádné nežádoucí propojení. Pokud chybí požadované propojení mezi dvěma body, říkáme že jde o spojení „\"naprázdno\"“. Pokud existuje spojení mezi dvěma body kde být nemá, říkáme že jsou propojené \"\"nakrátko\"\". Poslední chyba je chyba zapojení – požadovaný kontakt konektoru je správně připojen pouze na jedné straně, na druhé je připojen někam, kam být připojen nemá.\n\nÚplná zkouška kabelu je velice komplexní úkol. Obvykle se provádí ve dvou fázích. V první se kontrolují propojení naprázdno a v druhé propojení nakrátko.\n\nPropojení naprázdno se obvykle testuje dvěma způsoby:\n\nJsou dva běžné způsoby, jak otestovat spoj na zkrat:\n"}
{"id": "244088", "url": "https://cs.wikipedia.org/wiki?curid=244088", "title": "Daišó", "text": "Daišó\n\nDaišó (: 大小, doslova „velký a malý“) je japonský termín označující tradiční výzbroj samurajů. Daišó se skládá z katany a wakizaši, někdy i z osobní dýky zvané tantó. Slovo daišó vzniklo spojením prvních znaků (slabik) z 2 japonských slov : daitó (dosl. velký meč 大刀) a šótó (dosl. malý meč 小刀). Katana (刀), delší z těchto 2 mečů, se typicky používala v boji muže proti muži. Wakizaši (脇差) se buď použilo jako druhý meč do levé ruky nebo pro boj ve stísněných prostorech.\n\nDaišó bylo povoleno vlastnit pouze samurajům jako symbol jejich společenského postavení. Daišó vešlo do módy v období Muromači. Před tím se za znak příslušnosti k samurajské třídě považoval luk a kůň. V tomto období také došlo k výměně delšího meče tači (太刀), který se nosil čepelí dolů za kratší katanu, jež se nosila za opaskem čepelí nahoru. Toto umožňovalo meč mnohem rychleji tasit.\n\nKrom toho, že dvojice mečů symbolizovala status samuraje, dávala tato dvojice možnost bojovat se dvěma meči zároveň. Mijamoto Musaši, autor Knihy pěti kruhů, se stal jedním z nejznámějších průkopníků boje s 2 meči. Musašiho Niten rjú (二天流 nebo 二天一流 Niten ičirjú), známá také jako \"Škola dvou mečů\", užívá tento druh boje. Přesto, že tento bojový styl je zjevně efektivnější, použití jen jedné ruky na každý meč snižuje rychlost a bojovník tak musí tuto ztrátu na rychlosti kompenzovat dokonalou technikou a velkou tělesnou silou. Niten rjú proto stále zůstává neobvyklým bojovým stylem.\n\nNa bitevním poli byl wakizaši obvykle nahrazován kratší a praktičtější dýkou tantó (短刀). Daišó samurajové nosili jako symbol příslušnosti ke své třídě. Volba mezi používáním jednoho nebo dvou mečů v boji záležela na individuálním stylu a tréninku každého samuraje.\n\n"}
{"id": "244094", "url": "https://cs.wikipedia.org/wiki?curid=244094", "title": "Sloni v porcelánu", "text": "Sloni v porcelánu\n\nSloni v porcelánu I. (1999) je sampler, který s podtitulem \"Písničkáři dětem\" vytvořil Jiří Sedláček, album produkovali Zdeněk Vřešťál a Vít Sázavský ze skupiny Neřež. Grafika obalu je práce Michala Cihláře. Jakýmsi pokračováním (podle číslovky v názvu byl snad původně plánován sampler Sloni v porcelánu II.) je \"Havěť všelijaká\" (2005).\n\n\nKromě uvedených autorů písní dále účinkují Miroslav Klus, Miloš Totter, Bohouš David, Norbi Kovács, Tomáš Kotrba, Jiří Podzimek, David Noll, Iván Gutiérrez.\n"}
{"id": "244098", "url": "https://cs.wikipedia.org/wiki?curid=244098", "title": "Émile Levassor", "text": "Émile Levassor\n\nÉmile Constant Levassor (21. ledna 1843, Marolles-en-Hurepoix, departement Essonne – 14. dubna 1897, Paříž) byl francouzský průkopník automobilismu a závodník.\n\nÉmile Levassor po ukončení studia na École Centrale (1864), pracoval od roku 1872 ve firmě vyrábějící dřevoobráběcí stroje založené Jean-Louis Périnem. Zde se také seznámil s René Panhardem. Panhard v té době vlastnil část firmy nesoucí název \"Perin, Panhard & Cie.\" a Levassor v podniku také získal účast. Kromě výroby strojů pro zpracování a obrábění dřeva se mezi lety 1875 a 1879 zabývala výrobou plynových motorů. Po smrti Périna v roce 1886 se firma přejmenovala na Panhard & Levassor. Mezitím belgičan Edourd Sarazin uzavřel licenční smlouvu na motory Gottlieba Daimlera. Sarazin však v roce 1887 zemřel a s jeho ženou se později oženil Levassor. Pomyslné věno tvořily i patenty jejího bývalého manžela. Levassor s Panhardem tedy nejdříve prodávali licenční motory, později - inspirováni Daimlerovým prototypem se rozhodli stavět své vlastní vozy. Daimler a nespolečenský samotář Levassor se rychle spřátelili a vzájemně si vyměňovali poznatky a vylepšení.\n\nPodílníci se rozhodli vyrábět vlastní automobily. První vůz značky byl vyroben v roce 1890, používal motor Daimler. Levassor se při konstrukci vozů snažil přinášet nová řešení, mezi jinými například jako první použil ve svých pozdějších vozech kombinaci umístění motoru vpředu s pohonem zadních kol.\n\nÉmile Levassor se se svými vozy také účastnil automobilových závodů, byl pátý při prvním závodě Grand Prix Francie Paříž-Rouen v roce 1894 a o rok později zvítězil s průměrnou rychlostí 24,5 km/h ve vůbec prvním závodě Grand Prix Francie trati Paříž-Bordeaux-Paříž. V tomto více než 1178 kilometrů dlouhém závodě šlo o obrovský úspěch vozu se spalovacím motorem. Levassor dojel po krátkém odpočinku v Bordeaux, kde jej měl vystřídat druhý řidič, do Paříže jako první, v té době řídil nepřetržitě 48 hodin a 17 minut. Dalších sedm vozů s benzínovými motory dorazilo postupně později a parnímu automobilu, který se závodu také účastnil, jízda trvala více než devadesát hodin. \n\nPři nehodě v dalším závodě Grand Prix v roce 1896 na trati Paříž-Marseille-Paříž od začátku vedl. Při snaze vyhnout se po silnici pobíhajícímu psu se těžce vnitřně zranil. I se zraněním a poškozeným vozem však v závodě pokračoval až do Avignonu. Poté byl převezen do nemocnice. Na následky zranění následující jaro zemřel, je tak považován za první oběť motoristických závodů. \n\n"}
{"id": "244099", "url": "https://cs.wikipedia.org/wiki?curid=244099", "title": "Šaunštejn", "text": "Šaunštejn\n\nŠaunštejn (též Šauenštejn nebo ) je zaniklý skalní hrad založený na konci 14. století na pískovcovém útesu asi 1 km severně od vsi Vysoká Lípa a 14 km severovýchodně od Děčína v národním parku České Švýcarsko. Stál na pískovcovém skalním suku v nadmořské výšce 340 metrů. Od roku 1966 je chráněn jako kulturní památka ČR. Z hradu se dochovaly ve skále vytesané konstrukční prvky a prostory. Bývá nazýván Loupežnickým hradem a je volně veřejnosti přístupný. \n\nPodle archeologických nálezů byl hrad založen ve čtrnáctém století, ale písemné prameny ho zmiňují jen v letech 1431–1446. Tvořil správní centrum malého panství a zajišťoval bezpečnost obchodní cesty zvané Česká silnice. Hrad byl v majetku Berků z Dubé a pravděpodobně roku 1428 jej získali do zástavy Vartenberkové. Hradní posádka ohrožovala zájmy lužického Šestiměstí a přilehlých částí Saska, a proto byli roku 1431 z Drážďan vysláni dva zvědové, kteří měli zjistit vojenské záměry posádky. Když se poměry v zemi uklidnily, hrad ztratil svůj vojenský význam, a ve druhé polovině patnáctého století zanikl.\n\nPři úpatí skály se nacházelo předhradí s provozními budovami. Vstup do skalního jádra je 4 m nad úrovní terénu a zpřístupňovala ho dřevěná čtverhranná věž. Na vrcholové plošině se nachází ve skále vytesaná světnička, podvalí obytné věže a řada draží, které ukotvovaly dřevěné konstrukce. Výrazný je okrouhlý zahloubený objekt se zúženým hrdlem, který sloužil jako skladiště\n\n\n\n"}
{"id": "244105", "url": "https://cs.wikipedia.org/wiki?curid=244105", "title": "Dave Lambert (britský hudebník)", "text": "Dave Lambert (britský hudebník)\n\nDave Lambert (* 8. března 1949 v Hounslow, Middlesex, Anglie) je anglický zpěvák-písničkář a hudebník. \n\n\n\n\n\n\nVšechny SP byly vydány ve Velké Británii, pokud není uvedeno jinak.\n\n\n\n\n\n"}
{"id": "244106", "url": "https://cs.wikipedia.org/wiki?curid=244106", "title": "Niečo sa chystá", "text": "Niečo sa chystá\n\nNiečo sa chystá je první album slovenské skupiny PEHA z roku 1999.\n\nAlbum obsahuje 12 písní, jako bonus také filmový záznam o nahrávání alba a videoklip k singlu \"Diaľkové ovládanie\", který byl natočen v prešovském trolejbuse za běžného provozu. Autory hudby ke všem písničkám jsou Katarína Knechtová a Karol Sivák, autorem textů pak Vlado Krausz, pouze skladbu \"Neúplná\" otextoval Vali Šefčík. Další videoklip se natáčel v Divadle Jonáša Záborského v Prešově k písni \"Diabol - anjel\", zpěvačka v něm prošla velkou vizuální proměnou, když se nechala ostříhat dohola.\n\nZa toto album získala skupina ocenění Objev roku 1999.\n\n"}
{"id": "244114", "url": "https://cs.wikipedia.org/wiki?curid=244114", "title": "Garbage", "text": "Garbage\n\nGarbage je skotsko-americká rocková skupina, založená roku 1994 v americkém městě Madison. Kapelu tvoří skotská zpěvačka Shirley Manson a američtí hudebníci Duke Erikson, Steve Marker a Butch Vig. Za dobu svého působení prodali po celém světě více než 16 mil. desek.\n\nKrátce po založení skupiny přišlo velmi plodné období plné úspěšných singlů („Stupid Girl“, „Milk“) zahrnující i debutové album \"Garbage\". Deska nečekaně prorazila hned ve třech státech (USA, Vel. Británie, Austrálie), prodalo se jí více než 4 mil. kopií. Garbage zazářili i na MTV Europe Music Awards 1996, kde vyhráli kategorii objev roku (\"Breakthrough Artist award\").\n\nNásledující studiové album \"Version 2.0\", na kterém pracovali dva roky byl nominován na cenu Grammy a to hned ve dvou kategoriích - Nejlepší album a Nejlepší rockové album. Prodeje dosáhly stejné výše jako u debutu. Na konci roku 1999 složili titulní píseň k bondovce Jeden svět nestačí.\n\nAčkoliv desku \"Beautiful Garbage\" zařadil magazín Rolling Stone mezi 10 nejlepších počinů roku 2001, vzhledem k předchozím albům se jednalo o komerční „propadák“. Na konci koncertní šňůry k desce \"Bleed Like Me\" ohlásili dočasný rozchod. V roce 2007 vydali kolekci největších hitů s názvem \"Absolute Garbage\".\n\nPo pěti letech se vracejí a vydávají novou desku Not Yor Kind of People, která obsahuje singly: „Blood for poppies“ , „Battle in Me“ , „Big Bright World“ a „Control“. CD vyšlo také v deluxe edici, ta obsahuje 15 skladeb. Japonská deluxe edice má ještě jednu skladbu navíc. K dostání je také i dvojitý vinyl s přibaleným deluxe CD. Deska měla pozitivní recenze, celkové hodnocení (průměr z 28 recenzí na Metacritic.com) ale zůstalo na 63/100.\n\nV červnu roku 2016 skupina vydala další CD, nazvané Strange Little Birds. Desku nahrála jejich vlastní firma Stunvolume a album je popsané jako „rozsáhlý filmový soundtrack s temnou atmosférou“. Celkově jde jejich o druhou nezávislou nahrávku. Recenze kritiků jsou ještě lepší než minule, průměr vychází na 75/100.\n\nPozn. prodeje v USA se vztahují k žebříčku Billboard Hot 100\n\n"}
{"id": "244115", "url": "https://cs.wikipedia.org/wiki?curid=244115", "title": "Erlang (programovací jazyk)", "text": "Erlang (programovací jazyk)\n\nErlang je multiparadigmatický programovací jazyk, specializovaný pro tvorbu distribuovaných, vysoce dostupných aplikací, odolných proti selhání. Sekvenční podmnožina jazyka je založena na funkcionálním paradigmatu s dynamickou typovou kontrolou. Erlang obsahuje jazykové konstrukty pro rychlou a snadnou tvorbu procesů, jejich vzájemnou komunikaci a správu.\n\nJoe Armstrong, Robert Virding a Mike Williams navrhli a vyvinuli první verzi jazyka v roce 1986. Původně se jednalo o proprietární jazyk společnosti Ericsson, v roce 1998 byl uvolněn jako open source.\n\nZápis jazyka vypadá takto:\nImplementace algoritmu Quicksort:\n"}
{"id": "244118", "url": "https://cs.wikipedia.org/wiki?curid=244118", "title": "CMC", "text": "CMC\n\nCMC je zkratka pro řadu pojmů a názvů.\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "244122", "url": "https://cs.wikipedia.org/wiki?curid=244122", "title": "Měřič kapacity", "text": "Měřič kapacity\n\nMěřič kapacity je součást elektronického měřícího zařízení používána k měření kondenzátoru. V závislosti na složitosti měřidla může buď pouze měřit kapacitu, nebo zjišťovat různé jiné parametry jako ztráty, ekvivalentní sériový odpor a indukčnost (měřeného kondenzátoru).\n\nMnoho digitálních voltmetrů obsahuje funkci pro měření kapacity. Tyto obvykle pracují s tím, že nabíjejí a vybíjejí kondenzátor známým proudem a měří rychlost změny napětí. Čím pomalejší rychlost nárůstu napětí, tím je měřená kapacita větší. Digitální multimetry obvykle měří kondenzátory v rozsahu od nanofaradů do několika set mikrofaradů.\n\nSložitější přístroje používají jiné techniky, jako měření kapacitoru jeho zapojením do obvodu měřicího můstku. Změnou hodnot součástek v ostatních větvích můstku se můstek dostane do vyváženého stavu, což je stav, kdy jsme ze známých hodnot součástek ve třech větvích můstku schopni určit hodnotu kapacity neznámého kondenzátoru. Můstek je také schopen podle požadavků měřit ostatní parametry (sériový odpor a indukčnost). Díky použití Kelvinovo propojení a dalších technik pro zpřesnění měření, jsou můstková zařízení schopna měřit kapacity od pikofaradů do jednotek faradů. \n"}
{"id": "244123", "url": "https://cs.wikipedia.org/wiki?curid=244123", "title": "The Presidents of the United States of America", "text": "The Presidents of the United States of America\n\nThe Presidents of the United States of America, často označovaná jako PUSA, je americká post-grungeová hudební skupina ze Seattlu, která byla dvakrát nominovaná na cenu Grammy. Skupinu vytvořili v roce 1993 „basokytarista” Chris Ballew, kytarista Dave Dederer a bubeník Jason Finn k nimž se později přidal „kytarobasista” Andrew McKeag. Za své první album, vydané po demu v roce 1994 získala skupina Platinovou desku. Od svého založení vydala skupina zatím šest studiových alb, poslední vyšlo v roce 2014.\n\nBallew, Dederer i McKeag hrají na speciálně upravené kytary. Ballew hraje na klasickou elektrickou kytaru, která má ovšem místo dvou kytarových strun, dvě struny běžně používané na baskytaru. Právě na ty hraje basovou část. Dederer i McKeag mají tři kytarové struny, na které se hrají kytarové pasáže. S tímto nápadem přišel Mark Sandman, frontman stupiny Morphine, se kterým Ballew dříve hrával.\n\n\n\n\n\n"}
{"id": "244124", "url": "https://cs.wikipedia.org/wiki?curid=244124", "title": "Produkční", "text": "Produkční\n\nProdukční (zavedená zkrácenina výrazů produkční vedoucí, resp. vedoucí produkce, příp. produkční manager) je ve filmové, rozhlasové, televizní a divadelní tvorbě profese spadající do hlavního tvůrčího a organizačního pracovně-výrobního štábu. Též se tak označují lidé, kteří tuto práci vykonávají. Je-li produkčních na daném projektu víc, souhrnně a prostě se jim referuje jako „produkce“ nebo „výroba“. Hlavní z nich je pak vedoucí výrobního štábu.\n\nProdukční není podřízený režisérovi, naopak režisér je podřízen vedoucímu výrobního štábu, stejně jako všichni z výrobního štábu. Podřízení se ale týká organizačně-technického, nikoli uměleckého aspektu vytvářeného díla. Jeho přímým podřízeným je zástupce produkčního, někdy též nazýván „ekonom projektu“. Mezi jeho další podřízené patří asistent produkce, klapka a pokladník.\n\nProdukční se výroby účastní od prvního dne přípravných prací do schválení filmu (televizní/rozhlasové hry,…). V případě klasického filmu jeho povinnosti končí po odevzdání promítacích kopií, předání všech podkladů do filmových laboratoří + obvykle dalších 20 pracovních dnů pro splnění všech povinností spojených s likvidací a vyúčtováním filmu.\n\n\n"}
{"id": "244128", "url": "https://cs.wikipedia.org/wiki?curid=244128", "title": "Kamil Hornoch", "text": "Kamil Hornoch\n\nKamil Hornoch (narozen 5. prosince 1972) je český astronom. Od roku 2007 pracuje v Astronomickém ústavu Akademie věd v Ondřejově, kde se věnuje výzkumu planetek. Již před tím se však astronomií zabýval jako amatér a z té doby jsou známy především jeho objevy nov v galaxiích M31 a M81. Roku 2006 mu Pacifická astronomická společnost udělila ocenění .\n\nAstronomií se Kamil Hornoch zabývá od roku 1984. O rok později se začal věnovat odborným pozorováním komet, meteorů, sluneční fotosféry, proměnných hvězd, planet a zákrytů hvězd.\n\nVětšinu svých objevů udělal na základě pozorování 35 cm zrcadlovým dalekohledem z malé soukromé hvězdárny v Lelekovicích u Brna.\nAčkoliv používá CCD kameru, má také dobré výsledky při vizuálních odhadech jasností hvězd (s fotometricky potvrzenou přesností 0,03 magnitudy). Uznání si získal díky svým početným odhadům a měřením jasností a pozic komet a proměnných hvězd a měřením pozic planetek.\nV roce 1993 spoluobjevil (s Janem Kyselým) novou proměnnou hvězdu ES UMa.\n\nV létě roku 2002 Kamil Hornoch pořídil sérii snímků okolí jádra galaxie M31 v souhvězdí Andromedy a objevil svou první extragalaktickou novu. Od té doby se galaxie M31 stala jeho oblíbeným pozorovatelským cílem. Do léta 2009 měl na svém kontě jako objevitel či spoluobjevitel přes 120 nov, na podzim 2013 přes 230 a k polovině roku 2015 již 290 nov. \n\nMezi nimi objevil také dvě novy v galaxii M81 na snímcích Pavla Cagaše pořízených 26,5 cm zrcadlovým dalekohledem 8. a 11. dubna 2007. Do té doby ještě žádná nova nebyla objevena tak malým dalekohledem v takové vzdálenosti. Jedna z nich, označovaná M81 2007 3, dosáhla o šest dní později poměrně výjimečné absolutní hvězdné velikosti -10 a zdánlivé hvězdné velikosti 17,6 a stala se do té doby nejjasnější objevenou novou v M81.\n\nKamil Hornoch byl dříve živnostníkem a pozorováním se zabýval amatérsky. V roce 2007 nastoupil do Astronomického ústavu v Ondřejově. Zde pracuje s 0,65m dalekohledem v oddělení meziplanetární hmoty. Jeho hlavní náplní je fotometrické pozorování planetek, především binárních (dvojitých).\n\nJe členem České astronomické společnosti, kde pracuje v sekci pozorovatelů proměnných hvězd i ve Společnosti pro meziplanetární hmotu.\n\nRoku 1996 se Kamil Hornoch stal první osobou, která obdržela od České astronomické společnosti nově založenou Cenu Zdeňka Kvíze za svou činnost v oblasti meziplanetární hmoty.\nV roce 2003 obdržel od Sekce pozorovatelů proměnných hvězd České astronomické společnosti Cenu Jindřicha Šilhána Proměnář roku.\n\nNejvětšího mezinárodního uznání se mu dostalo roku 2006, kdy získal tzv. , prestižní ocenění americké Pacifické astronomické společnosti. Cenu převzal v rámci astronomického kongresu v Praze.\n\nV roce 2001 byla na jeho počest podle návrhu Lenky Šarounové (nyní Kotkové) pojmenována planetka hlavního pásu (14124) Kamil.\n\n"}
{"id": "244130", "url": "https://cs.wikipedia.org/wiki?curid=244130", "title": "Brabham", "text": "Brabham\n\nMotor Racing Developments Ltd., známý jako Brabham, je britský výrobce závodních automobilů a závodní tým Formule 1. Založen roku 1960 dvěma australany, Jackem Brabhamem a Ronem Tauranacem.\n\nDříve se automobily značky Brabham označovaly písmeny MRD, kdosi však podotknul, že v rychlé francouzštině název znamená hanlivé označení psích extrementů na chodníku, proto Jack Brabham svolil k označení automobilů svým příjmením.\n"}
{"id": "244137", "url": "https://cs.wikipedia.org/wiki?curid=244137", "title": "Oceánský pohár národů", "text": "Oceánský pohár národů\n\nOceánský pohár národů ( \"OFC Nations Cup\"), nebo také Mistrovství Oceánie ve fotbale, je fotbalová soutěž národních týmů Oceánie pořádaná pod hlavičkou asociace Oceania Football Confederation. Tato obdoba Mistrovství Evropy ve fotbale vznikla v roce 1973. Turnaj se koná pravidelně každé čtyři roky od roku 2004. Před tímto rokem se konal každé dva roky a před tím nepravidelně.\n\nPrvních osm ročníků vítězily výhradně týmy Nového Zélandu a Austrálie, prvním a doposud jediným, kdo toto pravidlo porušil, byly Tahiti v roce 2012, což bylo způsobeno i faktem, že se turnaje již neúčastnila Austrálie, která se rozhodla vstoupit do AFC. V roce 2016 však opět zvítězil tým Nového Zélandu.\n"}
{"id": "244139", "url": "https://cs.wikipedia.org/wiki?curid=244139", "title": "Schauenstein", "text": "Schauenstein\n\nSchauenstein označuje:\n\n"}
{"id": "244141", "url": "https://cs.wikipedia.org/wiki?curid=244141", "title": "DDT (hudební skupina)", "text": "DDT (hudební skupina)\n\nDDT (neboli ДДТ v azbuce) je populární ruská (sovětská) rocková skupina založená v Ufě v roce 1980. Frontmanem skupiny a skladatelem je jediný stálý člen Jurij Ševčuk (Юрий Шевчук).\n\nNázev skupiny pochází z názvu chemické látky DDT (dichlordifenyltrichlorethan, insekticid), také vysvětlováno jako akronym k \"Duraki z domu techniky\" nebo \"Dům dětské tvorby\" (Дом детского творчествa, analogie Domova dětí a mládeže), což bylo místo prvních setkání pozdějších členů skupiny.\n\nOriginální složení kapely:\n\nNa konci roku 1979 byl Jurij Ševčuk pozván na zkoušku hudebníků do místního Domů dětí a mládeže. Vlastní tvorbu hudebníci ještě neměli a tak hráli coververze hitů od Rolling Stones, Beatles a jiných rockových skupin. V té době si ještě neříkali \"DDT\", pouze \"skupina vedená Gennadijem Rodinem\".\n\nV roce 1980 skupina nahrála v domácích podmínkách sedm skladeb, ze kterých bylo později sestaveno první album, \"DDT-1\", které však s ohledem na nízkou kvalitu nebylo moc rozšířeno.\n\nV roce 1982 \"Komsomolská pravda \"(ruské noviny) vyhlásila soutěž pro mladé zpěváky zvanou \"Zlatá ladička\" (Золотой камертон). DDT připravila a zaslala tři demonahrávky: \"Mimozemšťan\" (Инопланетянин), \"Černé slunce\" (Чёрное солнце) a \"Nestřílej\" (Не стреляй). Ve stejném roce skupina vydává své první páskové album \"Prase na duze\" (Свинья на радуге). Z hudebního hlediska to byla spíše experimentální práce a přes silné hard rockové znaky album také obsahovalo prvky rock and rollu, blues a country.\n\nV této době byla sovětská hudební scéna, podobně jako československá, rozdělena jednak na oficiálně uznávané zpěváky, kteří měli možnost vstupu do Svazu hudebníků a oficiální patronát, a jednak na neoficiální muzikanty. Neoficiální zpěváci byli často vysoce profesionálními hudebníky, ale museli mít jinou práci. \n\nV 80. letech v SSSR vznikly rozsáhlé sítě pro výměnu magnetických pásek, pomocí kterých se nahrávky neoficiálních hudebníků mohly rozšířit mezi lidmi (viz také samizdat). Tito „undergroundoví“ zpěváci se často stávali velice slavní a jejich neoficiální alba občas byla dokonce zmiňována v tisku. DDT v 1980. letech bilancovala mezi povoleným a nepovoleným statutem, více však nepovoleným.\n\nPřihláška DDT k soutěži \"Zlatá ladička\" se dostala do finále a skupina byla pozvána na vystoupení na koncert v Moskvě spolu s dalším finalistou, čerepoveckou skupinou Rock-září (Рок-сентябрь). Brzy po soutěži DDT a tři členové Rock-září, Vjačeslav Kobrin (Вячеслав Кобрин), Jevgenij Belozerov (Евгений Белозеров) a Andrej Maslennikov (Андрей Масленников), nahráli a vydali společné páskové album \"Monolog v Saigonu\" (Монолог в Сайгоне).\n\nPo nahrávce alba se Ševčuk a Sigačev vracejí do Ufy. Sigačev na čas odchází ze skupiny a Ševčuk sestavuje nové složení kapely ze stávajícího baskytaristy Rodina, bubeníka Sergeje Rudého, kytaristy Rustama Rezvanova a klávesníka Vladislava Storčilly. Výsledkem práce tohoto kolektivu bylo album \"Periferie\" (Периферия), nahrané v dubnu 1984. Po něm skupina získala značnou pozornost ze strany KGB, která začala stíhat členy kapely.\n\nV květnu 1983 skupina měla úspěch na oficiálně povoleném třídenním festivalu \"Rock pro mír\" (Рок за мир) na moskevském stadiónu Lužniky. Jejich vystoupení však bylo vystřižené z televizního pořadu o této události.\n\nNějakou dobu Ševčuk strávil v Sverdlovsku (nyní Jekatěrinburg), kde zpíval se skupinou Urfin Juis. Oživení DDT se stalo jeho hlavním cílem po návratu Sigačeva. Spolu s ním začínají pracovat na novém programu.\n\nV listopadu 1985 v Sverdlovsku nahrávají nové album \"Čas\" (Время). V roce 1986 se Ševčuk spolu s manželkou, synem a matkou stěhují do Leningradu a na počátku roku 1987 obnovuje DDT.\n\nDo petrohradského složení skupiny patří:\n\nDDT dotváří nový program a předvádí jej na festivalu pořádaném leningradským rockklubem v červnu roku 1987. Kapela vystupuje jako předposlední a na její koncert se do tisícimístného sálu nahrnulo více než 3000 diváků, což bylo nejlepším svědectvím uznání obnoveného DDT.\n\nV létě 1988 skupina zopakovala úspěch na leningradském festivalu a vydala se na velké turné po SSSR od pobřeží Baltiky do Tichého oceánu. Během téhož léta se nahrává nové album, které dostalo název \"Obleva\" (Оттепель).\n\nV roce 1989 kapela navštívila hodně měst a spolu se skupinou Alisa vystoupila na rockovém festivalu v Maďarsku.\n\nV roce 1990 DDT uskutečnila několik koncertů ve Spojených státech a Japonsku. Také se zúčastnila koncertu věnovaného památce Viktora Coje.\n\n10. výročí skupiny (1991) bylo oslaveno novým albem, \"Plastun\" (Пластун). Další album následovalo na jaře téhož roku a jmenovalo se \"Herečka Jaro\" (Актриса весна). Píseň \"Co to je podzim\" (Что такое осень) se stala celonárodním hitem a dlouho zůstávala vizitkou skupiny.\n\nKe konci 1992 DDT dokončila vypracování nového koncertního programu \"Černý pes Petrohrad\" (Чёрный пёс Петербург) a s tímto programem v rámci velkého turné (prosinec 1992 – leden 1993) navštívila mnoho měst SNS.\n\n27. května 1993 na výročí Petrohradu DDT uskutečnila volný koncert na Palácovém náměstí, na který přišlo 120 000 diváků. V létě téhož roku se skupina zúčastnila rockového festivalu Bílé noci Petrohradu (Белые Ночи Санкт-Петербурга) v Berlíně a na podzim byla oceněná prestižní cenou Ovace (Овация, místní analog Grammy) jako Nejlepší rocková skupina roku. Jurij Ševčuk byl přitom jmenován Nejlepší rockový zpěvák roku.\n\nNa začátku roku 1995 bylo nahráno nové album, \"To je vše…\" (Это всё…). V lednu se Ševčuk vydává na mírovou misi do válečných oblastí v Čečensku, kde měl asi 50 koncertů pro ruské vojáky a v říjnu 1996 DDT v plném počtu uspořádali koncert v centru Grozného, na který přišli představitelé obou válčících stran.\n\n25. června 1995 DDT vystoupili na svém sólovém koncertu na stadionu Petrovský, který navštívilo několik desítek tisíc fanoušků. Poté se kapela vydává na velké turné, které dostalo název \"Od a do\" (От и до). Koncem roku 1995 a v roce 1996 skupina pracuje v USA. Tam během února-března ve studiu Long View Farm v Massachusetts skupina nahrála své nové album, \"Láska\" (Любовь). K obvyklému složení kapely se navíc přidali baskytarista Igor Tichomirov a klávesista Dmitrij Galickij.\n\n23. června 1996 DDT zorganizovala první vlastní festival, který se konal na stadionu Petrovský pod heslem „Naplňme nebe dobrotivostí“. Na festivalu vystoupili ruské rockové hvězdy, každá z nichž měla dle úmyslu organizátorů uvést několik začínajících či jen málo známých rockových muzikantů. V červenci 1996 skupinu opustil klávesista, vystřídal ho Konstantin „Kot“ Tichomirov.\n\nV roce 1998 DDT uvedla svůj úplně nový program \"Svět číslo nula\" (Мир номер ноль), v němž překvapila fanoušky novým industriálním zněním a širokým využitím počítačových technologií. Ve stejnou dobu debutoval nový baskytarista kapely Pavel Borisov. Samotné album vyšlo již v roce 1999.\n\nV květnu 1999 skupina představila posluchačům nový koncertní program \"Živý\" (Живой), stále však dává koncerty i s programem \"Svět číslo nula\". V říjnu 1999 se vydává na své prvního velké turné po USA (New York, Washington, Boston, Chicago, Los Angeles, San Francisco), kde sklízí obrovský úspěch.\n\nNa jaře 2000 do skupiny přichází jazzový trumpetista Ivan Vasiljev (Иван Васильев). V tomto roku vychází hned tři alba: \"Srpnová vánice\" (Метель августа), \"Zahvízdla\" (Просвистела) a jedno dvojité album nejlepších skladeb DDT v rámci série \"Legendy ruského rocku\". 23. srpna umírá houslista a kytarista skupiny, Nikita Zajcev. Na podzim kapela začíná pracovat na novém programu\n\"\" věnovaném 20. výročí skupiny a uvádí jej 1. listopadu v petrohradském Ledovém paláci.\n\nV polovině roku 2001 znovu vychází na 15 CD dříve vydaná alba, přitom každé album se doplňuje vzácnými bonusovými nahrávkami. V polovině října 2001 DDT začíná zkoušky nového programu a nahrávání alba s pracovním názvem \"„Jedinočestvo“\" (Единочество). 5. prosince skupina odjíždí na své třetí americké turné, které zahrnuje tři města v Kanadě a čtyři v USA.\n\nV listopadu 2002 vyšlo album \"Jedinočestvo. Část 1\" (Единочество. Часть 1).\n\n23. května 2003, půl roku po vydání prvního dílu alba \"Jedinočestvo\", vychází fanoušky očekávaná druhá část. Nahrávání alba \"\" (Единочество. Часть 2: Живой) probíhalo od ledna 2002 v Petrohradu ve studiu DDT. Během přípravy kapelu opouští kytarista Vadim Kuryljov a na jeho místo přichází Alexej Fedičev.\n\nV dubnu 2005 skupina DDT vydává album \"Nezvěstný\" (Пропавший без вести) a vydává se na turné pro podporu nového alba a vlastního 25letí. Během turnaje se uskutečnilo 47 koncertů ve městech Ruska, Ukrajiny, Běloruska, Německa, Izraele a Velké Británie.\n\nV roce 2006 kapela začíná nahrávat nové album, poté téměř zastavuje koncertní činnost a vystupuje jen u zvláštních příležitostí.\n\n19. dubna 2007 vychází nové album skupiny \"Překrásná láska\" (Прекрасная любовь), představující soubor nových a starých skladeb, které Ševčuk nahrál sólo s kytarou a které se dříve nevydávaly v studijních verzích, s výjimkou několika písní.\n\n"}
{"id": "244142", "url": "https://cs.wikipedia.org/wiki?curid=244142", "title": "Kameraman", "text": "Kameraman\n\nKameraman je ve filmové a televizní tvorbě člověk vykonávající profesi spadající do hlavního tvůrčího a organizačního pracovního-výrobního štábu.\n\nPodstatou jeho práce je natáčet film nebo jiné audiovizuální dílo a dát vznikajícímu filmu (televiznímu filmu/hře) určitou vizuální podobu, způsobem volby předmětů jednotlivých záběrů, svícením, použitím filtrů apod. navodit pro každou část filmu chtěnou atmosféru, atd. V přípravných fázích může částečně mluvit do obsazení (castingu) filmu. Ve fázi výrobní na kameramanovi zcela závisí výběr typu filmového materiálu, typ svícení, použití objektivů, filtrů a jiných pomůcek při natáčení, ovlivňujících celkový obraz. Po fázi natáčení může zasahovat do způsobu vyvolání v laboratořích (pokud se má lišit od standardního), v postprodukční fázi určuje barevné korekce výsledné obrazové filmové kopie.\n\nVe výrobním štábu kameraman spolupracuje s režisérem a vytváří s ním celkovou výtvarnou podobu díla.\n\nKameraman samotný je současně vedoucí tzv. dílčího štábu kameramana, do kterého patří asistent kameramana, asistent kamery, vrchní osvětlovač a tzv. služba u kamery.\n\nKameraman se tvorby filmu (televizního filmu nebo hry apod.) účastní od prvního dne přípravných prací do schválení posledních denních prací. U filmu navíc sám vytváří nebo jen dohlíží na barevné korekce.\n\n\n"}
{"id": "244144", "url": "https://cs.wikipedia.org/wiki?curid=244144", "title": "Denní práce", "text": "Denní práce\n\nDenní práce (denice, dailies, (daily) rushes) ve výrobě klasického filmu představuje objem filmového materiálu (tzv. kamerového negativu nebo pozitivu), natočeného za jeden interval, ve kterém tento materiál „chodí“ (je odvážen) do filmových laboratoří. Tento interval je v drtivé většině jeden den (odtud název).\n\nDenní práce fyzicky představují jednu nebo více rolí kamerového negativu (méně často pozitivu), pečlivě zavřených ve světlu nepropustných krabicích - těm se říká (vyvolané) kamerové role. Z místa natáčení jsou odvezeny do filmové laboratoře, kde jsou vyvolány ve vyvolávacích strojích. Při zakládání do jednoho z těchto strojů (pokud přišlo více kamerových rolí) se tyto slepí za sebe do tzv. laboratorních rolí. Ty jsou (po uschnutí, ustálení) odeslány na přepis do pracoviště s Telecine, ze kterého vystoupí přepis typicky na videokazetě některého ze současných videoformátů. Většinou tyto kazety putují zpět na místo natáčecí, kde si je štáb, (zejména ale režisér a kameraman) prohlédnou, aby zjistili, jsou-li záběry technicky i formálně správně nebo zdali je třeba záběry přetočit.\n\nDříve se tyto denní práce běžně promítaly pomocí promítacích strojů ve speciálních projekčních místnostech.\n"}
{"id": "244151", "url": "https://cs.wikipedia.org/wiki?curid=244151", "title": "Bahník (Protopterus)", "text": "Bahník (Protopterus)\n\nBahník (\"Protopterus\") je rod čtyř druhů afrických dvojdyšných ryb. Je to jediný rod celé čeledi afričtí bahníkovití (Protopteridae). Všechny druhy bahníků dýchají plícemi, vytvořenými z plynového měchýře. Bahníci tak mohou dýchat vzdušný kyslík a bez přístupu k hladině se mohou zadusit. Období sucha bahník přežívá zavrtán do bahna a dýchá pomocí otvoru u úst.\n\nJde o masožravce živícího se například korýši, larvami hmyzu a měkkýši. Má dlouhé, protáhlé tělo. Největší druh dorůstá délky až dva metry.\nBahník patří mezi živoucí fosílie.\n\n"}
{"id": "244153", "url": "https://cs.wikipedia.org/wiki?curid=244153", "title": "Playback", "text": "Playback\n\nPlayback (angl. overdubbing) je označení pro způsob pořizování zvukového záznamu. Jednotlivé složky hudebního díla, které po dokončení znějí simultánně, se nahrávají postupně na oddělené zvukové stopy. Playback se nejčastěji používá při nahrávání sólového zpívaného hlasu, kdy zpěvák nahrává svůj part k již dokončenému nahranému hudebnímu doprovodu, který poslouchá ze sluchátek.\n\nVe filmech, televizních pořadech a na koncertech termín playback (angl. lip-sync nebo lip-synching) označuje situaci, kdy herec či vystupující účinkující synchronizuje pohyby svých úst s textem spuštěné zvukové stopy, která byla nahrána předem. Tedy hudba hraje a zpěvák naznačuje zpěv. Opakem playbacku je \"živé\" (koncertní, angl. live) vystoupení, při němž umělec podává svůj (nejčastěji pěvecký) výkon bezprostředně před diváky, posluchači.\n"}
{"id": "244157", "url": "https://cs.wikipedia.org/wiki?curid=244157", "title": "Cena Bedřicha Smetany", "text": "Cena Bedřicha Smetany\n\nCena Bedřicha Smetany je ocenění, které od roku 1995 uděluje Unie českých pěveckých sborů ve spolupráci se Sdružením sborových dirigentů AHUV za celoživotní záslužnou činnost v oblasti sborového zpěvu.\n\n"}
{"id": "244159", "url": "https://cs.wikipedia.org/wiki?curid=244159", "title": "Panhard &amp; Levassor Dynamic", "text": "Panhard &amp; Levassor Dynamic\n\nPanhard & Levassor Dynamic je čtyřdveřová limuzína, kterou v roce 1936 představila francouzská automobilka Panhard & Levassor jako nástupce modelů CS a DS. Vůz měl elegantní proudnicovou karosérii s částečně zakrytými koly, trojdílné čelní okno použité už u vozů CS verze \"Panoramique\" a v předních blatnících integrované kryté světlomety.\n\nPrototyp, známý jako \"Dynamic 20 CV\", vznikl v březnu 1936 byl osazen řadovým šestiválcem o objemu 3 485 cm³ (20 CV).\nNa vývoji mechanických částí se podílel Louis Delagarde, karosérii ve stylu art deco navrhoval Louis Bionier. Od května 1936 sériově vyráběný model \"Dynamic 130\" používal bezventilový šoupátkový řadový šestiválec 2 516 cm³ (14 CV) z předcházejícího vozu CS.\n\nV nejslabší verzi 130 byly vyráběny šestimístné limuzíny bez zavazadlového prostoru, čtyřmístné limuzíny se zavazadlovým prostorem vzadu (Berline), dvě karosérie kupé a jedna verze kabriolet. Celkem bylo tohoto typu do roku 1938 vyrobeno jen 358 vozů. Vyráběné vozy získaly četná ocenění v soutěžích elegance, unikátní bylo také to, že řidič, aby mohl vychutnat výhled z vozu, seděl za volantem, který byl umístěn vpředu uprostřed.\n\nParalelně byl vyráběn model \"Dynamic 140\", používající motor z modelu CS Spécial s objemem 2 861 cm³ (16 CV) o výkonu 70 koní (51 kW). Tento typ si zákazníci objednávali nejčastěji. Do ukončení výroby v důsledku začátku války (1940) bylo vyrobeno 2 230 vozů. Poslední vozy série produkované od roku 1939 už měly opět volant na levé straně. Tím také skončila výroba posledního osobního automobilu používající bezventilový šoupátkový motor licence Knight.\n\nV roce 1937 byl představen model \"Dynamic 160\" jako nástupce typu DS. Objem motoru byl 3 834 cm³ (22 CV). Do roku 1938 vzniklo 153 těchto automobilů.\n\n"}
{"id": "244162", "url": "https://cs.wikipedia.org/wiki?curid=244162", "title": "Cena Františka Lýska", "text": "Cena Františka Lýska\n\nCena Františka Lýska je ocenění, které od roku 1988 udělují sbormistrům dětských sborů a sborů mládeže udělují Unie českých pěveckých sborů, Sdružení sborových dirigentů AHUV, Nadace Český hudební fond a Lýskův nadační fond. První laureáti ocenění nazvaného podle tvůrce českého sborového zpěvu Františka Lýska byli sbormistři Jiřina a Milan Uherkovi.\n\n"}
{"id": "244164", "url": "https://cs.wikipedia.org/wiki?curid=244164", "title": "Cena Ferdinanda Vacha", "text": "Cena Ferdinanda Vacha\n\nCena Ferdinanda Vacha je ocenění, které od roku 1992 udělují sbormistrům sborů dospělých udělují Unie českých pěveckých sborů, Sdružení sborových dirigentů AHUV a Nadace Český hudební fond.\n\n"}
{"id": "244176", "url": "https://cs.wikipedia.org/wiki?curid=244176", "title": "Důl Nowy Wirek", "text": "Důl Nowy Wirek\n\nDůl Nowy Wirek (polsky Kopalnia Węgla Kamiennego Nowy Wirek, KWK Nowy Wirek), resp. dříve též Wirek, Godulla – Schachtanlage či Hugo-Zwang byl černouhelný důl ve slezské Rudě Śląské. Od roku 1995 je Nowy Wirek součástí Dolu Polska - Wirek.\n\n10. dubna 1824 získal Henckel von Donnersmarck povolení na výstavbu dolu v oblasti dnešní Rudě Śląské. Jednalo se o povolení těžby v důlní poli Hugo o rozloze 1 km². Zahájení těžby ve stejnojmenném dole lze považovat za počátek historie dolu Nowy Wirek. Poblíž dolu Hugo pak v roce 1828 Henckel von Donnersmarck zřídil další důl - Zwang. Oba doly byly sloučeny v roce 1849 a vznikl tak Důl Hugo-Zwang.\n\nOd roku 1921 byl Důl Hugo-Zwang majetkem společnosti „The Henckel von Donnersmarck – Beuthen Estattes Limited”, což byla firma rodiny Donnersmarcků založená dle anglického práva. Od roku 1928 pak důl přešel pod akciovou společnost „Wirek” Kopalnie – Sp.Akc. „Nowa Wieś”, kterou spoluvlastnil koncern rodiny Schlaffgotschů, koncern rodiny Ballestremů a hrabě Donnersmarck. V témže roce se název dolu změnil na „Wirek” a důlní pole už dosahovalo rozlohy 34 km².\n\nV důsledku hospodářské krize na počátku 30. let rozhodli akcionáři v roce 1933 o uzavření dolu, k čemuž přes protesty zaměstnanců došlo 1. října 1933. 30. října téhož roku pak bylo rozhodnuto o zatopení dolu. Důl byl zatopen až do počátku roku 1940.\n\nV období německé okupace byl důl přejmenován na „Godulla – Schachtanlage”. Po skončení 2. světové války přešel důl pod správu státu. Na základě zákona o znárodnění z 3. ledna 1946 došlo k faktickému přechodu dolu do majetku státu a důl získal svůj původní název Wirek.\n\nPoté se začal důl rychle rozvíjet a postupně byla zpřístupňována těžební patra ve větších hloubkách. Začaly být budována nová těžební patra v hloubce 636 a 711 metrů, která byla nazvána \"Důl Wirek - ve výstavbě\". Rozhodnutím ministra hornictví z 31. prosince 1953 byly doly \"Wirek\" a \"Wirek - ve výstavbě\" sloučeny do jednoho dolu s názvem Nowy Wirek.\n\nSamostatnou existenci ukončil důl v roce 1995, kdy jeho sloučením s dolem Polska v Świętochłowicích vznikl Důl Polska - Wirek.\n\n"}
{"id": "244180", "url": "https://cs.wikipedia.org/wiki?curid=244180", "title": "Kóta", "text": "Kóta\n\nKóta může být:\n"}
{"id": "244182", "url": "https://cs.wikipedia.org/wiki?curid=244182", "title": "Leonid Kučma", "text": "Leonid Kučma\n\nLeonid Danylovyč Kučma (ukrajinsky \"Леонід Данилович Кучма\"; * 9. srpna 1938, Čajkyne, Černihivská oblast) je ukrajinský politik, v letech 1994–2005 působil jako prezident Ukrajiny.\n\nStudoval v Dněpropetrovsku, byl úspěšným raketovým inženýrem v kosmodromu Bajkonur a jedním z prominentních členů KSSS. Po osamostatnění Ukrajiny se angažoval v politice jako nestraník a umírněný reformátor. Mnozí badatelé však tvrdí, že na tomto politickém vzestupu má zásluhu jeho svatba s Ljudmylou Tumanovovou, dcerou tamějšího předáka KSSS.\n\nV letech 1992–1993 zastával úřad předsedy vlády. Když parlament zablokoval jeho reformní program, podal Kučma dobrovolně demisi.\n\nLeonid Kučma zvítězil v předčasných prezidentských volbách v roce 1994. Zvítězil především díky svému programu posílení ekonomiky obnovením ekonomických styků s Ruskem a plánovanému zavedení dalších ekonomických změn vedoucích k tržnímu hospodářství. Za jeho volebního období byla provedena privatizace, ovšem mnohé reformy nebyly provedeny dokonale. Ekonomická situace se stabilizovala až během měnové reformy v roce 1996, země však stále trpěla rozsáhlou úřední a politickou korupcí, organizovaným zločinem i vysokou individuální kriminalitou a nedostatkem politické kultury i právního vědomí ve všech vrstvách. Navzdory ekonomickým reformám se Kučma snažil uzákonit mnohé změny přisuzující více pravomocí prezidentovi, avšak ty byly zamítnuty ústavním soudem.\n\nVe druhém kole prezidentských voleb v roce 1999 zvítězil těsně před lídrem komunistů Petrem Symonenkem, a byl tedy zvolen i na druhé volební období. Hlas mu dali pravděpodobně i jeho odpůrci ve snaze zabránit komunistickému kandidátovi získat převahu hlasů.\n\nKučmova politika byla spojena též s některými nedemokratickými kroky. V roce 2000 byla uveřejněna kazetová nahrávka, na které údajný Kučmův hlas dává nepřímo podnět k vraždě opozičního novináře gruzínského původu Georgije Gongadzeho, který toho roku zmizel. Jeho tělo bylo nalezeno téhož roku později. Dodnes není nic prokázáno a Kučma pravost záznamu a vše s tím související popírá. Tato kauza vyvolala řadu demonstrací proti Kučmovi.\n\nKučma je mimo to podezírán z potlačování svobody tisku a hrál klíčovou roli při rozpuštění vládního kabinetu prozápadního premiéra Viktora Juščenka v roce 2001.\n\nViktor Juščenko se však stal jeho nástupcem v prezidentské funkci v roce 2004 (viz Oranžová revoluce). Ústavní soud sice dovolil Kučmovi ucházet se o prezidentský úřad potřetí, toho se však později sám vzdal. V těchto prezidentských volbách podporoval Kučma proruského kandidáta Viktora Janukovyče.\n\nV mládí byl Kučma amatérským hráčem na kytaru a rád hrál karty. Zajímal se také o ukrajinskou historii a napsal knihu \"Ukrajina není Rusko\" (ukr. \"'Україна - не Росія\"'). Kučma je ženatý a má jednu dceru.\n\n\n\n"}
{"id": "244189", "url": "https://cs.wikipedia.org/wiki?curid=244189", "title": "Warforum.cz", "text": "Warforum.cz\n\nW.A.R. fórum (zkráceně Warforum) je české diskusní fórum. Význam skratky W.A.R. v názvu je World About Reality. Podle webu toplist.cz se jedná o nejnavštěvovanější diskusních fór z těch, které používají počítadlo Toplistu. Od roku 2005 si drží prvenství ve své kategorii. V roce 2007 mělo denně přes 50 000 uživatelů a téhož roku zaznamenalo téměř 30 milionů přihlášení. V březnu 2010 mělo fórum více než 550 tis. registrovaných uživatelů. Své prvenství drží i počtem aktivních uživatelů, kterých v roce 2013 bylo přes 680tis. V roce 2013 bylo zhlédnuto průměrně přes 650 tisíc stránek denně.\n\nFórum vzniklo v roce 2004, založil jej muž vystupující pod přezdívkou GOD Mr.Brady.\n\nV roce 2012 fórum převzal Petr Pomajbík, ceo SecurityNet.cz s.r.o. a majitel hostingu Hukot.net\n\n"}
{"id": "244192", "url": "https://cs.wikipedia.org/wiki?curid=244192", "title": "Naginata", "text": "Naginata\n\nNaginata (: なぎなた nebo 薙刀) je tradiční japonská zbraň používaná samuraji. Naginata je v moderním Japonsku spojovaná se ženami a ženy ji zde skutečně studují více než muži, zatímco v Evropě a v Austrálii je boj s naginatou praktikován hlavně (ale ne výlučně) muži. Naginata se skládá z dřevěného ratiště a čepele na jeho konci; je podobná čínskému Guan dao nebo Evropské halapartně nebo ještě lépe tzv. kůse. Obvykle měla naginata mezi čepelí a ratištěm i záštitu podobnou záštitě meče - cuba.\n\nUmění boje s naginatou se nazývá naginatadžucu. Dnešní boj s naginatou je většinou modernizovaná forma Gendai Budó nazývaná atarašii naginata (dosl. Nová naginata) ve kterém se také soutěží. Použití naginaty je také vyučováno v Budžinkanu a v některých školách korjú. Uživatelé naginaty mohou nosit modifikovanou verzi ochranné zbroje převzaté od uživatelů kendó známé jako bógu.\n\nTermín naginata se poprvé objevil v Kodžiki okolo roku 750 n.l. a byl používán mnichy Sóhei (válečnými mnichy) v období Nara. S největší pravděpodobností byla zbraň odvozena od čínské předlohy Guan Dao. Na malbách bojišť namalovaných během Tengjó no Ran v roce 936 lze vidět naginatu v boji. V roce 1086, v knize Óšú Gosanmenki (\"Deník třech let v Óšú), byla naginata v boji poprvé zaznamenána. V tomto období byla naginata bojovníky považována za extrémně efektivní zbraň.\n\nV době Gempejské války (1180 - 1185), ve které proti sobě stáli klany Taira a Minamoto, vzrostla pověst naginaty na velkou úroveň. Jízdní bitvy se staly více důležitými a naginata se prokázala velmi účinnou při srážení a zneškodňování jezdců. Rozšířenost naginaty jako zbraně na bitevním poli vedla k zavedení sune-ate (holenic) jako součásti zbroje. Vzestup naginaty v Japonsku se dá považovat za ekvivalentní k vzestupu kopí v Evropě také jako zbraně používané proti jízdním jednotkám. Skvělým příkladem role ženy v japonské kultuře a bojových uměních v tomto období je Itagaki, jež, známá pro její schopnosti, vedla posádku 3000 mužů hradu Toeizakajama. 10 000 válečníků klanu Hódžó zaútočilo na hrad. Itagaki vedla své muže z hradu, kde se jim podařilo zabít velké množství nepřátel, než byli přemoženi.\n\nV období Edo, když se naginata stávala pro muže méně užitečnou, stala se symbolem společenského postavení žen ze samurajské třídy. Funkční naginata byla často součástí věna samurajské nevěsty. Přesto, že se od samurajských žen neočekávalo, že budou bojovat jako normální vojáci, očekávalo se od nich, že budou bránit své domovy v době, kdy jejich manželé budou pryč, ve válce. Naginata je považována za zbraň hodící se ženám, protože umožňuje udržet mužského protivníka v určité vzdálenosti, kde mu jeho větší výška, váha a tělesná síla dává menší výhodu.\n\nV 17. století, v době, kdy rostla popularita střelných zbraní se popularita naginaty značně zmenšila. Přesto ale došlo k poslednímu použití naginaty v boji až v roce 1868 v Aizu a v 1876 v Sacumě. V obou případech je používaly ženy.\n\nKvůli vlivu pozápadňování po reformách Meidži se hodnota bojových umění dočkala velkého poklesu. Od této doby se při výcviku zaměřovalo hlavně na sílu mysli a těla. V období Šówa se výcvik s naginatou stal součástí veřejného školství.\n\nVýcvik japonských bojových umění byl na 5 let zakázán Spojenci po japonské kapitulaci na konci druhé světové války. Po zrušení zákazu v roce 1950, byla vyvinuta moderní forma výcviku s naginatou známá jako Atarašii naginata. Od druhé světové války byla naginata praktikována jako sport se zvláštním zaměřením na etiketu a disciplínu, spíše než na bojový výcvik.\n\nNaginata, stejně jako mnoho jiných zbraní, se dá přizpůsobit tak, aby seděla k postavě jejího vlastníka. Většinou je ratiště stejně dlouhé jak vysoký je uživatel naginaty a na ně navazuje čepel dlouhá 2 nebo 3 šaku (jedno šaku = 30,3 cm). Na rozdíl od většiny dřevcových zbraní je ratiště oválného tvaru, takže umožňuje snadno směrovat ostří čepele a bývá dlouhé od 1,5 do 2,1 m. Čepel je obvykle zakřivená, občas silně u špičky. Stejně jako u japonských mečů byly čepele naginat kaleny s různým stupněm tvrdosti na ostří a na tupé straně tak, aby se čepel netupila a zároveň byla schopna absorbovat nárazy. Některé čepele naginat byly transformovány na čepele wakizaši katan.\n\nPovšimněte si také druhého konce naginaty. Na tomto konci je išizuki, nákončí (často špičaté). To činí z naginaty účinnou zbraň nezávisle na tom, kterým koncem se bojuje.\n\nV současném naginatadžucu jsou 2 hlavní konstrukce cvičné naginaty. První, kihon jo je vyřezána z jednoho kusu japonského Bílého dubu a užívá se k nacvičování sestav. Je velmi lehká a nemívá záštitu (cuba) mezi čepelí a ratištěm. Druhý typ, šiaj jo, užívá podobné ratiště, ale čepel je vyrobena z bambusu a dá se vyměňovat, protože bambus se může zlomit při tvrdém nárazu. Tento druhý typ je užíván v atarašii naginata, bambusová čepel je k protivníkovi značně milostivější než dřevěná nebo kovová.\n\nMnoho napodobenin naginaty dostupných veřejnosti nejsou ve skutečnosti naginaty, jak lze odhadnout z výše popsaných detailů správné konstrukce. Tyto napodobeniny mají konkrétně kratší, kulaté ratiště, velmi krátké čepele a jsou sešroubované.\n\nNaginata se dá použít k bodání, ale vzhledem k jejich těžišti umístěnému téměř uprostřed se s nimi často točí, aby se využila jejich délka. Zakřivená čepel je efektivní při sekání, protože má delší ostří než by měla čepel rovná. V rukou schopného uživatele, vysokého 1,5 m, je naginata schopna pokrýt prostor 35 m za předpokladu, že ratiště je dlouhé 1,5 m, čepel je dlouhá 1m a uživatel dosáhne 1 m od sebe. Naginaty se na bojišti často užívaly k vytvoření volného prostoru. Mají několik situačních výhod oproti meči. Dosáhnou dále, což umožňovalo jejich uživateli zůstat mimo dosah protivníka. Dlouhé ratiště umožňovalo zbraň zvednout více než meč, což dávalo naginatě schopnost efektivnějšího sekání, než v případě meče. Váha zbraně dávala úderům větší sílu i přesto, že obvykle je u zbraně váha považována za nevýhodu. Meče se na druhé straně dají použít k rychlejšímu zaútočení, mají delší ostří (a tím pádem větší útočnou plochu a menší plochu, kterou je možno chytit) a lze je precizněji kontrolovat v rukou zkušeného šermíře.\n"}
{"id": "244194", "url": "https://cs.wikipedia.org/wiki?curid=244194", "title": "Sólo", "text": "Sólo\n\nSólo (lat. \"solo\": „sám“) je část hudebního díla, ve kterém jeden hráč hraje sám. Může znít pouze jeden sólový hudební nástroj (hlas), nebo může být doprovázen orchestrem tak, že akusticky nejvýraznější je právě sólový hlas. V případě lidského zpěvu se jedná o případ, kdy zpívá pouze jeden zpěvák.\n\nV jazzu nebo rocku je sólo často improvizováno.\n\nSólista je v základním významu interpret sólové partie. Dále jím může být sólový tanečník (např. sólista baletu). Slangově a publicisticky se termín sólista používá také pro sportovce, který často „sóluje“, tj. například raději sám střílí, než by přihrál. Pak jde převážně negativní označení.\n\n"}
{"id": "244197", "url": "https://cs.wikipedia.org/wiki?curid=244197", "title": "FileZilla", "text": "FileZilla\n\nFileZilla Client je freewarový multiplatformní klient pro protokol FTP vyvíjený pod open source licencí. Jeho binární soubory jsou dostupné pro operační systémy Windows, Linux a macOS. Podporuje přenosy FTP, SFTP a FTPS (FTP přes SSL/TLS). 10. srpna 2007 se stal 12. nejpopulárnějším softwarem ke stažení na serveru SourceForge.net .\n\nFileZilla Server je sesterský produkt. Je to FTP server podporovaný stejným projektem. Podporuje taktéž FTP a FTP přes SSL/TLS.\n\nZdrojový kód FileZilly je sdílen na webových stránkách projektu SourceForge. Server SourceForge vyhlásil projekt FileZilla projektem měsíce listopadu 2003.\n\nHlavními součástmi jsou správce míst v síti, záznam zpráv, zobrazení souborů a fronta přenosů.\n\nSprávce míst umožňuje uživateli vytvořit přehledný seznam FTP serverů obsahující údaje jako jsou číslo portu, použitý protokol a přihlašovací údaje. Pro běžné přihlášení se ukládá přihlašovací jméno a nepovinně i heslo.\n\nZáznamník zpráv je umístěn v horní části okna, zobrazuje příkazy poslané programem a odpovědi serveru. Grafické rozhraní poskytuje průzkumník umístěný pod záznamem zpráv. Uživatel může pracovat se soubory stejným způsobem jako například v průzkumníku Windows. Může prohlížet soubory a adresáře na obou stranách (server, klient) a přetahovat soubory mezi místním a vzdáleným počítačem. Fronta přenosů v dolní části okna zobrazuje stav každého aktivního přenosu souboru.\n\nOd verze 2.2.23 používá program kódování Unicode. Z toho důvodu program již nelze spustit na systémech Windows 98/ME.\n\nFileZilla umožňuje zachování časových atributů přenesených souborů (např. datum a čas poslední změny souboru), pokud je to možné.\n\n\nČasové atributy souboru mohou být zachovány pouze pokud cílová jednotka podporuje tyto informace a je použita novější verze FileZilly. Například na jednotkách se systémem souborů FAT32 nebo NTFS je možné zachovat původní informace, které byly na serveru.\n\nProjekt FileZilla založil Tim Kosse společně s dvěma spolužáky jako školní IT projekt v lednu roku 2001. Ještě předtím, než začali psát kód se dohodli, pod jakou licencí bude uvolněn. Rozhodli se pro open-source, protože již existovalo mnoho komerčních FTP klientů a nemysleli si, že by se program prodával.\n\nAlfa verze byla uvolněna ke konci února roku 2001. Všechny podstatné součásti program obsahoval ve verzi beta 2.1.\n\nTřetí verze FileZilly přinesla podporu pro jiné operační systémy než\nWindows - macOS a Linux.\n\nčesky:\n\nanglicky:\n"}
{"id": "244203", "url": "https://cs.wikipedia.org/wiki?curid=244203", "title": "PDCA", "text": "PDCA\n\nPDCA (z anglického \"plan-do-check-act\" tedy \"naplánuj-proveď-ověř-jednej\") je iterativní (tj. opakující se, cyklická) metoda vedení založená na čtyřech základních krocích. Využívají ji ty firmy, jejichž cílem je dosáhnout neustálého zdokonalování týkajícího se například procesů, kvality výrobků, služeb, aplikací atp. PDCA bývá také známá pod názvy jako Demingův okruh/cyklus, Shewhartův okruh/řídicí cyklus anebo PDSA (z anglického \"plan-do-study-act\" neboli \"naplánuj-proveď-nastuduj-jednej\"). V případě cyklu PDSA jde v podstatě o shodný proces, přičemž pojem \"ověř\" (PDCA) a \"nastuduj\" (PDSA) zde mají obdobný význam.\n\nJinou formou PDCA je cyklus o pěti krocích – OPDCA (z anglického \"observe-plan-do-control-act\" neboli \"pozoruj-naplánuj-proveď-ověř-jednej\"). V některých případech bývá krok \"pozorování\" nahrazen komplexnějším vyjádřením \"„pochopení stávajících podmínek“.\" \n\nV rámci prvního kroku celého cyklu jde na základě předešlého prověření stávajících podmínek o stanovení cílů (zpravidla náprava dosavadních nedostatků). Nechybí určení nezbytných úkolů, opatření, nástrojů a procesů k dosažení právě stanovených cílů. Součástí plánu by měly být navržené i konkrétní způsoby řešení a nejvhodnější z nich připraveno pro realizaci. V neposlední řadě musí být zajištěno personální obsazení projektu kvalifikovanými pracovníky.\n\nTento krok spočívá v implementaci vytvořeného plánu, kdy dochází k realizaci navrženého řešení a zapracování nových procesů. Zároveň se přistupuje ke sběru a měření dat resp. výsledků realizace pro jejich zpracování v dalších krocích. Žádná realizovaná změna není provedena bez patřičné dokumentace.\n\nKrok ověření je krokem kontroly. Nasbíraná data z předešlé fáze podléhají analýze a hlubšímu zkoumání. Reálné výsledky jsou porovnávané s výsledky očekávanými pro zjištění rozdílů. Hledají se odchylky implementace od plánu, přičemž je na reálných výstupech vyhodnocena vhodnost a úplnost plánu pro provedení celkového zdokonalení. Důležitou roli zde hraje i možnost grafického zpracování dat z několika po sobě následujících cyklů. Grafy umožňující zobrazit trendy v tomto případě zjednodušují vypozorování nastaveného vývoje, z čehož se dají vyvodit důležité informace pro další postup. A právě takové informace jsou důležité pro následující krok.\n\nKrok jednání, tj. akce, uzavírá celý cyklus. Je založen na jednoduchém a logickém postupu. Bylo-li v kroku ověření prokázáno, že realizace stanoveného plánu přinesla pozitivní výsledky zdokonalující původní standard, pak se tento postup uvedený v plánu stává novým standardem, podle kterého se bude organizace nadále řídit. Může však dojít i k situaci, kdy ověření neprokáže žádný pozitivní přínos nového plánu oproti původnímu standardu. V takovém případě se nepřistupuje na přechod k novému standardu a způsob řízení či realizace pracovního postupu vychází i nadále ze standardu původního.\n\nVýjimkou není ani moment, kdy krok ověření přinese něco naprosto neočekávaného, s čím plán nepočítal a nemělo z něj dle předpokladů vyplynout. Nezáleží na tom, jestli je zjištěný fakt pozitivní či negativní, v danou chvíli by neměl být trvale zaveden. Naopak by měl být zahrnut do nového cyklu PDCA tak, aby byl dodatečně detailně prostudován.\n\nNěkteré zdroje popisující teorii PDCA cyklu uvádějí, že tento poslední krok zahrnuje i provedení úprav (anglický ekvivalent \"Adjustments\"). Toto tvrzení je nicméně zavádějící, neboť jde proti základní myšlence PDCA cyklu. Ta totiž říká, že každá změna musí být nejprve detailně naplánována, realizována, ověřena a až po prokázání jejího přínosu uvedena v nový standard. Jakékoli úpravy provedené až v závěrečném kroku tento koloběh tedy zcela porušují.\n\nAutorem PDCA cyklu je doktor W. Edwars Deming, který je považován za tvůrce mnoha moderních metod vedení kvality. Nicméně on sám autorství této problematiky odkazuje jeho duchovnímu otci Walteru A. Shewhartovi (pozn. od něj právě název Shewhartův cyklus). Sám Deming ve své pozdější kariéře modifikoval cyklus PDCA na PDSA. Měl totiž pocit, že slovo „\"check\"“ zdůrazňuje především kontrolu nad celkovou analýzou.\n\nSamotný koncept PDCA je založen na vědecké metodě, kterou ve své práci rozvinul Francis Bacon (Novum Organum, r. 1620). Tato vědecká metoda by se dala popsat jako \"hypotéza-experiment-hodnocení\", jinými slovy \"naplánuj-proveď-ověř\". Shewhart poté (r. 1930) na základě zmíněné metody od Francise Bacona popsal výrobu pod „kontrolou“ (pozn. statistickou kontrolou) jako proces o třech krocích: \"specifikace-výroba-kontrola\". Z uvedeného zcela vyplývá, jak moc je charakteristika výroby Shewharta odvozena z vědecké práce Bacona. Shewart k uvedenému ještě dodává, že statistik „musí napomoci ke změně poptávky (po zboží) a to ukázáním, jak si je míra tolerance zákazníků blízká se zvyšováním kvality výrobků“. Tento fakt jasně poukazuje na to, jak Shewhart, oddaný analytik, přijímal opatření až na základě závěrů z provedeného hodnocení. Podle Deminga během přenášek na začátku padesátých let jeho japonští posluchači zjednodušili názvy fází na dnes známé \"naplánuj-proveď-ověř-jednej\". Jak už bylo jednou řečeno, Deming posléze preferoval spíše cyklus pojmenovaný \"naplánuj-proveď-nastuduj-jednej\", neboť tato verze se v anglické konotaci více blíží významu slova \"ověř\" nežli \"zkontroluj\".\n\nZákladním principem vědecké metody PDCA je její cykličnost. Ať už je plán z cyklu schválen nebo vyřazen, přichází na řadu nový cyklus, který zohledňuje nové poznatky z cyklu předešlého. Tento koloběh PDCA se neustále opakuje, čímž organizace postupně dosahuje cíle - dokonalý provoz a kvalitní výstup výroby.\n\nDalším základním předpokladem PDCA je jasné oddělení jednotlivých fází. Pokud by jednotlivá měření výsledků nebyla od souběžných činností řádně oddělena, pak by zde hrozilo jejich zkreslení. Proto je během cyklu nezbytné dodržovat chronologický postup.\n\nPDCA ale i další přístupy řešící problémy kvality jsou známé jako systémy rozvíjející kritické myšlení. Ve společnosti Toyota mají pro tento názor trefné vyjádření: „Nejdříve je nutné, aby se vyvinuli lidé, až pak se mohou vyvinuty automobily“. Toyota i jiné firmy aplikující do výroby obdobné metody mají jasno v tom, že pracovní síla řešící problémy a zároveň využívající PDCA je schopna rychleji inovovat a dát firmě náskok před konkurencí. Implementace podobné metody vytváří v organizaci kulturu založenou na řešení problémů, čímž se etabluje i jakási skupina kritiků, jejichž postřehy posouvají kvalitu procesů a výrobků zase o kus dál.\n\nDeming neustále kladl důraz na opakovatelnost směřující ke zdokonalení systému. Proto by PDCA cyklus měl být opakovaně implementován ve spirále zvyšujících se poznatků o systému, který se soustředí na vymezení cíl. Každý cyklus by tak měl být danému cíli blíže než ten předešlý. Jednoduše si to lze představit na pružině, u které každá další smyčka zastupuje jeden cyklus PDCA. Každý ukončený cyklus tak znamená navýšení vědomostí o systému, který je metodou zkoumán.\n\nTento přístup je založen na přesvědčení, že naše vědomosti a schopnosti jsou sice omezeny, ale dají se zlepšovat. Obzvláště v počátcích nových projektů nebývají klíčové informace známy. Avšak PDCA poskytuje zpětnou vazbu k prvotním předpokladům a navyšuje tak povědomí o skrývajících se problémech. Spíše, než udělat „hop a trop“ pro dosažení dokonalého cíle hned na první pokus, je lepší jít správným směrem alespoň přibližně, nežli jít špatným směrem úplně. Díky zlepšujícímu se vědomí o systému lze s postupem času přistoupit na úpravu či úplnou změnu cíle. Zkrátka přístup PDCA pomůže organizaci dosáhnout jakéhokoli cíle, který si zvolí.\n\nRozsah změny, resp. míra zdokonalení je klíčovým faktorem v dnešním světě konkurence. PDCA umožňuje provést obrovské skoky ve výkonnosti stejně jako metoda Kaizen, která však využívá drobných, ale zato častých vylepšení. Ve Spojených státech amerických je PDCA přístup obvykle spojován s velkými projekty zahrnující taktéž velkou časovou a personální náročnost. S rozsahem projektů roste i očekávání manažerů, že dojde ke zdokonalení procesů v adekvátní míře vynaloženého úsilí. Nicméně platí, že vědecká metoda PDCA může být užita pro všechny druhy projektů a aktivity vedoucí ke zlepšení.\n\n"}
{"id": "244208", "url": "https://cs.wikipedia.org/wiki?curid=244208", "title": "Francesco Guardi", "text": "Francesco Guardi\n\nFrancesco Lazzaro Guardi (5. října 1712 Benátky – 1. ledna 1793 tamtéž) byl benátský malíř.\n\nFrancesco Guardi se narodil v rodině nižší šlechty z Trentina. Jeho otec Domenico (* 1678) a jeho bratři Niccolò a Gian Antonio byli také malíři. Pravděpodobně spolupracovali na větších zakázkách. Jeho sestra Maria Cecilia se provdala za malíře Giovanni Battista Tiepola.\n\nRoku 1735 Francesco odešel pracovat do dílny Michele Marieschiho, kde zůstal do roku 1743. Jeho první doložené dílo je z roku 1738, pro farnost v Vigo d'Anuania, v Trentinu. V této době pracoval po boku svého známějšího bratra, Giana Antonia. První dílo podepsané Franceskem je \"Santo adorante l'Eucaristia\" (kolem roku 1740).\n\nV této době maloval jak krajiny tak figurální obrazy. Jeho rané veduty ukazují vliv Canaletta a Lucy Carlevarijse. 15. února 1757 s oženil s Marií Mathea Pagani, dcerou malíře Mattea Pagani.\n\nRoku 1763 pracoval na Muranu, v kostele San Pietro Martire.\n\nGuardiho nejvýznamnější práce zahrnují \"Dóžecí oslavy\", kolekci dvanácti pláten oslavující volbu dóžete Alvise IV. Mocenigo. V pozdějších letech se Canelettův vliv na jeho tvorbu zmenšil, jak ukazuje obraz \"Piazzetta\" v Ca' d'Oro. Kolem roku 1778 namaloval \" Zjevení svaté trojice sv. Petru a Pavlovi\" ve farním kostele v Roncegno.\n\nRoku 1782 byl Guardi pověřen benátskou vládou k namalování šesti pláten k oslavě návštěvy ruského arcivévody ve městě. Téhož roku byl přijat do Accademia di Belle Arti.\n\n"}
{"id": "244217", "url": "https://cs.wikipedia.org/wiki?curid=244217", "title": "Vzdušnicová šalmaj", "text": "Vzdušnicová šalmaj\n\n]\nVzdušnicová šalmaj (jinak též \"šrajfajf\", \"schreierpfeife\", \"schreyerpfeife\", \"schreiarien\") je dřevěný dechový nástroj s přímým kónickým vývrtem a dvojitým plátkem (strojkem), který je uložen ve vzdušnici podobně jako je tomu u dud. Celosvětově zavedený název \"rauschpfeife\" je podle posledních organologických poznatků pro tento nástroj nesprávný - jméno \"rauschpfeife\" označovalo v minulosti obecně skupinu dechových nástrojů, především šalmají, ovšem jak vzdušnicových, tak bez vzdušnice.\n\nZvuk nástroje je neobyčejně silný. Hráč vydechuje do štěrbiny vzdušnice, zvýšený tlak ve vzdušnici rozechvěje strojek a ten potom vytváří zvuk. Díky kónickému vývrtu lze nástroj přefukovat do oktávy, jeho rozsah je přibližně 1 a 1/2 oktávy. Nástroj je opatřen sedmi prstovými dírkami a jednou palcovou. Byl vyráběn pravděpodobně jako rodina šesti velikostí od pastýřské vzdušnicové šalmaje až po velkobasovou.\n\nDobu vzniku vzdušnicové šalmaje přesně neznáme, v pramenech se její jméno objevuje poprvé v roce 1523, největší obliby dosáhla pravděpodobně v renesanci. Z některých vyobrazení ze 16. století lze usuzovat, že byla hojně využívána při venkovních produkcích - liturgických průvodech, královských průvodech, pravděpodobně byla nasazována ve větších souborech i jako zastrašovací nástroj při válečných taženích.\n\nU nás se dochovalo pět vzdušnicových šalmají z instrumentáře Rožmberské kapely. Byly nalezeny v semináři jindřichohradeckého gymnázia, v inventáři jsou uvedeny jako „šrajfajfy“. Dnes jsou tyto vzácné nástroje uloženy ve sbírce Českého muzea hudby.\n\n\n"}
{"id": "244223", "url": "https://cs.wikipedia.org/wiki?curid=244223", "title": "Trebbia", "text": "Trebbia\n\nTrebbia je evropské ocenění zrozené v pražském kostele sv. Rocha na Hradčanech, kde sídlí \"Galerie MIRO\". Byla zřízena v roce 2000, jako výraz uznání podnikatelům, mecenášům i umělcům. Nyní ji uděluje Nadační fond TREBBIA. \n\nEvropské ceny Trebbia jsou udělovány v následujících kategoriích:\n\n\nV roce 2019 získal cenu Trebbia Karel Gott za přínos k dialogu národních kultur.\n\nPředávání ceny Trebbia přenáší každoročně Česká televize. Např. v roce 2019 se přenos konal z pražského Španělského sálu.\n\nNaopak podle některých představitelů uměleckého světa je cena Trebbia nicotná a slouží pouze ke zviditelnění galerie MIRO.\n\n"}
{"id": "244225", "url": "https://cs.wikipedia.org/wiki?curid=244225", "title": "Łukasz Górnicki", "text": "Łukasz Górnicki\n\nŁukasz Górnicki (1527, Osvětim – 22. června 1603, Lipniki u Tykocina) byl jeden z nejvýznamnějších autorů polské renesance, prozaik, básník a překladatel, sekretář a knihovník krále Zikmunda II. Augusta.\n\nNarodil se v Osvětimi v nepříliš bohaté měšťanské rodině, která pocházela z Bochni. Vzdělání získal díky svému strýci Stanisławu Gąsiorkovi, který působil na dvoře Zikmunda I. Starého (1506 – 1548) jako královský kaplan, básník a hudební skladatel. Ten přivedl svého synovce v roce 1538 do Krakova, dohlížel na jeho studia, počátek dvorské kariéry a nakonec ho učinil i svým dědicem.\n\nPo studiích v Krakově se Górnicki stal sekretářem krakovského biskupa Samuela Maciejowského. Účastnil se několika diplomatických misí – do Sedmihradska a Itálie. Od roku 1552 pracoval v královské kanceláři. Společně s dvorem krále Zikmunda II. Augusta (1548 – 1572) cestoval do Gdaňsku, Královce a Vídně. V letech 1557 – 1559 navštívil Itálii, kde na univerzitě v Padově studoval práva. Po návratu ze studií se stal v r. 1559 královským sekretářem a krátce poté i knihovníkem (tuto funkci zastával až do roku 1572). Roku 1561 byl povýšen do šlechtického stavu, r. 1571 byl jmenován starostou v Tykocině nedaleko Białystoku. Až do své smrti v roce 1603 žil na svém statku v Lipnikách u Tykocina a vykonával zde svůj úřad.\n\nŁukasz Górnicki se do dějin polské literatury zapsal zejména svým dílem \"Dworzanin polski\" (1566, česky jako Polský dvořan v roce 1977). Šlo o adaptaci, která byla již pátým převodem do evropského jazyka díla Itala Baldesara Castigliona (1478 –1529) \"Il Cortegiano\". Stejně jako originál má \"Dworzanin polski\" formu dialogického traktátu, doplněným o polské reálie.\n\nDalší díla:\n\n\n"}
{"id": "244230", "url": "https://cs.wikipedia.org/wiki?curid=244230", "title": "Potaro", "text": "Potaro\n\nPotaro ( ) je řeka v Guyaně. Je to levý přítok Essequiba. Je dlouhá 180 km.\n\nPramení na Guyanské vysočině a v místech, kde vtéká do Guyanské nížiny, vytváří četné peřeje a vodopády, z nichž je největší Kaieteur.\n\nV povodí řeky byl vyhlášen národní park Kaieteur.\n"}
{"id": "244243", "url": "https://cs.wikipedia.org/wiki?curid=244243", "title": "Miloslav Hájek", "text": "Miloslav Hájek\n\nMiloslav Hájek (2. prosince 1923 Brno – 7. října 1995 Zlín) byl český evangelický teolog, duchovní a synodní senior Českobratrské církve evangelické, jeden z překladatelů ekumenického překladu Bible.\n\nPo ukončení gymnaziálních studií (1943) byl diakonem v prvním brněnském sboru ČCE (1943–1945), po válce vystudoval teologii na Husově československé evangelické fakultě bohoslovecké v Praze (1945–1949), v závěru studia byl ordinován na kazatele ČCE. Čestný doktorát teologie mu udělila pražská KEBF 25. 4. 1979.\nV letech 1949–1951 působil nejprve jako vikář, později (1951–1965) jako farář ve Veselí u Jimramova, od roku 1965 až 1977 byl farářem ve Zlíně. Na 20. synodu ČCE (1977) byl zvolen synodním seniorem, tuto funkci zastával do roku 1987, kdy odešel do výslužby. Již jako emeritus přednášel po roce 1990 katechezi a církevní hudbu na Konzervatoři Evangelické akademie v Kroměříži (v současnosti sídlí v Olomouci).\nJeho synem je evangelický farář, písničkář, publicista a vysokoškolský pedagog Štěpán Hájek.\n\n\n\n"}
{"id": "244244", "url": "https://cs.wikipedia.org/wiki?curid=244244", "title": "Marek Švec", "text": "Marek Švec\n\nMarek Švec (* 17. února 1973 Havlíčkův Brod, Československo) je bývalý reprezentant Česka v zápase řecko-římském a současný reprezentační trenér. Jde o největší osobnost českého zápasu od její samostatnosti.\n\nZápasení se věnoval od 7 let v rodném městě. Po dokončení základní školy šel na sportovní gymnázium do Ostravy, kde spolupracoval s trenérem Krystou. Začátkem 90. let přesídlil do Prahy, kde začal sbíral zkušenosti vedle Pavla Frinty a Jaroslava Zemana pod vedením Václava Scheinera. Všem třem se podařilo kvalifikovat se na olympijské hry v Atlantě. První zápas nezvládl a po porážce s Turkmenem Redžepovem musel do opravného pavouku, kde chytil fazónu. Porazil tři soupeře aby nakonec prohrál s Bělorusem Sidarenkou. Obsadil 8. místo.\n\nV roce 1998 vynechal kvůli zranění mistrovství Evropy, aby na podzim téhož roku dosáhl prvního velkého úspěchu. Na mistrovství světa v Gävle se dostal do finále, kde nestačil na ruského reprezentanta Koguašviliho.\n\nV roce 2000 se kvalifikoval na své druhé olympijské hry v Sydney. Do skupiny dostal nalosovaného Američana Lowney (bral bronz) a Koguašviliho. S oběma svedl vyrovnané zápasy, ale bez vítězství.\n\nV dalším olympijském období si držel příslušnost mezi evropskou špičkou jenže svojí druhou velkou medaili z mistrovství Evropy v roce 2004 tvrdě zaplatil vyhřezlou ploténkou. Nestihl se dát dohromady na kvalifikační turnaj pro olympijské hry v Athénách a účast musel oželet.\n\nPo Athénách pokračoval ve výborných výkonech i přes svůj poměrně vysoký věk. V letech 2006 a 2007 patřil mezi smetánku těžkých vah. Tehdy již několik let spolupracoval s trenérem Ervínem Vargou. V olympijském roce 2008 mu sice nevyšel turnaj mistrovství Evropy, ale na olympijské hry v Pekingu se připravil velmi dobře. Po úvodní výhře nad Bulharem Dinčevem ho čekal ve čtvrtfinále aktuální mistr světa a obhájce stříbrné olympijské medaile Gruzínce Nozadzeho. Výbornou obranou nedovolil Nozadzemu získat vyšší náskok a dvě sekundy ke konci třetí části soupeře vytlačil z kruhu, čímž přelil misku vah na svojí stranu. V semifinále ho čekal poměrně neznámý, ale perfektně připravený Rus Aslanbek Chuštov (v turnaji neztratil jediný bod). Úvod zápasu byl opatrný do okamžiku, kdy rozhodčí přistoupil k možnosti poslat jednoho z aktérů na zem do středu žíněnky. Losováním padla volba na něho a Rus této situace využil ve svůj prospěch. Přetočil Švece na záda (most) a udržel dostatečně dlouhou dobu aby rozhodčí odpískal konec. V souboji o bronzovou medaili ho čekal Kazach Aset Mambetov. O 11 let mladší středoasijec byl v lepším fyzickém i psychickém rozpoložení a úvodní část získal ve svůj prospěch. Ve druhé části předvedl chvat za pět bodů a bez větších potíží dotáhl zápas do vítězného konce. V listopadu roku 2016 však zpětná dopingová kontrola odhalila u Mambetova užití zakázaných látek. Bronz tak připadl českému zápasníkovi, medaili obdržel dodatečně v srpnu 2017.\n\nV 35 letech se rozhodl pokračovat ve své kariéře. Přestupem do supertěžké váhy si ulevil od nepříjemného shazování váhy (cca 8-10kg) a začal spolupracovat s Jiří Matýskem. V olympijském roce 2012 však utrpěl na mistrovství Evropy úraz lokte, který mu znemožnil účast v kvalifikačním turnaji na olympijské hry v Londýně. Následně ukončil sportovní kariéru. Věnuje se trenérské práci v pražském Olympu. Má 14 startů na seniorském mistrovství světa a 17 startů na seniorském mistrovství Evropy.\n\n"}
{"id": "244245", "url": "https://cs.wikipedia.org/wiki?curid=244245", "title": "Alena Málková-Vimrová", "text": "Alena Málková-Vimrová\n\nAlena Málková-Vimrová (8. června 1927, Praha – 25. dubna 2018, Praha) byla česká malířka, básnířka a spisovatelka literatury pro děti.\n\nStudovala na Státní grafické škole v Praze u prof. Petra Dillingera (1945–1946) a na Vysoké škole uměleckoprůmyslová v Praze v ateliéru prof. Antonína Strnadela a prof. Emila Filly (1946–1951). Žila v Praze a věnovala se především malbě a poezii. Napsala několik knížek pro děti, které ilustroval její manžel Luděk Vimr.\n\n\nSamostatné:\n\n\nSpolečné:\n\n"}
{"id": "244247", "url": "https://cs.wikipedia.org/wiki?curid=244247", "title": "Smack Smash", "text": "Smack Smash\n\nSmack Smash je čtvrté řadové album německé punk rockové kapely Beatsteaks, které vyšlo v roce 2004. Na albu pracoval jako producent výhradně \"Moses Schneider\".\nKapela začala na albu pracovat v březnu 2003 a první skladby dotočila v říjnu v berlínském studiu \"Mamasweed\".\n\nNa albu se objevila píseň \"Hello Joe\", která později vyšla i jako singl. Tato píseň je věnována památce Joe Strummera.\n\nJako první singl z desky vyšla píseň \"Hand in Hand\". Když ji moderátor MTV Markus Kavka uváděl v premiéře řekl: „Beatsteaks byli vždy výborná kapela, ale tímto albem se posouvají mezi superstar, a tohle je to nejlepší, co jsem kdy od nich slyšel.“.\n\nDruhým singlem byla píseň \"I Don't Care As Long As You Sing\", jejíž klip se natáčel v Berlíně a byly v něm použity i záběry z koncertů. Poslední singl se jmenoval \"Hello Joe\" a ve videoklipu sizahrál i herec Jürgen Vogel.\n\n"}
{"id": "244248", "url": "https://cs.wikipedia.org/wiki?curid=244248", "title": "Ramaz Nozadze", "text": "Ramaz Nozadze\n\nRamaz Nozadze (* 16. října 1983 Tbilisi) je bývalý gruzínský zápasník – klasik, stříbrný olympijský medailista z roku 2004.\n\nZápasení se věnoval od 11 let v tbiliském klubu Palavanta. Pod vedením Otara Tatišviliho se později specializoval na řecko-římský (klasický) styl. V gruzínské mužské reprezentaci se pohyboval od roku 2001 ve váze do 96 kg. V roce 2004 startoval na olympijských hrách v Athénách. Z náročné základní skupiny postoupil do čtvrtfinále, ve kterém vyřadil favorizovaného Giorgi Koguašviliho z Ruska 3:0 na technické body. V semifinále porazil Íránce Masúda Hášemzadeho 4:2 na technické body a postoupil do finále proti Egypťanu Karamu Gaberovi. Finále proti Gaberovi začal dobře, v úvodní minutě se ujal po strhu vedení 1:0, ale při následném zvedu chyboval překročením pasivní zóny a v průběhu další půl minuty prohrával 1:8 na technické body. Začátkem druhého poločasu jeho soupeř zápas ukončil suplexem na technickou převahu. Získal stříbrnou olympijskou medaili.\n\nV roce 2007 získal jako první gruzínský zápasník v jednom roce double (titul mistra světa a Evropy) v klasickém stylu. V roce 2008 startoval jako favorit na vítězství na olympijských hrách v Pekingu. Do Pekingu však něpřijel v optimální formě. Již v únoru si jeho osobní trenér Tatišvili stěžoval, že ho jako populárního sportovce mimosportovní akce rozptylují a plně se tréninku nevěnuje. Na olympijských hrách takticky nezvládl a prohrál 1:2 na sety čtvrtfinálový zápas s Čechem Markem Švecem. Po olympijských hrách se slova jeho trenéra potvrdila. Pro vrcholovou přípravu ztratil motivaci a během dvou let byl pro slabé výkony vyřazen z reprezentace.\n\n\n"}
{"id": "244256", "url": "https://cs.wikipedia.org/wiki?curid=244256", "title": "Boris III.", "text": "Boris III.\n\nBoris III. (30. ledna 1894 Sofie – 28. srpna 1943 tamtéž) byl od 3. října 1918 až do své smrti bulharský car (král).\n\nNa trůně vystřídal svého otce Ferdinanda I., který abdikoval po bulharské porážce v první světové válce. Panovníkem se stal 3. října 1918, ve chvíli nejtěžších politických, ekonomických a náboženských krizí. Hned po nástupu do funkce musel svou monarchii bránit proti dvěma republikánským stranám – Agrární straně Alexandra Stambolijského a komunistické straně.\nStejně jako jako jeho otec Ferdinand, také Boris byl rozvážný a tichý panovník, který nikdy nešel do sporů. Po převratu dne 9. června 1923 se rozpadla agrární strana a v září téhož roku ji následovala strana komunistická. Jeho postavení se upevnilo. Od té doby mohl začít reformovat církev, s jejíž pomocí se dokázal v 30. letech zviditelnit jakožto její první reformátor.\n\nV září 1940 získalo Bulharsko za Hitlerova zprostředkování od Rumunska jižní Dobrudžu a Borisovi se v této souvislosti dostalo titulu \"car osvoboditel\". Na počátku druhé světové války se připojil ke státům Osy s cílem znovu získat Makedonii ztracenou po 2. balkánské válce a bulharská vojska se aktivně podílela na porobení Řecka.\n\nNa jaře 1943 sice odmítl německý požadavek na vydání bulharských Židů, povolil však extradici více než jedenácti tisíc Židů z Bulharskem okupovaných území. Boris odolával Hitlerovu naléhání na aktivní zapojení se do války proti Spojencům (k oficiálnímu vyhlášení války Spojeným státům americkým a Velké Británii došlo sice ze strany Bulharska v prosinci 1941, stále však byla zachovávána neutralita vůči SSSR). V této souvislosti byl v srpnu 1943 povolán na setkání s Adolfem Hitlerem, v jehož rámci se Hitler snažil panovníka donutit k větší aktivitě vůči SSSR. Krátce po návratu z této návštěvy Německa Boris dne 28. srpna 1943 náhle zemřel. Příčinou smrti bylo patrně selhání srdce.\n\nBorisovou manželkou byla Jana Savojská a jeho synem a následníkem car Simeon II.\n\n"}
{"id": "244259", "url": "https://cs.wikipedia.org/wiki?curid=244259", "title": "Sinacherib", "text": "Sinacherib\n\nSinacherib, taktéž Sancheríb (akkadsky \"Sîn-ahhī-erība\", doslova „(Měsíční bůh) Sín pro mne nahradil (ztracené) bratry“), byl asyrský král, který vládl v letech 704–681 př. n. l. Byl synem a následníkem Sargona II. Jeho následovníkem byl jeho syn Asarhaddon. Kromě něj měl se svými manželkami Tašmetum-šarat a Zakutu potomky Arda-Mullissi, Arad-bel-it, Nabu-šar-usur.\n\n"}
{"id": "244265", "url": "https://cs.wikipedia.org/wiki?curid=244265", "title": "Vysoké Mýto", "text": "Vysoké Mýto\n\nVysoké Mýto (; ) je město ležící v okrese Ústí nad Orlicí, na řece Loučné. Je jedním z nejstarších a nejvýznamnějších a šestým největším z měst Pardubického kraje. Městem prochází železniční trať 018 z Chocně do Litomyšle a silnice I/35 spojující Liberec s Mohelnicí, která rozděluje město na dvě části. Ve Vysokém Mýtě žije obyvatel.\n\nMěsto začalo psát svou historii dávno před polovinou 13. století, kdy bylo založeno králem Přemyslem Otakarem II. jako jedno z obchodních středisek na hlavní spojnici Čech s Moravou. Historii města poznamenala období rozkvětu i úpadku, ale i požáry a přítomnost okupačních vojsk. Do současnosti se z doby založení dochoval pravidelný půdorys s pravoúhlou sítí ulic a centrálním náměstím o rozměrech 130 x 150 metrů, které je téměř čtvercové a svou plochou 1,95 hektaru patří k největším náměstím v Čechách. V historickém jádru města se dochovaly významné památky architektury, k nimž patří kostel svatého Vavřince, zvonice ze 16. století, renesanční hřbitovní kostel Nejsvětější Trojice, Pražská a Litomyšlská brána, věž Choceňské brány, radnice a budova bývalého okresního soudu. V hradebním opevnění se dochovaly Vodárenská a Klášterská bašta.\n\nUž název města, založeného na místě starší osady, svědčí o královském založení, protože pouze panovník byl oprávněn zavádět mýta. Přímým předchůdcem města bylo městské založení u Tisové v poloze Staré Mýto. Na příkaz krále Přemysla Otakara II. provedl lokaci na dnešním místě, podle urbanistického stylu stejně jako v pozdějším městě Poličce, lokátor Kondrád z Limberka (\"Cun(d)radus de Lewendorf\" / \"Con(d)rad von Lewendorf\"), který sem přivedl osadníky ze severního Německa. Město prosperovalo díky Trstenické stezce (cestě) vedoucí ze středních Čech do moravských center a uděleným právům: mílovému, várečnému a hrdelnímu. Město bylo opevněno postupně stavěným dvojitým prstencem masivních kamenných hradeb s 25 baštami a třemi branami, zpevněnými předsunutými barbakány. Přesné datum založení nicméně chybí, datuje se podle zakládací smlouvy města Poličky ze dne 27. srpna 1265, která se na existenci Vysokého Mýta odvolává.\n\nV roce 1307 učinil český král Rudolf Habsburský z Vysokého Mýta věnné město českých královen. Pro svou ženu Elišku Rejčku vybral pět měst, která měla přispívat na život královen a po smrti jejich mužů jim poskytovat vdovské věno. Do základní pětice patřily kromě Vysokého Mýta také Polička, Chrudim, Jaroměř a dnešní Hradec Králové. Později přibyla ještě města Mělník, Dvůr Králové, Nový Bydžov a Trutnov. Vysoké Mýto zůstalo v držení českých královen až do novověku.\n\nVe své bohaté historii město prožívalo doby rozkvětu, kdy bohatlo a lidem se dařilo, ale přicházely také zhoubné požáry a cizí vojska. První zmínka o chrámu sv. Vavřince pochází z roku 1349. V roce 1421 bylo město po krátkém odporu dobyto husitskými vojsky Pražanů, mnoho lidí bylo pobito a část města vypálena. První soupis domů v královských městech byl proveden roku 1567, zde jich bylo evidováno celkem 380. Vysokému Mýtu se nevyhly ani pohromy, v roce 1700 vyhořelo a roku 1714 ho postihla morová epidemie. Opevnění kolem městských bran bylo zbořeno 1808, což napomohlo dalšímu rozvoji města. Roku 1879 zde bylo založeno gymnázium a v roce 1882 bylo město připojeno na železniční síť.\n\nMezi roky 1851–1959 bylo sídlem vysokomýtského okresu. Od druhé poloviny 18. století bylo Vysoké Mýto také tradičním sídlem vojenské posádky, rozšířené v závěru 19. a ve 20. století. Od roku 1968 zde sídlila pětitisícová jednotka sovětské okupační armády, která zanechala ve městě velkou materiální a ekologickou spoušť. Po jejím odchodu v roce 1990 se město postupně vzpamatovalo a ze šedého poničeného města rozkvetlo do současné podoby.\n\nHistorii města knižně zpracovali v 19. století Alois Vojtěch Šembera (1845) a Hermenegild Jireček (1884), později na jejich práci navázal F. Hnát (1934), který rozšířil historii o část věnovanou první světové válce. V roce 2004 vydalo město Vysoké Mýto soubornou publikaci \"Vysoké Mýto, tradice a současnost\".\n\n\nZhruba 2 kilometry severovýchodně od města se rozkládá přírodní památka U Vinic – zbytek původních zamokřených luk s výskytem řady ohrožených druhů rostlin.\n\nV katastrálním území Vysoké Mýto je chráněno vícero památných stromů (stav 2012; údaje o poloze vztaženy k náměstí Přemysla Otakara II.):\nDalší dva chráněné stromy rostou v katastru místní části Svařeň.\n\nVlastní město se člení na tyto části:\n\nSoučástí města jsou dále místní části:\n\nMěsto plní funkci obce s rozšířenou působností pro obce Běstovice, Bošín, Bučina, České Heřmanice, Dobříkov, Džbánov u Vysokého Mýta, Hrušová, Choceň, Javorník, Koldín, Kosořín, Leština, Libecina, Mostek, Nasavrky, Nové Hrady, Oucmanice, Plchovice, Podlesí, Pustina, Radhošť, Řepníky, Seč, Skořenice, Slatina, Sruby, Stradouň, Sudslava, Svatý Jiří, Tisová, Týnišťko, Újezd u Chocně, Vinary, Vraclav, Vračovice-Orlov, Zádolí, Zálší, Zámrsk a Zářecká Lhota o celkové ploše 281,86 km včetně Vysokého Mýta.\n\nStarosta zastupuje město navenek, svolává a řídí zasedání zastupitelstva města a rady města. Také řídí městskou policii. Za výkon své funkce odpovídá zastupitelstvu města. Podrobnosti výkonu funkce upravuje zákon o obcích a organizační řád městského úřadu. Současným starostou města je Ing. František Jiraský.\n\nStarostu v době jeho nepřítomnosti zastupuje místostarosta. Za výkon své funkce odpovídá zastupitelstvu města. Podrobnosti výkonu funkce upravuje zákon o obcích a organizační řád městského úřadu. Současnými místostarosty jsou Ing. Martin Krejza a Mgr. Helena Kejzlarová.\n\nRada města je výkonným orgánem města. Schází se zpravidla jednou týdně a její schůze nejsou veřejné. Usnáší se většinou hlasů svých členů a zabezpečuje hospodaření obce podle schváleného rozpočtu, řeší podněty členů zastupitelstva, komisí nebo občanů města. Členy rada města jsou: Ing. František Jiraský, Mgr. Helena Kejzlarová, Jiří Kovařík, Ing. Martin Krejza, Mgr. Blanka Kysilková, Mgr. Helena Mandíková a MUDr. Jiřina Šafrová.\n\nZastupitelstvo města je nejvyšším samostatným orgánem města Vysokého Mýta. Bylo zvoleno ve volbách do obecního zastupitelstva 10. a 11. 10. 2014 na období čtyř let. Zastupitelstvo města má 21 členů a vykonává nejdůležitější pravomoci v oblasti samostatné působnosti města. Svolává ho starosta podle potřeby, nejméně však jednou za 3 měsíce a zasedání jsou veřejná. Zastupitelstvo města schvaluje rozpočet města, program rozvoje města a vyúčtování hospodaření za minulý rok, schvaluje obecně závazné vyhlášky ve věcech samostatné působnosti, zřizuje městskou policii a mnoho dalších záležitostí. Zasedání zastupitelstva města se řídí Jednacím řádem, který upravuje veškeré záležitosti související s přípravou a samotným zasedáním zastupitelstva. Jednací řád stanovuje pravidla pro členy zastupitelstva města i pro veřejnost. Členy zastupitelstva města jsou: Ing. Roman Baťa (zvolen za Patrioty pro Vysoké Mýto), Jaroslav Bendl (zvolen za Nestraníky), Mgr. Stanislava Burešová (zvolena za ODS), Ing. Miloslav Coufal, (zvolen za ČSSD), Ing. Jiří Fišer (zvolen za Patrioty pro Vysoké Mýto), Bc. Marek Janouch (zvolen za SPO), Ing. František Jiraský (zvolen za Nestraníky), Mgr. Jiří Junek (zvolen za KDU-ČSL), Mgr. Helena Kejzlarová (zvolena za KDU-ČSL), MUDr. Lubomír Kellner (zvolen za SPO), Zdeněk Klát (zvolen za SPO), Jiří Kovařík (zvolen za Volbu pro město, Ing. Martin Krejza (zvolen za ODS), Mgr. Blanka Kysilková (zvolena za Nestraníky), Mgr. Jan Lipavský (zvolen za ANO 2011), Mgr. Helena Mandíková (zvolena za ANO 2011), Ing. Miloslav Soušek (zvolen za SPO), MUDr. Jiřina Šafrová (zvolena za TOP 09), Ing. Pavel Vacek (zvolen za Volbu pro město), Jiří Vondráček (zvolen za SPO), Ivana Zemková (zvolena za Nezávislé).\n\nVe Vysoké Mýtě každoročně probíhá řada významných akcí: Soutěžní přehlídka dětských dechových orchestrů Čermákovo Vysoké Mýto, Festival historické techniky Kujebácké rotování, festival Sodomkovo Vysoké Mýto, RANDÁLFEST, promenádní koncerty, letní akce v Amfiteátru M-klubu, Kinematograf bratří Čadíků, Týden hudby, Městské slavnosti, tradiční Kujebácké jarmarky, benefiční festival Hudba pomáhá, Bubenický festival a Sportovní den.\n\n\n\nMěstská knihovna Vysoké Mýto, zřizovaná městem skrze obecně prospěšnou společnost \"Vysokomýtská kulturní\", je veřejnou knihovnou s univerzálními knihovními fondy. Sídlí na adrese Litomyšlská 70, Vysoké Mýto.\n\n\n\nKnihova je plně automatizovaná, nabízí půjčování knih, časopisů, audio knih a CD.\n\n\nKnihovna pořádá Univerzitu volného času, kurzy angličtiny, besedy s autory, besedy pro domovy pro seniory a LDN. Dále nabízí meziknihovní výpůjční služby a zabezpečuje výměnné soubory do malých knihoven v našem regionu. Zajišťuje přístup k internetu zdarma.\n\n\nPrioritou dětské knihovny je půjčování knih a časopisů a podpora čtenářství, především formou besed pro mateřské, základní i střední školy. Dětské oddělení pořádá také pasování prvňáčků na čtenáře a výtvarné dílny. Ve spolupráci s ZUŠ Vysoké Mýto pořádá hudební odpoledne.\n\n\nPřibližně 3 km jihovýchodně od centra Vysokého Mýta při silnici I/35 na Litomyšl se nachází mezinárodní neveřejné letiště. Provozuje ho Aeroklub Vysoké Mýto, funguje zde také letecká škola, vyhlídkové lety a letecký servis, slouží pro soukromé a sportovní účely. Letiště je otevřeno každoročně o víkendech mezi 15. dubnem až 15. říjnem, jinak na vyžádání.\n\nPodle sčítání lidu 2011 zde žilo 12 286 občanů českého občanství, z toho 5950 mužů a 6336 žen. Trvalý pobyt ve Vysokém Mýtě mělo 348 cizinců. 2592 obyvatel bylo do věku 18 let a 2629 obyvatel bylo starších 60 let.\n\nPřesné údaje počtu obyvatel nejsou před rokem 1830 přesně známy. Počítali se pouze tzv. měšťané. Pro výpočet celkové populace se používá koeficient 6, to znamená, že na 1 měšťana připadá 6 usedlých občanů (členů rodiny atd.). V roce 1598 zde tak žilo asi 2000 obyvatel, roku 1628 asi 400 obyvatel, roku 1731 asi 2500 obyvatel a v roce 1788 asi 3500 obyvatel. Po roce 1830 se při sčítání lidu počítají všechny vrstvy lidí, proto se do výsledku nezapočítá žádný koeficient. V roce 1830 zde žilo 4623 celkem obyvatel, v roce 1843 celkem 4512 obyvatel a v roce 1857 celkem 5369 obyvatel.\n\n\n\n\n\n\n\n\n\n\n\n"}
{"id": "244267", "url": "https://cs.wikipedia.org/wiki?curid=244267", "title": "Žemaičių Kalvarija", "text": "Žemaičių Kalvarija\n\nŽemaičių Kalvarija (žemaitsky \"Žemaitiu Kalvarėjė\"; význam: \"Žemaitská Kalvárie\"; za Sovětů bylo město přejmenováno na \"Varduva\" podle stejnojmenné řeky, záměrně pro snížení návštěvnosti výročních poutí) je městys na západě Litvy, v Žemaitsku, v okrese Plungė, na silnici Plungė - Seda, na území Národního parku Žemaitska, ležící na soutoku řek Varduva a Cedronas, v kopcovité krajině. Je to městská památková rezervace a také známé a významné poutní místo litevských katolíků.\n\nMěsto proslavil kostel – dnes bazilika – Zjevení Panny Marie (postaven roku 1822, se zvonicí, \"podrobněji viz článek\"), soubor poutních kapliček Křížové cesty (celkem 20 zastávek – 19 kapliček (ve dvou z nich 2 zastávky); délka cesty 7 km, \"podrobněji viz článek Křížová cesta v Žemaitské Kalvárii (Litva)\") (od roku 2008 národní kulturní památka) bývalého dominikánského – dnes mariánského (Kongregace Mariánských bratří) kláštera a výroční poutě (litevsky atlaidai), které začínají začátkem července, trvají bezmála dva týdny a nejúchvatnější jsou nedělní procesí uprostřed poutě.\n\nV obci je střední škola, pošta (PSČ LT-90039), v budově bývalého kláštera je kurz prvního (propedeutického) ročníku Telšajského semináře biskupa Vincenta Borisevičiuse. Na soutoku řek Varduva a Cedronas je kopec Svatého Jana, na něm bývalo hradiště/piliakalnis \"Gardų piliakalnis\" (Gardai), které však bylo v 17. století částečně poškozeno planýrováním – úpravami pro přípravu Křížové cesty: stojí zde dvě (z 19) kapličky – zastávky Křížové cesty.\n\nJe to velmi staré město, které bývalo v zemi Cẽklisu v Kurši pod tehdejším jménem Garde. Je to jedno z nejstarších měst Žemaitska. Poprvé bylo zmíněno v roce 1253 v listě Řádu mečových bratří. Na počátku 15. století Vytautas Veliký Garde (=Žemaičių Kalvarija) spolu s Alsėdžiajským povietem daroval biskupovi Medininkského biskupství (s centrem ve Varniai).\n\n"}
{"id": "244277", "url": "https://cs.wikipedia.org/wiki?curid=244277", "title": "Essequibo", "text": "Essequibo\n\nEssequibo ( ) je řeka v Guyaně. Je dlouhá 970 km. Povodí má rozlohu přibližně 155 000 km².\n\nPramení na Guyanské vysočině a ústí do Atlantského oceánu. Do jejího estuáru širokého až 25 km ústí i řeka Cuyuni.\n\nVětšina přítoků je levostranných Rupununi, Potaro, Mazaruni, Siparuni, Kiyuwini, Konawaruk a Cuyuni.\n\nŘeka překonává četné peřeje a vodopády. Průměrný průtok činí přibližně 3000 m³/s.\n\nVodní doprava je možná v estuáru do města Bartica.\n\nV roce 1908 podnikl německo-americký ichtyolog Carl H. Eigenmann výpravu podél toku Essequiba a jeho přítoku řeky Potaro a popsal zde 336 druhů ryb.\n"}
{"id": "244281", "url": "https://cs.wikipedia.org/wiki?curid=244281", "title": "Tulipán Greigův", "text": "Tulipán Greigův\n\nTulipán Greigův (\"Tulipa greigii\") je botanický tulipán s hnědými až tmavohnědými tečkami a proužky na zelených lístcích. Pochází ze střední Asie. Tyto nízké tulipány (výška rostliny 15 až 25 cm) jsou houževnaté a silné, hodí se proto nejen do zahrad, ale také jako balkónové rostliny. Vysazují se od září do prosince, špičkou nahoru, zhruba 10 cm pod povrch a jednotlivé cibulky zhruba 10 cm od sebe. Před vysazením se skladují na suchém a chladném místě. Kvetou přibližně v dubnu a květnu.\n\n \n"}
{"id": "244284", "url": "https://cs.wikipedia.org/wiki?curid=244284", "title": "Musée Guimet", "text": "Musée Guimet\n\nMusée Guimet (\"Guimetovo muzeum\"), celým názvem Musée national des Arts asiatiques – Guimet (\"Národní muzeum asijského umění – Guimet\") je muzeum, které se nachází v 16. obvodu na \"Place d'Iéna\" v Paříži a zaměřuje se na asijské umění.\n\nMuzeum založil roku 1889 lyonský továrník Émile Guimet pro svou sbírku egyptského, asijského a antického umění. Už za jeho života se muzeum zaměřilo převážně na umění Asie. Od roku 1927 spadá muzeum pod Správu francouzských muzeí a bylo obohaceno o další exponáty z jiných muzeí. Roku 1945 byla egyptská část sbírky přesunuta do Louvru.\nRozdělení sbírek:\n\n\n"}
{"id": "244285", "url": "https://cs.wikipedia.org/wiki?curid=244285", "title": "Inotify", "text": "Inotify\n\ninotify je subsystém linuxového jádra, který poskytuje notifikaci o událostech v souborovém systému. Jeho autory jsou Robert Love a John McCutchan a vznikl proto, aby nahradil dnotify. Subsystém byl přidán do hlavního stromu jádra ve verzi 2.6.13, lze ho zakompilovat do verze 2.6.12 a možná i do dřívějších verzí pomocí patche. Jeho funkcí je v zásadě rozšíření souborových systémů tak, aby zachycovaly události na souborech a tyto změny byly předávány aplikacím.\n\nNejvětší oblastí použití jsou tedy zřejmě utility pro desktopové hledání, jako je Beagle, protože funkcionalita inotify umožňuje přeindexovávat změny v souborech, aniž by se musel často procházet celý souborový systém, což by bylo velmi neefektivní. Protože se Beagle apod. o změně dozví na základě oznámení, nikoli aktivního procházení, může k přeindexování dojít velmi rychle (v řádu jedné sekundy) a s velmi malou režií. inotify tak umožňuje používat tyto programy velmi citlivě z hlediska celého systému – distributoři obecně nepřijímají démony, které by k poskytnutí určité funkcionality spotřebovávaly značnou část výkonu systému.\n\ninotify lze použít také k automatickým aktualizacím pohledů na adresáře, načítání konfiguračních souborů, záznamu změn, zálohování, synchronizaci, uploadu apod.\n\ninotify má oproti technologii dnotify (kterou nahrazuje) mnoho výhod. U dnotify musel program používat pro každý sledovaný adresář jeden souborový popisovač (\"file descriptor\"). To se může stát úzkým hrdlem, protože počet popisovačů na proces je omezený. Další problém nastával s výměnnými médii. Protože byly při sledování na souborovém systému otevřeny popisovače, nešel tento souborový systém odpojit a médium vyjmout.\n\nPodstatnou nevýhodou dnotify je také granularita – umožňuje totiž monitorovat pouze adresáře a navíc není k dispozici žádná bližší informace o události. Programátoři aplikací tedy musí uchovávat strukturu stat, po každé události načíst nová data a porovnat je s těmi uloženými.\n\ninotify používá jednoduché a \"elegantní\" API, které skrze malý počet souborových popisovačů umožňuje programátorům používat rozhraní select() nebo poll(), což je mnohem komfortnější v porovnání se signálovým notifikačním systémem používaným dnotify. To také činí integraci s knihovnami založenými na těchto voláních ((například GLib) mnohem snazší. Výhodou je také jemnější granularita – inotify má rozhraní založené na i-node.\n\ninotify se používá prostřednictvím sady systémových volání vytvořených speciálně pro inotify.\n\nVytvoří instanci inotify. Vrací souborový popisovač, ze kterého se budou číst veškeré události.\n\nZahájí sledování i-node identifikovaného zadanou cestou. Budou se sledovat události definované v masce. Vrací (v rámci instance unikátní) popisovač sledování určitého i-node (Poznámka: Na stejný i-node, a tedy stejný popisovač sledování, může ukazovat více souborových cest).\n\nZruší sledování podle daného popisovače.\n\nUdálosti generované subsystémem inotify obsahují tyto informace:\nToto jsou některé z událostí, které lze sledovat:\n\n"}
{"id": "244287", "url": "https://cs.wikipedia.org/wiki?curid=244287", "title": "Indalsälven", "text": "Indalsälven\n\nIndalsälven je řeka ve střední části Švédska (kraje Jämtland, Västernorrland). Je přibližně 420 km dlouhá. Povodí má rozlohu 26 700 km².\n\nŘeka pramení ve Skandinávských horách nedaleko hranice s Norskem. Protéká jezery Storsjön a Esunden. Ústí do Botnického zálivu Baltského moře. Na celém toku je říční údolí úzké a v korytě je mnoho peřejí i vodopádů.\n\nZdroj vody je sněhový a dešťový. Nejvyšších vodních stavů dosahuje v květnu a v červnu. Průměrný průtok činí přibližně 460 m³/s.\n\nVyužívá se na splavování dřeva. Na řece bylo vybudováno několik vodních elektráren. Na dolním toku je možná vodní doprava.\n"}
{"id": "244302", "url": "https://cs.wikipedia.org/wiki?curid=244302", "title": "Nissan (řeka)", "text": "Nissan (řeka)\n\nNissan je řeka na jihu Švédska (kraje Halland, Jönköping). Je 206 km dlouhá. Povodí má rozlohu 2700 km².\n\nŘeka pramení na vysočině Småland. Protéká přes několik jezer a vytváří peřeje a vodopády. Ústí do průlivu Kattegat, který je součástí Baltského moře.\n\nNa řece bylo vybudováno několik vodních elektráren. V ústí leží město Halmstad.\n"}
{"id": "244303", "url": "https://cs.wikipedia.org/wiki?curid=244303", "title": "Alois Zlatník", "text": "Alois Zlatník\n\nAlois Zlatník (9. listopadu 1902 Dvůr Králové nad Labem – 30. června 1979 Brno) byl český profesor lesnické botaniky a fytocenologie, dendrologie, fytopatologie, anatomie rostlin, vědec, lesník a ochránce přírody. Stal se zakladatelem a propagátorem geobiocenologie.\n\nJiž jako mladý v sobě objevil touhu po zkoumání přírody s potřebou jí chránit a už na gymnáziu snil o tom, že bude přírodovědcem. Jeho kroky vedly na Přírodovědeckou fakultu Univerzity Karlovy, krátce také studoval i ve Švýcarsku a Francii. Během dvacátých let odešel do Brna a v roce 1928 se stal asistentem na Lesnické fakultě Vysoké školy zemědělské (VŠZ) a svůj obzor si rozšířil o lesní inženýrství. V roce 1941 přebral po Augustu Bayerovi vedení dendrologického ústavu. Po válce byl jmenován profesorem a v letech 1949–1950 byl děkanem lesnického odboru a jeho vědecké rady. Vedl také katedru lesnické botaniky a fytocenologie. V letech 1956–1971 byl ředitelem Vědecké laboratoře geobiocenologie a typologie, kterou sám založil. Byl též místopředsedou Botanické společnosti při Československé akademii věd.\n\nOchraně přírody se Zlatník věnoval i mimo akademickou půdu, byl totiž členem Svazu na ochranu přírody a domoviny na Moravě a ve Slezsku. Od roku 1942 byl posledním předsedou svazu, začátkem 50. let jej totiž komunisté zrušili. Stejný osud zažil o čtvrt století později, kdy jako politicky nespolehlivou organizaci zlikvidovali komunisté TIS - svaz pro ochranu přírody a krajiny, jehož byl Zlatník posledním úřadujícím místopředsedou.\n\nZáklady geobiocenologie začal profesor Zlatník budovat už ve dvacátých letech. Tehdy poprvé zavítal do pralesovitých lesů Podkarpatské Rusi, které navštěvoval až do okupace. Během protektorátu mapoval území Moravy a Slezska, po válce se vrátil do karpatských lesů alespoň na Slovensko. Díky dalším výzkumům piloval svoji lesnickou typologii, která umožňuje stanovit i v člověkem pozměněných lesích původní dřevinnou skladbu. Jeho typologické mapy se tak stávají důležitým podkladem pro přírodě blízké lesní hospodaření. Profesor Zlatník považoval za důležité, aby se v každém lesním typu zachovala jeho určitá část jako rezervace. Na některých místech však krajina nenabízí přirozené porosty, je proto potřeba si pro ochranu vybrat takové, které se přírodnímu stavu nejvíce blíží. Patřičnými zásahy jim pak pomoci k návratu do původního, přirozeného stavu. Proto také již od počátku své přírodovědecké dráhy Zlatník navrhoval sítě chráněných území: pro Podkarpatskou Rus, Beskydy i Slovensko, z nichž většina se nepodařila zrealizovat. Svoji ideu plně proměnil ve skutečnost alespoň ve Školním lesním podniku Masarykův les ve Křtinách. Ze zhruba 10 000 hektarů hospodářského lesa bylo na Zlatníkův návrh pro přirozený vývoj vyčleněno 18 území o celkové výměře přes 800 hektarů.\n\n"}
{"id": "244309", "url": "https://cs.wikipedia.org/wiki?curid=244309", "title": "Nová Dedinka", "text": "Nová Dedinka\n\nNová Dedinka ( \"Dunaújfalu\") je obec ležící v Bratislavském kraji, okres Senec na Slovensku. Žije zde  obyvatel.\n\nObec Nová Dedinka vznikla roku 1960 sloučením dvou původních obcí Dedinka pri Dunaji (původně Šáp, první písemná zmínka o obci pochází z roku 1252) a Nová Ves pri Dunaji (první písemná zmínka o obci pochází z roku 1328).\n\nV katastru obce se nachází románský římskokatolický kostel Proměnění Páně ze začátku 13. století.\n\n"}
{"id": "244315", "url": "https://cs.wikipedia.org/wiki?curid=244315", "title": "Ellie Sattler", "text": "Ellie Sattler\n\nEllie Sattlerová je fiktivní postava paleobotaničky z knihy a filmů Jurský park a Jurský park 3. Atraktivní mladá blondýna je postgraduální studentkou paleobotaniky u Dr. Alana Granta. Sattlerová se spolu s ním zúčastní prohlídky parku a nebezpečný výlet stejně jako Grant přežije. Ze začátku spolu mají také vztah, ten ale nepokračuje (ve třetím díle se ukáže, že Sattlerová se vdala za jakéhosi právníka a s Grantem zůstali jen přáteli). Ve filmu ztvárnila roli Sattlerové americká herečka Laura Dern.\n\n"}
{"id": "244317", "url": "https://cs.wikipedia.org/wiki?curid=244317", "title": "Kamil Henner (lékař)", "text": "Kamil Henner (lékař)\n\nKamil Henner (30. března 1895 Praha – 27. srpna 1967 Praha) byl český lékař a vysokoškolský pedagog, zakladatel moderní neurologie v českých zemích, tedy v Československu.\n\nNarodil se 30. března 1895 v Praze do právnické rodiny. Jeho otec Kamil Henner byl profesorem církevního práva, a synovi byla také původně předurčena právnická dráha. I jeho předci byli právníky po několik generací. Sestrou Kamila Hennera byla spisovatelka Marie Pujmanová.\n\nPo maturitě se rozhodl, po vzoru svých spolužáků, že začne se studiem medicíny. Studoval na klasickém gymnáziu v Křemencově ulici, kde k jeho spolužákům patřili pozdější lékaři: psychiatr Vondráček, bakteriolog Feierabend a stomatolog Neuwirth.\n\nJeho studium probíhalo výtečně, měl výbornou ze všech zkoušek, takže promoval „sub auspiciis“ s přednáškou, hudbou a s dárkem od prezidenta republiky, od kterého získal zlaté hodinky. Musel na ni však čekat dlouho, až do roku 1921.\n\nOd počátku měl K. Henner největší zájem o neurologii, ve které však nebyly v té době poměry jednoduché. Neurologie vznikla v Evropě tehdy buď z interního lékařství, to ve většině zemí, nebo z psychiatrie, a to pouze v německy mluvících oblastech. Henner nastoupil na I. interní kliniku profesora Ladislava Syllaby, na níž vydržel až do roku 1931. Zde se začal zabývat neurologií, jako například poznáváním a léčením nádorů a zánětů mozku. Vytvořil podrobný chorobopis. Stal se docentem a krátce na to i profesorem neurologie.\n\nV roce 1937, kdy odešel profesor Haškovec do důchodu, převzal po něm K. Henner kliniku. Po 2. světové válce, v roce 1945, jemu a jeho žákům byla svěřena velká část původní německé neurologicko-psychiatrické kliniky (jako česká neurologická klinika). V té době se ocitla československá neurologie na příkrém vzestupu. Všude po Československu vznikala po jejím vzoru v nemocnicích samostatná neurologická oddělení, na lékařských fakultách neurologické kliniky. V tomto oboru tak došlo ke značnému pokroku. O to se zasloužil především on sám, později i jeho žáci.\n\nJeho dílo čítá na pět set originálních vědeckých prací, z toho řadu monografií. Jeho největší přínos je v oblasti epilepsií, kde značně přispěl i k léčbě a k vypracování životosprávy, dále i v oblasti roztroušené sklerózy mozkomíšní (dost časté onemocnění bílé hmoty mozkové) a v mnohých jiných. Ke konci života vydal také rozsáhlou učebnici neurologie.\n\nZemřel 26. srpna 1967 na krvácení z aorty a v tento den konají jeho nejstarší žáci pouť na Vyšehradský hřbitov, kde kladou květiny na rodinnou hrobku rodiny Hennerovy.\n\n"}
{"id": "244319", "url": "https://cs.wikipedia.org/wiki?curid=244319", "title": "Pavel Sedláček", "text": "Pavel Sedláček\n\nPavel Sedláček (* 4. července 1941 Praha) je rockový zpěvák a skladatel, spolu s Miki Volkem se jedná o průkopníka rokenrolového a bigbeatového zpěvu v bývalém Československu.  \n\nVyučil se strojním zámečníkem. Během studia na střední průmyslové škole strojní (obor spalovací motory) začal amatérsky zpívat a záhy založil rockovou kapelu, která měla zkušebnu v Havlíčkových sadech v bývalém pionýrském domě v „Grébovce“, ale brzo skončila. Poté se v pražské Alfě na Václavském náměstí zúčastnil populární pěvecké soutěže \"Hledáme nové talenty\" (1959), kde vyhrál s písní Jailhouse Rock. V témže roce založil Studijní skupinu bigbeatu Pavla Sedláčka. Povzbuzen úspěchem prošel kapelami EP Hi-Fi a potom Studijní skupinou big beatu, která působila především v OKD v Praze 10.\n\nV roce 1960 začal studovat na Fakultě elektrotechniky ČVUT. Koncem roku 1962 se stal právoplatným členem divadla Semafor a účinkoval ve hře Šest žen Jindřicha VIII. a v divadelním cyklu Zuzana není pro nikoho doma. V tomto čase také poznal zpěvačku Evu Pilarovou, s níž nazpíval píseň \"Hey Paula\" a která se stala i jeho nejbližší přítelkyní.\n\nV roce 1963 si zahrál hlavní roli v hudební komedii \"Proces s bigbeatovým králem\" v pražském klubu Olympik. První epizodní filmová role přišla v témže roce ve filmu Černý Petr (1963) a následovala další malá role ve filmu Konkurs (1963). Režisér Vladimír Svitáček mu také dal menší roli vojáka ve filmu Kdyby tisíc klarinetů (1964). Díky skvělé melodii a textu písně \"Život je pes\" (1964) Sedláček zazářil i na divadelní scéně. Píseň vydal Supraphon na gramofonové desce, ale ta už směřovala mírně k popu. Byl právoplatným členem divadelního souboru Semafor.\n\nPři jednom divadelním zájezdu na Západ se souborem Semaforu se Sedláčkovi naskytla možnost koupit v Západním Berlíně v bazaru automobil, který si vybral a koupil v souladu s čsl. zákonem tak, že koupi formálně stvrdila Němka žijící v Praze. Několik měsíců \"její\" vůz užíval bez problémů, než jej udal tehdejší provozní ředitel Semaforu a agent StB Ivan Englich. Zhruba po osmi měsících si pro Sedláčka přijela domů policie a byl zatčen, stejně jako jeho tehdejší přítelkyně Eva Pilarová. Na Pavla Sedláčka byla uvalena vazba a byl obviněn, že způsobil československému devizovému hospodářství škodu v částce několik desítek tisíc korun, podvodným způsobem zakoupil v Západním Berlíně osobní vůz Fiat 1800 a uvedl v omyl celní orgány. V této protizákonné činnosti mu údajně měla pomáhat vlastní matka a dále zpěvačka Eva Pilarová. Byl odsouzen na osmnáct měsíců nepodmíněně a k zabavení auta. Trest si odseděl v Plzni Na Borech. Při uvěznění pracoval v dole Zbůch u Plzně jako horník. Za dobré chování mu byl zkrácen trest cca o polovinu.. Později se dozvěděl, že všechny jeho aktivity a pohyb na západě měla StB dokonale zmapované. Především díky dobře fungujícímu prostředí různých udavačů, mezi kterými se pohyboval.\n\nHvězdná kariéra Pavla Sedláčka však během pobytu za mřížemi vyhasla. Po propuštění dostal z divadla Semafor vyhazov a koncem roku 1965 odešel hostovat k Jiřímu Štaidlovi do divadla Apollo. Zde potkal zpěváky Karla Gotta, Pavla Bobka, Yvonne Přenosilovou a jiné. Po delší herecké pauze dostal nabídku zahrát si v hudebním televizním seriálu Píseň pro Rudolfa III. (1967).\n\nTeprve v roce 1968 byl morálně rehabilitován a mohl se znovu plně věnovat zpívání. Dokonce mu bylo dovoleno jezdit do západních zemí a tam vystupovat, což ovšem s příchodem tvrdé normalizace v roce 1972 skončilo. Přesto v průběhu dalších let natočil několik desek.\n\nSvé vysokoškolské studium dokončil a později v osmdesátých letech si doplnil vzdělání na střední hotelové škole v oboru kuchař-číšník.\n\nPavel Sedláček vystupuje s rokenrolovou skupinou Cadillac. Mimo to ještě úspěšně podniká v pohostinství.\n\nV roce 2014 obdržel ocenění Senior Prix od Nadace Život umělce.\n\nV registru Státní bezpečnosti, StB, je Pavel Sedláček uveden jako tajný spolupracovník, agent, krycí jméno \"Sedlák\", evidenční čísla 39 022 a 902 201, v internetovém periodiku Necenzurované Noviny, též tištěná verze Necenzurovaných Novin č. 04/2000., str. 57.\n\n\n"}
{"id": "244321", "url": "https://cs.wikipedia.org/wiki?curid=244321", "title": "Šepetivka", "text": "Šepetivka\n\nŠepetivka (; ; ) je město oblastního významu na západní Ukrajině, centrum Šepetivského rajónu. Leží ve Chmelnycké oblasti, zhruba 100 km severně od oblastního města Chmelnyckyj. V roce 2018 zde žilo 42 000 obyvatel.\n\nPrvní zmínky pocházejí z roku 1594, ovšem městem je Šepetivka teprve od roku 1923; za svůj rozvoj vděčí železnici, která sem byla přivedena roku 1873. Od té doby je město významným železničním uzlem: z trati Lvov – Kyjev zde odbočují ramena na Korosteň, Chmelnyckyj a Ternopil. Koncem 80. let 20. století město na několik let přesáhlo hranici 50 000 obyvatel.\n"}
{"id": "244323", "url": "https://cs.wikipedia.org/wiki?curid=244323", "title": "Eyrarbakki", "text": "Eyrarbakki\n\nEyrarbakki je rybářská vesnice na jihozápadě Islandu, v obci Árborg. Žije zde 587 obyvatel, mezi ně nejsou počítáni vězňové ve zdejší věznici. Je založena na Velkém lávovém proudu ().\n\nTradičním zdrojem obživy bylo zpracování ryb a výroba hliníkových pánví. Hlavní zpracovna ryb byla však uzavřena v devadesátých letech dvacátého století a dílna vyrábějící pánve zanikla stejně tak. Hlavním zaměstnavatelem je nedaleká věznice Litla-Hraun, největší na Islandu. Mimo to je zde několik malých farem chovajících Islandského koně. Dalším zdrojem příjmů je turistika.\n"}
{"id": "244325", "url": "https://cs.wikipedia.org/wiki?curid=244325", "title": "Větrušické rokle", "text": "Větrušické rokle\n\nVětrušické rokle je národní přírodní rezervace v okresu Praha-východ ležící na pravém břehu řeky Vltavy poblíž obce Větrušice. Chráněné území je v péči AOPK ČR – regionálního pracoviště Střední Čechy. Nejbližším zastavěným územím je město Libčice nad Vltavou na protilehlém břehu řeky.\n\nDříve bylo území Větrušických roklí, které má charakter slunných skalnatých strání, využíváno k pastvě, což usnadnilo výskyt rozmanitých bylin. Rezervace byla vyhlášena roku 1969 na území o rozloze asi 25 hektarů za účelem ochrany rostlinného společenství typu skalní stepi a lesostepi. Skály tvoří horniny spilit a buližník; z chráněných druhů rostlin se zde vyskytuje například kavyl Ivanův, bělozářka liliovitá, pilát lékařský, třemdava bílá, koniklec luční, tařice skalní, zlatovlásek obecný aj.\n\nOchranným pásmem NPR Větrušické rokle prochází navrhovaná severní trasa dálnice D0, tj. součásti silničního okruhu okolo Prahy.\n\n"}
{"id": "244332", "url": "https://cs.wikipedia.org/wiki?curid=244332", "title": "Halogenkarboxylové kyseliny", "text": "Halogenkarboxylové kyseliny\n\nHalogen karboxylové kyseliny jsou karboxylové kyseliny, které mají v řetězci mimo funkční skupiny nahrazen atom vodíku atomem halogenu. Patří proto mezi substituční deriváty.\n\nVětšinou se jedná o krystalické látky dobře rozpustné ve vodě nebo v lihu. Mají leptavé účinky, jsou toxické a velmi reaktivní.\n\nSíla halogenkarboxylových kyselin je vzhledem k zápornému indukčnímu efektu halogenů větší než výchozích kyselin. Vliv substituentu se stoupající vzdáleností od karboxylové skupiny klesá. Síla roste se zvyšujícím se počtem navázaných halogenů.\n\n\n"}
{"id": "244335", "url": "https://cs.wikipedia.org/wiki?curid=244335", "title": "Jakub Arnošt z Lichtenštejna-Kastelkornu", "text": "Jakub Arnošt z Lichtenštejna-Kastelkornu\n\nJakub Arnošt z Lichtenštejna-Kastelkornu ( \"Jakob Ernst von Lichtenstein-Kastelkorn / Castelcorn\", 14. února 1690 Doboszowice – 12. června 1747 Salzburg) byl šlechtic a římskokatolický duchovní. \n\nJakub Arnošt se narodil v dolnoslezských Dobošovicích jako potomek původně jihotyrolského rodu Lichtenštejn-Kastelkornů. Jeho rodiči byli František hrabě z Lichtenštejna-Kastelkornu, císařský tajný rada a Kateřina, roz. svobodná paní Pawlowská. \n\nJakub Arnošt studoval filosofii a právo v Brně a Olomouci. Poté, co se rozhodl pro dráhu duchovního, stal se roku 1709 kanovníkem olomoucké kapituly. V letech 1709 až 1712 studoval na Collegiu Germanicu v Římě, kde získal doktorát z teologie. \n\nRoku 1713 ještě v Římě obdržel kněžské svěcení a poté několik let působil při biskupské kanceláři v Olomouci a zároveň byl arcijáhnem v Opavě. Roku 1717 se, po odstoupení svého bratra, stal členem kapituly v Salcburku, kde brzy povýšil na post předesdy konsistoře. \n\nPři dělení otcovského panství Malenovice roku 1724 připadly Jakubu Arnoštovi Pohořelice. Jeho dědicem byl později Karel Otto hrabě ze Salm-Neuburgu. \n\nV letech 1728–1745 byl Jakub Arnošt biskupem sekavským a v roce 1738 až 1745 byl knížetem-biskupem olomouckým. Od roku 1745 až do své smrti v roce 1747 zastával úřad knížete-arcibiskupa salcburského. \n\nMimo jiné založil na svém panství v Bílé Vodě piaristickou kolej. \n\nRoku 1743 korunoval Marii Terezii na českou královnu.\n\n\n"}
{"id": "244338", "url": "https://cs.wikipedia.org/wiki?curid=244338", "title": "Paškapole", "text": "Paškapole\n\nPaškapole (472 m n. m.) je název horské rozsedliny v CHKO České středohoří, která se nachází mezi nejvyšší horou Českého středohoří Milešovkou a dalším vysokým vrchem Kletečná (706 m).\n\nProchází tudy rušná a frekventovaná silnice I/8 z Lovosic do Teplic, která se zde kryje s mezinárodní E55. Sedlo Paškapole mezi obcemi Velemín a Bořislav je nejvyšším bodem na této trase. Jméno této rozsedliny snad pochází od místních loupežníků či šlechtických lapků (ti možná sídlili na hradě Ostrý), kteří prý právě v těchto místech v dávných dobách přepadávali pocestné.\n\nDálnice D8 vedoucí z Prahy do Drážďan měla být původně vedena po staré trase mezinárodní silnice E55. Po řadě občanských a ekologických protestů byla trasa D8 (a s ní i E55) nakonec přesunuta asi o 2 km východně směrem k Prackovicím, takže doprava se úseku Paškapole do značné míry vyhýbá.\n"}
{"id": "244347", "url": "https://cs.wikipedia.org/wiki?curid=244347", "title": "Dee Snider", "text": "Dee Snider\n\nDavid Daniel „Dee“ Snider (* 15. března 1955 Queens, New York) je americký zpěvák, DJ a herec. V roce 1976 se stal členem skupiny Twisted Sister, ve které nahradil předchozího zpěváka Franka Karubu. Se skupinou vystupoval až do jejího rozpadu v roce 1987, ale od roku 2003, kdy byla obnovena, s ní opět zpívá. V roce 1988 spolu s kytaristou Berniem Tormé, baskytaristou Marcem Russellem a bubeníkem Clivem Burrem založil skupinu Desperado, ve které působil až do jejího rozpadu v roce 2006. Své první sólové album nazvané \"Never Let the Bastards Wear You Down\" vydal v roce 2000; druhé následovalo roku 2012 a nesdlo název \"Dee Does Broadway\". V roce 2010 spolu s členy své rodiny vystupoval v pořadu \"Growing Up Twisted\".\n\n\n"}
{"id": "244351", "url": "https://cs.wikipedia.org/wiki?curid=244351", "title": "Peperek", "text": "Peperek\n\nPeperek je kopec o nadmořské výšce 675 m nalézající se na východě Čech v oblasti Žďárských vrchů asi 5 km západně od okresního města Žďár nad Sázavou, 2 km jihovýchodně od obce Velká Losenice. Vrchol se nachází v k.ú. Račín u Polničky. Asi 255 metrů východně od vrcholu prochází historická zemská hranice Čech a Moravy.\n\nSkalní vrchol je zpřístupněn odbočkou ze žluté turistické značky vedoucí od Tálského mlýna přes Peperek a Rozštípenou skálu na Hamerský kopec u Žďáru nad Sázavou. Vrchol je však zarostlý a neposkytuje žádné rozhledy.\n\nNázev je zkomoleninou německého \"Bergwerk\" „důlní dílo“ a odkazuje ke středověké hornické činnosti.\n\nVrchol kopce zaujímá stejnojmenná přírodní památka zřízená v roce 1974 na rozloze 4, 14 ha na ochranu skalnatého hřebenu vytvářejícího skalní stěnu dlouhou přes 300 m přerušenou dvěma širokými depresemi s balvanovými proudy a sutěmi. Zachoval se zde zbytek suťových lesů tvořený zejména bukem lesním s příměsí javoru klenu. V bylinném patře jsou hojně zastoupeny jsou kapradiny např. kapraď samec (\"Dryopteris filix-mas\") a bukovník kapraďovitý (\"Gymnocarpium dryopteris\"), dále například měsíčnice vytrvalá (\"Lunaria rediviva\"), jaterník trojlaločný (\"Hepatica nobilis\") a ostružiníky. Skály a sutě jsou bohatě porostlé pokryvnou vegetací lišejníků. Na rozdíl od samotného vrcholu však tato přírodní památka zasahuje i na území Moravy.\n\n"}
{"id": "244356", "url": "https://cs.wikipedia.org/wiki?curid=244356", "title": "Angela Carterová", "text": "Angela Carterová\n\nAngela Carterová (7. května 1940, Eastbourne, Spojené království - 16. února 1992) byla anglická spisovatelka a novinářka, známá pro své feministicky laděné romány v žánru magického realismu a scifi.\n\nNarodila se jako Angela Olive Stalkerová ve městě Eastbourne v roce 1940. Ještě jako dítě se odstěhovala do Yorkshiru za svou babičkou z matčiny strany. Jako teenager bojovala s anorexií. Poprvé pracovala jako novinářka v místním inzertním časopise \"Croydon Advertiser\", jdouc ve šlépějích svého otce, který byl také žurnalistou. Později odešla na Univerzitu v Bristolu, kde studovala anglickou literaturu.\n\nJejí literární dílo bylo pod vlivem její matky. Tento vliv je velmi dobře patrný na jejím románu \"Wise Childern\" (Moudré děti). Stala se také známou pro časté odkazy na Williama Shakespeara. Dále se zajímala o práce mužských spisovatelů, jako byl mimo jiné markýz de Sade (její román \"The Sadeian Woman\") a Charles Baudelaire (její povídka \"Black Venus\", tj. \"Černá Venuše\"). Kromě jiného ve své povídkové sbírce \"Bloody Chamber\" (česky vyšlo pod názvem \"Krvavá komnata\" a jiné povídky v překladu Dany Hábové v roce 1997 v nakladatelství Argo) přepsala několik pohádek, mimo jiné \"Červenou karkulku\" a dvakrát \"Kráska a zvíře\".\n\nDvakrát se provdala, poprvé v roce 1960 za muže jménem Paul Carter, rozvedla se po dvanácti letech. V roce 1969 použila peníze za cenu Somerseta Maughama k tomu, aby opustila svého manžela a odjela do Japonska. Dva roky žila v Tokiu, kde se, jak tvrdila, „\"učila, co to znamená být ženou a radikalizovala se\"“ (z knihy \"Nic svatého\", 1982). O svých zkušenostech psala články pro \"New Society\" a v roce 1974 o nich napsala také sbírku povídek \"Fireworks: Nine Profane Pieces\" (Ohňostroje: Devět rouhačských kousků). Svědectví o jejích japonských zkušenostech je také možno spatřit v knize \"The Infernal Desire Machines of Doctor Hoffman\" (1972, \"Pekelné stroje na touhu doktora Hoffmana\"). V Japonsku pobývala v téže době jako Roland Barthes, který o svých zkušenostech vydal knihu \"L’empire des signes\" (\"Říše znaků\", 1970).\n\nDále pobývala v USA, Asii, Evropě, v čemž jí pomáhala plynná znalost francouzštiny a němčiny. Zbytek sedmdesátých a osmdesátých let dvacátého století pracovala jako spisovatelka na různých univerzitách, mimo jiné na University of Sheffield, Brown University, University of Adelaide a na University of East Anglia. V roce 1977 se provdala znovu, jejím druhým manželem byl Mark Pearce.\n\nJsouc plodnou autorkou fikce, psala také novinové články do novin \"The Guardian\", \"The Independent\" a \"New Statesman\". Její novinové články byly později sebrány v knize \"Shaking a Leg\" (velmi volně přeloženo \"Hejbání kostrou\"). Dále psala pro rozhlas, adaptujíc své povídky, napsala také dvě původní rozhlasové hry o Richardu Daddovi a Ronaldu Firbankovi. Dvě z jejích fikcí byly filmově adaptovány, konkrétně \"The Company of Wolves\" (Společenství vlků, 1984) a \"The Magic Toyshop\" (\"Magické hračkářství\", 1987). Do adaptace obou filmů se aktivně zapojila, scénáře k filmům byly publikovány ve sbírce jejích dramatických děl \"The Curious Room\" (Podivný pokoj), spolu s jejími rozhlasovými scénáři, libretu k opeře \"Orlando\" podle Virginie Woolfové a nerealizovaným scénářem nazvaným \"The Christchurch Murders\" (Vrazi z Christchurch, podle skutečné události, podle které byl také natočen film \"Heavenly Creatures\" od Petera Jacksona) a ostatními díly podobného druhu.\n\nJejí román \"Nights at the Circus\" (česky pod názvem \"Noci v cirkuse\" v překladu Lucie a Martina Mikolajkových, vydalo nakladatelství Dybbuk v roce 2006) získala v roce 1984 literární cenu \"James Tait Black Memorial Prize\".\n\nZemřela v jednapadesáti letech v roce 1992 na rakovinu plic.\nJe autorkou rozsáhlého díla, níže jsou uvedeny pouze její práce vydané v českém jazyce: \n"}
{"id": "244357", "url": "https://cs.wikipedia.org/wiki?curid=244357", "title": "Trojhora", "text": "Trojhora\n\nTrojhora () je neovulkanický kopec v Českém středohoří jihozápadně od Třebušína a asi devět kilometrů na severovýchod od Litoměřic.\n\nVrch má podobu skalnatého hřbetu dlouhého 150 metrů. Vznikl vypreparováním hlubinného magmatického tělesa. Vyšší vrchol je tvořený limburgitem, vedlejší vrchol a nižší části hřbetu jsou ze sodalitického trachytu. Na svazích se vyskytují jevy mrazového zvětrávání jako jsou mrazové sruby, strmé skalní stěny a balvanové proudy a haldy. V geomorfologickém členění se nachází v okrsku Litoměřické středohoří, které je součástí podcelku Verneřické středohoří. \n\nSeverně od ní se nachází vrch Panna (s bývalým hradem na svém vrcholu), západně masiv Dlouhého vrchu, východně Mlýnský vrch, severovýchodně pak Žižkův hrad Kalich na stejnojmenném vrchu. Na jižním úpatí Trojhory se rozkládá obec Chudoslavice, k níž také převážná část kopce katastrálně přísluší. Dalšími sídly v blízkém okolí jsou Třebušín na severovýchodě, Vinné na jihovýchodě a Staňkovice na západě. Severní a východní svahy vrchu odvodňuje Trojhorský potok, úbočí na západní a jižní straně pak potok Chudoslavický. Oba patří do povodí Lučního potoka.\n\nAsi 300 metrů jihozápadně od vrcholu, roste u lesní cesty do Chudoslavic památný strom Buk pod Trojhorou.\n\nNa vrchol vede odbočka ze žlutě značené turisické trasy z Třebušína do Staňkovic.\n"}
{"id": "244360", "url": "https://cs.wikipedia.org/wiki?curid=244360", "title": "Nový Svet", "text": "Nový Svet\n\nNový Svet je obec ležící v Bratislavském kraji, okres Senec na Slovensku. Žije zde  obyvatel.\n\nPrvní písemná zmínka o obci pochází z roku 1871.\n"}
{"id": "244361", "url": "https://cs.wikipedia.org/wiki?curid=244361", "title": "Tatra 603 MB", "text": "Tatra 603 MB\n\nPrototyp minibusu Tatra 603 MB byl prvním vozidlem vyvinutým v pobočném vývojovém závodě č. 5 podniku Tatra Kopřivnice v Bratislavě na Mlynských Nivách, založeném v roce 1960.\n\nAutomobil byl koncipován jako užitková verze osobního automobilu Tatra 603, přičemž měl v maximální míře využívat některých jeho skupin. Minibus postavený v roce 1961 byl vlastně funkčním vzorkem plánované nové řady užitkových automobilů, proto byl při vývoji důraz kladen hlavně na konstrukční řešení. Pro urychlení stavby prototypu byla jako provizorní základ použita méně vhodná karosérie lehkého terénního automobilu Tatra 805. Nová řada užitkových automobilů byla plánována vcelku velkoryse a měla být mimo minibusu jako základního modelu tvořena například ze skříňových nástaveb různého provedení, pojízdné prodejny, otevřeného provedení pick-up a nízkoplošinového valníku.\n\nUž v této etapě vývoje projektu se v bratislavském závodě pracovalo na nové a esteticky zdařilejší karoserii, která měla nahradit poměrně strohý design funkčního vzorku. Přes tyto skutečnosti byl právě vzhled karosérie T 603 MB vozu nejvíc vytýkán, což však bylo v těchto souvislostech bezpředmětné a výhody progresivního technického řešení zůstávaly při hodnocení vozidla téměř nepovšimnuty.\n\nT 603 MB používala hnací agregát včetně některých podvozkových komponentů z osobního vozidla T 603, avšak opačně otočený. Motor byl umístěn za přední hnanou nápravou. Uvnitř karoserie bylo 11 míst k sezení. Automobil lehce dosahoval maximální rychlost přes 120 km/h při dobrých dynamických parametrech a spotřebě benzínu kolem 16 litrů na 100 kilometrů. Díky pohonu přední nápravy, širokému rozchodu kol a poměrně nízko položenému těžišti měl minibus výborné jízdní vlastnosti v zatáčkách a velmi dobré odpružení. I přes progresivní koncepci však zůstalo jen u jednoho funkčního vzorku, který se zachoval do současnosti jako exponát bratislavského Muzea dopravy Slovenského technického múzea.\n\nPopisovaný vůz Tatra 603 MB a varianta NP byly dlouhá léta jedinými typy vozidel Tatra s pohonem předních kol. K této koncepci se potom automobilka vrátila až v roce 1996 u svého posledního užitkového automobilu Tatra Beta, což však byla labutí píseň výroby takového typu automobilů v Kopřivnici.\n\n"}
{"id": "244364", "url": "https://cs.wikipedia.org/wiki?curid=244364", "title": "Tommy Emmanuel", "text": "Tommy Emmanuel\n\nTommy Emmanuel (* 31. května 1955, Muswellbrook, Nový Jižní Wales) je australský kytarista, který je po světě proslulý hlavně díky svému komplexnímu fingerpicking (Travis finger picking) stylu, energickému vystupování a používání perkusivního způsobu hry na kytaru.\n\nNarodil se v Upper Hunteru v Muswellbrooku v Novém Jižním Walesu v Austrálii. Svoji první kytaru dostal již ve 4 letech, kdy ho jeho matka učila proto aby jí dělal doprovod. V sedmi letech uslyšel v rádiu Cheta Atkinse a tento moment se stal jeho celoživotní motivací.\n\nUž v devíti, v roce 1964, pracoval jako profesionální muzikant a když jeho otec začal rozpoznávat hudební nadání Tommyho a jeho bratra Phila, rozhodl se vytvořit rodinnou kapelu. Rodina prodala dům a dala se na muzikantskou kočovnou cestu. Bydleli ve dvou karavanech a většinu jeho mládí tedy strávil cestováním napříč Austrálií, hraním na rytmickou kytaru a zřídka zavítal i do školy. Rodina to neměla lehké, byli chudí a často měli hlad a nic čím by jej zahnali, nikdy nesetrvali na jednou místě. Jejich otec chtěl často jet dál a dál, organizoval rozhovory, dělal reklamu a hledal místní hudební kluby kde by mohli příští den vystupovat. Časem také New South Wales Department of Education naléhal aby Emmanuelovy děti začaly chodit do školy pravidelně.\n\nPo smrti jeho otce (1966) se rodina usadila v Parkesu. Nakonec se přestěhovali do Sydney a zde také vyhrál seriál soutěží talentovaných kytaristů, když mu bylo pouhých 11 let. Během sedmdesátých let hrál na bicí se svým bratrem Philem ve skupině GOLDRUSH. Další význačnost své osoby získal v pozdních sedmdesátých letech kdy hrál jako hlavní kytarista v The Southern Star Band, vedlejší skupině zpěváka Douga Parkinsona.\n\nV období raných osmdesátek se připojil k znovu sestavené sedmdesátkové skupině DRAGON, se kterými hodně cestoval a také se k nim v roce 1987 připojila na turné Tina Turner avšak rok poté tuto skupinu opustil a vydal se na sólovou dráhu. Za svou kariéru hrál s mnoha vynikajícími hudebníky jako s Chetem Atkinsem, Erikem Claptonem, Sirem Goergem Martim, Johnem Denverem atd.\n\nV roce 1994 se stal členem kapely Farnhama – australského hudebního veterána, který ho pozval aby hrál na kytaru vedle Stuarta Frasera na Koncertu pro Rwandu. Jeho turné po světě se odehrávají na malých (například divadelní jeviště) ale i velkých (koncertní haly atd.) dějištích. Samotné koncerty pak bývají velmi populární díky jeho efektnímu, energickému a téměř vždy originálnímu jevištnímu vystupování.\n\nV roce 2007 musel na nějakou dobu přerušit své vystupování kvůli srdečním problémům, které byly způsobeny jeho hektickým způsobem života (během roku odehraje přes 340 vystoupení), ale na začátku roku 2008 se opět vrátil v plné síle.\n\nTommyho ovlivnil Atkinsonův styl hraní (fingerpicking) kdy palec ruky hraje basovou linku a ostatní dva nebo tři prsty hrají melodii. Co do žánrů hraje hlavně folk, rock, pop a blues. Jako sólista nikdy nehraje s kulisou nějakých hudebních nahrávek a snaží se používat minimum efektů, ale čas od času na koncertech také hraje se smyčcovými kvartety a jinými kytaristy. Ačkoliv Tommy nikdy nechodil na žádné hodiny hudby, je řazen k jedněm z nejlepších kytaristů a má fanoušky po celém světě.\n\n1998 byl nominován na cenu Grammy v kategorii County instrumental performance za song Smokey Mountain Lulaby (duet s Chetem Atkinsnem), ale nevyhrál.\n\nV roce 2007 vyhrála jeho skladba \"Gameshow Rag/Cannonball rag\" cenu instrumentální skladba roku na 35th Country Music Festivalu, v témže roce byla nominována na cenu Grammy v kategorii Best Country Instrumental Performance.\n\nV květnu roku 2008 byl ve čtenářské anketě časopisu Guitar Player Magazine zvolen nejlepším akustickým kytaristou.\n\n\n"}
{"id": "244385", "url": "https://cs.wikipedia.org/wiki?curid=244385", "title": "Plynoměr", "text": "Plynoměr\n\nPlynoměr je přístroj na měření objemu a spotřeby plynů. Výsledek je vyjádřen v litrech (1 dm) nebo v m.\n\nPlynoměry se umísťují na dobře přístupných místech. Minimální vzdálenost od spotřebičů je určena předpisy. Nesmí být umístěn v chráněných únikových chodbách. Vstup do plynoměru je vždy z levé strany z pohledu číselníku. Na vstupu musí být osazen uzávěrem. V přesně daných intervalech by měl být plynoměr vyměněn a podroben ocejchování. Domovní plynoměry jsou ve vlastnictví distributora plynu, rozvod plynu od HUP ( včetně HUP) před plynoměrem a za plynoměrem jsou již vlastníka objektu.\n\nPro domácnostní odběry se používá plynoměr membránový, pro střední odběry rotační pístové, pro větší budovy (např. školy) plynoměry rychlostní.\n\nMá tvar hranolu, v kterém jsou dva měchy, které se střídavě plní a vyprazdňují plynem. Každé naplnění se projeví na číselníku.\n\nMá tvar hranolu a jsou v něm umístěny dva stejně veliké plechové zvony, ponořené v oleji. Zvony se střídavě plní a vyprazdňují plynem. Při tom se vynořují z oleje a zase do něj ponořují. Tento pohyb je opět přenesen na počítadlo plynoměru.\n\nJe založen na principu měření plynu rotujícími písty ve tvaru osmičky. Pohybem plynu se písty ve svém středu otáčejí a tento pohyb je přenesen na počítadlo plynoměru.\n\nProuděním plynu se otáčí lopatkové turbínové kolo a jeho otáčky se přenášejí soukolím na číselník. Tento druh plynoměru není příliš velký, ale vyžaduje delší úsek rovného potrubí. Malá hřídel může být vodorovná i svislá.\n\nJsou založeny na jednoduchém principu rozdílného tlaku před a za clonou. Čím větší je průtok plynu, tím větší je rozdíl tlaku před a za clonou. Tyto plynoměry se používají pro měření většího množství plynu (např. v plynárnách).\n\nTyto plynoměry jsou plně elektronické a pracují na principu ultrazvuku. Zvuková vlna od vysílače, šířící se po směru průtoku plynu, vyžaduje pro překonání vzdálenosti mezi vysílačem a přijímačem méně času, než při šíření opačným směrem nebo při ustálení pohybu plynu. Tímto rozdílem lze určit množství proteklého plynu.\n"}
{"id": "244388", "url": "https://cs.wikipedia.org/wiki?curid=244388", "title": "Řecká vlajka", "text": "Řecká vlajka\n\nVlajka Řecka má devět vodorovných pruhů – pět modrých a mezi nimi čtyři bílé – a v modrém čtverci v levém horním rohu (karé) bílý středový kříž.\n\nPři vzniku protitureckého povstání v roce 1821 byla vztyčena modrá vlajka s bílým středovým křížem jako protisymbol osmanského půlměsíce. Kříž však byl později přemístěn do levého horního čtverce vlajky a byly přidány pruhy. V této podobě byla vlajka oficiálně přijata v březnu 1822. \n\nMá symbolizovat „boží moudrost, svobodu a zemi“. Počet pruhů zřejmě připomíná revoluční motto \"Svoboda, nebo smrt (, )\", které má v řečtině devět slabik (podle jiných výkladů také devět pruhů na Achillově štítě, devět múz nebo devět let války za svobodu vlasti 1821–1830).\n\nModrá barva je symbolem moře a bezoblačné jižní oblohy, která vnukla řeckým vlastencům ideu povstat. Bílá připomíná čistotu jejich záměrů v boji za svobodu a nezávislost. Kříž ve čtverci je odkazem na víru a řeckou zbožnost. Odstín modré barvy se často měnil. Při nástupu bavorského prince Oty I. z rodu Wittelsbachů na řecký trůn roku 1832 se však zdůraznila světle modrá, která je, spolu s bílou, barvou Bavorska. Bílý středový kříž v modrém poli se až do roku 1970 používal jako národní vlajka na území Řecka, zatímco na moři, v řeckých přístavech a v zahraničí se užívala vlajka s pruhy. Ta se stala v letech 1970–1975 jedinou řeckou vlajkou, přičemž byl zaveden tmavý odstín modré barvy. V letech 1975–1978 došlo k restaurování modré vlajky s bílým křížem pro všechny účely, v praxi se však na lodích i nadále používala vlajka s pruhy. K té se nakonec vrátil zákon z roku 1978, podle kterého je tato vlajka všeobecně platná, její modrá barva je však světlá.\n\n"}
{"id": "244391", "url": "https://cs.wikipedia.org/wiki?curid=244391", "title": "Ostřice klasnatá", "text": "Ostřice klasnatá\n\nOstřice klasnatá (\"Carex contigua\", syn.: \"Carex spicata\", \"Vignea spicata\"), je druh jednoděložné rostliny z čeledi šáchorovité (\"Cyperaceae\"). Někdy je udávána také pod jménem tuřice klasnatá. Druh je součástí taxonomicky složitého komplexu \"Carex muricata\" agg.\n\nJedná se o rostlinu dosahující výšky nejčastěji 10-100 cm. Je vytrvalá a trsnatá se silným dřevnatým oddenkem. Vnitřní korová vrstva starších kořenů je fialově zbarvená, tím se liší od ostatních v ČR rostoucích druhů komplexu \"Carex muricata\" agg., které mají vnitřní stranu kůry kořenů šedou až světle růžovou. Listy jsou střídavé, přisedlé, s listovými pochvami. Lodyha je trojhranná, nahoře drsná, delší než listy. Čepele listu jsou asi 2-3 mm široké, ploché nebo uprostřed žlábkovité. Pochvy dolních listů jsou vláknitě rozpadavé, zpravidla červenavé až nafialovělé. Na bázi listové čepele je jazýček, který je delší než širší, kopinatý. Ostřice klasnatá patří mezi stejnoklasé ostřice, všechny klásky vypadají víceméně stejně a obsahují samčí a samičí květy. V dolní části klásku jsou samičí květy, v horní samčí. Klásky jsou uspořádány do cca 2,2-3,3 cm dlouhého lichoklasu (klasu klásků), který obsahuje cca 3-10 klásků. Na bázi klásků jsou listeny (plevy), které jsou stejně dlouhé nebo kratší ne klásek. Květenství je víceméně souvislé, dolní klásek není nijak významně oddálen. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je žlutohnědá a nazelenalá, vejčitě kopinatá, cca 4,5-5,5 mm dlouhá, na vrcholu zakončená dvouzubým zobánkem. V dolní třetině mošničky je houbovitý aerenchym, mošnička je v těchto místech nafouklejší a tato část je od zbytku oddělena rýhou. Tento znak nevykazuje žádný jiný druh z okruhu \"Carex muricata\" agg. rostoucí v ČR. Každá mošnička je podepřená plevou, která je vejčitá, často osinatá, za zralosti bledě červenohnědá se zeleným kýlem. Kvete nejčastěji v květnu. Počet chromozómů: 2n=56 nebo 58.\n\nOstřice klasnatá roste na většině území Evropy, kromě severní Skandinávie, zasahuje až do západní Asie, zavlečena do Severní Ameriky. Mapa rozšíření viz zde: .\n\nV ČR se vyskytuje běžně od nížin do podhůří. Roste na loukách, ve světlých lesích, v lesních lemech, vyhovují ji i člověkem narušená místa.\nV ČR roste ještě několik dalších druhů z taxonomicky obtížné skupiny ostřice měkkoostenné (\"Carex muricata\" agg.): ostřice měkkoostenná (\"Carex muricata\" s. str.), ostřice Pairaova (\"Carex pairae\"), ostřice mnoholistá (\"Carex leersiana\"), ostřice Chabertova (\"Carex chabertii\") a ostřice přetrhovaná (\"Carex divulsa\").\n\n\n\n \n"}
{"id": "244392", "url": "https://cs.wikipedia.org/wiki?curid=244392", "title": "Živel", "text": "Živel\n\nŽivel (od „živý“, v jiných jazycích často \"element\", prvek, základní složka) znamená nezkrotnou, neovladatelnou a často ničivou přírodní sílu. Starověká filosofie i věda a později alchymie a esoterika chápala čtyři živly (oheň, vzduch, voda, země) jako základní složky světa a snažila se jimi vyložit nejen přírodní jevy, ale také vnitřní složení člověka (Hippokratés, Galénos). U Platóna, u stoiků i v myšlení Dálného východu k nim přistupuje pátý, v buddhismu \"duch\" nebo v Japonsku \"prázdno\", v čínské tradici \"Wu Xing\" (pěti fází) \"kov\" a místo vzduchu je zde \"dřevo\". \n\nSlovo \"živel\" se také používá v přeneseném významu (metaforicky, metonymicky). Nejčastěji na lidi jako velmi aktivní, nezkrotné a nekontrolovatelné. Např. velmi akční člověk nebo nezkrotné dítě.\n\nSlovo živel vytvořil Jungmann jako ekvivalent latinského \"elementum\" a řeckého \"stoicheion\", která označovala základní složku světa, prvek nebo také písmeno. \n\nÚvahy o čtyřech živlech (řec. \"stoicheia\") jako o věčných základech či prvcích, z nichž se jako z písmen skládá prazáklad světa, se vyskytují už u předsókratovských filosofů a tvoří pak základ starověké fyziky. Podle pozdějších zpráv pokládal Thalés z Milétu za pralátku světa vodu, Anaximenés vzduch a Hérakleitos snad oheň. Nauku o čtyřech živlech zformuloval Empedoklés, který také uvažoval o tom, jak jeden přechází ve druhý. Představa živlu tak ztrácí svoji neměnnost a podobá se spíš jakési fázi. Počet čtyři přitom není nahodilý, ale odpovídá čtyřem světovým stranám a ročním obdobím a navozuje tak představu všeobecnosti, a zároveň i jisté základní stálosti – tak jako čtyřboký dům nebo čtvernohé zvíře. Na čtyři živly navazuje také Hippokratova nauka o čtyřech tělesných šťávách (\"humores\"), jejichž směsi tvoří „temperament“ či povahu člověka. \n\nPlatón dodal ke čtveřici živlů ještě nebeský živel éter (\"aithér\") a každému z nich přisoudil jeden z pěti pravidelných mnohostěnů. Podle Aristotela představují čtyři pozemské živly kombinace vlastností teplý / studený a suchý / vlhký a jejich společným původem je „pátá esence“ či \"kvintesence\" – nebeský éter. Nauka o živlech měla velký význam i pro stoiky, kteří pátý živel ztotožnili s duchem (\"pneuma\").\n\nO pěti živlech se hovoří také v buddhismu, kde se pátý živel nazývá \"Akaša\" (duch) nebo v japonské verzi „prázdný prostor“.\n\nV čínském taoismu a dalších tradicích se jako pět prvků uvádí strom (dřevo), oheň, země, kov (zlato) a voda. Také zde se k nim váží různé výklady, včetně astrologických nebo léčitelských.\n\nÚvahy o čtyřech živlech sice i pozdější křesťanští myslitelé občas zmiňují, velký význam jim ale nepřikládali. Jen středověké lékařství se stále inspirovalo Hippokratem. Helénistické myšlenky o pralátkách a jejich míšení převzali v Alexandrii a v Sýrii Arabové, kteří pro ně vytvořili slovo \"al-chymia\" (z řec. \"chemeia\") a touto cestou se v pozdním středověku dostaly zase do Evropy. Renesanční myslitelé a zejména alchymisté a astrologové věnovali úvahám o látkách a jejich proměnách velkou pozornost i úsilí, až Robert Boyle (1627-1692) začal uvažovat o „elementech“ empiricky. Začal totiž zkoumat, které látky se chemicky nedají rozložit na jednodušší a otevřel tak cestu k prvkům v moderním smyslu. Místo alchymie začal také užívat slovo chemie.\n\n\n\n"}
{"id": "244393", "url": "https://cs.wikipedia.org/wiki?curid=244393", "title": "Side Valves", "text": "Side Valves\n\nSide Valves (SV) je rozvod čtyřdobých spalovacích motorů s postranními ventily. Jeho ventily jsou umístěny v bloku válce. Výhodou tohoto rozvodu je nízká hmotnost, jednoduchost výroby a fakt, že se píst nikdy nemůže střetnout s ventily. Nevýhodou naopak je, že tvar spalovacího prostoru není ideální a přenos tlaku spalin na píst není perfektní. \n\nČtyřválcové a šestiválcové řadové motory s rozvodem byly užívány v automobilech (například slavný vůz Ford model T), traktorech od počátků automobilového průmyslu až do padesátých let 20. století. Dnes se tento typ rozvodu používá pouze výjimečně u malých motorů benzinových sekaček, rotačních kultivátorů apod.\n"}
{"id": "244401", "url": "https://cs.wikipedia.org/wiki?curid=244401", "title": "H.323", "text": "H.323\n\nH.323 je v informatice doporučení ITU Telecommunication Standardization Sector (ITU-T), které definuje protokoly pro audio-vizuální relace komunikace v jakékoli paketové síti. Je v současnosti implementován v několika Internetových real-timeových aplikacích, například NetMeeting nebo Ekiga, která využívá implementaci OpenH323. Je součástí rodiny protokolů H.32x. H.323 je běžně využíván při komunikaci pomocí VoIP (Internetová telefonie) a videokonferencích založených na IP. Jeho účel je tedy podobný účelu SIP.\n\nH.323 je založen na doporučení protokolu Q.931 a je vhodný pro volání přes sítě IP, PSTN, ISDN a QSIG. Způsob přenosu, podobný modelu ISDN, usnadňuje zavedení telekomunikace skrze IP do existujících PBX systémů založených na ISDN.\n\nH.323 je široce implementován výrobci specializujících se na hlasové a videokonferenční zařízení. Používá se v různých internetových aplikacích, jako jsou GnuGK a NetMeeting, určené pro přenos obrazu a zvuku v reálném čase. Celkově je tato skupina protokolů podporována ze strany poskytovatelů služeb a podniků jako služba přenosu obrazu a zvuku přes sítě IP. Své použití našlo na celém světě u poskytovatelů hlasových i video služeb přes IP sítě.\nH.323 je součást série protokolů ITU-T H.32x, které skýtají také multimediální komunikaci skrze ISDN, veřejnou telefonní síť nebo SS7 a 3G mobilní sítě.\n\nPrvní verze H.323 byla publikována Mezinárodní telekomunikační unií (ITU) v listopadu 1996 s důrazem na umožnění videokonferenčních hovorů skrze LAN sítě. Tato verze byla rychle adoptována průmyslem jako prostředek přenosu hlasové komunikace, včetně sítí WAN a internetu (viz VoIP).\n\nNásledně byl protokol H.323 revidován a opětovně publikován s vylepšeními nezbytnými pro lepší přenos jak zvuku, tak i videa přes sítě s přepínatelnými pakety. Všechny verze byly zpětně kompatibilní s těmi předchozími. H.323 byla používána nejen v sítích LAN, ale i WAN a větších sítích, název H.323 byl pozměněn v době publikace v roce 1998. Tento název, který nebyl dosud změněn, zní \"Packed-Based Multimedia Communications Systems\", tedy \"Paketové multimediální komunikační systémy.\"\n\nH.323 byl prvním protokolem splňujícím Real-time Transport protokol, který vydala IETF (Internet Engineering Task Force) pro přenášení zvuku a videa přes IP sítě.\n\nSystém H.323 definuje několik síťových prvků, které společně pracují tak, aby bylo dosaženo bohaté multimediální komunikace. Hlavními prvky jsou terminály, Vícebodové kontrolní jednotky (MCU), brány, gatekeepery a omezující prvky. Hromadně jsou terminály, MCU a brány často označovány jako koncové body.\n\nTerminály jsou základními prvky v každém H.323 systému. Jsou to přístroje, se kterými se uživatel běžně setkává. Mohou být ve formě buď jednoduchého IP telefonu nebo ve formě videokonferenčního přístroje s vysokým rozlišením.\n\nUvnitř terminálu je sada protokolů, které provádějí funkce, definované H.323 systémem. Tato sada zahrnuje základní protokoly doporučené Mezinárodní komunikační technologií jako je třeba H.245, H.225.0 a RTP.\n\nVícebodové kontrolní jednotky (MCU) jsou zodpovědné za řízení vícebodové konference a skládají se ze dvou logických entit a sice vícebodového řadiče (MC) a vícebodového procesoru (MP). Z praktického hlediska je MCU konferenční most rozdílný než ty, co jsou dnes běžně používány ve veřejných komutovaných telefonních sítí. Hlavním rozdílem je to, že H.323 MCU je schopný směšovat a přepínat video na rozdíl od běžného směšování audia běžnými konferenčními mosty. Některé MCU umožňují spolupráci dat z více bodů. Což pro koncového uživatele znamená to, že díky přenosu videa skrze H.323 MCU je uživatel schopen vidět všechny ostatní účastníky konference a ne jen pouze slyšet jejich hlasy.\n\nBrány jsou zařízení, které umožňují komunikaci mezi H.323 sítí a ostatních, jako jsou například PSTN nebo ISDN sítě. Pokud jedna ze stran nevyužívá terminál standardu H.323, pak musí výzva o spojení projít skrze bránu, aby mohly obě strany vzájemně komunikovat.\n\nBrány jsou dnes široce využívány k tomu, aby se starší PSTN telefony mohly propojit s velkými mezinárodními H.323 sítěmi, které jsou v současné době poskytovány. Brány jsou také používány v rámci podniku s cílem umožnit firmě komunikaci z IP telefonů na PSTN sítě prostřednictvím poskytovatele služeb.\n\nTaktéž jsou brány využívány k tomu, aby videokonferenční zařízení, zařízené na standardu H.320 a H.324 mohly komunikovat s H.323 systémy. Většina mobilních sítí třetí generace (3G) využívají protokol H.324 a jsou schopny komunikovat s podnikovými sítěmi, založenými na H.323 protokolu, prostřednictvím těchto bran.\n\nGatekeeper (česky vrátný) je volitelná součást H.323 systému, která poskytuje celou řadu služeb terminálům, branám a MCU zařízením. Tyto služby zahrnují registraci koncových bodů, rozlišování adres, ovládání přijetí hovorů, ověřování uživatelů atd.. Z různých funkcí vykonávaných gatekeeperem je rozlišování adres tou nejdůležitější, neboť umožňuje aby se dva koncové body mohly kontaktovat navzájem, aniž by jeden koncový bod musel znát IP adresu toho druhého.\n\nGatekeepery mohou být navrženy tak, aby mohl provoz probíhat v jednom ze dvou signalizačních režimů a sice \"přímo směrovaném\" a \"gatekeeperem směrovaném\". Přímo směrovaný režim je nejúčinnější a nejrozšířenější způsob. V tomto režimu využívají koncové body protokol RAS, aby se naučily IP adresu druhého koncového bodu a hovor je pak navázán přímo na jednom z koncových zařízení. V gatekeeperem směrovaném režimu procházejí signály vždy skrze gatekeepera. Na rozdíl od předchozího režimu směrovaní, tento režim vyžaduje větší výpočetní výkon, ale také dává gatekeeperu úplnou kontrolu nad hovorem a možnost poskytovat doplňkové služby jménem koncových bodů.\n\nH.323 koncové body využívají RAS protokol ke komunikaci s gatekeeperem. Stejně tak gatekeeper využívá RAS protokol ke komunikaci s ostatními gatekeepery.\n\nSkupina koncových bodů, které jsou registrovány na jednom gatekeeperu v H.323 se označují jako \"zóna\". Tato skupina zařízení nemusí mít nutně přidělenou fyzickou adresu. Zóna může být zcela logická a je libovolně definována správcem sítě.\n\nGatekeepry mají schopnost propojit zóny a umožnit tak vzájemnou komunikaci. Toto spojení usnadňuje použití vytáčených plánů (dial plans) jako je globální vytáčený systém (GDS). Vytáčené plány usnadňují vnitřní komunikaci mezi zónami, tzv. \"inter-zone\", což znamená, že dva koncové body v jednotlivých zónách spolu mohou navzájem neomezeně komunikovat.\n\nOmezující prvky jsou volitelné entity podobné gatekeeperu, ale nemají možnost řídit přímo koncové body a poskytují některé služby, které nejsou definovány v protokolu RAS. Hraniční a peer elementy jsou chápány jako \"administrativní oblast\".\n\nAdministrativní oblast je sbírka všech oblastí, které jsou pod kontrolou jedné osoby nebo organizace jako je třeba poskytovatel služeb. V rámci poskytovatele služeb mohou být stovky nebo tisíce bran, telefonů, video terminálů nebo jiných H.323 síťových prvků. Poskytovatel služeb může uspořádat zařízení do zóny, která mu umožňuje co nejlépe spravovat všechna zařízení pod jeho kontrolou, jako je třeba logické uspořádání města. Celkově vzato, všechny zóny v rámci jednoho poskytovatele služeb, se ostatním poskytovatelům jeví jako administrativní oblasti.\n\nHraniční element je signalizační jednotka, která obvykle leží na okraji administrativní oblasti a komunikuje tak s jinou administrativní oblastí. Tato komunikace může zahrnovat věci, jako je informace o povolení přístupu, informace o cenách nebo další důležité údaje potřebné ke komunikaci mezi dvěma administrativními oblastmi.\n\nPeer elementy jsou subjekty v rámci oblasti, které více či méně napomáhají k šíření informací získaných z hraničních prvků celé administrativní oblasti. Tato architektura je určena k tomu, aby při nasazení ve velkém měřítku do páteřní sítě umožňovala služby, jako je třeba zúčtování a vypořádání transakcí pro finanční instituce.\n\nVoice over Internet Protocol (zkratkou VoIP) je technologie, umožňující přenos digitalizovaného hlasu prostřednictvím internetu nebo přepojováním paketů. ITU-T doporučení H.323 je jeden ze standardů používaných ve VoIP. VoIP vyžaduje připojení k internetu nebo přepojování paketů a předplatné u poskytovatele služeb VoIP (analogový telefonní adaptér (ATA), VoIP telefon nebo \"soft-phone\"). Poskytovatel služby nabízí spojení do dalších služeb na bázi VoIP nebo PSTN. Většina poskytovatelů služeb si účtuje měsíční poplatky plus dodatečné náklady na volání. Využívání VoIP v oblasti mezi dvěma firmami nutně vyžaduje podporu od poskytovatele VoIP služeb. Například H.323 byl široce využíván společnostmi, které chtěly propojit vzdálená místa přes IP pomocí několika různých drátových a bezdrátových technologií.\n\nVideokonference nebo video-telekonference (VTC) je soubor telekomunikačních technologií, které umožňují spojení mezi dvěma více místy skrze obousměrné video a audio přenosy zároveň. V zásadě existují dva typy videokonferencí. Specializované VTC systémy, které mají všechny potřebné součásti zabaleny do jednoho kusu vybavení, zatímco desktopové VTC systémy jsou běžné doplňky pro domácí počítače, které jsou společně s transformovány do jednoho VTC zařízení. Současné videokonference mezi třemi čí více vzdálenými místy, je možné provozovat díky vícebodovým kontrolním jednotkám (MCU). Vzhledem k cenové hladině a rozšiřování internetu, zaznamenal standard H.323 silný růst pro využití videokonferencí. H.323 je přístupný komukoliv s vysokorychlostním připojením k internetu jako je DSL. Videokonference se používá v různých oblastech jako je: dálkové vzdělávání, telemedicína, videokonferenční servis a různá obchodní komunikace.\n\nH.323 se také používá k mezinárodním konferencím, které jsou podstatně větší než ty typické. Jednou z nejnavštěvovanějších každoročních akcí je Megaconference.\n"}
{"id": "244403", "url": "https://cs.wikipedia.org/wiki?curid=244403", "title": "Rocksteady", "text": "Rocksteady\n\nRocksteady (z anglického \"ustálené houpání\") je hudební žánr, který zaznamenal největší popularitu na Jamajce v letech 1966 až 1968.\n\nTermín byl poprvé zmíněn v písni Altona Ellise \"Rock Steady\". Přihodilo se to poté, co interpreti hrající ska smísili nové proudy gospelu a soulu. Rocksteady bylo následníkem ska a předchůdcem reggae. Hrály ho jamajské vokální skupiny jako například The Gaylads, The Kingstonians, Toots & the Maytals a The Paragons. Rocksteady se liší od ska v tempu, které je pomalejší a více oddychové. Opakované rytmické jazzové figury se hrály s použitím jen pár akordů a texty byly často o chudobě a sociálních problémech. Tanec, který se tančil na hudbu rocksteady byl mnohem uvolněnější než předchozí ska tanec.\n"}
{"id": "244404", "url": "https://cs.wikipedia.org/wiki?curid=244404", "title": "Tatra 603 NP", "text": "Tatra 603 NP\n\nTatra 603 NP byl prototyp užitkového vozidla vyvinutý v pobočném vývojovém závodě č. 5 podniku Tatra Kopřivnice v Bratislavě na Mlynských Nivách, založeném v roce 1960.\n\nNízkoplošinový valník T 603 NP vznikl jako druhá a zároveň poslední modifikace řady užitkových vozidel odvozených od osobního automobilu T 603. Měl tedy stejnou koncepci jako první prototyp – T 603 MB a přestože se jednalo také o funkční vzorek, šlo už o určitý posun v designu vozidla. Prodloužená kabina z lehkého terréního automobilu T 805 byla jemnejší, v zadní části zaoblená a pro lepší přístup k motoru byla sklopitelná. Vozidlo absolvovalo funkční zkoušky při rozvozu drogistického zboží v Bratislavě a nakonec sloužilo v mateřském závodě v Kopřivnici jako vozidlo určené pro firemní dopravu. Nakonec bylo podle vzpomínek pamětníků údajně sešrotováno.\n\nTyp NP i Tatra 603 MB byly dlouhá léta jedinými typy automobilů Tatra s pohonem předních kol.\n\n"}
{"id": "244415", "url": "https://cs.wikipedia.org/wiki?curid=244415", "title": "Dr Pepper", "text": "Dr Pepper\n\nDr Pepper je sycený nealkoholický nápoj, v USA, kde je velmi populární, prodávaný koncernem Cadbury Schweppes Americas Beverages (CSAB) (což je odnož společnosti Cadbury Schweppes). Ústředí CSAB sídlí ve městě Plano poblíž města Dallas v americkém státě Texas. V mimoamerických zemích je obchodní známka většinou držena firmou Coca-Cola Company.\n\nV České republice byl Dr. Pepper vyráběn společností PEPSICO CZ s.r.o. (GENERAL BOTTLERS CR s.r.o.). V devadesátých letech 20. století byl nějakou dobu běžně k dostání ve 2l PET, pak ale z řetězců zmizel a řadu let se prodával pouze na několika místech v republice (prodejny Pramen, Manni Mini Market, Service PONT Center či vybraní soukromníci). Od dubna 2011 se vrací v 1.5l PET do řetězců Globus, Billa, Makro a později i řetězec Kaufland. Od prosince 2012 jej vyrábí \"Karlovarské minerální vody\" .\n\nNápoje Dr Pepper existují i v dalších variantách, např. nízkokalorický Diet Dr Pepper, Cherry Dr Pepper (i v dietní verzi), Cherry Vanilla Dr Pepper (i v dietní verzi) a Caffeine Free Dr Pepper (i v dietní verzi). Již nevyráběné příchutě nápoje Dr Pepper jsou: Berries & Cream Dr Pepper (i dietní), Diet Cherry Chocolate Dr Pepper a Dr Pepper Red Fusion.\n\n"}
{"id": "244417", "url": "https://cs.wikipedia.org/wiki?curid=244417", "title": "Abd al-Kádir", "text": "Abd al-Kádir\n\nAbd al-Kádir (plným jménem Abd al-Kádir al-Džazá'irí, arabsky عبد القادر الجزائري, též Abd el-Kader, Abdelkader, 6. září 1808 – 26. května 1883), byl alžírský islámský učenec, filosof a mystik. Roku 1832 se stal emírem v Mascaře. Založil ve vnitrozemí protifrancouzskou odbojovou skupinu \"kadiríja\" (Francouzi obsadili Alžírsko roku 1830) a v letech 1832–1847 vedl proti Francouzům ovládajícím pobřeží ozbrojený boj, který prohlásil za džihád (svatou válku proti nevěřícím). Podařilo se mu ovládnout značnou část území a založit stát, ale v roce 1847 se vzdal a byl uvězněn ve Francii až do roku 1852. Poté žil v Damašku. Paradoxem je, že právě díky jeho odboji Francouzi ovládli vnitrozemí dnešního Alžírska, což původně neměli v úmyslu. V Alžírsku je Abd-al-Kádir považován za národního hrdinu.\n"}
{"id": "244427", "url": "https://cs.wikipedia.org/wiki?curid=244427", "title": "Jotunheimen", "text": "Jotunheimen\n\nJotunheimen \"(česky: Domov obrů)\" je horská oblast o rozloze přibližně 3500 km² v jižním Norsku patřící do Skandinávského pohoří. Nachází se v něm 29 nejvyšších hor Norska, včetně té nejvyšší Galdhøpiggen (2469 m).\nJotunheimen se rozprostírá na hranici krajů Oppland a Sogn og Fjordane.\nJotunheimen zahrnuje Národní park Jotunheimen, který byl založen v roce 1980 a zabírá rozlohu 1,151 km²..\nSoučástí národního parku je také pohoří Hurrungane s nejpříkřejšími vrcholky v Jotunheimen. S parkem sousedí přírodní rezervace Utladalen.\n\nJotunheimen je velmi oblíbený mezi turisty a horolezci, a Asociace norských turistů zde provozuje několik turistických chat a značené turistické trasy, které spojují chaty a vedou na vybrané vrcholy.\n\nV minulosti neexistovalo běžně používané pojmenování tohoto rozsáhlého pohoří, až v roce 1820 norský geolog a horolezec Baltazar Mathias Keilhau (1797–1858) navrhl jméno \"Jotunfjeldene\" „Pohoří obrů“ (inspiroval se německým jménem pro Krkonoše Riesengebirge). Toto jméno bylo v roce 1862 básníkem Aasmundem Olavssonem Vinjem (1818–1879) změněno na \"Jotunheimen\", což bylo inspirováno pojmenováním Jötunheim, jeden z devíti světů Severské mytologie.\n\n"}
{"id": "244429", "url": "https://cs.wikipedia.org/wiki?curid=244429", "title": "Bowenie pilovitá", "text": "Bowenie pilovitá\n\nBowenie pilovitá (\"Bowenia serrulata\") je rostlina z rodu bowenie a třídy cykasy. Bowenie pocházejí z Austrálie. Stromek s podzemním holým kmenem dosahuje až 1,5m výšky, přičemž listy rostou přímo ze země. Listy jsou na rozdíl od naprosté většiny ostatních cykasů větvené. Rostlina má pilovitý okraj lístků, příbuzný druh bowenie obdivuhodná (\"Bowenia spectabilis\") se od ní odlišuje hladkým okrajem lístků.\n\nBowenie pilovitá byla poprvé popsána v roce 1912 Chamberlainem na základě rostliny, do té doby považované za variantu bowenie obdivuhodné. Ta byla Josephem Daltonem Hookerem pojmenována po někdejším guvernérovi Queenslandu sirovi George Fergusonovi Bowenovi. Český název „pilovitá“ je používán pro novou rostlinu v botanické zahradě Liberec. Rostlin existuje v Česku jen několik málo kusů v botanických zahradách a soukromých sbírkách.\n\nBowenie pilovitá roste v australském Queenslandu, v horkém vlhku tropického dešťového pralesa na stinných svazích a poblíž řek v nížinách. I proto tyto rostliny nesnášejí chlad. Vzhledem k lesnímu původu se doporučuje je pěstovat v polostínu. Rozmnožují se buď semeny, nebo uměle dělením kořene.\n\n\n"}
{"id": "244435", "url": "https://cs.wikipedia.org/wiki?curid=244435", "title": "Dragonfly (album)", "text": "Dragonfly (album)\n\nDragonfly je studiové album od anglické skupiny Strawbs z roku 1969.\n\n\n\ndále\n\n\nNahráno v Rosenberg Lydteknik, Copenhagen, dodatečné úpravy v Morgan Studios, Londýn.\nMixed at Trident Studios, London\n\n\n"}
{"id": "244436", "url": "https://cs.wikipedia.org/wiki?curid=244436", "title": "Píchoš hrozný", "text": "Píchoš hrozný\n\nPíchoš hrozný (\"Encephalartos horridus\") je druh cykasu z čeledi zamiovité. Tento druh se díky barvě listů řadí mezi skupinu tzv. modrých cykasů, velmi atraktivních a proto i ohrožených cykasů. Pochází z jihoafrického Kapska.\n\nRodový název \"Encephalartos\" pochází z řeckých slov \"en\" (uvnitř, v), \"kephali\" (hlava) a \"artos\" (chleba), poprvé použitých německým botanikem Lehmannem. Název vychází ze skutečnosti, že z rostliny se získávala hmota na pečení chleba (nepravé ságo).\n\nPrvním pojednáním o tomto druhu v češtině byl text ve Wšeobecném rostlinopise z roku 1846. J.S.Presl zde pojmenoval i rod \"Encephalartos\" jako píchoše. Druhu \"E. horridus\" přidělil jméno píchoš hrozný.:\nJedná se o menší a spíše přízemní druh cykasu. Kmen vzrostlé rostliny píchoše hrozného dorůstá výšky mezi 50 cm a 1 m in a průměru 20 až 30 cm. Listy jsou velké, zpeřené a často tak tvrdé, že si je nezkušené oko může splést s plastem. Lístky jsou nečleněné a většinou se třemi hroty. Listy mají obvykle atraktivní namodralou barvu, nicméně existují i zelené varianty.\n\nPíchoš hrozný je endemit východního Kapska v jižní Africe.\n\nJedná se o chráněnou rostlinu jejíž přežití je v přírodě ohroženo. Píchoš hrozný je zapsán na hlavním seznamu CITES I, který kontroluje obchod s ohroženými druhy - jak s rostlinami, tak i jejich semeny.\n\n\n"}
{"id": "244441", "url": "https://cs.wikipedia.org/wiki?curid=244441", "title": "Sitcom", "text": "Sitcom\n\nSitcom (z anglického \"situation comedy\", česky též situační komedie) je specifický druh komediálního seriálu. Je pro něj charakteristický malý počet prostředí s rovněž malým počtem postav, které se v průběhu série vyvíjí jenom minimálně a děj jednotlivých dílů běžně končí ve statu quo, tedy stejném nastavení, v jakém byl na začátku.\n\nVtipné dějové zápletky bývají soustředěny nejčastěji na obyčejné prostředí (např. domov, pracoviště, škola). Sitcomy můžou mít také povahu parodie jiných žánrů, nevšední místa nebo postavy (vesmír, mimozemšťané) jsou pak stylizovány do reality všedního dne. Formát situační komedie vznikl v rozhlase ve dvacátých letech 20. století, dnes je typický hlavně v televizi.\n\nDěj se obvykle skládá z vtipných dialogů a točí se nejčastěji kolem malých denních problémů. Některé sitcomy mají vtipy zdůrazněné namíchaným zvukem smějícího se publika (tento dodatečně přidávaný zvuk se angličtině nazývá „laugh track“). Smích v amerických sitcomech často pochází od reálného publika, které se účastní natáčení.\n\nMezi první televizní sitcomy patří americké seriály \"I Love Lucy\" (1951–1957) či \"The Honeymooners\" (1955–1956). V českém prostředí byl prvním sitcomem seriál \"Taková normální rodinka\" (1971–1972).\n\nTelevizní společnosti favorizují sitcomy zejména kvůli tomu, že mají relativně nízké produkční náklady (v řádu jednotek miliónů za jeden díl) a zároveň jsou divácky vděčné. Existují postupy, jak produkční náklady srazit na úplné minimum, například dekorace jsou zasvícené na celou sérii stejně nebo se natáčí na tři kamery zároveň, z nichž jedna snímá celek a ostatní dvě polocelky jednajících postav, odpadá tak časově náročná příprava rozzáběrování. Z toho plyne, že v sitcomech se obvykle neobjevují detaily, nejsou-li nezbytně nutné. Sitcom je také obvykle scenáristicky připraven tak, že se odehrává jen v interiérech a z toho málokdy více než ve třech až pěti prostředích.\n\n\n\n\n\n"}
{"id": "244443", "url": "https://cs.wikipedia.org/wiki?curid=244443", "title": "10Base5", "text": "10Base5\n\n10Base5 (nebo též Tlustý Ethernet nebo Žlutý kabel) je označení historicky nejstarší verze Ethernetu. Označení „Tlustý“ (anglicky „Thick“) si vysloužil díky poměrně velké tloušťce použitého kabelu stejně jako označení „žlutý“ (kabel měl žlutou barvu). 10Base5 je realizováno pomocí koaxiálního kabelu o impedanci 50 Ω a průměru 0,4 palce (přibližně 10 mm). Nástupcem byla technologie 10Base2 („tenký ethernet“).\n\n\nThick ethernet má jednu z výhod tu, že se dá na koaxiálním kabelu vytvořit několik odboček. Odbočka se vytváří tak, že se na koaxiální kabel připojí transceiver. Ten se připojuje pomocí zvláštních konektorů (tzv. \"vampíří přípoje\"), které se přišroubují na označené místo na kabelu, kde se konektor zapíchne jednou špičkou do středového kabelu a druhou do opletení. Tato metoda dovoluje připojení ke kabelu bez jeho přerušení, což je více spolehlivé a méně ztrátové. Z transceiveru může vést až 50 m dlouhý „drop“ kabel. Na každém segmentu (500 m „tlustého koaxu“) může být připojeno maximálně 100 stanic. Každý konec segmentu musí být ukončen odporem (tzv. terminátorem) o stejné impedanci jako je impedance kabelu (což je 50 Ω).\n\n\n\n"}
{"id": "244444", "url": "https://cs.wikipedia.org/wiki?curid=244444", "title": "Mira Nábělková", "text": "Mira Nábělková\n\nMira Nábělková (* 30. března 1956, Martin) je slovenská jazykovědkyně.\n\nV letech 1975–1980 studovala slovakistiku a rusistiku na Filozofické fakultě Univerzity Komenského v Bratislavě, od roku 1980 pracovala v Jazykovědném ústavu Ľ. Štúra Slovenské akademie věd (JÚĽŠ SAV) v Bratislavě. V roce 1989 obhájila disertační práci na téma „Vztahová adjektiva ve slovenštině: Funkčně-sémantická analýza desubstantivních derivátů“ (knižní vydání v roce 1993). V letech 1989–1996 byla členkou výboru a vědeckou tajemnicí Slovenské jazykovědné společnosti při SAV. V letech 1991–2000 organizovala každoroční mezinárodní Kolokvium mladých jazykovědců pod garancí Slovenské jazykovědné společnosti a JÚĽŠ a byla editorkou řady VARIA – sborníků příspěvků z jednotlivých ročníků Kolokvia. V letech 1991-1999 působila jako členka vědecké rady JÚĽŠ SAV.\n\nOd roku 1999 přednáší na Katedře středoevropských studií (do r. 2011 Ústav slavistických a východoevropských studií) Filozofické fakulty Univerzity Karlovy v Praze, kde se v roce 2010 habilitovala. V letech 1999-2004 přednášela externě v Ústavu slavistiky Filozofické fakulty Masarykovy univerzity v Brně. V posledním roce jejího působení na této univerzitě jí byla udělena Stříbrná medaile Masarykovy univerzity za přínos k rozvoji české slovakistiky.\n\nOdborně se zajímá o lexikální sémantiku a slovotvorbu, lexikografii, syntax a sociolingvistiku (problematika jazykových vztahů češtiny a slovenštiny).\n\n\n\n"}
{"id": "244446", "url": "https://cs.wikipedia.org/wiki?curid=244446", "title": "Kopretina", "text": "Kopretina\n\nKopretina (\"Leucanthemum\") je rod přibližně 33-70 druhů rostlin z čeledi hvězdnicovitých (\"Asteraceae\").\nNázev kopretina patří mezi novotvary vytvořené v 19. století Janem Svatoplukem Preslem. Vědecké jméno je odvozeno od slov „leukos“ (bílý) a „anthemon“ (květina).\n\nJedná se o dvouleté až víceleté byliny. Listy jsou jednoduché, střídavé, celistvé až zpeřeně členěné. Okraj listové čepele je vroubkovaný, pilovitý nebo zubatý. Jsou to rostliny jednodomé, květy jsou jednopohlavné nebo oboupohlavné. Jsou sdružené do květenství zvané úbor, který je jednotlivý na vrcholu lodyhy či na konci větví. Na bázi úboru jsou 2–3 řady zákrovních listenů. Na okraji úboru jsou bílé až narůžovělé jazykovité květy, které jsou většinou fertilní a samičí, vzácně oboupohlavné. Zbytek úboru vyplňují květy trubkovité, které jsou žluté a oboupohlavné, srostlé z 5 korunních lístků, dole tvoří korunní trubku, nahoře jsou volné konce vytvářející 5 cípů. Kalich chybí nebo je přeměněn v kališní lem. Tyčinek je zpravidla 5. Semeník je spodní, srostlý ze 2 plodolistů, obsahuje 1 vajíčko. Plodem je nažka s 10 podélnými žebry oddělenými téměř černými rýhami. Chmýr chybí, u nažek z jazykovitých květů je někdy přítomen kališní lem.\n\nNěkterými autory, zvláště dříve, byly druhy rodu \"Leucanthemum\" Mill. řazeny do rodu \"Chrysanthemum\" L. s.l. (v širším pojetí). Kromě rodu \"Leucanthemum\" řadili tito autoři to širokého rodu \"Chrysanthemum\" ještě další menší rody, např: \"Glebionis\" Cass., \"Argyranthemum\" Schultz Bip., \"Chrysanthemum\" L. s. str., \"Pyrethrum\" Zinn, \"Tanacetum\" L. a další.\n\nKopretiny je možno nalézt v Evropě, Severní Africe a částech Asie. Řada druhů byla zanesena i do Ameriky, Austrálie a na Nový Zéland.\n\nV Česku přirozeně rostou tři druhy, které jsou blízce příbuzné a na první pohled značně podobné. Někteří lidé tyto druhy v minulosti nerozlišovali.\n\n\n\n\n \n"}
{"id": "244447", "url": "https://cs.wikipedia.org/wiki?curid=244447", "title": "Jaroslav Vaněk", "text": "Jaroslav Vaněk\n\nJaroslav Vaněk (20. dubna 1930 Praha – 15. listopadu 2017 Ithaca) byl americký ekonom českého původu. Maturoval v Praze, odkud krátce po únoru 1948 odešel do exilu. Vystudoval statistiku, matematiku a ekonomii na Sorboně (diplom 1952) a postgraduálně ekonomii na Ženevské univerzitě (1954). V roce 1955 odešel do USA, kde roku 1957 obdržel doktorát na Massachusettském Technologickém Institutu, absolvoval MBA na Stanfordově univerzitě.\n\nV roce 1966 se stal profesorem ekonomie, a v roce 1969 mezinárodní ekonomie, na Cornellově univerzitě, kde od roku 1970 řídil program \"Participation and Labor Managed Systems (Participace a řízení podniků spolupracovníky)\", pracoval také na strategiích jeho realizace v postkomunistických zemích.\n\nJako hostující profesor působil na Institutu ekonomie v Bělehradě (1972), na Katolické univerzitě v Lovani, Belgie (1974), na Nizozemském institutu pro pokročilá studia v humanitních a sociálních vědách (1975–6) a v Ústavu sociálních studií v Haagu, Nizozemsko (1978).\n\nV roce 1971 byl Vaněk poradcem vlády v Peru a v letech 1978–9 ekonomickým poradcem ministerského předsedy Turecka. Dále poradcem řady samosprávných podniků po celém světě. Založil (1986) a řídí společnost \"STEVEN (Sustainable Technology and Energy for Vital Economic Needs)\", která vyvíjí technologie vhodné pro rozvojové země.\n\nPřispěl k vývoji Heckscher-Ohlin modelu, který se z makroekonomického pohledu pokouší vysvětlit specializace zemí v mezinárodním obchodu.\n\nMezi Vaňkovy hlavní/váznamné publikace patří \"General Theory of Labor-managed Market Economies (Obecná teorie participativně řízených tržních ekonomik)\" a \"Participatory Economy: An Evolutionary Hypothesis and a Strategy for Development (Ekonomika účasti: hypotéza evoluce a strategie rozvoje)\".\n\n\n"}
{"id": "244448", "url": "https://cs.wikipedia.org/wiki?curid=244448", "title": "David Ray Griffin", "text": "David Ray Griffin\n\nDavid Ray Griffin (* 1939) je americký emeritní profesor filosofie a teologie na claremontské škole teologie a Claremont Graduate University v Claremont, v Kalifornii, kde vede jako spoluředitel \"Středisko procesních studií\". Roku 1970 získal titul doktor filosofie. Řadí se do proudu moderní západní filosofie.\n\nJe autorem a redaktorem asi 30 knih a 160 esejí, 17 let pracoval jako redaktor na jedné z řad \"Konstruktuvní postmoderní myšlenky\", která vyšla v 31 svazcích.\n\nJe jedním z 60 teologů nejnovější edice \"Příručky křesťanských teologů\".\n\nJeho knížky, které začal psát od roku 1976, byly převážně o filosofii náboženství, teologii a filosofii vědy.\n\nV posledních letech se začal angažovat v záležitosti útoků na New York a Pentagon z 11. září 2001, kde nesouhlasí s rozsahem a kvalitou výsledků oficiální vyšetřovací komise a požaduje důkladné vyšetření těchto tragických událostí. Svoje pocity a požadavky začal vyjadřovat formou knih a kratších útvarů, také veřejnými přednáškami a vystoupeními a přidal se k hnutí Scholars for 9/11 Truth a jako jeden z nesouhlasících s Bushovou administrativou vstoupil do povědomí Američanů.\n\nJednou z jeho nejznámějších knih je Nový Pearl Harbor s podtitulem \"Znepokojující otázky o Bushově administrativě a 11. září\" (2004, česky 2006).\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "244450", "url": "https://cs.wikipedia.org/wiki?curid=244450", "title": "Petrodvorec", "text": "Petrodvorec\n\nPetrodvorec (, v letech 1944–1997 ) je město v Rusku; spadá pod federální město Petrohrad, v jehož rámci tvoří centrum Petrodvoreckého rajónu. Z centra Petrohradu sem jezdí příměstské vlaky, autobusy a tzv. „loď na křídlech“.\n\nMěsto nechal postavit car Petr I. Veliký, inspirací mu bylo francouzské Versailles. Místo je proslulé jako rezidence carů z dynastie Romanovců. Ve zdejším pozoruhodném palácovém a parkovém celku z 18. a 19. století, který se rozkládá na pobřeží Baltského moře na ploše přes 800 ha, je umístěno přes 170 fontán různých velikostí. Nejznámější fontány jsou např. socha Samsona bojujícího se lvem, kaskády Zlatá hora, Šachová hora, Velká kaskáda, Římské fontány a fontána Slunce.\n\nPřekrásný Velký palác rozděluje areál na Horní a Dolní park. Dále je k vidění palác Petra II., paláce Marli a Monplaisir.\n\nPetrodvorec byl výrazně poničen a rozkraden německými vojáky za druhé světové války. Obnova trvala celou druhou polovinu 20. století a v dnešní době se Petrodvorec opět podobá původnímu a je jednou z nejvýznamnějších turistických atrakcí Ruska, která byla zapsána na seznam světového dědictví UNESCO (1990).\n\n\n"}
{"id": "244455", "url": "https://cs.wikipedia.org/wiki?curid=244455", "title": "Panhard &amp; Levassor CS", "text": "Panhard &amp; Levassor CS\n\nPanhard & Levassor CS je čtyřdveřová luxusní limuzína, kterou v roce 1930 představila francouzská automobilka Panhard & Levassor jako menší verzi svého modelu DS. Písmeno S z francouzského \"surbaissé\" označovalo rám mezi nápravami, pomocí kterého bylo možno dosáhnout nižší světlosti vozu.\n\nPrvní vyráběné vozy modelové řady \"6 CS\" byly osazeny bezventilovým šoupátkovým řadovým šestiválcem o objemu 2 344 cm³ (13 CV). Vozy 6 CS byly vyráběny jako čtyřmístné limuzíny (Berline), kupé a kabriolety. Od většího modelu DS se lišily hlouběji usazenými světlomety. Do doby nahrazení svým nástupcem v roce 1932 bylo vyrobeno 1 028 automobilů 6 CS.\n\nParalelně byl produkován \"6 CS Spécial\", jehož motor měl objem zvýšený na 2 516 cm³ (14 CV). Tohoto typu bylo do roku 1933 postaveno 1 310 kusů.\n\n1932 byl 6 CS nahrazen typem \"6 CS RL\". Motor byl shodný. RL znamenalo „roue libre“ a označovalo rychloběh. Prodloužená verze byla označena \"6 CS RL2\". Od roku 1935 se vozy jmenovaly už jen \"CS\". Do zastavení výroby typu v roce 1936 bylo vyrobeno 2 173 exemplářů.\n\nV roce 1934 byla karoserie přepracována: největším zlepšením verze označované „Panoramique“ bylo trojdílné čelní okno, sestávající z hlavního okna a dvou postranních. Automobily nesly doplňkové označení \"RL-N\". Ve stejném roce byl nahrazen model \"6 CS Spécial\" silnějším \"CS Spécial\" s ještě větším motorem o objemu 2 861 cm³ (16 CV). Tohoto modelu bylo do roku 1938 postaveno 1 535 kusů.\n\nV roce 1936 přišla firma s nástupcem vozů CS i DS – vozem Panhard & Levassor Dynamic.\n\n"}
{"id": "244459", "url": "https://cs.wikipedia.org/wiki?curid=244459", "title": "Mikropočítač", "text": "Mikropočítač\n\nMikropočítač je pojem, jehož význam se postupem času mění. Přibližně v 60. až 80. letech 20. století se v podstatě jednalo o protipól pojmu „velký počítač“, v současně době (začátek 21. století) se mikropočítačem obvykle myslí zařízení výrazně menší, než je stolní osobní počítač. Mikropočítač je ale v každém případě počítač obsahující mikroprocesor (který musí obsahovat alespoň jednu centrální procesorovou jednotku), paměť a vstupně/výstupní (Input/Output) zařízení.\n\nMnoho mikropočítačů v obecném smyslu má své zástupce mezi osobními počítači (podmínkou je vybavenost klávesnicí a displejem – rozhraními pro vstup a výstup). Dnešní počítače, jakými jsou například stroje IBM System z, používají velké množství upravených mikroprocesorů.\n\nTermín „mikropočítač“ se stal populárním po zavedení minipočítače, když Isaac Asimov použil termín mikropočítač ve své povídce \"Umírající noc\" ( ) v roce 1956 (publikována v časopise \"The Magazine Of Fantasy and Science Fiction\"). Je zajímavé, že mikropočítač nahradil mnoho samostatných komponent, které tvořily CPU minipočítače jedním integrovaným mikroprocesorem čipu. Nejranější modely, jako je Altair 8800, byly často prodávány jako stavebnice k sestavení uživatelem. RAM paměť měla velikost 256 bajtů a vstupně/výstupní zařízení představovaly pouze kontrolky a přepínače. Termín \"Mikropočítač\" byl poprvé vážně použit k označení prvního stroje v pevné fázi navržený s mikroprocesorem, který se jmenoval \"Micral N\". Stejně tak jako mikroprocesory a polovodičové paměti zlevňovaly, mikropočítače se stávaly levnějšími a snadnějšími k použití:\n\n\nVšechna tato vylepšení v nákladech a použitelnosti vyústila v explozi jejich popularity během pozdních 70. a raných 80. let. Velký počet výrobců počítačů dodával mikropočítače pro použití pro malé podnikové aplikace. Kolem roku 1979 mnoho společností, jako je Cromemco, Processor Technology, IMSAI, Northstar, Southwest Technical Products Corporation, Ohio Scientific, Altos, Morrow Designs a další, vyrábí systémy určené buď pro vynalézavého koncového uživatele nebo poradenské firmy dodávají podnikové systémy, jako je účetnictví, správa databází a zpracování textu pro malé a střední podniky. Podniky, které si nemohou dovolit mikropočítač koupit za hotové peníze, využívají leasing nebo pronájem počítače jako formu služby, a mají tak možnost automatizace podnikových funkcí bez (obvyklého) najímání zaměstnanců na plný úvazek ke správě počítačů.\n\nZástupce systému této éry používali sběrnici S100, 8bitový procesor, jako Intel 8080 nebo Zilog Z80 a operační systém CP/M nebo MP/M. Zvyšující se dostupnost a výkon stolních počítačů pro osobní použití přitahuje pozornost více vývojářů softwaru. V době, a jak průmysl zrál, trh pro osobní počítače standardizovaných kolem PC kompatibilních se systémem IBM DOS, a novější Windows. Moderní stolní počítače, herní konzole, notebooky, tablety, a mnoho druhů přenosných zařízení, včetně mobilních telefonů, kapesních kalkulaček, a průmyslových vestavěných systémů, to vše může být považováno za příklady mikropočítačů podle shora uvedené definice.\n\nKaždodenní používání výrazu \"mikropočítače\" (a zejména zkratky \"mikro\") se výrazně snížilo od poloviny 80. let dál, a již není samozřejmostí. To je nejvíce obecně spojené s první vlnou all-in-one 8bitových domácích počítačů a malých pracovních mikropočítačů (např. Apple II, Commodore 64, BBC Micro a TRS 80). Přestože, nebo právě proto, stále rozmanitější škála moderních mikroprocesorových zařízení odpovídala definici \"mikropočítač,\" už se na ně odkazujeme v každodenní řeči. V běžném použití je slovo \"mikropočítač\" do značné míry nahrazeno označením \"osobní počítač\" nebo \"PC\", který popisuje, že byl určen pro použití pouze jednou osobou najednou. IBM nejprve podporoval termín \"osobní počítač\". Aby se odlišili od ostatních mikropočítačů, nazvali to \"domácí počítače\". Nicméně, po jeho uvolnění, byl IBM PC sám široce napodoben, stejně jako termín. Součásti byly běžně dostupné výrobcům a BIOS byl zpětně analyzován technikami čistého designu.\n\nMonitory, klávesnice a další zařízení pro vstup a výstup mohou být integrované nebo oddělené. Počítačová paměť v podobě RAM, a nejméně jednoho dalšího méně nestabilního paměťového zařízení jsou obvykle v kombinaci s procesorem na systémové sběrnici v jednom přístroji. Jiná zařízení, která tvoří kompletní mikropočítačový systém včetně baterie, síťového zdroje, klávesnice a různých vstupně/výstupních zařízení používaných k předávání informací do a z lidského operátora (tiskárny, monitory, lidské rozhraní). Mikropočítače jsou navrženy tak, aby sloužily pouze jednomu uživateli, ačkoli mohou být často modifikovány softwarem nebo hardwarem, který současně slouží více než jednomu uživateli. Mikropočítač je umístěn na stole nebo pod stolem, takže je snadno přístupný uživateli. Větší počítače jako minipočítače, sálové počítače a superpočítače, potřebovaly velké skříně nebo dokonce specializované místnosti.\n\nMikropočítač je vybaven alespoň jedním typem ukládání dat, obvykle RAM. Ačkoli některé mikropočítače plní úkoly pomocí RAM samy, nějaká forma sekundárního úložiště je obvykle žádoucí. Později se přidalo druhotné ukládání (zejména ve formě diskety a pevných disků) zabudované do mikropočítačové skříně.\n\nMikropočítač obsahuje mikroprocesor, řadič, paměť (velmi malou) a aritmeticko-logickou jednotku s registry, do kterých se nahrávají buď operandy aritmetických operací nebo logického porovnání. Mikroprocesory jsou 8bitové, dražší 16bitové, nebo pro náročnější úlohy, jako např. překlad jazyků, se používají mikroprocesory 32bitové. Pro zrychlení mikroprocesoru se používá koprocesor, např. pro matematické operace.\n\nDále mikropočítače obsahují zdroj hodinového signálu o taktu 4–40 MHz. Zaváděcí program je uložený v paměti ROM. Paměť RAM slouží k zpracování dat a ukládání mezivýsledků. Polovodičové paměti mají kapacitu 16, 64 kB ale i 4 MB.\n\nMikropočítače jsou většinou stavěny tak, aby byly všechny součástky umístěny v jedné „bedně“. Obecně by se měl mikropočítač vejít na psací stůl, ostatní počítače jako minipočítače nebo mainframe jsou o hodně větší, někdy zabírají i celou místnost.\n\n\n\n"}
{"id": "244461", "url": "https://cs.wikipedia.org/wiki?curid=244461", "title": "Achát", "text": "Achát\n\nAchát (z řeckého \"achates\") je minerál, jehož název pochází z historického názvu řeky Achates (dnes Dirillo) na Sicílii. Jedná se o koncentricky jemně i hrubě vrstevnatou odrůdu chalcedonu (křemene). Přísně vědecky vzato není achát jeden minerál, ale směs proužků křemene, chalcedonu a opálu. Charakteristickým, okem viditelným znakem achátu je pestrobarevnost; mezi nejběžnější zbarvení patří bílo-šedá, bledě modrá, oranžovo-červená a černá. Na Mohsově stupnici tvrdosti má stupeň tvrdosti 6-7.\n\nZnáme několik odrůd achátu například pseudoachát, achát mechový (dendritická textura), achát korálový, achát zříceninový, achát bleskový a další. Ve středu achátu se někdy nachází dutiny obvykle vyplněné krystaly ametystu, záhnědy, kalcitu nebo zeolitů. Výsledné zbarvení achátu pak závisí na množství takzvaných inkluzí jiných minerálů nebo příměsi jiných prvků ve struktuře. Některé acháty se dají barvit i uměle - dařilo se to již ve starém Řecku a Římě. Jednotlivé charakteristické kresby kamenů pak mají i vlastní názvy.\n\nAcháty vznikají nejčastěji ve formě koncentrických pecek (vyplněných dutin) v bazaltech a melafyrech (paleobazaltech). Dutiny ve vulkanitech jsou postupně vyplňovány horkými roztoky, které přináší velké množství oxidu křemičitého. V závislosti na momentálních podmínkách tak postupně vznikají v dutinách různobarevné proužky, které po řadě opakování tohoto procesu vytvoří typický proužkovaný achát. Acháty však vznikají také z roztoků na achátových žílách, obvykle jako pozdní výplň drcených křemenných žil, často s hematitem a ametystem, někde také s barytem a fluoritem.\n\nČeské acháty z Podkrkonoší jsou nejčastěji vázány na melafyry (paleobazalty) permského stáří. Díky tomu jsou velmi husté a bohužel často také popraskané, díky vysoké hustotě je obvykle nelze barvit. Krušnohorská oblast je zase typická výskytem žilných achátů.\n\nZ achátu se vyrábějí šperky a ozdoby, dále se achát používá pro výrobu dalších dekorativních předmětů jako perořízků, kalamářů a pečetidel. Pro svoji mechanickou odolnost a odolnost vůči kyselinám se z něj vyrábějí hmoždíře a třecí misky pro drcení a míchání chemikálií. Využívá se i k zahlazení vrstvičky zlata při zlacení. Hojně byl využíván pro výrobu břitů vah.\n\nAcháty se nacházejí po celém světě. Jedny z velice pěkně barevných například v Číně nebo mongolské části pouště Gobi. Největší ložiska se nacházejí na území Brazílie a v Uruguayi, vynikající acháty pochází také z Argentiny, Botswany a Nového Mexika (USA). Známý výskyt je ale i v celé Africe včetně ostrova Madagaskar, ve většině Evropy a asijské části Ruska, stejně tak Jižní i Severní Americe. Acháty z různých nalezišť se liší především barvou.\n\n\n\n\n\n\n\nPříklady známějších lokalit:\n\nAcháty se vyskytují na celém území Německa s výjimkou spolkových zemí Šlesvicka-Holštýnska a Meklenburska-Předního Pomořanska. Za zmínku stojí, že v některých lokalitách jde o naleziště achátů transportovaných na tato místa vodními toky ze značných vzdáleností. Konkrétním příkladem jsou lokality v Braniborsku, kde se nacházejí acháty původem z Čech.\n\n\n\n\n\n\n\n\n\n\n1. Anglie\n\n2. Skotsko\nVe skotských hrabstvích Ayrshire, Perthshire, Montrose a Fife, v okolí St. Andrews a v dalších lokalitách ve Skotsku a na přilehlých ostrovech jsou celkem nejméně tři desítky míst s doloženými nálezy achátů.\n\n\n\n\n\n"}
{"id": "244462", "url": "https://cs.wikipedia.org/wiki?curid=244462", "title": "Breaking Benjamin", "text": "Breaking Benjamin\n\nBreaking Benjamin je americká hudební skupina hrající alternative metal z města Wilkes-Barre.\n\nSkupina byla založena v roce 1998 zpěvákem Benjaminem Burnleym a bubeníkem Jeremym Hummelem a rychle si získala mnoho místních přívrženců. Název „Breaking Benjamin“ vzešel z dřívějšího Benjaminovy sólového pokusu. Kdysi v jednom klubu zpíval písně Nirvany a upadl mu mikrofon a ten se rozbil. Osoba, které mikrofon patřil, přišla na pódium a řekla: 'Thanks to Benjamin for breaking my fucking mic.' (Díky Benjaminovi za rozbití mého zasraného mikrofonu.) V roce 1999 se kapela přejmenovala na „Plan 9.“, avšak ke konci roku 2000, po několika změnách v sestavení se vrátili k původnímu „Breaking Benjamin“. Dva Benjaminovi přátelé, Aaron Fink a Mark Klepaski, opustili svoji kapelu Lifer a přešli k Breaking Benjamin, jako kytarista a baskytarista.\nKapela podepsala v roce 2001 smlouvu s nahrávací společností Hollywood Records po úspěchu Breaking Benjamin EP, které vydali nezávisle a prodaly se všechny kusy, které byly vyrobeny (celkem jich bylo 2,000). S Hollywood Records vydali své první album nazvané \"Saturate\" 27. srpna 2002. Prvním singlem z alba byla píseň „Polyamorous“, která se poměrně často hrála v rádiích, avšak nezaujala masy. Video k této písni vyšlo ve dvou různých verzích. Následujícím singlem byl „Skin“, avšak ten byl ještě méně úspěšný než jeho předchůdce. Tuto píseň zahrála kapela v show „Jimmy Kimmel Live“. Posledním singlem byl „Medicate“ který poměrně úspěšný byl. Alba Saturate se prodalo přes 300,000 kusů.\n29. června 2004 vydali Breaking Benjamin svoji další desku s názvem \"We Are Not Alone\". Úvodním singlem byl „So Cold“, který se dostal na druhé místo v hitparádě Billboard Mainstream Rock chart. Stejně jako pro píseň „Polyamorous“ byla natočena dvě videa. Jedno z nich propagovalo film \"Hellboy.\" Úspěch písně „So Cold“ zajistil albu \"We Are Not Alone\" ke konci roku 2005 platinovou desku. Dalšími singly byly písně „Sooner or Later“ a noě nahraná verze písně „Rain“, kterou lze nalézt na pozdějších vydáních alba. I když se na druhé místo hitparády Mainstream Rock, v rádiích se hrála poměrně málo. K písni „Sooner or Later“ byl natočen videoklip a v rádiích se poměrně hrála. Později skupina vydala EP \"So Cold\", které obsahuje živé verze písní „So Cold“ (akustická), „Breakdown“, „Away“a studiovou verzi písně „Blow Me Away“ (byla zařazena do videohry Halo 2) a „Lady Bug“.\n\nV září 2004 byl z kapely vyhozen její zakládající člen a bubeník Jeremy Hummel. 28. září 2005 na zbytek kapely a jejich management podal žalobu. Tvrdil, že nedostal peníze za písně, na jejichž autorství se podílel. Jako náhradu žádal o více jak 8 milionů dolarů. Později na svých oficiálních stránkách uvedli, že žalobu vyřešili dohodou.\nNa podzim roku 2006 vyrazili na turné jako předskokani kapely Godsmack na turné “IV“ a koncertovali především na východě a až poté na západě. Některé z koncertů byly zrušené, nebo kompletně přenechané pouze pro Breaking Benjamin kvůli sporům. Mnoho z koncertů od 3. prosince bylo přesunutou kvůli nemoci některých členů. Poté se vydali na turné po USA s kapelami Three Days Grace a Nickelback.\n\n4. března 2007, odvysílala americká stanice HDNet hodinový koncert BB v pennsylvánském městě Bethlehem v Stabler Arena. Tento koncert je i na druhém vydání DVD Phobia.\n17. dubna 2007 vydali BB znovu své album \"Phobia\".\n\nSingl z tohoto alba, „Breath“, se stal jejich prvním číslem 1 v hitparádě Billboard.\n\nPrávě jsou na turné s kapelami Three Days Grace, Skillet, Red a Puddle of Mudd.\n\n29. června 2007 se skupina objevila v show Jaye Lena a vystoupili s písní „Breath“. 6. července 2007 s ní vystoupili taktéž, avšak v show Craiga Fergusona.\n\n10. července 2007 zveřejnila kapela svůj nejnovější singl „Until the End“ na svůj profil na MySpace.\n\n"}
{"id": "244463", "url": "https://cs.wikipedia.org/wiki?curid=244463", "title": "Zeitgeist: The Movie", "text": "Zeitgeist: The Movie\n\nZeitgeist: The Movie (česky \"Duch doby: Film\") je americký snímek, který formou střihového dokumentu předkládá subjektivní pohled na autenticitu textů Bible, oficiální verzi o teroristických útocích z 11. září 2001 a poukazuje na vliv Federálního rezervního systému Spojených států. U filmu je znám jediný autor Peter Joseph.\n\n\"Zeitgeist\" (což v němčině doslova znamená \"duch doby\") je stylizován tak, aby stimuloval divákovu zvědavost v redefinici otázek o jeho vlastní víře a její funkci, možnou účast vlády Spojených států v útocích z 11. září 2001 a méně známých faktů o Federálním rezervním systému, klesajícím statutu osobní svobody ve Spojených státech vlivem zákonů či výnosů jako Patriot Act nebo organizacím jako Homeland Security. Podle slov autorů má diváky podnítit k tomu, „aby se na svět začali dívat skeptičtějším pohledem a pochopili, že věci nejsou takové, za jaké je pokládá většina populace“.\n\nByl uvolněn v červnu 2007 jako nekomerční dokumentární film a je volně ke stažení na stránkách Google Video a YouTube. Velmi rychle se dostal do povědomí uživatelů toho serveru, do dnešního dne ho na internetu zhlédlo přes 5 milionů lidí (přibližně 17 tisíc každý den). Podle jeho oficiálních stránek výroba trvala rok, pak půl roku příprava, hledání a rozbor zdrojů. Na podzim 2007 autoři zveřejnili hypertextový přepis první části filmu s asi dvěma sty odkazy na citace, zdroje a další materiály. 10. listopadu měla revidovaná verze filmu premiéru na festivalu dokumentů o lidských právech a životním prostředí \"Artivist\" v Los Angeles, po které proběhla diskuze diváků s tvůrcem filmu. 15. března 2008 (tzv. Z-DAY) se konalo celosvětové promítání Zeitgeistu na 715 veřejných a více než 1100 soukromých akcích po celém světě, včetně několika míst v České republice. Na říjen 2008 bylo oznámeno druhé pokračování filmu nazvané \"\".\n\nFilm uvádí středně krátké preludium, hlavní část je rozdělena do tří částí:\n\nZeitgeist začíná cca 9½ minuty dlouhým prologem, který spojuje všechny prvky dílů, které mají následovat. Střídají se v něm volné pasáže s dramatickými záběry z války, se záběry lidí z mnoha zemí světa a s pohledem na planetu Zemi, připomínajícím její nepatrnost ve vesmíru. Následuje krátká černobílá animace evoluce od nejjednoduššího organismu po člověka, jehož ruka spočívá na bibli, překryté vlajkou Spojených států. Předehra kulminuje rychlou sérií záběrů z 11. září 2001, která následně přejde do sekvence detailů tváří lidí, kteří byli bezprostředně postiženi válečnými hrůzami a utrpením.\n\nPrůvodní hlas (nepůvodní záznam, vyňat, určen jinému publiku) pak prohlašuje, že lidstvo celého světa se denně setkává se lžemi a náboženství v nich netvoří žádnou výjimku. Doslova tvrdí: „Náboženské instituce tohoto světa byly ustanoveny těmi samými lidmi, kteří ti dali tvoji vládu, tvé zkorumpované vzdělání, kteří vybudovali mezinárodní bankovní kartely. Protože naše pány ani zbla nezajímáš ani ty ani tvá rodina. Vše, co je zajímá, a co je vždy zajímalo, je ovládnutí celého zatraceného světa!“ Vypravěč pokračuje tím, že čím více každý začne vzdělávat sám sebe, „tím zjevnější věci začnou být a ty začneš vidět všude samé lži.“ Tuto část uzavírá výrokem Geralda Masseyho: „Musí to pro ně být těžké… Pro ty, kteří berou autoritu jako pravdu, spíše než pravdu jako autoritu.“\n\nPoslední 2 minuty předehry přebírají zvukovou nahrávku George Carlina a prostředky animovaného filmu ilustrují jeho slova, že „Bůh je absolutně mocný, zcela dokonalý, vševědoucí a moudrý, ale tak nějak… si prostě nedokáže zajistit peníze!“ Divákům původního záznamu je řečeno, že náboženství od lidí vybírá miliardy dolarů, ale jeho představitelé a instituce neplatí žádné daně.\n\nPrvní část jedná o kořenech náboženství, zejména křesťanství a paradigmatech a paralelách mezi Ježíšem Kristem a egyptským bohem Hórem. Tato část taktéž dokumentuje sérii pasáží z Bible, kde se snaží dokázat, že Bible není nic jiného než směs astrologické a teologické literatury. Uvádí různé detaily, které zpochybňují hodnověrnost evangelia o Ježíši. Například uvádí, že Hór měl 12 učedníků podobně jako Buddha, Krišna a stejně jako Ježíš. Planeta Země se ve filmu otáčí v opačném směru, tedy na západ. Není jasné, jestli to je chyba nebo záměr.\n\nPrvní část začíná vysvětlením jak a proč si první civilizace zosobnily Slunce jako „\"neviditelného stvořitele nebo boha\"“ a podobně hvězdy, řazené do souhvězdí, 12 souhvězdí, jsoucích místem pouti „božského Slunce“ a reprezentujících „přírodní živly, které se v to dané období stávaly.“ Toto je znázorněno i graficky, zvěrokruhem (\"Zodiakem\"), který ukazuje 12 souhvězdí, 12 měsíců roku, 4 roční období, slunovraty a rovnodennosti. Tato část filmu ukazuje pohanský původ symbolu kříže.\n\nHór, starověký egyptský bůh Slunce, je představen jako nejstarší a patrně známý bůh, který nese mnoho společných vlastností jako někteří jiní pozdější bohové, především Ježíš Kristus.\n\nDiskutovaný je i vztah mezi Hórem a Sutechem. Mezi oběma bohy se každé ráno odehrávala bitva, ve které Hór Sutecha porazil; každý večer pak Sutech naopak zahnal Hóra do podsvětí. Film poznamenává, že konflikt mezi temnotou a světlem nebo dobrem a zlem je „jednou z nejprostoupenějších známých mytologických dualit“.\n\nFilm přisuzuje podobné atributy také jiným bohům.\n\n\nZa těmito bohy, které vypravěč rozebral zevrubněji, proběhne seznam několika dalších jmen, které patří dalším mýtickým postavám:\nFilm se ptá, proč byly ve většině mytologii zrovna tyto vlastnosti: (Narození z panny, 25. prosinec, počet následovníků, smrt po tři dny a vzkříšení z mrtvých).\n\nJežíš je v Zeitgeistu prezentován jako „jeden z nejpozdnějších mesiášů.“ Film vypráví Ježíšův příběh, který je téměř totožný příběhu Hóra a dalších mytologických postav (doslova říká, že „počet podobností mezi egyptskou starověkou a křesťanskou vírou je ohromující“). Poté vysvětluje narození Ježíše ve vztahu k astrologickým událostem. Film ovšem pomíjí skutečnost, že přesně datum Ježíšova narození není známo.\n\nNarození Ježíše je prezentováno jako „zcela astrologické“ (založené na astronomických událostech). 24. prosince „Hvězda východu“, Sirius, vejde do přímky s třemi hvězdami pásu Orion. Tyto tři hvězdy se nazývají „Tři králové“. Přímka, tvořená Siriem a Třemi králi, protíná horizont v místě, na kterém 25. prosince vyjde Slunce. Toto má odpovídat následování tří králů hvězdu, která zvěstuje „narození“ boha (v intencích astronomie Slunce).\n\nPanna Marie je ztělesněna souhvězdím Panna (latinsky \"Virgo\"). Starověký hieroglyf pro znamení Panny je pozměněné 'M'. Toto má být důvod, proč jméno matky Ježíše (ale i většiny ostatních bohů) začíná na 'M' - (Ježíšova matka Marie, Adonisova matka Myra nebo Buddhova matka Maya). Souhvězdí Panny se také označuje „dům chleba“. Jeden z překladů této fráze do židovského jazyka je Bethlehém (Betlém). Film zdůrazňuje – „místo na obloze, nikoli na zemi“.\n\n25. prosinec byl již zmíněn jako společné datum narození mnoha mytologických postav z panny. Film toto vysvětluje v intencích ročních cyklů Země. Od letního slunovratu dne (na severní polokouli) ubývá a Slunce se jeví jako putující na jih, opisujíce po obloze pomyslné menší oblouky. Starověcí lidé věřili, že krácení dnů a ubývání zásob úrody symbolizuje smrt. Smrt Slunce. 22. prosince však Slunce svou pouť na jih skončí tím, že dosáhne nejnižšího bodu na obloze a zůstane (resp. vrací se do něj) po následující 3 dny. Projekcí pozice Slunce na noční oblohu narazíme na souhvězdí \"Jižního kříže\" (angl. Southern Crux). 25. prosince se Slunce posune o 1° na sever, říká film, „v předzvěsti delších dnů, tepla a jara.“\n\nFilm tedy dedukuje: „Slunce (bůh) zemřelo na (Jižním) kříži, bylo mrtvé 3 dny (skončilo svou pouť), aby mohlo být vstát (posun o 1° nahoru) z mrtvých a vzkříšeno pro novou pouť.“ Film též vysvětluje, proč vzkříšení Slunce není slaveno až do jarní rovnodennosti (což je doba přibližně velikonoc) – v den jarní rovnodennosti Slunce přemůže „zlou“ noc a dnů (světla) bude přibývat.\n\nFilm tvrdí, že 12 učedníků (žáků, pokračovatelů, apoštolů…) představuje 12 souhvězdí zvěrokruhu, kterými bůh (v alegorii Slunce) prochází. Také zmiňuje, že číslo 12 se v Bibli objevuje poměrně běžně (12 izraelských kmenů, 12 izraelských soudců, 12 izraelských králů, 12 izraelských princezen, 12 potomků rodičů Josefa, 12 velkých patriarchů, 12 proroků, 12 let Ježíše, kdy začal svou pouť). Film doslova tvrdí: „tento text má víc co dělat s astrologií než s čímkoli jiným.“\n\nV této části film tvrdí, že křesťanský kříž s kruhem okolo středu je pohanský relikt středu zvěrokruhu, jehož úsečky (trámy kříže) protínají rok slunovraty a rovnodennostmi, v němž kruh symbolizuje koloběh Slunce jakožto dráhu, kterou v průběhu roku prochází, navštěvujíce tak všechny měsíce (potažmo souhvězdí na obloze). Film připomíná, že Ježíš býval v raném okultním umění vždy zobrazován s křížem ve svatozáři za jeho hlavou.\nTato část filmu pracuje s termínem „věk“, který je četně odkazován v Bibli. Definuje ho na základě jevu precese zemské osy – jako velmi pomalému krouživému pohybu zemské osy vůči okolnímu vesmíru, který opíše plný úhel každých 25 765 let (tzv. Velký rok, později Platónský rok). V intencích starověké astrologie by se dalo shrnout tak, že každých přibližně 2150 let (1/12 této periody) na den jarní rovnodennosti vstalo Slunce z jiného znamení/souhvězdí (2147 př. n. l. až 1 n. l. to bylo souhvězdí Berana, od 1 až 2148 souhvězdí Ryb (v tomto věku se nalézáme nyní) a poté souhvězdí Vodnáře). Podle filmu o precesi zemské osy věděli již starověcí Egypťané.\n\nJako příklad citace souhvězdí Býka v Bibli film uvádí úryvek ze Starého zákona, kdy Mojžíš sestoupil z hory a viděl své lidi uctívat zlaté tele. Jako příklad prolínání souhvězdí Býka do jiného náboženství pak film uvádí zabití býka bohem Mithrou.\n\nZtvárnění souhvězdí Ryb je údajně možno v Bibli doložit mnoha případy: například zázrakem, v němž Ježíš nasytil hladový dav lidí chlebem a dvěma rybami (souhvězdí ryb je rovněž tvořeno dvěma rybami), či skutečností, že někteří z jeho následovatelů byli rybáři. Jedním ze symbolů křesťanství je znak ryby a film tvrdí, že původ tohoto symbolu je pohanský.\n\nK Vodnáři si vybírá citát z Bible, ve kterém Ježíš říká: „Budu s Vámi až do konce světa.“ Film tvrdí, že správný překlad je: „Budu s Vámi až do konce Věku,“ což má znamenat, že Ježíš bude s těmi, kdo v něj věří, do konce věku Ryb (tedy než nastoupí Věk Vodnáře). Věkem je míněn jeden platónský měsíc (2150 let) platónského roku (25765 let), který souvisí s precesí zemské osy.\n\nNa základě těchto příkladů film zpochybňuje i Bibli jako takovou: nazývá ji \"literárně-astrologickým hybridem\" a nachází několik o mnoho století starších pramenů (například hieroglyfy na svatyni v Luxoru či \"egyptskou knihu mrtvých\", odkud je podle autorů přepsáno biblické desatero) a uvádí desítky citací, které Bible z těchto pramenů převzala. Jako důkaz adaptace starších pramenů v Bibli film uvádí společné rysy postav Josefa ze Starého zákona a Ježíše z Nového zákona.\n\nPrvní část filmu popírá historickou existenci Ježíše Krista i opodstatnění křesťanství jako takového a naznačuje, že základ křesťansko-židovské náboženské koncepce pravděpodobně tvořilo starověké egyptské náboženství. Místo svého explicitního závěru autoři citují výrok Thomase Paina z konce 18. století:\nDruhá část se týká především útoků z 11. září 2001, které způsobem, jakým je tato část sestříhána a sestavena, prohlašuje za tzv. (operaci proti vlastnímu lidu, ze které je obviněn někdo jiný), která byla učiněna proto, aby si vláda amerického estabilishmentu posílila podporu veřejnosti pro pokračování své zahraniční politiky na Blízkém východě, ale i uvnitř Spojených států. Tato část vychází z oficiální verze, prezentované vyšetřovací komisí (ve zhuštěné podobě), vybírá si z ní jednotlivé body a ty poté dementuje původními záběry.\nFilm dále uvádí neobvyklý význam slova terorismus a naznačuje, že bombové útoky v londýnském metru, které se odehrály 7. července 2005, byly provedeny státem, neboť některé jejich průvodní jevy byly totožné s těmi při útocích na New York a Pentagon.\n\nTuto část uvádí výňatek projevu prezidenta J. F. Kennedyho z roku 1961, ve kterém vyzývá americký lid o spolupráci v boji proti šedým eminencím a držitelům \"skutečné\" moci, disponujícím obrovskými prostředky – muži za oponou.\n\nČást třetí začíná argumentem (citujíce několik výroků „otců-zakladatelů“ jako Benjamina Franklina), že Americká revoluce byla zažehnuta především díky tlaku krále Jiřího III., aby kolonie používaly měnu z Anglické centrální banky, kterou by si nemohly samy tisknout a která by jim byla propůjčována s úrokem.\n\nFilm poté vysvětluje Federální rezervní systém (ve zkratce FED), který byl ve Spojených státech zaveden Woodroowem Wilsonem v roce 1913 výnosem \"Federal Reserve Act\". Film se do detailů věnuje vzniku tohoto výnosu a skutečnosti, že jejími tvůrci byli bankéři, a poukazuje na to, že právě jimi štědře sponzorovaná Wilsonova cesta na pozici nejvyššího představitele Spojených států byla podmíněna pozdějším prosazením výnosu, který by bankéřům úročil peníze emitované pro potřebu státu. Samotný \"Federal Reserve Act\" film popisuje jako nelegitimní masivní podvod skupiny několika málo lidí stojících v pozadí zadlužování celé země, z něhož není úniku, protože dluh, který generuje každá bankovka vytisknutá federální rezervní bankou, nedokáže nikdo splatit, neboť nikdo kromě federální rezervní banky nemá právo tisknout peníze.\n\nKrátce se též zmiňuje o 16. dodatku americké ústavy z roku 1913, podle kterého každý daňový poplatník hradí část své práce (cca tři měsíce z každého roku - 25%) na umoření takto vznikajících dluhů, což autoři filmu přirovnávají k novodobému otrokářství. Film se v čase přibližuje k současnosti tím, že z 20. století vybírá čtyři události, které podnítily Spojené státy, aby vstoupily do války (za většinové podpory obyvatelstva, jejichž veřejné mínění bylo těmito podněty ovlivněno). Film zdůrazňuje, že válka znamená pro „muže za oponou“ největší zisky, neboť v době války je emitováno zvýšené množství peněz z federální rezervní banky a spolu s ním je generován i úrok, který má být daní z příjmu fyzických osob splacen. Film předkládá momenty jako potopení RMS Lusitania v roce 1915, útok na Pearl Harbor z prosince 1941, incident v Tonkinském zálivu 1964, který eskaloval americkou účast na válce ve Vietnamu, ze zcela nového úhlu pohledu a ke každému momentu se snaží předložit dostatek podkladů, které by dokázaly, že ten který podnět měl vždy stejný cíl: vyděsit americké obyvatelstvo (i pokud by to mělo znamenat oběti z vlastních řad) a následné udržování strachu pro manipulaci a zvrácení do té doby protiválečného mínění pro většinovou podporu rozběhnuvších se válečných operací a s tím spjatých ekonomických a jiných agend, generujících zvýšené množství peněz a potažmo ještě větší bohatství těm, které film označuje jako „muži za oponou“. Po vysvětlení všech tří předkládá útoky z 11. září jako další katastrofickou, katalytickou událost tohoto typu a rozsahu, se stejným, ba možná ještě větším, efektem, než všechny události předešlé.\n\nTřetí část filmu vrcholí synergií eskalace napětí působené americkou zahraniční politikou v regionech bohatých na nerostné bohatství, stagnující udržovací válkou a držení statutu quo v těchto regionech i za cenu uvržení obyvatel dotčených zemí do humanitární krize, stahující se prostor pro občanské svobody pro americký lid, urychlující globalizační procesy v podobě zakládání nově vznikající Severoamerické unie a sebekritikou Američanů samotných v podobě zhoršujícího se stavu amerického školství a vzdělání, sociální polarizace likvidací střední třídy a rozmachu konzumerismu, což všechno podle tvůrců filmu může vyústit v policejní stát, s absolutní kontrolou nad svými občany, včetně kroků jako kontrolovaná redukce populace (která byla naznačena v interview s Aaronem Russo) nebo implantování RFID čipu VeriChip do těla každého jedince s perspektivou jeho možného sledování kdekoli na Zemi.\nČasopis Reflex se v roce 2008 otiskl článek Jiřího X. Doležala, který se zabývá pozadím vytvoření filmu a jeho napojení na Jacquese Fresca, který na tomto filmu (podle autora článku) založil \"...zcela nemilosrdný duchovní kšeft\".\n\nTento film (přinejmenším ve své oficiální verzi) neobsahuje žádnou titulkovou listinu a tím i vazbu na kohokoli z autorů. Jediné uvedené jméno je „Peter J“. Ten v průběhu prvních týdnů sepsal na oficiálních stránkách filmu několik málo oprav chyb filmu, které (podle jeho tvrzení) tímto uvádí na správnou míru. Později, při představení filmu na festivalu \"Artivist\" byl jako jeho autor uveden Peter Joseph, který odpovídal na otázky z publika.\n\nFilm je v současné době stále populární na serverech Google Video a YouTube; na serveru Google Video je v současnosti (leden 2008) na prvním místě mezi nejsledovanějšími videi. Na začátku září byl na Google Video přibližně jeden den u filmu uváděn nesprávný počet zhlédnutí. Někteří komentátoři to označili za cenzuru ze strany Google.\n\n7. července 2007 vznikla na serveru Facebook skupina s cílem šířit a propagovat tento nekomerční a původně žádnými běžnými marketingovými metodami nepodporovaný film.\n\nZeitgeist ve své třetí části ve velké míře čerpá z jiného dokumentu, uvedeného cca rok před ním, Aarona Russoa, ze kterého přejímá záběry „otců zakladatelů“ a jiných výrazných postav americké historie, které byly kritizovány za menší nepřesnosti v citacích. Jiný dokument, z kterého Zeitgeist čerpá ve své druhé části, je \"TerrorStorm\" náruživého texaského konspiračního teoretika, Alexe Jonese.\n\nNěkterá tvrzení o božstvech v první části jsou v rozporu s jejich všeobecně známými vlastnostmi. Například bůh Kršna se nenarodil panně, byl to osmý syn královny Dévakí. Také se nenarodil 25. prosince, jak se ve filmu tvrdí, ale jako den jeho narození se udává 18. nebo 21. červenec. Bez bližšího vysvětlení jsou smíchány vlastnosti dvou staroegyptských bohů, Re a Hora.\n\nCca 2 měsíce po uvolnění filmu autoři na jeho oficiálních stránkách zveřejnili interaktivní přepis jeho první části, který obsahuje více než 200 odkazů na citace z filmu, prameny k dalšímu studiu a další zdroje.\n\nV říjnu 2008 bylo na internet uvolněno pokračování dokumentu . V lednu 2011 proběhla premiéra nového pokračování .\n\nPůvodní podoba českého článku byla přeložena z článku na adrese http://filmguide.wikia.com/wiki/Zeitgeist , který je volně šiřitelný pod licencí GNU Free Documentation Licence.\n\n"}
{"id": "244467", "url": "https://cs.wikipedia.org/wiki?curid=244467", "title": "Rychlov", "text": "Rychlov\n\nNázev Rychlov má více sídel:\n"}
{"id": "244481", "url": "https://cs.wikipedia.org/wiki?curid=244481", "title": "Kostel svatého Zachariáše (Benátky)", "text": "Kostel svatého Zachariáše (Benátky)\n\nKostel svatého Zachariáše (italsky \"Chiesa di San Zaccaria\") se nachází na náměstí sv. Zachariáše ve čtvrti Castello v Benátkách, asi 300 m východně od baziliky sv. Marka. Jako jeho zakladatel se uvádí legendární svatý Magnus. Komplex budov doplňují bývalý klášter benediktinek, \"scoletta\", původně sýpka, a zvonice ze 13. století.\n\nStavbu inicioval dóže Giustiniano Particiaco v první polovině 9. století. Roku 1105 kostel vyhořel a poté byl několikrát přestavován. Současná podoba je z let 1458 až 1500. Staviteli byli postupně Antonio di Marco Gambello, Lazzaro di Nicolo a Vernier, Mauro Codussi.\n\nNa stavbě jsou kombinovány gotické a renesanční prvky. Portál vchodu v průčelí kostela je zakončen sochou svatého Zachariáše vytvořenou Alessandrem Vittoriem. Fasáda s lunetou byla inspirována kostelem San Michele (Isole). Je zdobena basreliéfy a sochami Krista a čtyř andělů, kteří drží kopí, kříž, sloup, houbu a rákos.\n\nKostel je trojlodní, s úzkými bočními loděmi. Po každé straně hlavního oltáře jsou dvě kaple. Pod kostelem je krypta s hroby osmi dóžat. Hlavní oltář byl dokončen až po roce 1483 a údajně jsou do něj zasazeny kameny z Božího hrobu v Jeruzalémě; obrazy kolem oltáře jsou dílem Palma Giovane a Girolama Pellegriniho.\nNa stěnách stavby je množství maleb zobrazující život Krista a panny Marie, svatého Zachariáše, několik dalších světců a dějiny kostela. Vytvořili je malíři Antonio Zonco, Daniele Heintz, Giannatonio Fumiani, Giambattista Bissoni, Andrea Celesti, Antonio Zanchi, Antonio Balestra a další.\n\nU sakristie na bočním oltáři sv. Jeronýma je obraz od Giovanniho Belliniho \"Madonna s dítětem a sv. Petrem, Kateřinou, Jeronýmem a Lucií\" (kolem roku 1505). Krypta byla vyzdobena freskami zobrazujícími apoštoly, svatého Zachariáše a jeho syna, Jana Křtitele. Namalovali je Andrea del Castagno a Francesco da Faenza.\n\n"}
{"id": "244485", "url": "https://cs.wikipedia.org/wiki?curid=244485", "title": "Ukrajina", "text": "Ukrajina\n\nUkrajina ( ) je země ležící ve východní Evropě; na východě hraničí s Ruskem, na jihozápadě s Moldavskem (včetně neuznaného Podněstří), Rumunskem, na západě s Maďarskem, Slovenskem a Polskem, na severu s Běloruskem. Jižní hranice je tvořena Černým a Azovským mořem, přičemž mezi těmito dvěma moři se nachází poloostrov Krym. Hlavní město Kyjev leží na Dněpru, největší ukrajinské řece.\n\nUkrajina získala nezávislost roku 1991 po rozpadu Sovětského svazu; zároveň je zakládajícím členem Společenství nezávislých států. Ukrajina je unitární stát, který se dělí na 24 oblastí, dvě města se zvláštním statusem (Kyjev a Sevastopol) a autonomní republiku Krym. Poloostrov Krym včetně města Sevastopolu byl v březnu 2014 okupován a posléze anektován Ruskou federací.\n\nSlovo \"Ukrajina\" je slovanského původu, etymologie však není jednoznačná: nejčastěji se uvádí význam „okrajové území“, přesněji jednotlivá krajní, hraniční knížectví Kyjevské Rusi. Další výklady hovoří v souvislosti s knížectvími o „ukrojených“, oddělených zemích. První doložené užití z roku 1187 pochází z Kyjevského letopisu, zachovaného v Pověsti dávných let v Ipaťjevském kodexu z 15. století, kde se hovoří o smrti perejaslavského knížete, jejž „Ukrajina bohatě oplakala, Ukrajinou je myšleno okrajové území Haličsko-volyňského knížectví na okrajové hranici s Polskem.“\n\nV následujících staletích bylo slovo nadále používáno především v širokém významu krajních území, někdy též oblastí vnějších slovanskému osídlení, sousedních „ukrajin“. Od 16. století se slovo objevuje i mimo slovanské písemné památky a v průběhu 17. století se začíná etablovat v evropské geografii; postupně začíná odkazovat k „území obývanému Ukrajinci.“ Označení Ukrajina bylo užíváno spíše v lidové řeči, zatímco polské, resp. ruské úřady používaly zpravidla označení \"Malá Rus\", \"Malorusko\" – oproti Velké Rusi, tj. dnešnímu Rusku, Bílé Rusi (dnes Bělorusko) a Červené Rusi. Obyvatelé Ukrajiny bývali označováni zpravidla jako Malorusové či Rusíni; etnonymum \"Ukrajinec\" se objevuje přibližně od 19. století, plně se však prosadilo až na začátku 20. století.\n\nOsídlení dnešní Ukrajiny je doloženo od 5. tisíciletí př. n. l., ze kterého pocházejí nálezy artefaktů tripolské kultury. Ve starověku byl jih Ukrajiny periferií antického světa: existovalo zde království Skythů, o jejichž životě podává zprávu řecký historik Hérodotos; na Krymu a na pobřeží Černého moře vznikaly řecké a později gótské kolonie. Střední a severozápadní Ukrajina je pak oblastí etnogeneze Slovanů.\n\nRoku 882 Novgorodský kníže Oleg ovládl Kyjev, který předtím platil tribut Chazarské říši a tak se na území dnešní Ukrajiny, Ruska a Běloruska zformoval první východoslovanský stát, Kyjevská Rus. Spojení Slované poté dobyli hlavní město Chazarů. Jeho nejvýznamnější panovník Vladimír I. přijal roku 988 křesťanství. Po rozpadu státu vzniklo několik samostatných knížectví; na západě bylo nejdůležitější Haličsko-volyňské knížectví, zatímco jih dnešní Ukrajiny byl osídlen kočovnými kmeny Polovců.\n\nVe 13. století došlo během mongolské invaze k obsazení části samostatných knížectví tatarskými (mongolskými) nájezdníky. Kyjev byl zpustošen roku 1240 Mongoly a centrum Rusi se později přesunulo na sever. Celá oblast se dostala pod vliv nově zformované tatarské Zlaté hordy; pouze na západní část dnešní Ukrajiny tatarská moc nepronikla. Západní část Ukrajiny byla od konce 14. století součástí Polska (Podolí, Červená Rus, část Volyně). Valná část Ukrajiny se s úpadkem Zlaté hordy stala suverénní součástí Litevského velkoknížectví. Na jihu se vytvořil Krymský chanát a východ se dostával pod vliv Moskevské Rusi.\n\nRoku 1569 došlo k uzavření Lublinské unie; území Ukrajiny, které spadalo pod Litvu (přibližně po řeku Dněpr), bylo v rámci Polsko-litevského státu převedeno přímo pod Polské království. Ukrajinská šlechta získala v Polsku stejná práva jaké příslušely polské šlechtě. Významné bylo osídlení záporožských kozáků s centrem na Siči, ve které se soustřeďovali lidé z různých sociálních vrstev, zejména však poddaných, kteří sem utekli před feudálním útlakem. Záporožci vytvářeli jakési vojenské nárazníkové pásmo v oblasti Divokých polí, sousedících s Krymských chanátem. Krymští Tataři a Nogajci, vazalové osmanského sultána, podnikali téměř každý rok loupeživé vpády, které zabraňovaly trvalejšímu osídlení jižní a východní Ukrajiny.\n\nNěkteří historici odhadují, že při nájezdech obávané krymskotatarské jízdy, mezi 15. a 18. století byly odvlečeny a prodány do otroctví v Osmanské říši až 3 miliony lidí.\n\nV roce 1648 došlo po několika menších bouřích na Ukrajině k velkému kozáckému povstání, které vzešlo ze Záporožské Siče a které vedl Bohdan Chmelnický. Tomu se podařilo ve spojenectví s krymskými Tatary v několika bitvách porazit polská vojska, což vedlo ke vzniku Kozáckého hetmanátu, který je obvykle vnímán jako předchůdce Ukrajiny. Poražen byl ovšem už v roce 1651 v bitvě u Berestečka. Chmelnického povstání bylo provázeno protižidovskými pogromy, ale také vražděním Poláků, zejména šlechticů.\n\nRoku 1654 se pak obrátil o pomoc k ruskému caru Alexejovi. Perejaslavská dohoda však znamenala ztrátu suverenity pro ukrajinská území. Boje pak s podporou moskevské Rusi proti Polsku pokračovaly dál a skončily až v roce 1667 mírem v Andrušově.\n\nPo smrti Chmelnického, Polsko-Litevská unie došla ke kompromisu s ukrajinskými Kozáky tzv. \"Dohodou z Haďače\" 16. září v roce 1658. Ta ustavila novou Unii, schválenou polsko-litevským sněmem 12. května 1659, jako trojčlennou (Polské království, Litevské velkoknížectví a Hetmanská Rus) a zaručila záporožským Kozákům – tj. Ukrajině, tradičně zvané Rusí – rovné postavení vůči Polskému království a Litevskému velkoknížectví, s vlastními úřady – maršálkem (premiérem), vojskem a nejvyšším soudem. Tato dohoda také ustavovala rovnoprávnost náboženskou pro pravoslaví. Vzhledem k pozdějším válečným událostem v Polsku včetně \"švédské potopy\" a války s Ruskem a také z druhé strany vzpoury Kozáků proti Ivanu Vyhovskému, který dohodu z Hadače uzavíral, nebyla ale tato dohoda ve skutečnosti naplněna.\n\nPo letech nepřetržitého válčení byla pak v roce 1667 dohoda nahrazena polsko-ruskou smlouvou Andrusovo, která rozdělila ukrajinské území mezi Polsko-litevskou unii a Carské Rusko. To bylo tehdy rozděleno podle řeky Dněpru.\n\nV Polsku docházelo k vnitřním rozbrojům a svoji úlohu sehrálo i vzepětí porobených národů, zejména na Ukrajině. Při dělení Polska v letech 1772–1795 byla k Ruskému impériu připojena i většina pravobřežní (střední a západní) Ukrajiny kromě Haliče a Bukoviny, jež získala habsburská monarchie (1772). Ukrajina ovšem ztratila i jen náznak jakékoliv autonomie, zejména po zániku Záporožské Siče roku 1775.\n\nKoncem 18. století byla také zlikvidována tatarská a turecká moc na jihu a carevna Kateřina II. Veliká a její rádce kníže Potěmkin založili v nově dobyté tzv. Nové Rusi několik významných měst: mj. Oděsu a Dnipro.\n\n19. století bylo dobou tvrdého národnostního útlaku ze strany Ruského impéria a zároveň dobou ukrajinského národního obrození, zprvu kulturního, později také politického. Tyto snahy se po carských represích a zákazu užívání ukrajinštiny (1876) soustředily především do habsburské části země, kde byl mnohem liberálnější režim.\n\nSoučasně se – byť pomalu – rozvíjelo také hospodářství, začalo se s výstavbou železniční sítě a masivní těžbou uhlí; rychle rostla města, zejména Kyjev a Charkov.\n\nKe konci první světové války a v průběhu ruské občanské války bylo na části ukrajinského území sestaveno několik ukrajinských vlád. První ukrajinská republika — Ukrajinská lidová republika (UNR) — existovala v letech 1917–1919. Byla však prakticky pouze válčící stranou v rámci ruské občanské války a zanikla pod náporem ruských bolševiků. Západoukrajinská lidová republika (ZUNR) existovala v letech 1918–1919 a po celou dobu své krátké existence vedla boj proti polským jednotkám a zanikla pod náporem polských a rumunských vojáků. Obě části se nakrátko spojily 22. ledna 1919 (\"Akt Zluky\"). Z praktického hlediska se jednalo pouze o symbolický akt. Již v únoru 1919 bolševici dobyli Kyjev a Ukrajina tak upadla do chaosu. Nakonec obě části státu bojovaly nezávisle na sobě své vlastní války. Západní část se musela potýkat s invazí Poláků, zatímco zbytek Ukrajiny bojoval na východě s ruskými bolševiky.\n\nPrvním ukrajinským prezidentem byl historik, literát a filosof Mychajlo Hruševskyj. Vedle bolševiků a bělogvardějců zde byli anarchisté (Nestor Machno), nacionalisté (Symon Petljura) a hejtman Pavlo Skoropadskyj. Také se zde bojovalo nejdéle. V boji o národní samostatnost byli Ukrajinci poraženi: západní Ukrajina se v letech 1920–1921 stala součástí 2. polské republiky a v roce 1922 vznikla Ukrajinská SSR jakožto řadová republika Sovětského svazu s hlavním městem ve východoukrajinském Charkově, které bylo v roku 1934 přeneseno do Kyjeva. V letech 1926—40 existovala v rámci Ukrajinské SSR autonomní republika Moldavanů.\n\nRoku 1929 se ve Vídni uskutečnila konference Ukrajinců, kteří emigrovali z vlasti. Tito založili Organizaci ukrajinských nacionalistů (OUN), jež usilovala o samostatný ukrajinský stát (často násilnou formou) a významně zasahovala do dalšího osudu Ukrajiny.\n\nUkrajina jakožto součást Sovětského svazu byla vystavena tvrdým zkouškám; nejtěžší z nich byl hladomor (ukrajinsky \"Holodomor)\" v letech 1932–1933, který byl vyvolán násilnou kolektivizací zemědělství. Tato katastrofa, jež byla zřejmě alespoň zčásti úmyslně vyvolána Stalinovou politikou, je dodnes obestřena nejasnostmi a dohady, neboť stalinský režim o ní přikázal mlčet. Odhady počtu obětí se velmi různí; historici hovoří nejčastěji o 2,5 až 5 milionech mrtvých hladem. Nejhůře byly zasaženy Ukrajinská SSR, severní Kazachstán a Kubáň v nynějším jižním Rusku. Menší hladomory postihly Ukrajinu také v letech 1921–1923 a 1946–1947, tedy v poválečných obdobích.\n\nV letech 1941–1944 byla Ukrajina okupována Německou říší; v průběhu druhé světové války zahynulo přibližně 7 milionů obyvatel Ukrajiny. Po německé porážce byla k Ukrajině připojena její nynější západní část (tj. západní Volyň a východní Halič), která před válkou patřila Polsku. Tato území byla krátkodobě obsazena sovětskými vojsky již v září 1939, v zimě 1939/1940 pak proběhla zfalšovaná referenda o připojení těchto území k SSSR. Podobným způsobem, tedy zfalšovaným referendem, byla po obsazení Rudou armádou k Ukrajině připojena také Podkarpatská Rus, která byla předválečnou součástí První Československé republiky. V roce 1954 se stal součástí Ukrajinské SSR i poloostrov Krym, jenž byl do té doby součástí Ruské SFSR. Předání tohoto převážně ruského z hlediska národnostního a historického od roku 1760 (Rusové zničili poslední pozůstatek Bátůovy invaze ze 13. století) území Ukrajině vyvolalo napětí, přetrvávající dodnes. Nikita Chruščov, který předání Krymu osobně prosadil, byl ve 40. letech hlavou Ukrajinské SSR a v mládí pracoval na Donbasu. Z Ukrajiny pocházeli i jeho nástupce Leonid Brežněv, velitel vojsk Varšavské smlouvy Andrej Grečko a sovětští maršálové Semjon Timošenko a Rodion Malinovskij.\n\nV 60. letech pokračovala masivní industrializace a urbanizace především východní části země. Byla zbudována kaskáda přehrad na Dněpru. Rozvoj průmyslu a moderních technologií bez ohledu na životní prostředí si vedle znečištění ovzduší vyžádal krutou daň: 26. dubna 1986 došlo na severu země k černobylské katastrofě, nejhorší havárii jaderné elektrárny ve světových dějinách. Ukrajinsko-běloruské pomezí je dodnes zamořeno radioaktivním spadem, území v okruhu několika desítek kilometrů muselo být vysídleno.\n\nV roce 1990 vyhlásila \"Verchovna rada Ukrajiny\" (parlament) suverenitu země, nezávislost pak byla oficiálně vyhlášena 24. srpna 1991 současně s rozpadem Sovětského svazu. Prohlášení nezávislosti bylo potvrzeno referendem o nezávislosti Ukrajiny téhož roku za podpory 90,3 % voličů. Přechod k tržní ekonomice, který nebyl doprovázen cílevědomou kontrolou hospodářských subjektů, rozklad plánovaného hospodářství a především neschopnost politiků provést skutečné ekonomické a politické reformy, to všechno vedlo v 90. letech k propadu a dokonce agónii ekonomiky, která se vzpamatovala až okolo roku 2000.\n\nPrvním prezidentem byl Leonid Kravčuk, jehož v roce 1994 vystřídal bývalý premiér Leonid Kučma. V roce 1996 byla schválena nová ústava s poloprezidentským systémem. Kučmova politická orientace byla převážně proruská, avšak v této otázce nebyl dlouho příliš zásadový. Jeho postupy proti opozičnímu tisku a radikálnějším kritikům mnohdy měly často zřetelně autoritativní rysy.\n\nPo prezidentských volbách na konci roku 2004 proběhla v zemi neozbrojená Oranžová revoluce, vyvolaná nesouhlasem části veřejnosti s vítězstvím proruského kandidáta, premiéra Viktora Janukovyče. Janukovyč byl nařčen z volebních manipulací a Nejvyšší soud Ukrajiny nařídil výsledky voleb anulovat. V druhé prezidentské volbě vyhrál jeho oponent Viktor Juščenko. Oranžová revoluce poukázala na křehké spojení „proevropsky“ orientované západní a „prorusky“ orientované východní části země.\n\nPo politické krizi v dubnu 2007, kdy prezident Juščenko rozpustil parlament, vyhlásil předčasné volby a pokusil se převzít kontrolu nad jednotkami ministerstva vnitra, se v květnu situace opět uklidnila. Předčasné parlamentní volby byly uskutečněny 30. září 2007. Největší počet hlasů v nich získala Janukovyčova Strana regionů (34 %), těsně za ní se umístil Blok Julije Tymošenkové (31 %). Po dlouhém vyjednávání byla 18. prosince 2007 zvolena premiérkou Julija Tymošenková, jejíž blok utvořil koalici s Juščenkovou stranou Naše Ukrajina. V parlamentu však měla tato koalice jen těsnou většinu, která se rozpadla 6. června 2008, kdy z koalice vystoupili dva poslanci. Vláda Julie Tymošenkové pak definitivně padla 16. září 2008. Tehdejší předseda ukrajinského parlamentu Arsenij Jaceňuk oznámil na schůzce poslanců dne 16. září 2008 zánik vládní koalice. Změny, které byly prosazeny Blokem Julije Tymošenkové (BJuT) a proruskou Stranou regionů Viktora Janukovyče, označil prezident Juščenko za ústavní převrat. O následujícím víkendu vypršela desetidenní lhůta, během níž měli prozápadní vládní partneři své neshody vyřešit. Došlo k nové politické krizi, kterou premiérka Tymošenková prohlásila za překonanou počátkem prosince 2008, kdy byla za pomoci bloku Volodymyra Lytvyna obnovena koalice BJuT a Juščenkovy Naší Ukrajiny, přestože část strany prezidenta Juščenka považovala smlouvu za neplatnou.\n\nV roce 2010 vyhrál prezidentské volby, tentokrát právoplatně, Viktor Janukovyč s 48 % hlasů. Strana regionů tak získala nejen křeslo premiéra a předsedy jednokomorového parlamentu, ale i post prezidenta. Přestože se Janukovyč prezentoval jako silně proruský kandidát, dokázal Ukrajinu také přiblížit k Evropské unii (EU), neboť již v polovině roku 2013 se zdálo, že Ukrajina směřuje k podepsání asociační dohody s EU. Byla tedy naděje, že by se Ukrajina výrazně přiblížila k budoucímu členství v této nadstátní organizaci, aniž by zároveň narušila své ještě dobré vztahy s Ruskem. Tím by se mohla stát jakýmsi „mostem mezi Východem a Západem“. Situace se ale velmi zkomplikovala. Prezident Janukovyč a spolu s ním i ukrajinská vláda jen několik dní před připravovaným summitem Východního partnerství EU ve Vilniusu, dne 21. listopadu 2013, pozastavili s ohledem na obtížnou finanční situaci země a vzhledem k nabídce podstatné pomoci ze strany Ruska přípravy pro podpis asociační dohody s Evropskou unií. Janukovyč prohlásil, že je dohoda s EU zatím pro Ukrajinu nevýhodná. Podle průzkumu veřejného mínění, který zveřejnil Kyjevský Mezinárodní institut sociologie v listopadu 2013, 39% dotázaných Ukrajinců podporovalo vstup Ukrajiny do Evropské unie, zatímco 37% dotázaných Ukrajinců podporovalo vstup do Eurasijského ekonomického svazu v čele s Ruskem.\n\nPouhý den poté, v pátek 22. listopadu 2013, zaplavila Kyjev a část Ukrajiny vlna demonstrací. Před Vánoci 2013 se na největší manifestaci na hlavním kyjevském náměstí Majdan sešlo na 200 000 lidí, podle britských zdrojů to mělo být až 800 000 demonstrantů. Poté se série protestů, která je známá pod názvem Euromajdan, přenesla i do některých dalších ukrajinských měst. V prosinci 2013 odmítla Evropská komise, což je exekutivní orgán EU, poskytnout Ukrajině finanční pomoc ve výši několika miliard eur výměnou za podpis asociační dohody. Situace eskalovala v průběhu vládních represí vůči demonstrantům. Od února 2014 již nepokoje přerostly ve velké ozbrojené střety mezi policií a demonstranty. Prezident Janukovyč a jeho vláda sice za účasti ministrů zahraničí Německa a Francie vyjednávali s opozicí, přičemž bylo dosaženo dohody o předčasných prezidentských volbách ještě v roce 2014. Tato dohoda se však poté, co bylo použito zbraní proti demonstrantům, stala bezpředmětnou a dne 22. února 2014 uprchl prezident Janukovyč s pomocí Ruska ze země.\n\nV reakci na tyto události demonstrovali proruští aktivisté na podporu Janukovyče na východě země. Byl to tzv. Antimajdan, série provládních demonstrací, probíhající paralelně k protestnímu hnutí Euromajdan. 25. listopadu 2013 se uskutečnila v Kyjevě demonstrace na podporu vlády premiéra Mykoly Azarova, prezidenta Viktora Janukovyče a pro blízké vazby s Ruskem. Této demonstrace se zúčastnilo asi 10 000 lidí.\n\nRuský prezident Putin v noci 21. února 2014 svolal poradu velitelů speciálních sil a rozhodl o obsazení Krymu. V Autonomní republice Krym došlo k zprvu neúspěšnému pokusu o vyhlášení referenda o statusu poloostrova v tamním parlamentu. Posléze proruští neoznačení ozbrojenci obsadili v noci 26. února 2014 parlament. Parlament za těchto okolností vyhlášení referenda, dle mluvčí, odhlasoval. Ruský parlament de jure schválil intervenci na Ukrajině dne 1. března 2014.\n\n16. března 2014 se konalo referendum o samostatnosti Krymu a následném připojení k Ruské federaci. V tomto referendu se dle ruských úřadů voliči absolutní většinou rozhodli pro nezávislost na Ukrajině. Referendum ovšem nebylo uznáno převážnou většinou členských zemí Organizace spojených národů (OSN). Dne 17. března 2014 zasedal krymský parlament již za stavu úplné kontroly poloostrova ozbrojenými silami Ruské federace. Při tomto zasedání vyhlásil parlament Krymu nový stát s názvem Republika Krym, který však bezprostředně poté požádal o vstup do Ruské federace jako její nový subjekt.\n\nProruské nepokoje na východní Ukrajině, které vypukly po svržení prezidenta Janukovyče, se vystupňovaly v ozbrojený konflikt mezi ukrajinskou armádou a ozbrojenými rusko-separatistickými silami v Doněcké a Luhanské lidové republice. K začátku roku 2015 bylo na Ukrajině registrováno 1 007 900 vnitřních uprchlíků, z toho polovina v Doněcké a Luhanské oblasti, dle údajů Úřadu vysokého komisaře OSN pro uprchlíky.\n\nDo konce září 2015 dle tvrzení ruských úřadů migrovalo do Ruska zhruba 1,3 milionu Ukrajinců. Z tohoto počtu požádalo 400 000 lidí o status uprchlíka, dále bylo 300 000 žadatelů o dočasný pobyt a 600 000 lidí nijak neregistrovaly. Celkově žilo v Rusku ke konci listopadu 2015 kolem 2,6 milionu Ukrajinců.\n\nDne 25. května 2014 se na Ukrajině uskutečnily prezidentské volby hlasováním všech občanů. Vítězem byl téměř ve všech regionech země včetně těch východních, kde se volby konaly, prozápadní Petro Porošenko. Protože prezident Porošenko nedokázal splnit většinu svých slibů, zejména omezit korupci a zahájit potřebné reformy, v roce 2015 mu vyjádřilo podporu pouze 17 % ukrajinských voličů.\n\nUkrajina je s rozlohou 603 700 km² největším ze států, jejichž celé území leží na území Evropy. Sousedící evropská část Ruska (jehož většina území se nachází v Asii), má však rozlohu 3,953 milionu km² a je tak více než šestkrát větší než Ukrajina. \n\nUkrajina bývá zpravidla přiřazována k východoevropským státům, avšak její západní regiony jako Halič nebo Zakarpatí náleží kulturně a historicky spíše ke střední Evropě.\n\nStřední a východní Ukrajina zaujímá jihozápadní část rozlehlé Východoevropské roviny. Povrch je tvořen především vysočinami a pahorkatinami či náhorními plošinami přerušovanými údolími řek, která jsou typická především pro přítoky Dněstru v Podolí. Na jihu země se rozkládají rovinaté stepi; druhá větší rovinatá oblast je tzv. Polesí při hranicích s Běloruskem. Největšími pohořími jsou Karpaty na jihozápadě země (nejvyšším vrchem je Hoverla, 2061 m) a Krymské hory na jihu Krymského poloostrova, jejichž nejvyšší vrcholky dosahují okolo 1500 m. Poloostrov Krym je se zbytkem pevniny spojen Perekopskou šíjí.\n\nCelková délka říční sítě je okolo 170 000 km. Většina řek patří do úmoří Azovského a Černého moře, jen 4 % území náleží k úmoří Baltského moře. Nejvýznamnější řekou je Dněpr (ukrajinsky \"Dnipro\"), který protíná Ukrajinu ze severu na jih a dělí ji na dvě části, „levobřežní“ a „pravobřežní“. Jeho hlavními přítoky jsou Pripjať, Desna, Pslo a Inhulec. Východní Ukrajinou protéká Severní Doněc, přítok Donu. Další velké řeky jsou Prut, Dněstr a Jižní Buh. Velké řeky jsou využívány jednak pro lodní dopravu, jednak jako zdroj energie: zejména na Dněpru bylo vybudováno několik velkých přehrad s hydroelektrárnami, z nichž nejznámější je DněproGES v Záporoží; největší přehradní nádrží je Kremenčucká vodní nádrž.\n\nNejvětší ukrajinská jezera jsou v Budžaku v údolích \"Dunaje\" (Jalpuh, Kahul). Větší jezera a limany se rozkládají na pobřeží \"Černého\" a \"Azovského moře\"; největší z nich je Dněsterský liman (360 km²), největší přirozená vodní plocha Ukrajiny. Ve Volyni a Polesí je mnoho krasových jezer; v Ukrajinských Karpatech je nejvýznamnější jezero Synevyr.\n\nTéměř celá Ukrajina náleží do mírného klimatického pásu, převládá kontinentální podnebí; pouze na úzkém území mezi Krymskými horami a Černým mořem je podnebí subtropické.\n\nPrůměrná roční teplota se pohybuje mezi +6 °C na severu a +12 °C na jihu země. Průměrné roční srážky na většině území činí okolo 600 mm; největší srážkový úhrn vykazují Karpaty (1200 mm), nejsuššími oblastmi jsou stepi Chersonské oblasti a severního Krymu (400 mm ročně).\n\nPřehled 25 největších měst podle počtu obyvatel (tučně jsou vyznačena sídla oblastí a město se zvláštním statusem Sevastopol).\n\nUkrajina se dělí na 27 správních celků:\n\nTyto celky se dále dělí na rajóny, kterých je na Ukrajině celkem 490 a které přibližně odpovídají českým okresům, v průměru jsou však o něco menší. Větší města bývají samostatnou správní jednotkou podřízenou přímo oblasti, některá jsou dále rozdělena na městské rajóny. Obce na Ukrajině spadají do tří kategorií: města, sídla městského typu a vesnice.\n\nUkrajina je zastupitelská demokracie a poloprezidentská republika. Prezident je volen přímo, a to na 5 let. Ukrajina má jednokomorový parlament (\"Verchovna rada Ukrajiny\") o 450 zastupitelích (od r. 2006 též na pětileté období); ten volí a odvolává premiéra země (v současné době jím je Volodymyr Hrojsman ze Lidové fronty); premiér musí být oficiálně jmenován prezidentem.\n\nUkrajina byla mj. pozorovatelem Společenství nezávislých států (po ruské anexi Krymu se rozhodla pro úplný odchod), OSN, OBSE, GUAM, Rady Evropy a Organizace pro hospodářskou spolupráci černomořských zemí (BSEC). 16. května 2008 se Ukrajina po čtrnáctiletém vyjednávání oficiálně stala členem WTO.\n\nStátním znakem Ukrajiny je po nabytí nezávislosti opět tzv. tryzub sv. Vladimíra (zlatý trojzubec na modrém poli); používá se zpravidla malý státní znak, neboť velký znak zatím nebyl oficiálně přijat; i v něm má však dominovat tryzub. Ve stejných barvách je i ukrajinská vlajka, sestávající ze dvou stejně širokých podélných pruhů: zlatá barva symbolizuje úrodná pole, modrá pak nebe nad nimi. Státní hymnou je píseň \"Šče nevmerla Ukrajiny\", vzniklá roku 1863. Kromě uvedeného má Ukrajina ještě prezidentské symboly: pečeť, znak a standartu.\n\nZ prvního do druhého kola voleb postoupil dosavadní prezident Petro Porošenko (16 % hlasů), avšak s velkým odstupem za Volodymyrem Zelenským (30 %), známým seriálovým hercem a komikem. Předvolební průzkumy se téměř shodovaly s výsledky a favorizovaly Zelenského. To se opakovalo před druhým kolem voleb, které se uskutečnilo v neděli 21. dubna 2019. V něm zvítězil Zelenskyj se ziskem 73 % hlasů.\n\nUkrajina měla od počátku své nezávislosti po rozpadu Sovětského svazu až do roku 2013 intenzivní, avšak komplikované vztahy se svým největším sousedem Ruskem. V Rusku žije ukrajinská diaspora čítající tři až čtyři miliony lidí. V roce 2011 uvedlo 49 % dotázaných Ukrajinců, že mají příbuzné v Rusku. Postupně se začalo mezi vládami těchto dvou sousedních zemí stupňovat napětí, zejména kvůli podpoře dřívějšího prezidenta Viktora Juščenka pro Gruzii ve válce v Jižní Osetii roku 2008 a jeho snahám o vstup do NATO, opakovaně také kvůli problémům vznikajícím v souvislosti s dodávkami ruského zemního plynu a jejich finančnímu řešení.\nPo odklonu Ukrajiny od hospodářské spolupráce s Ruskem, sesazení prezidenta Viktora Janukovyče, anexi Krymu Ruskem a ruské intervenci na východní Ukrajině se vztahy mezi Kyjevem a Moskvou prudce zhoršily a jsou na historickém minimu.\n\nNa přelomu let 2008/2009 eskaloval rusko-ukrajinský plynový konflikt poté, co ruský koncern Gazprom odmítl dodávat zemní plyn ukrajinskému Naftohazu, pokud ten nesplatí dluhy za předchozí dodávky. Výsledkem bylo třítýdenní přerušení dodávek plynu v lednu 2009, což postihlo nejen Ukrajinu, ale zčásti také střední a jihovýchodní Evropu. Za dodávky ruského plynu dlužil Naftohaz Ukrajiny v listopadu 2013 zhruba 1,3 miliardy dolarů. Ke konci toho roku proto tato firma sama zastavila odběr a zásobování země zajišťovala odčerpáváním zásob.\n\nZásobování západní a střední Evropy ruským plynem bylo posíleno velkokapacitním podmořským plynovodem Nord Stream, který vede z Ruska pod Baltským mořem přímo do Německa. Od té doby jsou podstatně omezeny eventuální výkyvy v dodávkách plynu z Ruska přes Ukrajinu způsobované neshodami mezi těmito dvěma státy. Užíváním plynovodů vedoucích mimo území Ukrajiny přichází tato země ovšem o poplatky za tranzit plynu přes své území.\n\nNěmecko a další státy mají v zásadě zájem o výstavbu dalších dvou potrubí pro přepravu ruského zemního plynu pod Baltským mořem. Tento projekt je označován jako Nord Stream 2 a nachází se ve fázi příprav pokládání potrubí (které již bylo s velkými náklady vyrobeno) na dno moře. Vedou se však o něj bouřlivé diskuse. Je odmítán jak Ukrajinou, tak Polskem a některými dalšími státy jako je Dánsko. V souvislosti s tímto projektem vznesl ukrajinský ministr zahraničí Pavlo Klimkin dne 19. března 2018 požadavek, aby státy západní Evropy a zvláště Německo uvalily sankce vůči bývalému kancléři Gerhardu Schröderovi, který je podle Klimkina „celosvětově největším lobbistou Ruska“. Schröder se totiž angažuje pro nový plynovod a je také předsedou dozorčí rady ruského ropného koncernu Rosněfť (do té funkce byl zvolen na návrh podílníka, ropné společnosti British Petroleum - BP). Německá vláda tento Klimkinův požadavek ještě téhož dne odmítla. Mluvčí vlády Steffen Seibert prohlásil: „Spolková vláda a také spolková kancléřka nevidí žádný důvod, zabývat se úvahami tohoto druhu.“\n\nPodle průzkumu, který provedla v únoru 2019 nezávislá agentura Levada, má většina dotázaných Ukrajinců negativní názor na ruské politické vedení a na prezidenta Putina, ale zároveň 77 % dotázaných občanů Ukrajiny uvedlo, že mají pozitivní postoj k obyvatelům Ruska. Průzkum také zjistil, že 82 % dotázaných Rusů má pozitivní postoj k obyvatelům Ukrajiny.\n\nPolsko iniciovalo projekt Východního partnerství mezi Evropskou unií a šesti postsovětskými zeměmi a velmi aktivně podporovalo proevropské hnutí Euromajdan na Ukrajině. Polsko, Litva a Ukrajina plánují vytvořit společnou armádní brigádu na obranu před Ruskem.\n\nPolsko-ukrajinské vztahy komplikuje odlišná interpretace některých historických událostí, zejména Volyňského masakru – vyvraždění zhruba 100 000 polských civilistů Ukrajinskou povstaleckou armádou (UPA) za druhé světové války ve Volyni na západě Ukrajiny a následné odvetné masakry ukrajinských civilistů. V dubnu 2015 Parlament Ukrajiny schválil zákon, kterým udělil příslušníkům UPA a Organizace ukrajinských nacionalistů (OUN) status bojovníků za svobodu Ukrajiny. Prezident Petro Porošenko označil bojovníky UPA za „příklad hrdinství a vlastenectví na Ukrajině“. V červenci 2016 označil polský Sejm masakry polského obyvatelstva na Volyni za genocidu. Polský historický film \"Volyň\", který byl oceněn jako nejlepší polský film roku 2016, byl na Ukrajině přijat negativně a jeho promítání v Kyjevě bylo na žádost ukrajinského ministerstva zahraničí zrušeno. V reakci na přejmenování třídy Generála Vatutina v Kyjevě na třídu Romana Šuchevyče, který byl v letech 1943 až 1950 vrchním velitelem UPA, polský ministr zahraničí Waszczykowski v roce 2017 pohrozil zablokováním budoucího vstupu Ukrajiny do EU.\n\nVzájemné vztahy Ukrajiny a Maďarska jsou negativně ovlivněny postavením maďarské menšiny na Ukrajině. Maďarsko si stěžuje na zákony, které jsou podle maďarské vlády namířeny proti národnostním menšinám, včetně novely školského zákona ze září 2017, který ve školách omezuje výuku v jiném než ukrajinském jazyce. Školský zákon vyvolal protesty i v Rusku, Rumunsku, Moldavsku a Polsku. Maďarsko se od roku 2017 snaží blokovat sblížení Ukrajiny s Evropskou unií a NATO, protože podle Maďarska jde o „jediný nástroj, s jehož pomocí lze bránit zakarpatské Maďary a přimět Ukrajinu chovat se v souladu s mezinárodními normami“.\n\nOd roku 2014 jsou na Ukrajině zakazovány knihy či filmy autorů nebo protagonistů, které podle Kyjeva ohrožují ukrajinskou národní bezpečnost. Na černou listinu se dostali nejen Rusové (např. Ivan Ochlobystin a Michail Porečenkov), ale zákaz se týká i umělců či spisovatelů, kteří nějakým způsobem sympatizovali se současnou ruskou politikou, navštívili anektovaný Krym a podobně. Zakázané tak byly například filmy či fotky s bývalým francouzským a v současnosti ruským státním občanem, hercem Gérardem Depardieu. Zákaz se týká také Stevena Seagala, Mickeyho Rourkea, Jean-Claudea Van Damme, filmů režisérů Emira Kusturici, Olivera Stona a dalších přibližně 600 umělců. Zákaz vstupu na Ukrajinu má z „bezpečnostních důvodů“ také americký zpěvák a filmový režisér Fred Durst. Kromě toho daly ukrajinské úřady najevo, že žádnému ruskému zpěvákovi, který podporuje oficiální ruskou politiku vůči Ukrajině, nepovolí účast na soutěži Eurovision Song Contest v Kyjevě v roce 2017. Seznam takto prohibitovaných zpěváků obsahoval jedenáct jmen.\n\nV květnu 2017 byly na Ukrajině zakázány ruské internetové servery VKontakte, Odnoklassniki, Yandex a Mail.ru. Jako důvod uvedla ukrajinská vláda, že ruské tajné služby vedou hybridní válku proti ukrajinskému obyvatelstvu, v níž ke svým speciálním informačním operacím zneužívají tyto internetové sítě. Všechny čtyři stránky patřily mezi 10 nejnavštěvovanějších na Ukrajině. Mezinárodní organizace na ochranu lidských práv tento zákaz kritizovala jako porušování svobody slova a svobodného šíření informací mezi miliony ukrajinských uživatelů.\n\nDne 3. března 2015 bylo oznámeno, že Evropská komise vytvořila početný tým poradců, který má pomoci Ukrajině, aby se politicky a ekonomicky stabilizovala. Tým měl pracovat v rámci „Agentury pro modernizaci Ukrajiny“. Byli v něm zastoupeni významní politikové včetně bývalých komisařů Evropské unie. Bývalý německý ministr financí Peer Steinbrück dostal na starost ukrajinské státní finance. Francouzka Laurence Parisot se starala o hospodářské záležitosti. Němec Günter Verheugen byl příslušný pro podniky a průmysl, Čech Štefan Füle pro otázky integrace do EU a Angličan Peter Mandelson pro obchodní záležitosti. Bývalý německý ministr obrany Rupert Scholz doprovázel nutné změny ukrajinské ústavy směrem k decentralizovaným strukturám. Francouzský politik Bernard Kouchner, bývalý ministr zahraničí a lékař, radil Ukrajině v otázkách zdravotnictví. Ředitelem zmíněné agentury se stal bývalý rakouský ministr financí Michael Spindelegger.\n\nPo rozpadu Sovětského svazu zůstalo na Ukrajině vojsko o počtu 780 000 vojáků, vybavené třetím největším arzenálem jaderných zbraní na světě. V květnu 1992 Ukrajina podepsala Lisabonský protokol, ve kterém se dohodla, že odevzdá všechny jaderné zbraně Rusku a připojí se ke Smlouvě o nešíření jaderných zbraní. Ukrajina smlouvu ratifikovala v roce 1994 a do roku 1996 se země osvobodila od jaderných zbraní.\n\nPo získání nezávislosti se Ukrajina prohlásila za neutrální stát. Většina používané techniky pochází ještě z dob Sovětského svazu nebo jde o modernizované verze těchto starších variant, které vyrábí poměrně silný ukrajinský zbrojní průmysl (například jde o tanky T-84 Oplot, transportéry BTR-4 a nákladní letadla Antonov An-70).\n\nUkrajinská armáda má přibližně 300 000 příslušníků. Je členem svazku Partnerství pro mír a účastnila se misí v bývalé Jugoslávii. Ukrajina byla součástí koalice ochotných a ukrajinští vojáci byli nasazení ve válce v Iráku. V současnosti má vojáky v Kosovu, na Středním východě a v Africe. Od konce 90. let navazuje užší vztahy s NATO, zejména s polskou armádou. V roce 2014 plní úkoly v boji proti proruským separatistům na východní Ukrajině (viz Válka na východní Ukrajině).\n\nPo boku pravidelné armády bojují na východní Ukrajině dobrovolnické prapory ukrajinské Národní gardy jako je například batalion Azov, které spadají pod ukrajinské ministerstvo vnitra.\n\nV dubnu 2015 prováděla po dva měsíce výcvik ukrajinské armády 173. výsadková brigáda americké armády.\n\nUkrajina je podle kupní síly dlouhodobě nejchudší zemí Evropy (střídavě s Moldavskem). V porovnání s Českem nebo Ruskem nemá Ukrajina srovnatelnou ekonomickou výkonnost. Její HDP na hlavu v roce 2010 (v paritě kupní síly, \"purchasing-power parity, PPP\") činil 7 666 USD, zatímco HDP Česka byl 27 694 USD a Ruska 20 498 USD na jednoho obyvatele. Ekonomika Ukrajiny je tak srovnatelná s rozvojovými státy jako jsou Paraguay nebo Salvador.\n\nUkrajinská ekonomika byla druhou největší v rámci Sovětského svazu. Po jeho rozpadu bylo nastoleno tržní hospodářství, jehož nástup v podobě „šokové terapie“ byl velice bolestný: zemi postihla hyperinflace, mnoho podniků ukončilo výrobu, privatizace probíhaly neprůhledným způsobem. Situace se částečně stabilizovala po roce 1996 po zavedení nové měny, ukrajinské hřivny.\n\nV prvních letech 21. století ukrajinská ekonomika dosáhla poměrně rychlého a stabilního růstu HDP, který v roce 2007 činil 7,3 %. V roce 2008 byla však Ukrajina těžce zasažena světovou ekonomickou krizí, v důsledku čehož se ekonomika prudce propadla, a to o více než 15 %. V roce 2012 činil růst HDP pouze 0,2 %, v roce 2013 0,36 %. MMF na konci roku 2013 předpovídal růst HDP v roce 2014 o 1 %, ale je zřejmé, že tohoto cíle se vzhledem k nestabilní politické situaci, odtržení Krymu a především kvůli válce na východní Ukrajině se všemi jejími průvodními jevy nepodařilo dosáhnout. Naopak, ukrajinský HDP v roce 2014 pravděpodobně značně poklesl, přičemž přesná míra zatím není známa.\n\nUkrajinské hospodářství nadále nese znaky postsovětské ekonomiky, orientované na obory s nízkou přidanou hodnotou. Velkou váhu má těžký průmysl, zejména metalurgie a těžba uhlí ve válkou postiženém Donbasu, který je však technicky a technologicky zastaralý. Na podzim roku 2008 v důsledku finanční krize přijala Ukrajina – ve stejnou dobu jako Maďarsko – mnohamiliardový dolarový úvěr od Mezinárodního měnového fondu. Největšími obchodními partnery jsou země EU, Rusko (potažmo SNS) a Turecko.\n\n\nPrůměrná mzda státních pracovníků v červenci 2008 činila 1930 hřiven, tedy přibližně 398 USD. O rok později to bylo 2008 hřiven, avšak kvůli propadu hřivny kvůli ekonomické krizi činil přepočet jen 251 USD. Průměrná mzda za rok 2012 činila 294,6 EUR. Dle sektorů je nejvyšší průměrná mzda v průmyslu (340,7 EUR), následují stavebnictví (242,5 EUR), obchod (262,5 EUR) a ubytování a stravování (200,2 EUR). To je i přes nižší ceny v porovnání s jinými státy poměrně málo, což vede k početné pracovní migraci zejména do Česka, Německa a Itálie, ale především do Ruska, například do Moskvy.\n\nMíra nezaměstnanosti na Ukrajině v roce 2012 dosáhla 8 %. Největší podíl ekonomicky aktivního obyvatelstva pracuje ve službách (60,7 %), v průmyslu a stavebnictví jich pracuje 23,4 %, a nejmenšího podílu dosahuje zemědělství (15,8 %).\n\nUkrajinská hřivna se proti měnám jako je americký dolar (USD) a euro (EUR) již v průběhu roku 2014 značně propadla, a sice o 50 %. Ještě rychlejším tempem ztrácí hřivna od začátku roku 2015, když do konce února přišla o dalších 50 % své dosavadní hodnoty. Hřivna má tedy nyní vůči důležitým světovým měnám pouze čtvrtinu hodnoty z konce roku 2013. Její směnný kurz oproti USD je aktuálně 25 : 1. Ukrajinská národní banka se snaží tento proces alespoň zpomalit, a proto zvedá hlavní úrokovou míru. Naposledy se tak stalo 2. března 2015, a to z 19,5 % ročně na rekordních 30 %. Ukrajinská vláda činí další opatření, aby propad ekonomiky zbrzdila. Mimo jiné se uchází o další půjčku Mezinárodního měnového fondu (MMF) ve výši 17,5 miliardy USD. V souvislosti s plánovanou pomocí od MMF jsou nezávislí pozorovatelé ovšem toho názoru, že Ukrajina se jako dlužník stává „bezedným sudem“, který nemohou ani vysoké půjčky úplně zacelit.\n\nUkrajinské nerostné bohatství se stalo jedním z pilířů sovětské ekonomiky. Nejdůležitějším sektorem je těžba černého uhlí v oblasti Donbasu (s hlavními centry Doněck a Luhansk), který je zároveň hlavním průmyslovým regionem země: ročně se zde v uplynulých letech vytěžilo až 200 milionů tun uhlí a vyrobilo se 50 milionů tun oceli. Významný je dále zejména strojírenský, chemický a potravinářský průmysl. Kromě Donbasu jsou velkými centry těžkého průmyslu města Dnipro, Záporoží či Mariupol.\n\nV okolí města Kryvyj Rih jsou bohatá naleziště železné rudy, která se zpracovává v místních slévárnách. Mezi další nerostné suroviny Ukrajiny patří uranové rudy, magnetické rudy a titan, dále chrom, nikl, bauxit, fosfáty, síra, rašelina, ropa, sůl, grafit a mangan.\n\nVětšina území Ukrajiny disponuje kvalitní a úrodnou černozemní půdou. Obděláváno je 57 % půdy. Mezi hlavní zemědělské produkty patří: pšenice, ječmen, cukrová řepa, brambory, kukuřice, slunečnice, maso a mléčné výrobky. Chová se zde hlavně skot a prasata, důležitý je rovněž rybolov. V jižních oblastech (zejména na Krymu) je rozšířeno také vinařství. Karpaty jsou důležitou zásobárnou dřeva. Pro velkou část venkovského obyvatelstva je drobné zemědělství vedlejším zdrojem příjmů.\n\nRozloha Ukrajiny a její poloha mezi západní Evropou, Ruskem a Černým mořem klade velké nároky na dopravní infrastrukturu. Rozsáhlé investice do dopravních sítí, plánované v souvislosti s pořádáním šampionátu EURO 2012, se v současnosti dostávají do skluzu.\n\nRelativně hustá a kapacitní železniční síť (o širokém rozchodu 1524 mm) čítá 23 300 km tratí, z nichž necelá polovina je elektrifikována. Nejvytíženější a nejlépe udržované tratě vedou ve směru Polsko – Lvov – Šepetivka – Fastiv/Kyjev – Dnipro – Doněck – Rusko a Moskva – Charkov – Záporoží – Krym. Monopolní dopravce \"Ukrzaliznycja\" je s 375 000 zaměstnanců jedním z největších podniků v zemi.\n\nV lednu a únoru 2017 probíhá na území kontrolovaném ukrajinskou vládou blokáda železničních a částečně i silničních spojení se separatistickými republikami. Cílem nacionalistických demonstrantů z řad účastníků tzv. protiteroristické operace (ATO) a několika poslanců parlamentu je ochromení dodávek černého uhlí z Donbasu do ukrajinských elektráren a koksáren. Protestují tím proti vysokým cenám elektřiny a proti korupci v zemi. Zároveň však způsobili, že se Ukrajina dostala na pokraj energetického kolapsu, neboť mnoho elektráren pracuje výhradně s vysoce hodnotným antracitem, který se na Ukrajině netěží nikde jinde než na území separatistických republik. Zásoby antracitu by mohly stačit již jen na 40 dní. Předseda vlády Volodymyr Hrojsman proto požádal demonstranty, aby to „s blokádou nepřeháněli“.\n\nNa Ukrajině jsou pouze dvě standardní dálnice; 175 km úsek z Charkova do Dnipra a 18 km část M03 z Kyjeva do Boryspil. Z Kyjeva do Lvova a Oděsy vedou expresní silnice. Individuální automobilismus širokých vrstev obyvatelstva se na Ukrajině ještě nerozmohl tak silně jako v západních zemích.\n\nPřes Ukrajinu vedou důležité převozní ropovody a plynovody z Ruska do střední a západní Evropy, což ji staví do pozice klíčového hráče zejména ve věci tranzitu ruského plynu.\n\nHojně využívána je městská hromadná doprava (MHD), zejména tři fungující systémy metra v Kyjevě, Charkově a Dnipro. Desítky měst mají provozy tramvajové či trolejbusové dopravy. Na Krymu je v provozu dokonce nejdelší trolejbusová trať světa. V několika ukrajinských městech jsou používány tramvaje československé výroby značky Tatra. Kvůli nedostatku financí po rozpadu Sovětského svazu se prudce zpomalil rozvoj klasických sítí MHD; např. bylo neustále odkládáno zahájení provozu metra v Doněcku. Ukrajinská města zaplnily tzv. maršrutky.\n\nV mnoha velkých městech fungují mezinárodní letiště. Nejvýznamnější je kyjevské Mezinárodní letiště Boryspil, dále existují letiště ve městech Oděsa, Lvov, Dnipro a Charkov. Mezinárodní letiště Doněck, které bylo dokončeno krátce před mistrovstvím Evropy ve fotbale 2012, bylo v průběhu války v Donbasu zcela zničeno. Národní leteckou společností Ukrajiny jsou Ukraine International Airlines.\n\nDůležité námořní přístavy se nacházejí v Oděse, Sevastopolu, Kerči a Mariupolu. Lodní doprava je provozována také na řekách Dněpru a Dunaji. V současnosti je říční lodní doprava v důsledku útlumu hospodářské činnosti značně omezena.\n\nUkrajina je hojně navštěvovanou zemí. Podle údajů z roku 2010 ji navštívilo přes 16 miliónů osob, což byli převážně občané Ruské federace, jejichž cílem byl mj. poloostrov Krym. V roce 2010 se Ukrajina umístila na 8. příčce nejnavštěvovanějších zemí Evropy podle Světové turistické organizace (WTO). V současné době (zejména po zrušení vízové povinnosti) však stoupá i zájem u turistů z EU a USA, kteří sem přijíždějí spíše na „dobrodružnou“, aktivní dovolenou, zatímco pro Rusy je zejména Krym dlouho zavedenou odpočinkovou destinací, kam až do roku 2014 jezdily v létě dlouhé vlaky ze všech koutů Ruska. Od roku 2014 došlo k zásadní změně podmínek turistiky na Krymu.\n\nÚzemí Ukrajiny je navštěvováno velmi nerovnoměrně: nejoblíbenější je dlouhodobě Krym s letovisky jako Jalta, Sevastopol či Sudak. Další zavedenou oblastí jsou Karpaty; hory Zakarpatské oblasti se i mezi českými turisty v posledních letech stávají téměř módou. Mezi dalšími cíli je nutno jmenovat Kyjev (s výletními plavbami po Dněpru) a další města s historickými památkami: Lvov, Černovice, Kamenec Podolský, Oděsa, Poltava, Černihiv a další. Naproti tomu „běžné“ oblasti především východní Ukrajiny nejsou vyhledávány prakticky vůbec, což ovšem neznamená, že jsou nezajímavé: například významné poutní místo Svjatohirsk leží přímo v průmyslovém Donbasu. Na seznam Světového dědictví UNESCO byly zapsány Katedrála svaté Sofie v Kyjevě, Kyjevskopečerská lávra tamtéž, Rezidence bukovinských metropolitů v Černovicích, stavba z dílny českého architekta Josefa Hlávky, karpatské dřevěné chrámy i celé historické centrum města Lvov. Významnou úlohu v dějinách ukrajinské architektury představuje baroko, hovoří se dokonce o tzv. ukrajinském baroku jako specifické barokní formě, byť velkou roli v jeho rozvoji sehráli italští architekti jako byl Bartolomeo Rastrelli. Krom již jmenovaných památek ho nejčistším způsobem reprezentuje Chrám svatého Ondřeje a Chrám svatého Michala v Kyjevě. Z nesakrálních památek pak například Mariinský palác, v současnosti sídlo ukrajinského prezidenta. Pokusy historismu 19. století ilustruje novobyzantský Chrám svatého Vladimíra a novogotický chrám svatého Mikuláše v Kyjevě. Předmětem zájmu turistů je též středověká Chotyňská pevnost nebo Potěmkinovy schody v Oděse proslavené filmem \"Křižník Potěmkin\".\n\nVelkým problémem Ukrajiny je korupce, jejíž míra je nejvyšší v Evropě. S korupcí se setkalo přes 80 % dotázaných Ukrajinců. Podle šéfa Národního protikorupčního úřadu (NABU) v roce 2016 „šest tisíc soudců podalo raději demisi, než by odkrylo své příjmy a majetky.“ Ukrajina se potýká také se silným klientelismem – provázaností podnikatelů s politiky. Slovenský ekonom Ivan Mikloš, který byl šéfem poradců ukrajinské ministryně financí, v roce 2015 uvedl, že „Podíl majetku padesáti nejbohatších Ukrajinců na ukrajinském HDP je 46 procent.“\n\nNedostatečný boj proti korupci byl jedním z hlavních důvodů pro pozdržení finanční pomoci ze strany MMF. Podle Panamských dokumentů peníze do daňových rájů ukrýval i ukrajinský prezident Porošenko. Začátkem ledna 2018 strávil Porošenko s desítkou příbuzných a přátel týdenní dovolenou na jednom ostrově na Maledivách. Náklady dovolené měly činit půl milionu dolarů (asi 10 milionů korun).\n\nK 1. červenci 2007 měla Ukrajina 46 490 819 obyvatel, z nichž 68 % žilo ve městech. Tradičně byla Ukrajina výrazně venkovskou zemí; v roce 1900 žilo ve městech jenom 14,3 % obyvatel. Během 20. století však počet a podíl městského obyvatelstva výrazně vzrostly. Zatímco východní průmyslové regiony se zalidnily, některé venkovské oblasti především severní a střední Ukrajiny (nejznatelněji Černihivská oblast) mají dnes méně obyvatel než před druhou světovou válkou.\n\nV posledních 20 letech počet obyvatel Ukrajiny klesá. Oficiální údaj o počtu obyvatel Ukrajiny k 1. září 2014 byl 42 977 367, avšak bez AR Krym a města Sevastopol. Podle francouzského časopisu \"Le Monde diplomatique\" ztratila Ukrajina od roku 1995 zhruba 7 milionů obyvatel. Odhady z roku 2017 hovoří o počtu 42 418 235 obyvatel. \n\nJednou z příčin poklesu obyvatelstva na Ukrajině je – podobně jako ve většině evropských zemí – nízká porodnost. Na Ukrajině však k ní přistupuje také vysoká úmrtnost a značně negativní migrační saldo. Očekávaná délka života je 67,9 let (62,2 let u mužů, 74 let u žen). Ukrajina mj. vykazuje v rámci Evropy poměrně vysoký podíl lidí nakažených virem HIV (zhruba 1,4 %).\n\nK ukrajinské národnosti se hlásí 77,8 % obyvatelstva Ukrajiny (2001); kromě Krymu, kde žijí především Rusové (58,5 %), tvoří Ukrajinci ve všech oblastech nadpoloviční většinu; v Haliči, Volyni a Podolí pak jejich podíl přesahuje 90 %. Největší zastoupení Rusů vykazuje oblast Luhanská (39 %), Doněcká (38 %) a Charkovská (26%) na východní Ukrajině. Nejvýznamnější rumunskou menšinu má Bukovina (Černovická oblast). Etnicky nejrozrůzněnějším krajem je Budžak, kde kromě Ukrajinců a Rusů žije 21% menšina besarabských Bulharů a 4% menšina Gagauzů. V Zakarpatské oblasti žije významná maďarská menšina. Karpatští Rusíni (popř. Lemkové, Huculové a další etnické skupiny) nebyli při oficiálním sčítání počítáni za samostatný národ a přihlásili se tedy většinou k ukrajinské národnosti.\n\nKdysi početná menšina Poláků (např. v roce 1931 63,5 % obyvatel Lvova), v minulosti vládnoucí vrstva na západní Ukrajině, z velké části zanikla během 2. světové a krátce po ní z důvodu volyňského masakru Poláků ukrajinskými nacionalisty z UPA a masovým útěkem Poláků z regionu, a dále v rámci poválečné výměny obyvatelstva mezi SSSR a Polskem. V důsledku holokaustu a později emigrace se snížila i původně početná menšina Židů, kteří v roce 1926 tvořili např. 36,5% obyvatel Oděsy a 27,3% obyvatel Kyjeva.\n\nNa severozápadní Ukrajině dosud žije několik set volyňských Čechů, několik vesnic s převážně českým obyvatelstvem je i na jihu země, např. ve vesnicích Bohemka, Lobanovo a Veselynivka. Před repatriací do Československa v roce 1947 žilo na Volyni 40 000 Čechů v 647 čistě českých i etnicky smíšených obcích. 10 000 volyňských Čechů sloužilo během druhé světové války v 1. čs. armádním sboru, který se podílel na osvobození Československa. V obci Český Malín bylo za války německými vojáky zavražděno 374 volyňských Čechů.\n\nVýsledky\n\nKromě nyní Ruskem anektovaného Krymu, kde je úředním jazykem ruština a také tatarština a ukrajinština, je na Ukrajině oficiálně úředním jazykem výhradně ukrajinština; v jižních oblastech a zejména na Donbasu je však ruština de facto také úředním jazykem. První vlny ruských osadníků přišly na severovýchodní neobydlené stepi v 16. století. V 18. století osídlili Rusové Krym a jihovýchodní část dnešní Ukrajiny; tato území dobyl ruský stát od Osmanské říše. Od konce 19. století přicházelo z tehdy přelidněných středoruských gubernií množství Rusů na rychle se hospodářsky rozvíjející území Donbasu.\n\nZa carského Ruska byla Ukrajina vystavena rusifikační politice, která pokračovala ve značné míře i v éře SSSR. Pro významnou část ukrajinských občanů není ukrajinština jejich rodným jazykem: při oficiálním sčítání lidu v roce 2001 uvedlo za svůj rodný jazyk ukrajinštinu 67,5 % obyvatel Ukrajiny, resp. 85,2 % lidí považujících se za Ukrajince – zhruba 15 % Ukrajinců tedy nehovoří ukrajinsky. Ruština je rodným jazykem 29,6 % obyvatel, z nichž necelé dvě třetiny tvoří etničtí Rusové; rusky hovoří také většina ukrajinských Bělorusů a Židů. Svůj rodný jazyk si také udržují ukrajinští Rumuni, Maďaři a Krymští Tataři.\n\nUžívání ukrajinštiny převažuje v západních, severních a středních oblastech. Ruština je přibližně polovinou obyvatel užívána na jihu, na východě (na Donbase, v Charkově) je dominantním jazykem. Vyučování v ruštině na středních školách bylo omezeno novelou školského zákona z roku 2017. Dalším používaným jazykem je suržyk, směs převážně ukrajinské gramatiky a ruské slovní zásoby. Rozšířen je zejména na severovýchodě země.\n\nZa věřící se označuje okolo 60 % obyvatel Ukrajiny, přičemž více nábožensky založen je západ země, zatímco v průmyslových oblastech, zejména na Donbasu, má silnou pozici ateismus. Převládajícím náboženstvím je pravoslavné křesťanství; část pravoslavných se hlásí k Kyjevský patriarchát (asi 2–3 miliony), část uznává Moskevský patriarchát (asi 6–7 milionů); kromě toho zde působí na západě země též Ukrajinská autokefální pravoslavná církev (asi 1,5–2 miliony věřících – spolu s ukrajinskou řeckokatolickou církví patří, už historicky, k největším podporovatelům ukrajinské svébytnosti). Na západě země, zejména v Haliči, převládá řeckokatolické vyznání (Ukrajinská řeckokatolická církev), v některých oblastech jsou výraznější menšinou též římští katolíci, kteří celkem tvoří necelé 2 % ukrajinských věřících. Po pádu protináboženského režimu SSSR bylo opraveno či znovu postaveno množství kostelů a poutních míst, z nichž nejznámější je Kyjevskopečerská lávra.\n\nV prosinci 2018 došlo z iniciativy ukrajinského prezidenta Porošenka ke sjednocení tří pravoslavných církví působících na Ukrajině v jedinou Pravoslavnou církev Ukrajiny, s čímž nesouhlasil Moskevský patriarchát, který disponuje největším počtem kostelů. V reakci na to agenti tajné služby SBU provedli v klášterech a budovách patřících Moskevskému patriarchátu razie a domovní prohlídky.\n\nMenšinovými náboženstvími, která však obě mají na Ukrajině dlouhou tradici, jsou judaismus a islám. Židovství bylo od středověku rozšířeno po celé Ukrajině; kraj Podolí se v 18. století stal ohniskem chasidského hnutí. Dnes však tvoří židé jen několik desetin procenta obyvatel země a většina synagóg a jiných židovských památek již neexistuje.\n\nCentrem Islámu na Ukrajině je Krymský poloostrov, jenž byl po staletí osídlen Tatary, resp. Krymskými Tatary, kteří se sem od konce 20. století vracejí ze středoasijského vyhnanství. Islám vyznává něco přes 1 % obyvatel Ukrajiny.\n\nZděděným úspěchem sovětské politiky všeobecného přístupu ke vzdělání je téměř stoprocentní míra gramotnosti v postsovětských státech; na Ukrajině dnes činí 99,4 % a je tak jednou z nejvyšších na světě. Povinné primární a sekundární vzdělání začíná v 6. roce věku dítěte a trvá 12 let: základní trvá čtyři roky, střední sekundární pět let a vyšší sekundární vzdělání pak tři roky. Existují zde tzv. všeobecně vzdělávací školy, kde lze získat jak základní, tak středoškolské vzdělání. Známkování má dvanáct stupňů (12=1*, 11=1, 10=1, atd.).\n\nPo Rusku, Británii a Francii má Ukrajina nejvyšší počet absolventů vysokých škol v Evropě. V zemi funguje několik desítek všeobecných, technických, pedagogických či lékařských univerzit. Nejstarší vysokou školou ve východní Evropě byla Ostrožská akademie (založena 1576), následovala Kyjevsko-mohyljanská akademie a Lvovská univerzita. Většina škol je veřejná, největší soukromou vysokou školou je Mezioblastní akademie personálního managementu. Univerzitní vzdělání je v současnosti reformováno a v rámci tzv. Boloňského procesu je zaváděn bakalářský a magisterský titul; tyto postupně vytěsňují dřívější titul \"spiecialista\".\n\nUkrajinská kultura vyrůstá z křesťanských tradic, především z pravoslaví, ale také z řeckého katolictví. Z dob Kyjevské Rusi společné kořeny s běloruskou a ruskou kulturou; ruský vliv je v ukrajinské kultuře trvale a silně přítomný. Významný je také přínos někdejší početné židovské menšiny (na Ukrajině se mj. zrodilo chasidské hnutí) a muslimů zejména na Krymu. V době polské nadvlády na pravobřežní Ukrajině se hojně prosazovaly polské vlivy, které jsou patrny např. v ukrajinské slovní zásobě.\n\nV 19. století byla ukrajinská kultura a ukrajinština utlačována ze strany carského Ruska, jehož zájmem bylo celé území rusifikovat. Přesto se ukrajinskému národnímu obrození podařilo etablovat spisovnou ukrajinštinu (průkopnickým dílem byla \"Aeneida\" Ivana Kotljarevského a o něco později také básně Tarase Ševčenka, jehož sochu dnes najdeme v téměř každém ukrajinském městě). V poslední třetině 19. století začala vznikat na základě mezinárodních podnětů a tradice lidového a pololidového hudebního divadla ukrajinská škola opery. Nejstarší živou součástí ukrajinského repertoáru je \"Záporožec za Dunajem\" Semena Hulaka-Artemovského z roku 1863, za vlastního zakladatele ukrajinské opery je považován Mykola Lysenko, který jí svými díly (\"Natalka Poltavka\", \"Taras Bulba\") vtiskl folklórní ráz.\n\nPoté, co byl v ruské části vydán dokonce zákaz používání ukrajinštiny, přesunuly se emancipační snahy ukrajinských spisovatelů a politiků do liberálnější habsburské části země – Haliče a Bukoviny. Ani 20. století nepřineslo ukrajinské kultuře příznivé prostředí, neboť rusifikace probíhala i v éře SSSR (do roku 1991). Proto jsou národní otázky v současném ukrajinském umění stále živé.\n\nNárodními básníky jsou na Ukrajině krom Ševčenka i Ivan Franko a Lesja Ukrajinka. Průkopníkem moderní ukrajinské literatury byl též Ivan Kotljarevskyj. Králem ukrajinské literatury je bezpochyby světově proslulý satirik Nikolaj Vasiljevič Gogol. Ukrajinský původ má ruský básník Jevgenij Jevtušenko, ač narozen na Sibiři, v Kyjevě se narodil dramatik Michail Bulgakov. V Oděse se narodili Isaak Babel či Anna Andrejevna Achmatovová. Ve Vinnycké oblasti brazilská spisovatelka Clarice Lispectorová. Součástí Ukrajiny je dnes území Haliče, které léta přináleželo k Polsku a také Rakousko-Uhersku. V centru Haliče, Lvově, se narodil například klasik sci-fi Stanisław Lem, básník a esejista Zbigniew Herbert, humorista Stanisław Jerzy Lec či erotický spisovatel Leopold von Sacher-Masoch, po němž byl posléze nazván masochismus.\n\nV současnosti jsou populární knihy Jurije Andruchovyče, Andreje Kurkova či Ihora Pavljuka. Hojně překládána je též Oksana Zabužko.\n\nNejslavnějším skladatelem narozeným na území dnešní Ukrajiny je ruský skladatel, pianista a dirigent Sergej Prokofjev. Z interpretů pianista ruského původu Alexander Siloti či baletní umělci Vaslav Nijinsky a Serge Lifar.\n\nI v současnosti je živý ukrajinský folklór; bylo obnoveno mnoho venkovských slavností, existují soubory lidových písní a tanců; prvky písňového folklóru ve výrazné míře pronikají i do současné ukrajinské pop-music.\n\nV Kyjevě se narodil významný avantgardní sochař Olexandr Porfyrovyč Archypenko. K současným známým sochařům patří Mykola Šmatko. Na Ukrajině se narodili i malíři ruského původu Ilja Repin, Vladimir Tatlin, Kazimir Malevič, krajinář Archip Kuindži či představitel socialistického realismu a autor známého Leninova obrazu byl Isaak Brodskij. Významnou malířkou a sochařkou ruského původu byla Marija Baškirceva. Svéráznou performerkou ruského původu, využívající především písek, je Ksenija Simonova.\n\nVýznamnými filmovými režiséry z časů Sovětského svazu byli Olexandr Dovženko a Serhij (Sergej) Bondarčuk. V Kyjevě se narodil také režisér Anatole Litvak.\n\nZ modelingu odstartovaly k hollywoodské slávě dvě herečky narozené na Ukrajině. Olga Kurylenko je známá z bondovky \"Quantum of Solace\". Milla Jovovich, dcera srbského otce a ruské matky a rodačka z Kyjeva, má na svém kontě řadu filmů. Mimo jiné hrála postavu Milady de Winter ve filmu \"Tři mušketýři\" z roku 2011.\n\nOblíbená je také tradiční ukrajinská kuchyně, která s oblibou užívá obilné či bramborové těsto, slunečnice, zelí, řepu, mleté maso či ryby; typickými pokrmy jsou boršč, pelmeně, varenyky či plněné pirohy; k Ukrajině ovšem patří také vodka (\"horilka\"), které v posledních letech částečně konkuruje pivo; oblíbeným nápojem je také kvas. Velikonoce se v ukrajinštině nazývají \"velykdeň, pascha\" či \"paska\" a jsou stejně jako Vánoce slaveny dle juliánského kalendáře, tj. později než v západní Evropě. Velmi populární je barvení kraslic (\"pysanky\"), kterému se v západoukrajinské Kolomyji věnuje unikátní muzeum.\n\nUkrajincem byl matematik Mychajlo Ostrohradskyj. V současnosti je oceňován matematik Vladimir Geršonovič Drinfeld, autor teorie kvantové grupy. První vrtulník či čtyřmotorový letoun sestavil ukrajinský rodák ruského a polského šlechtického původu Igor Sikorskij.\n\nVýznamným mechanikem byl Stepan Tymošenko. Ač narozen v ruském Petrohradě, etnickým Ukrajincem byl zakladatel geochemie Volodymyr Vernadskyj V Charkově se narodil astronom Otto Struve. Na Ukrajině se narodil i ruský nositel Nobelovy ceny za fyziologii Ilja Iljič Mečnikov. Theodosius Dobzhansky byl genetikem hrajícím klíčovou roli při tvorbě tzv. moderní evoluční syntézy. Naopak spíše kuriózní postavou byl biolog sovětský Trofim Lysenko ukrajinského původu. Oděsa bývala tradičním místem zrodu geniálních dětí. Patřil k nim i fyzik George Gamow, autor teorie o Velkém třesku, nebo matematik Vladimir Arnold. Ve Lvově se narodil matematik Stanisław Ulam.\n\nNěkolik Ukrajinců se prosadilo i v oblasti humanitních a sociálních věd. Osvícencem a otcem ukrajinské vzdělanosti byl Hryhorij Skovoroda. Ukrajinský původ měl i etnograf Mykola Myklucho-Maklaj. V Kyjevě se narodili ruský filozof Nikolaj Berďajev, ve Lvově Ludwig von Mises, zakladatel proslulé rakouské ekonomické školy.\n\nUkrajinští boxeři patří k těm nejlepším na světě. Proslulí jsou mistři světa ve svých váhových kategoriích Vitalij Kličko a jeho bratr Vladimir Kličko; Vitalij je od roku 2014 politikem a starostou Kyjeva. Vasyl Lomačenko je olympijským vítězem na hrách 2008 v Pekingu (pérová váha) a 2012 v Londýně (lehká váha), byl nejrychlejším kdo se stal mistrem světa ve třech váhových kategoriích za pouhých dvanáct bojů, získal stříbrnou medaili na mistrovství světa 2007, zlato na mistrovství Evropy 2008 a podle ESPN byl Lomačenko (v roce 2018) nejlepším aktivním boxerem na světě ve své váze.\n\nZnačných úspěchů dosáhli ukrajinští šachisté, jako byli Vasyl Ivančuk, Anna Muzyčuková, Ruslan Ponomarjov, Jefim Bogoljubov, David Bronštejn, Sergej Karjakin.\n\nÚspěchů dosáhly také ukrajinské fotbalové kluby, zejména Dynamo Kyjev a Šachtar Doněck. Třemi nejznámějšími hráči byli Oleh Blochin, Ihor Belanov a Andrej Ševčenko. Fotbalový život všech tří ovlivnil trenér Valerij Lobanovskyj.\n\nNejslavnějším ukrajinským sportovcem všech dob je lehký atlet, skokan o tyči Serhij Bubka. Výborná je též ukrajinská gymnastická škola (Larisa Latyninová, Lilia Podkopajevová). V časech SSSR přivezli olympijské medaile také třeba sprinter Valerij Borzov či vytrvalostní běžec Volodymyr Kuc. Pro samostatnou Ukrajinu vybojovala čtyři zlaté medaile plavkyně Jana Kločkovová. Zinaida Turčinová byla vyhlášena Mezinárodní házenkářskou federací nejlepší házenkářkou 20. století. Do síně slávy Mezinárodní volejbalové federace byl uveden Jurij Pojarkov.\n\n\nV českém prostředí panuje nedostatek kvalitních knih o Ukrajině. Je to dáno jak tendenčností literatury z období Sovětského svazu, tak malým zájmem o Ukrajinu (v porovnání s Ruskem či Polskem), a to jak české slavistiky, tak veřejnosti. Jedinou oblastí, o níž je informací dostatek, je Podkarpatská Rus; existují jak turistické průvodce, tak historické a folkloristické práce. Podkarpatské Rusi se věnovalo několik autorů české literatury v době mezi dvěma světovými válkami, zejména Ivan Olbracht.\n\n\n\n"}
{"id": "244489", "url": "https://cs.wikipedia.org/wiki?curid=244489", "title": "Chile", "text": "Chile\n\nChile, plným názvem Chilská republika (španělsky \"República de Chile\"), je přímořský stát ležící v jihozápadní části Jižní Ameriky při pobřeží Tichého oceánu. Na severu sousedí s Peru a Bolívií, takřka celé své východní hranice sdílí s Argentinou. Podle odhadů v roce 2018 mělo 18 151 502 obyvatel, z nichž velká část žije především ve střední části země. Hlavním městem je Santiago de Chile a úředním jazykem je španělština. Země je mimo jiné unikátní svým geografickým profilem – ačkoliv měří v průměru 144 kilometrů na šířku, celkově dosahuje od nejsevernějšího do nejjižnější bodu 4 329 kilometrů. Kromě hlavní části země patří pod chilskou správu i několik ostrovních území v Tichém oceánu, především Velikonoční ostrov. Geograficky se Chile dělí na čtyři části – Andy na východě, úzké pobřeží spolu s Pobřežním pohořím na západě a uprostřed mezi oběma horskými pásy vklíněnou nížinu.\n\nPřed příchodem Evropanů žily v zemi původní indiánské kmeny, například Mapučové, zvaní též Araukáni. Na severu se prosazovali rovněž Inkové. Od 16. století započala španělská kolonizace, v roce 1818 byla na Španělsku vyhlášena nezávislost. Přes dílčí vnitropolitické i zahraničněpolitické problémy se Chile s omezenými úspěchy v 19. a v první polovině 20. století rozvíjelo. V roce 1970 se ujal vlády socialista Salvador Allende, jehož pokusům o znárodnění hospodářství zabránila během puče roku 1973 armáda. Ta nastolila autoritářský režim pod vedením Augusta Pinocheta, který v zemi vládl až do roku 1990, kdy bylo v zemi obnoveno demokratické zřízení.\n\nChilská ekonomika se dynamicky rozvíjí a je jednou z nejúspěšnějších v rámci Jižní Ameriky. Země je prakticky samostatná co se týče zemědělské produkce, také je zároveň jedním z největších světových vývozců mědi. Naopak některé suroviny nezbytné pro energetiku i průmysl, zejména ropa a zemní plyn, se musí dovážet. Špatný stav infrastruktury řeší vláda spoluprací s privátním sektorem. Státním zřízením je Chile prezidentskou republikou, od března 2018 zastává post prezidenta Sebastián Piñera ze středopravicové koalice stran Chile vamos. V rámci zahraničních vztahů nadále přetrvávají problémy s Peru a Bolívií, obecně je Chile široce zapojeno do mezinárodního společenství a účastní se široké škály mezinárodních sdružení regionálního i globálního charakteru.\n\nJméno země pochází z původního domorodého názvu \"chilli\", který měl znamenat „studený, zima“, případně „tam, kde končí země“. Další význam slova, pocházející z kečuánského jazyka, znamenal „to nejlepší z nějaké věci“, kterým mohli označovat tuto oblast Inkové. Po svém příchodu Španělé označovali dnešní chilské území jako Nová Extremadura. Název Chile se původně omezoval jen na centrální oblasti soudobého chilského státu, ale postupně se toto domorodé jméno prosadilo na úkor španělského názvu jako označení celé země.\n\nVlajka Chile se dělí na dva vodorovné pruhy. Spodní pruh vlajky je červený a vrchní pruh vlajky je bílý. Na vrchním bílém pruhu je vlevo, asi na 1/3 bílého pruhu, modrý čtverec a v něm je pěticípá hvězda. Červená má symbolizovat krev která byla prolita za svobodu země. Bílá symbolizuje zasněžené Andy na kterých tento stát leží, a pěticípá hvězda znamená jednotu a svobodu.\n\nPodle některých archeologických nálezů se nejstarší lidská osídlení v Chile nalézala v oblastech pobřeží, ale rovněž i v poušti Atacama, už před 33 000 lety. Spolehlivější archeologické nálezy však pochází z doby před 13 000 lety, kdy se jednalo o osídlení v oblasti dnešního Valdivia. Podobně jako v sousedním Peru byly první lidské komunity orientovány na lov ryb nebo na lov a sběr a obývaly hlavně oblasti kolem řek. S nástupem zemědělství začaly žít usedle. Mezi léty 500 až 1000 n. l. se do Chile šířily vlivy peruánské kultury civilizace Tiahuanaco, která do Chile uvedla například pěstování brambor, fazolí, paprik a bavlny.\nV oblastech centrálního údolí a na jihu Chile žili Mapučové, zvaní též Araukáni, kteří se věnovali především lovu, ale také zemědělství. Jejich původ není známý. Dále na jihu žili také další etnické skupiny (Chonos, Alacafunes, Yagenes nebo Onas). Kolem roku 1470 začali Inkové ze severu připojovat severní oblasti dnešního Chile. V jižnějších oblastech se ale setkali s odporem ze strany Araukánů a jejich vliv zde byl jenom slabý.\n\nŠpanělé se o území dnešního Chile začali intenzivněji zajímat na počátku 16. století. Diego de Almagro, jeden z členů Pizarrovy výpravy do Peru, se jako první zaměřil právě na objevení a dobytí jižních oblastí incké říše označovaných Španěly jako Nueva Toledo. Jeho výprava, přestože přišla poprvé do kontaktu s oblastmi dnešního Chile, nebyla příliš úspěšná. Dalším objevitelem a conquistadorem Chile se stal Pedro de Valdivia, pověřený Pizarrem v roce 1540 dobytím a kolonizací všech oblastí Nueva Toledo. Valvidia založil město Santiago de la Nueva Extramadura (1541) a zahájil postupnou kolonizaci dnešního Chile. V roce 1550 se u řeky Bío-Bío střetl s vojskem Araukánů a porazil je. Nicméně ani tato porážka neznamenala konec odporu Araukánů, kteří se španělské kolonizaci houževnatě bránili po více než 300 let.\nTak jako jinde ve španělské Americe byla i koloniální společnost v Chile rozdělena podle kastovně-rasového principu. Nejpočetnější skupiny společnosti tvořili takzvaní mesticové, míšenci mezi Evropany a místními domorodci. Privilegovanou skupinou byli Španělé a kreolové, čistokrevní potomci evropských přistěhovalců. Také Chile podléhalo centralizované správě španělské říše a bylo spravováno pomocí několika instancí. Generální kapitanát Chile oficiálně podléhal místokrálovství Peru se sídlem v Limě, ale v mnoha ohledech byl na něm nezávislý (od roku 1789 pak oficiálně). Podobně jako v dalších španělských koloniích i v Chile sehrávala významnou kulturní, politickou a ekonomickou roli římskokatolická církev. Od 17. století se chilské koloniální hospodářství věnovalo exportu loje a hovězích kůží. Většina ekonomiky se orientovala na výměnu s Peru, popřípadě s Buenos Aires a také Asií, kam Chilané exportovali především měď, zlato a stříbro výměnou za hedvábí a koření.\n\nNa začátku 19. století se také v chilském prostředí ocitala španělská koloniální moc v krizi. Revoluce ve Spojených státech a ve Francii, stejně jako dění v samotném Španělsku podkopávaly tradiční základy, na kterých koloniální moc stála. Chilské elity se v roce 1808 postavily nejprve na stranu krále Ferdinanda VII. Později v zemi sílily snahy o zisk větší autonomie, která by znamenala, že španělská nadvláda by měla spíše formální charakter. Spor o podobu autonomie rozděloval chilskou elitu na takzvané royalisty a vlastence a vyústil ve vleklou válku za nezávislost mezi roky 1811 až 1826. Mezi vůdci vlastenců vynikl zvláště liberálně smýšlející Bernardo O'Higgins, který stanul v roce 1817 v čele prozatímní vlády (jako \"director supremo\"), v roce 1818 oficiálně vyhlásil chilskou nezávislost a následně porazil armádu chilských royalistů u Maipó. Jeho vláda byla nakonec v roce 1823 svržena a O'Higgins byl nucen odejít do exilu.\n\nNový stát stál od počátku před problémem vnitřní konsolidace a udržení, popřípadě rozšíření svého území v konfrontaci s především severními sousedy Peru a Bolívii. Aristokrat Diego Portales ve 30. letech 19. století významně ovlivnil uspořádání nového státu v duchu konzervativních hodnot s důrazem na řád a silnou exekutivu. Tyto principy byly potom zabudovány do nové chilské ústavy z roku 1833. V rámci postupné konsolidace nového státu na chilské politické scéně vznikaly politické strany. Politické spektrum zahrnovalo liberály a konzervativce. Sousední Peru a Bolívie uzavřely v roce 1836 konfederaci a spory mezi konfederací a Chile vyústily ve válku, která skončila v roce 1839 ve prospěch Chile. Válka se rovněž pozitivně odrazila na vnitřní soudržnosti země. V roce 1865 Chile jako spojenec Peru vyhlásilo válku Španělsku, které zabralo peruánské ostrovy a odmítalo uznat nezávislost Peru. Konflikt skončil porážkou Španělska. V letech 1841 až 1861 byl politický vývoj země charakterizován silnými prezidenty, kteří se významně podíleli na dalším budování národního státu. V roce 1842 byla zahájena další kolonizace země včetně podpory osídlování imigranty z Evropy, jež měla významný dopad na demografii i ekonomiku Chile. Značné úsilí bylo věnováno podpoře vzdělávání a ekonomického rozvoje země, například v oblasti bankovnictví a zemědělské výroby. V polovině 19. století se chilské hospodářství stabilizovalo. Chile představovalo zemi s výraznou exportní závislostí a tendencemi k monokulturám, tedy výrobě nebo pěstování jedné převládající suroviny. Do 80. let 19. století se řadilo k největším producentům mědi. Po roce 1879 ji postupně nahrazoval ledek. Kromě toho Chile vyváželo ještě také obilí.\n\nStarší územní spory mezi Chile, Peru a Bolívii vyústily v letech 1879–1883 v další válku mezi koalicí Peru a Bolívie s Chile, které ve válce zvítězilo. Díky tomu Chile získalo významné území na severu země, kde vzápětí začalo ve velkém množství těžit ledek. Bolívie ztratila v jejím důsledku přístup k moři. V roce 1891 vypukla v Chile občanská válka, způsobená vnitřními politickými spory mezi tehdejším prezidentem José Manuelem Balmacedou a parlamentem. Problémy vzbuzovaly jednak Balmacedovy snahy o oslabení vlivu britského kapitálu v zemi (ten například kontroloval 84 % veškeré produkce ledku), ale především některé jeho autoritářské tendence. V důsledku Balmacedova pádu se Chile dostalo do období politické nadvlády parlamentu, silných politických stran a slabých prezidentů.\n\nV prvních dvou desetiletích 20. století byl vnitropolitický vývoj Chile ovlivněn zdlouhavou krizí portalesovského uspořádání. Po první světové válce klesla významně poptávka po chilském ledku a Chile se muselo postupně přeorientovat zejména na těžbu mědi. Země se potýkala s rostoucími sociálními problémy, nezaměstnaností, chudobou a hospodářskou závislostí. Klíčovou otázkou byla také v Chile pozemková reforma, která by ukončila nerovnoměrnou distribuci a neefektivní využití zemědělské půdy. Během 20. let se sociální problémy a jejich řešení spolu s nutností ústavní reformy staly jednou z hlavních politických otázek. V době prvního mandátu Artura Alessandriho (v úřadě 1920–1925 a 1932–1938) se spor mezi prezidentem a silným parlamentem vyostřil. Zdlouhavé spory o státní rozpočet vedly k vojenským pučům v letech 1924 a 1925. Alessandrimu se nakonec v roce 1925 podařilo prosadit novou ústavu a omezit přílišnou moc parlamentu a politických stran. Druhý Alessandriho kabinet z třicátých let se zaměřil na prorůstovou hospodářskou politiku a zavedení některých sociálních zákonů.\n\nV letech 1938–1952 vládla Chile Radikální strana. V roce 1937 vznikla koalice (\"Frente Popular\"), ve které byli vedle radikálů také liberálové, demokraté a komunisté. Její prezidenti se zaměřili na řešení sociálních a hospodářských problémů, vzdělávání, výstavbu nových bytů a podobně. Když v roce 1946 vstoupili komunisté do vládního kabinetu, vzbudilo to antikomunistické reakce, v důsledku čehož museli z vlády odejít hned v roce 1947. Zákon o ochraně demokracie z roku 1948 komunistickou stranu na několik let zakázal. Řada jejích představitelů, jako například básník Pablo Neruda, odešla do exilu. Na počátku 50. let 20. století vládla v Chile rozjitřená politická a sociální situace. Zemi tížila především vysoká inflace (80% v roce 1955). Demonstrace a stávky byly na pořadu dne.\n\nVládě prezidenta Alessandriho (v úřadě 1958–1964), syna Artura Alessandriho, se podařilo dostat inflaci pod kontrolu. Nicméně na programu dne byla otázka agrární reformy, která by nově přerozdělila půdu ve prospěch většího počtu obyvatelstva, umožnila její efektivní využití, pomohla vyřešit problém chudoby a zastavila prohlubující se závislost Chile na dovozu potravin ze zahraničí. Reformě oponovali především velcí vlastníci půdy (latifundisté). Zákon z roku 1962 proto rozdělil jen část zemědělské půdy těm rolníkům, kteří na ní pracovali. Alessandri se také musel vypořádat s následky Velkého chilského zemětřesení, které roku 1960 zasáhlo jih země a je dosud nejsilnějším registrovaným zemětřesením vůbec.\n\nKřesťanský demokrat Eduardo Frei Montalva (v úřadě 1964–1970) se pod heslem (Všechno se musí změnit) zaměřil na zlepšování platů ve veřejné sféře i na řešení problémů v chudinských čtvrtích (). Vláda investovala do bydlení, vzdělání, hygieny, zdravotnictví a potírání negramotnosti. Frei se také odhodlal k pokračování v pozemkové reformě. V roce 1967 byla státem vyvlastněna opuštěná nebo špatně obdělávaná půda, včetně zavlažovaných pozemků nad 80 hektarů, přičemž stát vyplatil bývalým vlastníkům odškodné.\n\nV roce 1970 byl do prezidentského úřadu zvolen socialista Salvador Allende Gossens (v úřadě 1970–1973) s programem, v rámci něhož chtěl nový prezident zavést v Chile nenásilně socialismus. Jeho zvolení do úřadu vyvolalo obavy mezi podnikateli, latifundisty, mezi některými rolníky a také v USA, obávajících se další socialistické revoluce na západní hemisféře. Allendeho vláda začala realizovat hospodářský program, který byl založen na znárodňování nerostného bohatství a dolů, řady dalších podniků, zvyšování platů, zmrazení cen základních potravin a nebo na dalším přerozdělování půdy v rámci pozemkové reformy. Tato hospodářská politika se ukázala i přes počáteční dobré výsledky jako neúspěšná. Z Chile unikal kapitál a devizové rezervy, vláda vydávala nekryté emise bankovek, země nebyla schopna sama vyprodukovat dostatek konzumního zboží, byla stále závislejší na dovozu a potýkala se s nedostatkem zboží. Jako problém se ukázal rovněž nedostatek domácích specialistů, který by například v případě důlního průmyslu, jenž byl po desetiletí vlastněn především americkými a britskými firmami, udržel efektivitu těžby a zaručoval zisky. Chilská společnost se značně polarizovala. Levicoví radikálové se uchylovali k teroristickým útokům a násilí. Prezident Allende ztrácel podporu i v rámci své strany a v parlamentu, v některých případech se uchyloval k neústavním krokům. Zemi vysilovaly četné stávky, pouliční násilí a teroristické útoky. Výsledkem marxistických experimentů byl kolaps ekonomiky, vzrůst nezaměstnanosti, nedostatek zboží i potravin, zavedení přídělového systému, občanské nepokoje a růst násilí v zemi. V roce 1973 Allende vyhlásil výjimečný stav. Inflace v 1972 dosáhla 140 %, situace se rychle zhoršovala, meziroční inflace v srpnu 1973 přesáhla 300 %, v říjnu dosahovala 1000 %. V zemi se schylovalo k občanské válce. Dne 11. září 1973 byl v Chile proveden vojenský puč pod vedením generála Augusta Pinocheta a generálů G. Leigha, J. Toribio Meriny a C. Mendozy. Tato junta zavedla v Chile s podporou USA vojenskou diktaturu s režimem politického autoritářství a ekonomiky volného trhu.\n\nDosavadní prezident Allende si při puči podle posledního vyšetřování vzal život, jak v roce 2011 potvrdil chilský soud.\n\nV situaci kolabující ekonomiky, nedostatku potravin, vzrůstajícího násilí a teroristických útoků levicových radikálů provedla armáda pod velením jejího vrchního velitele Augusta Pinocheta v roce 1973 státní převrat. Armádní junta rozpustila v září 1973 parlament, převzala veškeré exekutivní a legislativní pravomoci a zrušila ústavu z roku 1925. Její vůdce Pinochet vládl pomocí dekretů. V zemi byla zakázána politická opozice. Během roku 1974 Pinochet koncentroval veškerou politickou moc ve svých rukou a stal se prezidentem republiky, vrchním velitelem pozemního vojska a tzv. Nejvyšší hlavou národa (). Až v roce 1980 Chile dostalo novou ústavu zavádějící systém Pinochetovy „kontrolované“ demokracie, která prodlužovala prezidentské období na osm let.\n\nOd roku 1975 začal Pinochetův režim ekonomickou, politickou a sociální transformaci Chile podle principů navržených neoliberální chicagskou školou. Augusto Pinochet, za výrazné ekonomické a vojenské podpory USA, udělal ze země ostrov ekonomické stability, v jinak problémy zmítaném sektoru zemí jako Argentina či Brazílie, což platilo ještě 30 let po převratu. Někdy se tomu, co nastalo po spuštění ekonomických reforem, říkalo \"ekonomický zázrak Chile\". Pinochet přilákal zahraniční investory, rozvolnil trh a pomocí řady liberálních opatření podpořil domácí podnikání a znovu tak nastartoval chilskou ekonomiku. Po počátečních problémech se zvýšil HDP, v zemi stoupla životní úroveň, snížila se dětská úmrtnost, prodloužil se věk dožití, zlepšila se zdravotní péče, snížily se daně, výdaje státu klesly o 25 %, střední vrstva dramaticky zvýšila svůj přístup ke konzumnímu zboží a zvýšila se nabídka bytů pro chudší sociální skupiny. Carlos Fortín, ministr v Allendeho vládě svržené Pinochetem, nazval hospodářskou politiku Pinochetovy vlády „šokovou terapií“. Jednalo se podle něj hlavně o škrty vládních výdajů, snižování fiskálního deficitu a rozsáhlou privatizaci. Dočasně došlo i ke snížení inflace, přílivu zahraničních investic do Chile a růstu vývozních možností.\n\nHospodářský a společenský přínos Pinochetovy politiky však není jednoznačný, neboť prováděná hospodářská opatření vedla k nárůstu sociální nerovnosti, ba přímo ke zhoršování sociální situace v zemi. Během tzv. ekonomických reforem výrazně narostla nezaměstnanost. Po nástupu Pinocheta k moci také došlo ke dvěma výrazným ekonomickým propadům. Nejprve chilská monetární a fiskální politika ve snaze eliminovat nevyrovnanou ekonomiku způsobila krizi v roce 1975 a pokles HDP o 12,9 %. Vedle dopadů restriktivní politiky a krize v polovině sedmdesátých let byla nezaměstnanost navýšena propouštěním pracovníků z veřejného sektoru, kteří do něj přišli za Allendeho vlády. Postupné snižování nezaměstnanosti po odeznění recese bylo zastaveno na začátku osmdesátých let mezinárodní krize způsobená apreciací dolaru a devalvací měn rozvojových zemí včetně Chile. V roce 1982 klesl chilský HDP o 14 % a nezaměstnanost vzrostla na 20 %. Ještě dva roky poté nebyla ekonomická situace Chile příznivá, reálné mzdy byly nejnižší za deset let. Nezaměstnanost na míru z doby před Pinochetovou vládou klesla až na konci osmdesátých let, už po roce 1984 však začala obnova ekonomiky a úspěšné období.\nPinochet diktaturu označoval za nutnou, vzhledem k „násilným snahám levice o destabilizaci země“ a podle některých názorů „směřoval zemi k demokracii, poté co pomine nebezpečí levicové diktatury, podporované SSSR a Kubou“. V roce 1978 souhlasilo v referendu 78,6 % voličů s pokračováním Pinochetovy vlády a tehdejším směřováním země.\n\nVe druhé polovině 80. let 20. století se Pinochetův režim musel potýkat s rostoucím občanským odporem. Pinochetovi odpůrci tvrdí, že jeho reformy vedly ke zvýhodňování bohatých Chilanů proti nižším sociálním vrstvám. To vyvolalo vlnu protivládních protestů, které vojenská junta krvavě potlačovala. Vojáci dokonce některé demonstranty polévali benzínem a zapalovali.\n\nV roce 1980 byla schválena nová ústava, ve které bylo postulováno další prezidentské referendum v roce 1988 a oznámen návrat k demokratickému politickému zřízení v roce 1990. Na konci 80. let došlo v Chile k politickému uvolňování, které dalo politický prostor demokratické opozici. V roce 1988 bylo uspořádáno oznámené referendum o setrvání Augusta Pinocheta ve funkci prezidenta, při němž 54,6 % Chilanů hlasovalo proti Pinochetovi a pouze 43 % pro něj. Výsledek referenda vedl k odstoupení Pinocheta jako kandidáta do nových voleb. V řádných prezidentských volbách v prosinci 1989 byl prezidentem zvolen křesťanský demokrat Patricio Aylwin Azócar. Nicméně Pinochet zůstal na vlivném postu vrchního velitele armády až do roku 1998, kdy získal doživotně křeslo v chilském senátu, což mu bylo zajištěno ústavním dodatkem z roku 1980. Patricio Aylwin ponechal v platnosti hospodářská opatření Pinochetovy vlády a vládu Pinocheta shrnul slovy: „Brutální, ale účinná.“\n\nPinochetovi zastánci vyzdvihují jeho zásluhy za odvrácení hrozby vlády komunistů, boj proti radikálním levicovým teroristickým skupinám a prosazení politiky volného trhu, což vedlo k ekonomickému růstu v zemi, který pokračoval až do 90. let 20. století. Jeho odpůrci jej obviňují ze zničení chilské demokracie, prosazování politiky represivního státu a metod, jakými se vypořádal s radikální levicovou opozicí.\nSouhrnná zpráva tzv. Rettigovy komise, vytvořené z Pinochetových odpůrců i stoupenců pod oficiálním názvem Národní komise pravdy a usmíření, z roku 1990 uvádí počet zabitých za Pinochetova režimu na 2 279 lidí. Z toho bylo 146 osob odsouzeno válečným tribunálem k trestu smrti, 131 osob zemřelo během střetů při demonstracích, 101 osob bylo zastřeleno při pokusech o útěk, 39 osob zemřelo během přestřelek a 90 osob bylo zabito soukromými stoupenci režimu. Dále je zjištěno 815 dalších úmrtí a 957 zmizelých lidí. Následná vyšetřování komisemi zřízenými prezidentem Ricardem Lagosem i jeho nástupkyní Michelle Bacheletovou odhalila v letech 2004 a 2011 další případy. Celkový počet obětí perzekuce uznaný v roce 2011 vládou prezidenta Sebastiána Piñery činí 40 018 osob, z toho 3 065 zabitých nebo násilně zmizelých pod záštitou operace Kondor. Další desetitisíce lidí režim krutě mučil ve svých věznicích.\n\nPodle zprávy Alana Angella, který byl chilskou ambasádou v Londýně za svou pomoc uprchlíkům z Chile označen za údajného komunistu, si Chilská vojenská junta při převratu počínala s neobvyklou brutalitou. Počet mrtvých podle odhadů se pohybuje mezi 3 000 až 30 000 – přesné číslo není známo. Během prvních šesti měsíců Pinochetovy vlády se ve vězení ocitlo kolem 80 000 lidí. Na pořadu dne byly popravy, mučení, neoprávněné věznění a mizení lidí. Hlavní oporou nového režimu se stala DINA (), koordinační centrála tajných služeb zodpovědná přímo prezidentovi Augustu Pinochetovi.\n\nOd 50. let 20. století působila na území Chile baptistická sekta německých emigrantů, která se usídlila v tzv. Colonia Dignidad na jihu země. Tam docházelo k sektářskému násilí a v období 1973–1990 také k mučení politických protivníků prezidenta Pinocheta. Osobou vládnoucí v tomto sídlišti byl Chilan německého původu Paul Schäfer. Dále byli v osadě sexuálně zneužívány děti a nezletilí, mj. samotným Schäferem. Teprve 24. května 2006 byl Schäfer ve městě Parral odsouzen ke 20 letům vězení a peněžní pokutě ve výši 770 milionů chilských peso (v přepočtu 1,22 milionu eur) ve prospěch jedenácti postižených obětí. Bylo mu prokázáno pohlavní zneužívání 25 dětí, převážně chlapců.\n\nPrvní demokratická vláda Patricia Aylwina (v úřadě 1990–1994) měla před sebou náročný úkol zachovat politický konsensus včetně vyvážených vztahů mezi civilní vládou a armádou, udržet hospodářský růst, ale pokusit se řešit sociální problémy zanechané minulým režimem a konečně adresovat palčivou otázku potlačování lidských práv za Pinochetova režimu. V oblasti ekonomiky vláda navázala na předchozí vývoj s tím, že kladla důraz na růst s rovností a provedla některé korekce neoliberálního modelu. V otázce vyrovnání se s nedávnou minulostí nebyla úspěšná. Dohoda o přechodu k demokracii z roku 1989 uznávala legitimitu pinochetovské ústavy a institucí, což dávalo poměrně malý prostor pro vyrovnání s minulostí. Mimo to si generál Pinochet do roku 1998 podržel post velitele pozemních vojsk. Komise pravdy a usmíření (1991) zdokumentovala více než 2 000 případů zabitých a kritizovala například soudnictví za jeho spolupráci s režimem. V letech 1998–2006 byl generál Pinochet opakovaně obviněn a držen v domácím vězení v souvislosti s různými zločiny junty, ale do jeho smrti (2006) nebyla vina prokázána. Minulost zůstává dodnes bolestivým tématem chilské společnosti. Aylwinovým nástupcem byl zvolen další křesťanský demokrat Eduardo Frei Ruiz-Tagle (v úřadě 1994–2000), jehož vláda provedla ústavní reformu a mezi jiným se snažila směřovat přebytky chilského rozpočtu do oblasti zdravotnictví a školství.\n\nV letech 2000 až 2010 nastoupili prezidenti ze socialistické strany Ricardo Lagos Escobar (v úřadě 2000–2006) a jako první žena ve funkci Michelle Bachelet Jeria (v úřadě 2006–2010). Lagosova vláda prosadila vedle sociálních reforem reformy zdravotnictví a také reformu pinochetovské ústavy. Vláda Michelle Bachelet se věnovala například zlepšení postavení žen a dětí a zmírnění dopadů hospodářské recese. Roku 2010 byl prezidentem zvolen Sebastian Piñera Echenique jako první středopravý prezident po 52 letech. Nová administrativa se musela v prvním roce potýkat s následky zemětřesení v Chile a se situací kolem 33 horníků uvězněných v dole. V prosinci roku 2013 byla prezidentkou pro období 2014–2018 znovuzvolena Michelle Bacheletová, když se ziskem 62 % hlasů porazila v druhém kole volby Evelyn Mattheiovou. V prosinci 2017 vyhrál volby Sebastián Piñera, který se úřadu ujal v březnu 2018.\n\nChilský stát se rozkládá v jihozápadní části Jižní Ameriky, v regionu Cono Sur. Většinu jeho hranic tvoří pacifické pobřeží na západě a vysoké hřebeny And na východě. Profil chilského území je unikátní zejména v porovnání jeho délky od severu k jihu, která měří 4 329 kilometrů, se šířkou dosahující od západu na východ v průměru 144 kilometrů. Součástí Chile je rovněž Velikonoční ostrov zvaný v tamějším domorodém jazyce \"Rapa Nui\". Celková rozloha je 756 626 km². Země sousedí s Peru a Bolívií na severu, na východě pak s Argentinou. Chilská vláda si rovněž nárokuje část antarktického území (tzv. Chilské antarktické území), čítajícího 1 250 000 km².\n\nPovrch Chile je velmi rozmanitý a členitý. Od severu na jih probíhají zemí čtyři pásma – pás And na východě, Pobřežní pohoří na západě, mezi nimi vklíněná nížina a úzký pás pobřeží mezi východním pohořím a Tichým oceánem. Andské pohoří tvoří téměř celou hranici s Argentinou. V severních částech Chile dosahují Andy až 6500 metrů nad mořem, v těchto oblastech tak bývá celoroční sněhová pokrývka. Nejvyšší horou je Ojos del Salado, měřící 6 885 metrů. Zhruba od 34°30' jižní šířky se vyskytuje v andském pásu množství vyhaslých i činných sopek. Za 42° jižní šířky se Andy směrem do Patagonie postupně snižují. Oproti vysokým Andám Pobřežní pohoří, oddělující prostřední nížinu od Tichého oceánu, téměř nepřesahují výšku 2 000 metrů. Vedle náhorní plošiny Altiplano, která sem částečně zasahuje, vévodí severním částem prostřední nížiny poušť Atacama, jedno z nejsušších a nejneúrodnějších míst na Zemi. Směrem na jih poušť ustupuje a objevují se první řidší lesní porosty. Od údolí řeky Aconcaguy začíná Centrální údolí (), nejúrodnější oblast Chile s mírným podnebím, kde žijí tři čtvrtiny chilské populace. Tuto oblast ohraničuje z jihu řeka Bío-Bío. Za ní se rozprostírá krajina, jíž dominují husté jehličnaté lesy a četná jezera. Nejjižnější část země spadá do oblasti Patagonie a je tvořená stovkami ostrovů, průlivů a fjordů.. V Patagonských Andách se nacházejí rozlehlá zaledněná území - Jihopatagonské ledovcové pole a Severopatagonské ledovcové pole. Velkou část Patagonie tvoří souostroví Ohňová země, jehož hlavní ostrov Isla Grande de Tierra del Fuego je největším jihoamerickým ostrovem. Co se týče pobřeží na západě, převažují zde strmé útesy, takže Chile má k dispozici jen málo dobrých přirozených přístavů.\nK pěstování plodin se využívá přibližně 4,05 % půdy. Rozsáhlá deforestace a důlní aktivity způsobují úbytek přirozených zdrojů. Další velký problém představuje znečištění ovzduší z průmyslových podniků a vozidel. Rovněž nedostatečná kanalizace vede k znečištění vodních zdrojů. Na druhou stranu se chilská vláda zavázala významně snížit do roku 2020 produkci skleníkových plynů. O ochranu přírodního bohatství země se stará státní organizace Conaf, národní parky a rezervace pod její správou dnes představují téměř 20 % chilského území. Určité nebezpečí souvisí s tektonickou aktivitou v chilské oblasti. Vedle více jak tří tuctů aktivních sopek bylo během 20. století zaznamenáno na 30 000 zemětřesení, z toho více jak 50 způsobilo vážné škody. Poslední rozsáhlé zemětřesení zasáhlo Chile v únoru 2010.\n\nVzhledem ke geografickému profilu Chile jsou jeho řeky většinou velmi krátké a jejich charakter značně závisí na podnebném pásu, v němž se nacházejí. Na severu jsou zásobeny letními dešti z plošiny Antiplano, jejich průtok je ale tak malý, že se většinou vsáknou do půdy nebo vypaří. Pouze jediná řeka protéká celou oblastí a ústí do Tichého oceánu. Tou je Loa, se svými 440 km zároveň nejdelší vodní tok na chilském území. V centrálním Chile mají řeky trvalejší charakter, což je způsobeno častějšími silnými dešti a táním sněhové pokrývky, která se nashromáždí v Andách během zimního období trvajícího přibližně od května do srpna. Na jih od řeky Bio-Bío jsou řeky udržovány pravidelnými dešti, které částečně polevují během letních měsíců, zvláště v období od prosince do března. Rovněž se zde nachází množství jezer, jež jsou vítaným cílem turistů. V oblasti Patagonie a Ohňové země se o dostatečný tok starají časté intenzivní deště a sněhové bouře. Velká část chilských řek není splavná, ale jsou hojně užívané pro stavbu vodních elektráren.\n\nJedním z nejběžnějších chilských zvířat jsou lamy a alpaky, což je dáno zejména faktem, že v dobách před kolonizací představovaly jediné zástupce domestikovaných býložravců v oblasti. Významným představitelem druhu divokých lam je vikuňa. Z hlodavců se v Chile vyskytuje například činčila či osmák degu. Mezi další chilskou faunu patří především puma americká a drobní jelínci pudu a huemul. Z ptáků žijí v Chile například kondoři, nelétaví nandu, kolibříci, v národních parcích se vyskytují plameňáci. Na jihu jsou rozsáhlé populace tučňáků, spolu s nimi existují v Chile i kolonie lachtanů. Žije zde také na 760 druhů mořských a 68 druhů sladkovodních ryb.\n\nVegetace Chile odráží klimatickou různorodost země. Na severu v pouštních oblastech se nachází jen velice málo porostů, většinou zde rostou endemické chilské kaktusy a odolnější druhy křovin, roste zde však rovněž například ostnatý strom tamarugo. Při pobřeží rostou trávy a kapradiny, vyskytují se zde také bukové lesíky a původní druh chilských palem, které ale v současné době již vymírají. Ve střední oblasti se pěstuje velké množství kulturních plodin, často k vidění jsou zde ovocné háje a vinice. Vzhledem k vhodným půdním podmínkám se v této oblasti pěstují i obilniny.\nNa jih od řeky Bio-Bío se rozkládají husté smíšené lesy, kde rostou jak opadavé, tak stálezelené stromy, například araukárie. V oblasti jezer hojně roste alerce z čeledi cypřišovitých. V jižní Patagonii převládá tundra.\n\nChilské podnebí je vzhledem k různým podnebným pásům velice různorodé. Poušť Atacama, ležící na severu, je považováno za jedno z nejsušších míst planety. Vlivem jevu zvaného El Niño však i v pouštních oblastech dochází k ničivým přívalovým dešťům. Střední oblasti Chile do velké míry připomínají podnebí ve středomořské oblasti. Od severu na jih teploty postupně klesají, celkově chladný charakter chilského podnebí je dán i působením studeného peruánského proudu. Zatímco v Arice, jednom z nejsevernějších měst Chile, je průměrná teplota 18 °C, na jihu v Punta Arenas dosahuje jen 6 °C. Ve střední oblasti kolem hlavního města Santiaga se průměrná teplota pohybuje kolem 14–15 °C. Protože se Chile nachází na jižní polokouli, léto v zemi trvá od prosince do března, zatímco zima od června do srpna. Co se týče průměrného úhrnu srážek, na suchém severu nejsou příliš časté, kupříkladu ve městě Arica činí zhruba 2 mm ročně. Ve střední oblasti nejvíce prší v období od května do srpna a celkový úhrn zde dosahuje asi 360 mm ročně. Oproti severu představuje jih opačný extrém – průměrný úhrn srážek zde činí 3 000 mm, na některých místech pak dosahuje i 7 000 mm.\n\nChile je prezidentská republika. Prezident, který je hlavní představitel exekutivní moci, má rozsáhlé pravomoci a je zároveň i hlavou státu. Od změny ústavy v roce 2004 trvá jeho funkční období 4 roky a je volen přímou volbou. Prezident nemůže ve funkci působit v dalším období. Od roku 2018 tento úřad zastává Sebastián Piñera. Zákonodárnou moc představuje parlament, tvořený dvěma komorami – poslaneckou sněmovnou tvořenou 120 poslanci a senátem, v němž zasedá 38 senátorů. Na rozdíl od prezidenta, který sídlí v Santiagu, zasedá zákonodárný sbor ve Valparaísu. Volební právo má každý občan Chile starší 18 let nebo člověk, který udržuje trvalý pobyt na území Chile po více než 5 let. Nadace Bertelsmann i americké ministerstvo zahraničí shodně tvrdí, že chilská soudní moc je na zákonodárné i exekutivní moci nezávislá. Základ soudního systému tvoří nejvyšší soud, se 17 členy jmenovanými doživotně, a 17 odvolacích soudů. Soudci a prokurátoři nejvyššího soudu jsou jmenováni prezidentem ze seznamu nominovaných, který hlavě státu předkládá nejvyšší soud. V zemi platí ústava přijatá roku 1981, tedy ještě za Pinochetova režimu, ovšem opakovaně upravovaná.\n\nNa politické scéně dominují dvě velké koalice, levicová Koalice stran za demokracii () a středopravicová Koalice za změnu (). V rámci Koalice stran za demokracii působí Křesťansko-demokratická strana, Strana za demokracii, Radikální sociálnědemokratická strana, Socialistická strana Chile a Komunistická strana Chile. Nejvýznamnějšími součástmi Koalice za změnu jsou Nezávislá demokratická unie a Národní obnova. V posledních prezidentských volbách konaných v prosinci 2013 a lednu 2014 vyhrála kandidátka Nové většiny Michelle Bachelet, která podporovala Salvadora Allendeho a požadovala sestavení nové ústavy. K oficiálnímu započetí nového vládního období došlo 11. března 2010. Dle organizace Freedom House proběhly volby svobodně a spravedlivě.\n\nV zemi jsou dodržována práva na svobodu shromažďování, slova i náboženského vyznání, není omezována ani akademická svoboda. Přestože v tisku dominují dvě větší k pravici se přichylující společnosti, v případě televizního vysílání je zastoupena široká škála názorů. Není omezen ani internet. Vláda vydala několik zákonů na ochranu pracovníků i odborů, přesto stále dochází k protiodborovým praktikám ze stran soukromých zaměstnavatelů. Chile má silný potenciál pro boj s kriminalitou a korupcí, dochází však k zneužívání moci a porušování lidských práv ze strany Karabiníků.\n\nÚzemí Chile je rozděleno do 16 administrativních celků, zvaných „Regiones“ (regiony). Hlavním městem je Santiago de Chile čítající kolem 6 milionů obyvatel, které je zároveň centrem metropolitního regionu Santiago. Pořadí regionů geograficky seřazených od severu k jihu je následující: Arica y Parinacota, Tarapacá, Antofagasta, Atacama, Coquimbo, Valparaíso, Región Metropolitana de Santiago (metropolitní region Santiago), Libertador General Bernardo O'Higgins, Maule, Ñuble, Bío-Bío, Araucanía, Los Ríos, Los Lagos, Aysén del General Carlos Ibáńez del Campo a Magallanes y la Antártica Chilena. Tyto správní jednotky se dále dělí na 57 provincií a více jak 300 komun (obcí). Vedle Santiaga patří mezi další významná města Concepción (310 000 obyvatel), Viña del Mar (305 000), Valparaíso (290 000), Talcahuano (250 000), Temuco (250 000) a Antofagasta (220 000).\n\nPoté, co byl v zemi obnoven demokratický režim, se Chile aktivněji zapojilo do mezinárodního dění. Velká otevřenost a zapojení do globální ekonomiky zvyšuje zájem chilské diplomacie na globálních hospodářských problémech, jakkoliv nemá v rámci mezinárodní komunity tak silný vliv. Chilský stát je členem mnoha mezinárodních organizací, v některých z nichž zastává nebo zastával významnou úlohu. V letech 2003 až 2004 bylo Chile jedním z nestálých členů Rady bezpečnosti OSN, v letech 2010 až 2012 zasedala v radě guvernérů Mezinárodní agentury pro atomovou energii, do srpna 2009 předsedalo Unii jihoamerických národů a od února 2010 bylo Chile předsedou skupiny Rio, sdružující státy Latinské Ameriky a Karibské oblasti. Chile je členským státem Pacifické aliance a je též přidruženým členem Mercosuru a působí v mnoha organizacích OSN. K roku 2011 sloužili příslušníci chilských mírových jednotek v mírových misích na Haiti a Kypru.\n\nOd vítězství v druhé tichomořské válce proti Peru a Bolívii v letech 1879 až 1883 nevedlo Chile s žádným ze svých sousedů ozbrojený konflikt. Určité problémy, spjaté mimo jiné s tehdejším záborem peruánského a bolivijského území, ale přetrvávají dodnes. Až roku 1999 tak byla dokončena jednání vedoucí k vyřešení hraničních sporů s Peru. S peruánskou vládou probíhá nicméně další spor, a sice o vytyčení námořní hranice mezi oběma zeměmi, který momentálně řeší Mezinárodní soudní dvůr v Haagu. Rozsudek by měl být vynesen v roce 2012, případně 2013. Bolívie se v minulosti snažila získat opět atakamský koridor k Tichému oceánu, Chile však takové řešení odmítlo a namísto toho navrhlo neomezený přístup k bolivijským ložiskům zemního plynu, který by však neomezoval chilskou suverenitu nad válkou získaným územím. Počátkem roku 2011 bolivijský prezident Evo Morales rovněž oznámil rozhodnutí zažádat o vyřešení tohoto sporu soudním dvorem v Haagu. Zcela klidné vztahy nemá Chile ani s Argentinou, s níž bylo během 90. let 20. století urovnáno na 20 hraničních sporů, ale problémem zůstává demarkace arktického území, kde chilské nároky částečně přesahují do argentinské sféry vlivu. Roku 2001 byla kvůli nárokům obou států vytvořena společná hraniční komise, k demarkaci hranice však stále ještě nedošlo. Z ostatních států má Chile velmi dobré vztahy se Spojenými státy americkými, s nimiž spolupracuje na několika společných projektech. Na druhou stranu USA neuznávají chilské nároky na antarktické území. Mezi další významné partnery v oblasti zahraničních vztahů patří Čína, s níž Chile udržuje silnou hospodářskou a do určité míry i politickou spolupráci. S Evropskou unií má chilský stát vedle několika dalších smluv podepsanou rámcovou asociační dohodu.\n\nChilské ozbrojené síly sestávají ze tří částí: pozemní armády, námořnictva a letectva. Vojenská služba je dobrovolná a mohou do ní vstupovat muži i ženy ve věku od 18 do 45 let. Vláda si ovšem ponechává právo k vyhlášení povinných náborů. Armáda měla v roce 2011 celkem 36 250 mužů, prošla důkladnou modernizací a dnes představuje jednu z nejprofesionálnějších a technologicky nejvyspělejších Latinské Ameriky.\n\nChilské námořnictvo je tradičně nejslabší ze tří jihoamerických regionálních námořních mocností (po Brazílii a Argentině). Sestává z 21 773 mužů a žen. Hlavní sílu námořnictva tvoří 15 hladinových lodí – z toho osm fregat s domovským přístavem ve Valparaísu a sedm raketových hlídkových člunů. Provozuje též čtyři ponorky. Námořní síly dále disponují několika desítkami letadel, určených pro zásobování a průzkum a vrtulníky, operující z palub lodí či provádějící pátrací a záchranné mise.\n\nLetectvo zaměstnává dohromady 12 500 lidí a v arzenálu má několik typů letounů F–16, celkem 46 strojů. Původně byli součástí armády i Karabiníci, ti jsou však od února 2011 podřízeni ministerstvu vnitra, a to spolu s kriminální policií a vězeňskou službou.\n\nPostupnými reformami se odstraňuje dříve silný vliv ozbrojených složek v zemi. Vojenské síly jsou nyní podřízené ministerstvu obrany a prezidentovi, který může od provedení reforem v letech 2005–2006 odvolávat vedoucí armádní představitele. Na počátku roku 2010 byl rovněž zrušen zákon, podle něhož měla státní těžební společnost Codelco přenechávat 10 % svých zisků armádě. Téhož roku došlo k restrukturalizaci ministerstva obrany i vojenského generálního štábu. Velké problémy přetrvávají zejména ve vězeňském systému. Zpráva o lidských právech vydaná Univerzitou Diega Portalese udává, že věznice trpí přelidněním, nedostatkem odpovídající zdravotní péče. Rovněž zde dochází často k úmrtím, mučení, korupci, zneužívání moci a obecně je systém charakterizován netransparentností a nedostatkem kontroly vedení vězeňských zařízení. Taktéž programy na rehabilitaci jsou naprosto neúčinné.\n\nPrvní oficiální vztahy mezi Chilem a Československem byly navázány na úrovni konzulárních úřadů. V roce 1921 vznikl v Praze chilský konzulát, v Santiagu byl český otevřen o čtyři roky později. Po Mnichovské dohodě byly vztahy mezi oběma zeměmi přerušeny, obnovily se až roku 1943. Následující období vztahů mezi československou komunistickou vládou a většinou protikomunisticky orientovanými chilskými kabinety nebyly příliš intenzivní. Vývoj se změnil za prezidenta Allendeho, kdy se Chile stalo nejvýznamnějším partnerem Československa v Latinské Americe. Přes množství uzavřených bilaterálních smluv nebyly žádné projekty realizovány, neboť Allendeho vládu záhy nahradila Pinochetova vojenská diktatura. Až do revoluce v Československu i Chile zůstávaly vztahy mezi oběma státy mimořádně chladné, ale od roku 1990 se vzájemné kontakty obnovily a v obou zemích byla otevřena velvyslanectví. Došlo k několika zahraničním návštěvám hlav obou států jak v České republice, tak v samotném Chile. S chilskými vládami byla podepsána řada smluv, z nichž nejvýznamnější představují dohoda o ochraně investic, dohoda o spolupráci v oblasti veterinární a dohoda o sociálním zabezpečení. Stále se projednává dohoda o zamezení dvojímu zdanění. Další dohody jsou zahrnuty v rámci jednotné obchodní politiky Evropské unie, jejíž je Česko součástí.\n\nI do Chile, podobně jako do dalších amerických zemí, se vydali někteří Češi kolonizovat zdejší území, ve srovnání s Argentinou či Brazílií ale jejich komunity nebyly příliš velké. Odhaduje se, že za posledních 200 let se celkem usadilo na chilském území kolem 2 000 osob českého původu. V roce 2002 žilo v Chile zhruba 300 rodin s českými předky. Mnoho lidí s českými kořeny je činných v kulturním, politickém i ekonomickém životě země.\n\nChilská ekonomika je jednou z nejúspěšnějších v Jižní Americe. V roce 2010 se jako první jihoamerická země stalo Chile členem OECD. Hrubý domácí produkt v paritě kupní síly dosáhl k roku 2010 částky 257,9 miliardy dolarů a jeho růst se pohyboval v témže roce na úrovni 5,3 %. Co se týče distribuce pracovní síly v jednotlivých sektorech, v zemědělství pracuje 13,2 %, v průmyslu 23 % a ve službách 63,9 % chilských zaměstnanců. Za rok 2010 činila výška HDP na obyvatele 15 400 dolarů. Posledních 30 let udržuje Chile úspěšnou hospodářskou politiku nastavenou Chicago boys v 70 a 80. letech 20. století. Vláda neprovádí žádné rozsáhlejší zásahy do ekonomiky a omezuje se pouze na roli regulátora. Jen menší množství podniků, například měděný těžební gigant Codelco či Banco Estado, je ve vlastnictví státu. Otevřenost volnému obchodu a velmi přívětivé podnikatelské prostředí pomáhá získávat značné zahraniční investice. Chilská měna se nazývá peso, jež se rovná 100 centavos. V roce 2010 dosahovala inflace hodnoty 3 %. Následky nedávného zemětřesení a zejména výdaje na rekonstrukci vláda zvládá bez nutnosti přílišného zadlužení, vyšší státní výdaje do jisté míry kryjí vysoké zisky z vývozu mědi. Problémem pro chilskou ekonomiku zůstává menší produktivita práce, což se vláda snaží řešit pomocí reforem zaměřených na vzdělání a modernizaci, dále úpravami pracovního zákonodárství a omezením byrokracie. Nezaměstnanost činila k roku 2010 zhruba 7,1 %, ovšem během roku 2011 se podle výhledů měla snížit pod 7 % hranici.\nVýznamnou součástí chilské ekonomiky je těžba nerostů, jimž dominuje zejména měď. Z 10 největších měděných dolů na světě je 5 v Chile a celkem se chilské hornictví podílí na světové produkci mědi 34 %. Dále se v Chile těží ledek, železná ruda, vzácné kovy a molybden. Jistá závislost chilské ekonomiky na měnících se cenách mědi může být do budoucna překážkou doposud velmi úspěšného ekonomického vývoje. Právě v případě těžby mědi si stát zachovává významné postavení, a ačkoliv v tomto oboru působí i privátní sektor, velká část chilských měděných dolů je stále pod správou státního podniku Codelco. Ve velkém množství se vedle nerostů těží dřevo především z hustých lesů na jih od řeky Bío-Bío, případně i z centrálních oblastí. Mezi těžené druhy patří například coigue, dub, rauli, ulmo, tepa a blahočet chilský.\n\nExport představuje více než čtvrtinu celkového HDP země. Vedle mědi se vyváží ze země jak čerstvé, tak konzervované ovoce, zelenina, ryby, rybí moučka, papír a dřevní buničina, rovněž také chemikálie a víno. Největšími exportními partnery jsou Čína (23,8 %), Japonsko (10,2 %), Spojené státy (10 %), Brazílie (6 %) a Jižní Korea (5,9 %). Naopak v importu převažují produkty z USA (17 %), následované Čínou (13,6 %), Argentinou (8,5 %), Brazílií (7,9 %), Jižní Koreou (5,8 %), Japonskem (5 %) a Německem (4 %). Mezi dovážené výrobky patří ropa a ropné produkty, chemikálie, elektronické a telekomunikační zařízení, průmyslové stroje, auta a zemní plyn. Bilance zahraničního obchodu Chile je trvale kladná, k roku 2010 dosáhl export hodnoty 69,6 miliard amerických dolarů, zatímco import pouze 54,5 miliardy.\n\nV produkci zemědělských výrobků je Chile prakticky samostatné. Jejich dostatek umožňuje tyto produkty i vyvážet, a to ve velkém množství – zemědělství se podílí na exportním potenciálu Chile 21 %. Pěstují se obilniny, kukuřice, luštěniny, brambory, významný podíl má také vinná réva, z dalších druhů ovoce rostou v Chile kiwi, jablka, hrušky, broskve, třešně či avokádo. Běžné je i pěstování cukrové třtiny pro cukrovarnictví a slunečnic pro výrobu kuchyňského oleje. Jako orná půda se využívá zhruba 2,62 % chilského povrchu. Chová se skot, ovce, prasata i drůbež, velmi rozšířený je rybolov, zejména lososů, sardinek, makrel, hejků a ančoviček. Chile je jedním z nejvýznamnějších dodavatelů ryb v Latinské Americe i v rámci celého světa. Loví se také mořští korýši a měkkýši.\n\nPřes dobré klimatické podmínky je zemědělství stále jedním z nejméně výkonných sektorů chilské ekonomiky, což je způsobeno přetrvávajícími překonanými systémy držby půdy, neobratným spravováním zemědělských podniků a nevhodnou cenovou politikou. Zejména v chovu domácích zvířat jako skot, prasata či drůbež se nepoužívají vhodné technologie a efektivně se nevyužívá ani šlechtění. Na druhou stranu v tomto odvětví dochází přece jen k pomalé expanzi.\n\nPřestože odstranění celních bariér vedlo k úpadku některých druhů průmyslu, naopak jiné jeho části se prokázaly jako konkurenceschopné a přilákaly do země zahraniční investory, s jejichž pomocí dochází k zavádění moderních technologií do průmyslové výroby. Průmyslové podniky jsou koncentrovány do oblasti velkých městských aglomerací, především Santiaga, Valparaísa a Concepciónu. Zejména těžký průmysl je situovaný do přístavu San Vicente poblíž jedné z nich, Concepciónu – jsou zde podniky na zpracování železa a oceli, rovněž ale i petrochemické závody. Naproti tomu lehký průmysl v ostatních oblastech se specializuje především na domácí spotřebiče, chemické výrobky, potraviny, textil, oblečení a stavební materiály. Rozvíjí se stavebnictví, zejména díky ekonomickému rozmachu a rostoucím příjmům obyvatelstva.\n\nOdvětví služeb představuje nejrychleji expandující část chilské ekonomiky. Jeho nejvýznamnější součástí je obchod, hotelnictví a pohostinství. Velká část maloobchodních aktivit je soustředěna do menšího množství nákupních řetězců, rozšířené jsou mezinárodní fastfoody, oblíbené jsou také peruánské restaurace. Bankovnictví je na vysoké úrovni a chilské bankovní instituce patří mezi nejlepší v Latinské Americe. Běžný je bezhotovostní platební styk, v celé zemi je rozsáhlá síť bankomatů, finanční služby poskytují rovněž některé obchodní domy, které vydávají vlastní kreditní karty. Velký rozkvět zažívá i turistika – většina zahraničních návštěvníků pochází z Argentiny, stoupají ale i počty turistů ze Spojených států či Evropy. Rozmanitá chilská příroda umožňuje zejména sportovní turistiku jako je rafting, lyžování či horolezectví. Oblíbenou letní destinací je Viña del Mar ležící ve středním Chile při pobřeží Tichého oceánu, rovněž jsou hojně navštěvovaná ledovcová jezera v regionu Los Lagos.\n\nRozvoj dopravy byl po dlouhou dobu limitován geografickým profilem země. Do rozmachu automobilismu byla obvyklým typem transportu zejména námořní plavba. Přestože se takřka třetina silnic nachází ve špatném stavu, jejich kvalita, jakož i úroveň dalších typů dopravy, se pomalu zlepšuje spoluprací vlády se soukromým podnikatelským sektorem. V zemi bylo k roku 2010 přes 80 000 kilometrů silnic, z nichž pouze více jak 15 000 km má asfaltový nebo betonový povrch (z toho 2 200 km připadá na dálnice). Páteří silniční dopravy je síť dálnic propojující celý americký kontinent zvaná Panamericana, která v rámci Chile spojuje město Arica na severu s 2 100 km vzdáleným přístavem Puerto Montt na jihu. Na tuto silniční tepnu se napojují další chilské silniční komunikace. Velká část silnic a mostů, silně poškozená zemětřesením z roku 2010, byla během následujícího roku do velké míry znovu obnovena. Na rozdíl od silniční dopravy je železnice ve velmi zanedbaném stavu – přestože Chile představovalo v 19. století průkopníka železniční dopravy na americkém kontinentu, na počátku druhé dekády 21. století byla velká část vlaků zastaralá a naprosto nevyhovující. Mnoho spojů je rušeno bez náhrady. Do budoucna se předpokládají rozsáhlé investice i do modernizace této části dopravní sítě. Nejvýznamnějším projektem je přestavba 1 200 km trati mezi Santiagem a městem Puerto Montt. Rozšířená je na druhou stranu letecká doprava – v zemi je 84 zpevněných a 282 nezpevněných letišť. Většina mezinárodních letů přistává na letišti Comodoro Arturo Merino Benítez poblíž Santiaga. Vedle několika menších leteckých společností zde dominuje LATAM (dříve LAN), 10. největší letecký dopravce na světě a největší letecký dopravce v Latinské Americe, a nízkonákladová společnost Sky Airline. Hlavním námořním přístavem je Valparaíso, celkem je v zemi 11 přístavů. Chilskou obchodní flotilu tvoří celkem 48 plavidel.\n\nV hlavním městě Santiagu je provozována síť metra se 7 linkami a systém integrované dopravy Transantiago.\n\nUrčitým problémem zůstává pro Chile spotřeba ropy, uhlí, zemního plynu a spolu s tím související výroba energie. Přestože se v oblasti Magallanes určité množství ropy těží, vystačí tyto zdroje jen zhruba na polovinu chilské roční spotřeby, zbytek se tak musí dovážet. Rovněž zásoby uhlí jsou prakticky vyčerpány. Značnou část plynu odebírá země z Argentiny. Tuto závislost se snaží vynahradit výstavbou terminálů na opětovné zplynění zemního plynu. Protože Chile nemá na svém území žádné jaderné elektrárny, existuje velká snaha o využití hydroenergie, výstavbě vodních elektráren se však silně brání ekologové i původní indiánští obyvatelé. Roku 2010 se vodní elektrárny podílely na výrobě elektřiny 38 %, zbylou část obstarávaly elektrárny tepelné. V daném období představovaly obnovitelné zdroje malou část produkce, do roku 2024 se však počítá s postupným zvýšením podílu tohoto sektoru na 20 %. Zkoumá se i možnost využití jaderné energie, vzhledem k častým zemětřesením se tato alternativa nicméně nesetkává v zemi s výraznou podporou.\n\nChilská vláda se v oblasti telekomunikací důsledně zasadila o odstranění monopolů a privatizaci trhu. Od počátku 21. století se tato oblast dynamicky rozvíjí a její vybavení představuje jedno z nejmodernějších v Jižní Americe. Vedoucí firmou je v oblasti pevných linek CTC Telefónica, dceřiná společnost Telefónica de Espaňa. U mobilních telefonů jsou třemi nejvýznamnějšími společnostmi Movistar (Telefónica), Entel PCS a Claro. Televizní vysílání zajišťují dvě velké společnosti, VTR a DirectTV. Obě nabízejí svým zákazníkům přes 70 různých kanálů. Kromě televize zde působí i na 250 radiových stanic. Celkem bylo k roku 2010 v Chile 3 458 000 pevných linek a 19 852 000 mobilních telefonů. Podle údajů z roku 2009 užívá internet přes 7 milionů Chilanů.\n\nRoku 2011 mělo Chile podle odhadů 17 248 450 obyvatel. Roční přirozený přírůstek za rok 2008 činil 1 %, úhrnná plodnost dosahovala v roce 2011 přibližně 1,88 narozeného dítěte na jednu ženu. Celkem 93 % obyvatelstva má evropské předky, především španělské, 5 % indiánské a 2 % především židovské či palestinské. Chilská společnost je silně urbanizovaná, v roce 2010 žilo ve městech 89 % populace. V průměru stoupá podíl městského obyvatelstva ročně o 1,1 %. Úředním jazykem je místní dialekt španělštiny, v určitých oblastech se mluví původními domorodými jazyky. Z cizích jazyků se hojně užívá angličtina, francouzština a italština. Od 60. let 20. století se výrazně prodloužila střední délka života. Zatímco před více než padesáti lety dosahovala 57 let, na počátku 21. století se již díky zlepšujícímu se zdravotnictví a modernizaci životního stylu převážně městské populace dožívají Chilané v průměru o 20 let více. Za rok 2008 bylo z celkové populace 22,3 % mladších 15 let, téměř 68,1 % obyvatelstva 65 let a hranici 65. roku překročilo zatím cca 9,6 % obyvatelstva. Ačkoliv země nemá takové problémy s infekcemi nemocí jako je například AIDS způsobená virem HIV, rozšířená je naopak obezita, kterou trpí téměř 22 % Chilanů. Přístup k čisté pitné vodě má 96 % obyvatelstva, v oblasti lékařské péče připadá na 1000 obyvatel 1,09 doktora. Vláda vydává na zdravotnictví 8,2 % HDP.\nPříslušníci domorodých kmenů čelí v zemi v mnoha ohledech diskriminaci, ačkoliv se jejich situace díky podpoře vlády postupně zlepšuje. V posledních letech narůstají národnostní nepokoje, zejména kvůli sporům o vlastnictví půdy a ochraně životního prostředí. Podle zprávy o lidských právech vydaných roku 2008 Univerzitou Diega Portalese je stále třeba řešit problémy práv žen, které jsou často spolu s dětmi oběťmi násilí. Nadále není v zemi příliš řešena otázka tolerance sexuálních menšin. Naprosto nedostatečné je i vybavení vězeňských zařízení. V zemi přetrvávají rovněž velké sociální rozdíly – zhruba 2,4 % chilské populace žije za méně než 2 dolary na den, nejchudších 10 % obyvatel se podílí na příjmech chilské ekonomiky 1 %, naopak 10 % nejbohatších 41 %.\n\nChile je sekulární stát. V zemi má silný vliv katolická církev, k níž se hlásí 75–76 % populace. Přetrvávající silné postavení církve má mimo jiné své příčiny i v přístupu předních osobností katolické církve k Pinochetovu režimu, který byl silně kritický. Někteří její příslušníci během vlády vojenské diktatury i otevřeně vystoupili na ochranu lidských práv. K protestantským církvím patří 13 %, 4,3 % k dalším církvím či k judaismu. Zbylá část obyvatelstva je nábožensky nevyhraněná. V zemi neprobíhají žádné náboženské rozpory, i když silně dominantní vliv katolíků se staví do cesty některým rozhodnutím sekulárních vlád.\n\nChilská kultura odráží historický vývoj země. Mísí se v ní jednak vlivy kultur původních obyvatel, hispánské vlivy kolonizátora a konečně vlivy kultury imigrantů, kteří do Chile přicházeli především během 19. a 20. století.\n\nChilská literatura psaná ve španělštině má své začátky ke konci 16. století, kdy Alonso de Ercilla napsal básnický epos , popisující dobývání Chile. V následujících staletích byla chilská literatura eklektická, inspirovaná evropskými vzory. Ústřední postavou chilské literatury byl v 19. století Andrés Bello. Ve 20. století zvláště vyniklo dílo básnířky Gabriely Mistral (1889–1957), za které byla oceněna v roce 1945 Nobelovou cenou za literaturu a také dílo básníka Pabla Nerudy (1903–1973), jenž se dočkal stejného ocenění v roce 1971. V současné době patří mezi světově proslulé autory například Isabel Allende. V 90. letech 20. století vystoupala do výšin též literární hvězda Roberta Bolaña, díky románům \"Divocí detektivové\" a \"2666\". Z básníků se prosadil Sergio Badilla Castillo, tvůrce „poetického transrealizmu“. Básník Nicanor Parra získal v roce 2011 Cervantesovu cenu, nejprestižnější literární ocenění pro španělsky píšící autory.\n\nChilská hudba má bohatou folklórní tvorbu mísící hispánské prvky s hudbou místního obyvatelstva Mapučů (Mapucho), Kečuů (Quechua) a Ajmarů (Aymara). Zvláště v 60. letech 20. století si získala popularitu popularizace kečuánské a ajmarské hudby v rámci hnutí „nové chilské písně“ (). Za národní tanec se považuje cueca, která se objevila v Chile v roce 1824. Nejznámějším chilským skladatelem vážné hudby byl Pedro Humberto Allende (1885–1957), který čerpal inspiraci z chilského folklóru. V moderní hudbě mají zastoupení všechny žánry. K nejznámějším rockovým skupinám v Chile, ale i v celé Latinské Americe, patří například skupina Los Ángeles Negros. Zpěvačka Violeta Parraová je legendou chilského folku. Komunistický zpěvák Víctor Jara se stal politickým symbolem poté, co byl po puči v roce 1973 zatčen, mučen a poté zastřelen. Ke známým zpěvačkám současnosti patří například Nicole (vlastním jménem Denisse Lillian Laval Soza). Chilan Tom Araya se proslavil v americké metalové skupině Slayer.\n\nK nejznámějším chilským filmařům patří esoterik a surrealista Alejandro Jodorowsky, který se proslavil zejména snímkem \"La Montaña Sagrada\" z roku 1973. Experimentálnímu filmu se věnoval i Raúl Ruiz. Dvě Evropské filmové ceny si odnesl chilský rodák Alejandro Amenábar. Seriály \"Hra o trůny\" nebo \"Narcos\" proslavily chilského herce Pedro Pascala. V amerických produkcích se prosadila i herečky Leonor Varela či Cote de Pablo.\n\nZ výtvarníků získal mezinárodní uznání Roberto Matta, jehož dílo bývá řazeno k abstraktnímu expresionismu nebo surrealismu.\nArchitektura v Chile byla od počátku koloniálního období pod vlivem evropských a hispanoamerických vzorů. Vzhledem ke své poloze na okraji španělské říše, neustálému nebezpečí ze strany nepřátelských Mapučů na jihu a především přírodním katastrofám (povodně a zemětřesení) se četné koloniální stavby nezachovaly. Například metropolitní katedrála v Santiago de Chile postavená mezi roky 1566 až 1600 byla zničena zemětřesením a nahradila ji stavba z let 1748–1800. Dnešní prezidentský palác \"La Moneda\" (Mincovna) byl navržen a postaven v letech 1788–1799 Italem Joaquinem Toescou v klasicistním stylu. Santiago de Chile dnes, vedle rozsáhlé moderní výstavby, tvoří především eklektické stavby z 19. a počátku 20. století (například Městské divadlo, Národní knihovna nebo bývalá budova Kongresu). K architektonicky významným patří vedle Santiaga také Valparaíso, proslavené viktoriánským stylem, který do Chile přinesli zdejší imigranti z Britských ostrovů. Historická čtvrť přístavu ve Valparaísu je zařazena do seznamu Světového dědictví UNESCO. Na seznam památek UNESCO patří také dřevěné kostely na ostrově Chiloé, postavené během 18. a 19. století z místního dřeva jako další ukázka míšení domorodé kultury s hispánskou. Architekt Alejandro Aravena získal v roce 2016 Pritzkerovu cenu, nejprestižnější ocenění v oblasti architektury zvané často „Nobelova cena za architekturu“.\nChilská kuchyně ukazuje na celou řadu kulturních vlivů. Jejím základem je španělská kuchyně, která se ale přizpůsobila místním podmínkám a plodinám, stejně jako se promísila s kuchyněmi místního domorodého obyvatelstva a vesměs evropských imigrantů. Typickými plodinami, užívanými v chilské kuchyni jsou vedle brambor a kukuřice také merlík čilský, čerimola, z Evropy dovezené olivy, lukuma a další. Vzhledem k poloze na pobřeží tvoří ryby a mořské plody významnou součást chilské stravy. Chilská kuchyně se liší podle regionů. Z některých jídel lze zmínit například chilskou \"cazuelu\". Jde o například kuřecí nebo hovězí maso dušené v hrnci společně s různými druhy zeleniny, bramborami a kořením. Kuchyni původního obyvatelstva reprezentují například \"humitas\", připravované v Chile z kukuřičných listů plněných kukuřicí, bazalkou, máslem nebo tukem, někdy také s chilli papričkami a dalším kořením. Na jihu Chile je populární \"asado\" – různé druhy grilovaného masa a uzenin (například \"chorizo\" nebo \"morcillas\", druh klobásy z krevní tučnice). Mezi nápoji je populární víno, jehož je Chile významným producentem, nebo místní nápoj z fermentovaných jablek nebo hroznů \"chicha\".\n\nChilský školní systém vychází z původních vzdělávacích systémů Francie a Německa a v rámci Latinské Ameriky má vysokou prestiž. Základní škola je povinná a trvá 8 let. V rámci dalšího studia je možnost navštěvovat odborná učiliště a další druhy středních škol. Rovněž je k dispozici rozsáhlá síť institucí zajišťujících vysokoškolské vzdělávání, mezi jinými zejména Chilská univerzita, založená v roce 1738. Kromě státních škol jsou v Chile hojně k dispozici i školy soukromé, vedené nejen soukromými vlastníky, ale v některých případech i náboženskými kongregacemi či etnickými skupinami (například Němci, Italy, Francouzi či Židy). Dle sčítání lidu z roku 2002 bylo celkem 95,6 % Chilanů gramotných bez větších rozdílů mezi ženami a muži.\n\nZodpovědnost za vedení chilského výzkumu spočívá na Národní komisi pro vědecký a technologický výzkum (CONICIT: ). Dalšími významnými institucemi jsou Chilská akademie věd a Chilská akademie medicíny, obě založené v roce 1964. Existuje rovněž řada dalších pracovišť specializujících se na různé obory výzkumu. Do oblasti Santiaga je koncentrována řada muzeí a knihoven. Chilská národní knihovna, jež se zde rovněž nachází, je co do rozsahu sbírky jednou z největších v Latinské Americe.\n\nZnámými chilskými vědci byli například botanici Juan Ignacio Molina či Hugo Gunckel Lüer.\nTenista Marcelo Ríos se dokázal stát světovou jedničkou. Anita Lizanaová v roce 1937 vyhrála US Open, jako první latinskoamerická tenistka. Chilané získali dvě zlaté olympijské medaile a na obou se podílel jiný tenista, Nicolás Massú. Jednu získal v singlu a druhou ve čtyřhře, spolu s Fernando Gonzálezem, který získal v singlu stříbro a bronz. Nejúspěšnějšími atlety jsou oštěpařka Marlene Ahrensová (stříbro z OH 1956) a maratonec Manuel Plaza, který na olympiádě v Amsterdamu roku 1928 získal rovněž stříbrnou medaili, jež byla vůbec první chilskou olympijskou medailí v historii. Zvláštní postavou motosportu je Eliseo Salazar, který jezdil Formuli 1, 24 hodin Le Mans, IndyCar, 500 mil Indianapolis, Rallye Dakar i mistrovství světa v rallye.\n\nV roce 1962 Chile pořádala mistrovství světa ve fotbale. Na něm chilská reprezentace dosáhla historického výsledku, když vybojovala bronzové medaile. V roce 2015 vyhráli chilští fotbalisté turnaj Copa América, tedy kontinentální mistrovství. Chilský klub Colo-Colo vyhrál v roce 1991 nejprestižnější jihomarickou klubovou soutěž, Copa Libertardores. Fotbalista Elías Figueroa vyhrál třikrát anketu Fotbalista roku Jižní Ameriky, jednou se to podařilo Marcelo Salasovi a Matíasu Fernándezovi. Basketbalisté získali dvakrát bonz na mistrovství světa (1950, 1959).\n\n\n\n"}
{"id": "244492", "url": "https://cs.wikipedia.org/wiki?curid=244492", "title": "Domaslav", "text": "Domaslav\n\nVesnice Domaslav () se nachází asi 6 km západně od obce Konstantinovy Lázně v okrese Tachov v Plzeňském kraji. Ves nad údolím říčky Hadovky je součástí obce Lestkov. V roce 2011 zde trvale žilo 34 obyvatel.\n\nVe vesnici působí od roku 1998 občanské sdružení Domaslav, jehož snahou je správa fary a oživení života v Domaslavi.\n\nPrvní písemná zmínka o vsi je z roku 1227, kdy ji velmož Kojata ve své závěti věnoval i s Kokašicemi Benešovi. Poté získávají Domaslav do vlastnictví Švamberkové, kteří na nedalekém vrchu Krasíkov zakládají kolem roku 1250 hrad Švamberk. Ves je od té doby součástí švamberského panství a později i panství bezdružicko-švamberského. Již v průběhu 17. století se ves nazývá Česká Domaslav na rozdíl od Domaslavi německé (německy \"Deutsch Thomaschlag\", později nazývané Domaslavičky).\n\n\n\n"}
{"id": "244499", "url": "https://cs.wikipedia.org/wiki?curid=244499", "title": "Macquarie", "text": "Macquarie\n\nMacquarie () je ostrov ležící v jihozápadní části Tichého oceánu, asi v polovině vzdálenosti mezi Austrálií a Antarktidou. Politicky je součástí australského státu Tasmánie. V roce 1978 byl ostrov prohlášen chráněným územím pod správou státní organizace Tasmanian Parks and Wildlife Service a v roce 1997 byl společně s okolní vodní plochou zařazen na Seznam světového přírodního dědictví UNESCO (souhrnná plocha 5400 km²). Jedinými obyvateli jsou výzkumní pracovníci na trvalé základně Australské vládní antarktické divize umístěné v severním cípu ostrova. Jejich počet kolísá mezi 20 a 40.\n\nOstrov je přibližně 34 km dlouhý a 5 km široký. Jeho plocha je 128 km². K ostrovu přiléhají dvě skupiny drobných ostrůvků. Na severu to jsou Judge and Clerk Islets a na jihu Bishop and Clerk Islets. Toto poslední souostroví je považováno za nejjižnější bod Austrálie.\n\nOstrov je tvořen vyčnívajícími vrcholy Macquarijského podmořského hřebenu, který byl do dnešní polohy vyzvednut geologickými pochody na styku australské a pacifické tektonické desky. Je jediným místem na Zemi, kde horniny zemského pláště, které se jinde vyskytují až v hloubkách okolo 6 km, vycházejí nad hladinu moře. Z tohoto důvodu byl také ostrov v roce 1997 zapsán na Seznam světového dědictví. Počasí na ostrově je velmi deštivé – 13 ze 14 dní zde prší.\n\nOstrov objevil v červnu roku 1810 víceméně náhodou Brit žijící v Austrálii, Frederick Hasselborough, když hledal novou základnu pro lov tuleňů. Ostrov prohlásil za majetek britské koruny, připojil jej k australské kolonii Nový Jižní Wales a pojmenoval podle tehdejšího guvernéra této kolonie plukovníka Lachlana Macquaireho. První mapy ostrova vytvořil Fabian Gottlieb von Bellingshausen, který zkoumal moře kolem Antarktidy pro ruského cara Alexandra I. Zaměřil přesnou polohu ostrova a přivezl odtud také první vzorky místní fauny a flóry.\n\nV roce 1890 Nový Jižní Wales převedl ostrov na Tasmánii a ta ostrov v letech 1902–1920 pronajímala Josephu Hatchovi, který „vyráběl“ olej masovým vybíjením lachtanů a tučňáků. V letech 1911–1914 se stal ostrov základnou australsko-asijské antarktické expedice, kterou vedl Sir Douglas Mawson. Teprve v roce 1933 byl ostrov veřejně prohlášen za unikátní přírodní památku a svěřen do správy australské vlády.\n\n23. prosince 2004 postihlo oblast jedno z nejtěžších zemětřesení, jaké kdy bylo na Zemi zaznamenáno. Jeho síla se odhaduje na 8,1 Richterovy stupnice. Vzhledem k minimálnímu osídlení ostrova nezpůsobilo větší škody.\n\nNa ostrově se vyskytují čtyři druhy ploutvonožců. Největší z nich je rypouš sloní (\"Mirounga leonina\"), kterých zde žije 60 tisíc. Rypouši sem připlouvají v srpnu (tedy před koncem zimy na jižní polokouli) a páří se zde. Dále zde žijí tři druhy lachtanů: lachtan antarktický (\"Arctocephalus gazella\"), lachtan Forsterův (\"Arctocephalus forsteri\"), lachtan jižní (\"Arctocephalus tropicalis\"). Celkem se odhaduje, že zde žije na 80 tisíc všech ploutvonožců.\n\nHnízdí zde čtyři druhy tučňáků: tučňák královský (\"Eudyptes schlegeli\"), tučňák patagonský (\"Aptenodytes patagonicus\"), tučňák skalní (\"Eudyptes chrysocome\") a tučňák oslí (\"Pygoscelis papua\"). Ostrov je jediným známým hnízdištěm tučňáka královského, který sem připlouvá v září. Jeho populace se odhaduje na 850 tisíc párů.\n\nNejen ostrovní faunu, ale i přírodní rovnováhu na ostrově ohrožují kolonie králíků, kteří sem byli dovezeni v 19. století. I po infekci myxomatósou jich zde žije na 100 000 kusů. V září 2006 došlo k velkému sesuvu půdy v zátoce Lusitania, který zničil rozsáhlou kolonii tučňáků. Správa Tasmánského národního parku sesuv přičítá kombinaci jarních dešťů a erose půdy způsobené králíky. Další dovlečené druhy jsou kočka domácí, myš domácí a krysa obecná.\n\nOstrov Macquarie leží téměř 1500 kilometrů na jihovýchod od Tasmánie, asi v půli cesty mezi Austrálií a Antarktidou. Oblast zahrnuje ostrov Macquarie, ostrůvky Judge a Clerk 11 kilometrů na sever, ostrůvky Bishop a Clerk 37 kilometrů na jih, skály, útesy a okolní vody do vzdálenosti 12 námořních mil. Hlavní ostrov je přibližně 34 kilometrů dlouhý a 5,5 kilometrů široký v jeho nejširším místě, který pokrývá plochu přibližně 12 785 hektarů. Objekt se rozkládá na ploše 557 280 hektarů.\n\nOstrov Macquarie má mimořádnou univerzální hodnotu ze dvou důvodů. Nejprve poskytuje jedinečnou příležitost podrobně studovat geologické znaky a procesy tvorby oceánské kůry a dynamiku okrajů desek, protože je to jediné místo na zemi, kde jsou aktivní kameny zemského pláště (6 kilometrů pod oceánským dnem) vystouplé nad hladinou moře. Tyto jedinečné expozice zahrnují vynikající příklady polštářových bazaltů a dalších extruzivních hornin. Za druhé, jeho vzdálená a větrná krajina strmých jezírek, jezer a dramatických změn ve vegetaci poskytuje vynikající pohled na divoké přírodní krásy doplněné rozsáhlými kongregacemi volně žijících živočichů včetně tučňáků a tuleňů.\n\n"}
{"id": "244507", "url": "https://cs.wikipedia.org/wiki?curid=244507", "title": "HMS Hermes", "text": "HMS Hermes\n\nDeset lodí britského královského loďstva neslo jméno HMS Hermes. Podle řecké mytologie byl Hermés poslem bohů.\n\n"}
{"id": "244508", "url": "https://cs.wikipedia.org/wiki?curid=244508", "title": "Šešupė", "text": "Šešupė\n\nŠešupė ( , ) je řeka 1. řádu v Polsku (Podleské vojvodství), Litvě (Marijampolský kraj) a Kaliningradské oblasti (Rusko). Je to levý přítok Němenu. Je 298 km dlouhá, z toho 27 km je v Polsku, 158 km na území Litvy, 51 km tvoří hranici mezi Litvou a Kaliningradskou oblastí a 62 km je na území Kaliningradské oblasti. Povodí má rozlohu 6100 km².\n\nPramení na Baltském valu nedaleko Suwałk, na území Suwałkské chráněné krajinné oblasti asi 500 m od řeky Czarna Hańcza. Teče zprvu na sever, protéká několika jezery, u města Rutka-Tartak se stáčí na severovýchod a 6 km za městem protíná litevsko-polskou hranici, protéká městem Kalvarija, po soutoku s řekou Želsvelė počíná silněji meandrovat a stáčí se na sever. U obce Gavaltuva se stáčí na západoseverozápad a tímto směrem se kroutí až do města Kudirkos Naumiestis na hranici mezi Litvou a Kaliningradskou oblastí Ruska. Zde se stáčí na sever a odtud dále tvoří litevsko-ruskou státní hranici (od tohoto města na jih tuto hranici tvoří také řeka: levý přítok Šešupė Širvinta). Od soutoku s řekou Nova u městysu Panoviai se stáčí na severozápad a po soutoku s řekou Jotija vtéká na území Kaliningradské oblasti Ruska. Do Němenu, který zde tvoří hranici mezi Litvou a Kaliningradskou oblastí se vlévá z území Kaliningradské oblasti jako jeho levý přítok.\n\nZdroj vody je smíšený s převahou dešťového. Průměrný průtok vody ve vzdálenosti 43 km od ústí činí 33,2 m³/s. Zamrzá v polovině listopadu až v lednu a rozmrzá na konci února až na začátku dubna.\n\nLeží na ní města Kalvarija, Marijampolė, Kudirkos Naumiestis (Litva), Krasnoznamensk, (Rusko, původní pruský název – \"Lazdėnai\", litevský – \"Lazdynai\").\n\nNa území Polska:\nNa území Litvy:\nNa území Ruska:\n"}
{"id": "244519", "url": "https://cs.wikipedia.org/wiki?curid=244519", "title": "Seznam benátských dóžat", "text": "Seznam benátských dóžat\n\nSérie vládců Benátek začíná vyčleněním byzantské správní jednotky zv. benátský dukát (vévodství) z italského exarchátu.\n\n\n\nPo obnovení dóžecí moci jsou dóžata panovníky, volenými lidovým shromážděním, kteří se ovšem snaží o zavedení dynastického principu prostřednictvím ustanovováním spoluvládců.\n\n\n\n\n\n\n\n\n\n\n\n\n\n"}
{"id": "244521", "url": "https://cs.wikipedia.org/wiki?curid=244521", "title": "Arsuf", "text": "Arsuf\n\nArsuf (, znám také jako Arsur, či řecky Apollonia) bylo antické město s pevností na útesech na pobřeží Středozemního moře ležící se v dnešním Izraeli, přibližně patnáct kilometrů severně od Tel Avivu. Od roku 1994 se ve starém městě \"Tel Arsuf\" provádějí intenzivní vykopávky. V roce 2002 zde byl otevřen \"Apolonijský národní park\".\n\nV roce 1995 vznikla cca 2 kilometry severně od Arsufu rezidenční čtvrť Arsuf se statutem samostatné vesnice. Již během 2. poloviny 20. století zároveň přímo v bezprostředním okolí starověké a středověké lokality vyrostly obytné čtvrti Nof Jam a Herzlija Pituach.\n\nMěsto Arsuf bylo osídleno Féničany již šestém až pátém století př. n. l. a bylo pojmenováno Aršuf, podle kanaanského boha plodnosti a podsvětí Rešefa. Poté se stalo součástí Perské říše a bylo spravováno ze Sidonu. Místní Féničané se živili prodejem purpurového barviva, které vyráběli z mořských měkkýšů a vyváželi do oblasti Egejského moře.\n\nBěhem helénské doby se z Aršufu stalo významné centrum pod vládou Seleukovců a po ztotožnění boha Rešefa s Apollónem bylo přejmenováno na \"Apollonia\". Za vlády Římské říše bylo město zvětšeno a stalo důležitým centrem mezi městy Jaffa a Caesarea Maritima, spojenými pobřežní silnicí Via Maris. Roku 113 byla Apollonia částečně poničena zemětřesením, ale byla rychle opravena. Byl vybudován přístav a ve městě se rozvinul obchod s Itálií a severní Afrikou. Za vlády Byzantské říše se město rozrostlo na oblast asi sedmdesáti akrů. V pátém a šestém století byla Apollonia druhým největším městem hned po Caesarii Maritimě v Šaronském údolí. Populaci tvořili křesťané a židovští samaritáni.\n\nRoku 640 byla Apollonia dobyta muslimy a ti městu navrátili jeho semitské jméno Arsuf. Město bylo zredukováno na oblast přibližně dvacet dva akry a poprvé ve své historii bylo opevněno městskými hradbami s opěrnými pilíři, aby obránci byli schopni odrazit útok byzantského loďstva vedené od moře. Bylo zde vybudováno veliké tržiště a objevila se keramická výroba. Po smrti Abbásovského chalífy Hárúna ar-Rašída byla místní samaritánská komunita vyvražděna a jejich synagoga zničena.\n\nV roce 1101 padlo město do rukou křižácké armády vedené jeruzalémským králem Balduinem I. Křižáci přestavěli městské hradby a město přejmenovali na Arsur, kde zřídili na Jeruzalémském království vazalské Arsurské panství. Roku 1187 bylo město dobyto sultánem Saladinem, ale už 7. září 1191 bylo po bitvě u Arsufu mezi Richardem I. Lví srdce a Saladinem křesťany získáno zpět.\n\nJan z Ibelinu, Pán z Bejrútu, (1177–1236) syn Baliana z Ibelinu se stal Pánem v Arsuru roku 1207 díky sňatku s Melisendou z Arsuru. Jejich syn Jan z Arsuru (1211–1258) titul Pána z Arsuru zdědil. Titul poté přešel na Janova nejstaršího syna Baliana. Balian z Arsuru nechal přestavět městské hradby, vybudoval mocnou pevnost a roku 1241 také nový přístav. Od roku 1261 městu vládl Řád Johanitů.\n\nRoku 1265 mamlúcký sultán Bajbars Arsur po čtyřicetidenním obléhání dobyl. Mamlúci následně rozbourali městské opevnění, pevnost i s jejími základy ve strachu, aby pevnost nepadla zpět do rukou křižáků. Město bylo srovnáno se zemí a již se nikdy znovu neosídlilo.\n\nV blízkosti původního Arsufu ale až do roku 1948 stála arabská vesnice al-Haram, známá též jako Sajiduna Ali, podle muslimské svatyně Sidna Ali, která tu stojí dodnes. V obci od roku 1921 fungovala základní chlapecká škola. V roce 1931 v této vesnici žilo 333 lidí v 83 domech. Počátkem války za nezávislost v únoru 1948 ji ovládly izraelské síly a místní arabské obyvatelstvo uprchlo. Zástavba vesnice pak byla z větší části zbořena zbořena, s výjimkou areálu svatyně.\n\n\n"}
{"id": "244523", "url": "https://cs.wikipedia.org/wiki?curid=244523", "title": "Strawbs (album)", "text": "Strawbs (album)\n\nStrawbs je studiové album od anglické skupiny Strawbs z roku 1969.\n\nTyto snímky byly nahrány 12. ledna 1969 pro rozhlasový pořad Johna Peela \"Top Gear\" na stanici BBC Radio 1.\n\n\nHostující hudebníci:\n\nNa snímku \"Tell Me What You See in Me\" vystupovala skupina arabských hudebníků.\n\n\n\n"}
{"id": "244524", "url": "https://cs.wikipedia.org/wiki?curid=244524", "title": "Francouzská hokejová reprezentace", "text": "Francouzská hokejová reprezentace\n\nFrancouzská hokejová reprezentace se účastnila Mistrovství světa v ledním hokeji, Mistrovství Evropy v ledním hokeji a Olympijských her, aktuálně (2017) na 13. místě v žebříčku IIHF. Je kontrolována Fédération Française de Hockey sur Glace. Jediný aktuálně hrající Francouz v NHL je útočník Antoine Roussel, ačkoliv dříve v NHL hrál i Phillippe Bozon.\n\n\n"}
{"id": "244526", "url": "https://cs.wikipedia.org/wiki?curid=244526", "title": "Jūra", "text": "Jūra\n\nJūra je řeka v Litvě (Tauragėský kraj). Je to pravý přítok Němenu. Je 177 km dlouhá. Je to desátá nejdelší řeka v Litvě. Povodí má rozlohu 3994,4 km².\n\nPramení na západním úbočí Žemaitijské vysočiny, 2 km na západ od obce Jankaičiai, 9 km severozápad od Rietava. Teče zprvu na východ, potom se stáčí na jih, jihovýchod přes Rietava, Žadvainiai – zde přes ni vede dálnice A1 (260,5 km) – dále přes Kvėdarnu, Pajūris, Didkiemis, Pagramantis, (zde se vlévá Akmena; do ní se zde vlévá Gramančia, podle které dostal Pagramantis jméno), Tauragė, Pajūris, Obtéká z východu obloukem město Vilkyškiai, a nedaleko obce Vėžininkai se vlévá do Němenu 81 km od jeho ústí. Spád řeky je 0,8 m/km.\nZdroj vody je smíšený s převahou dešťového (48 %). K nejvyšším vodním stavům dochází od konce února do začátku května. Po zbytek roku může docházet k povodním, nejčastěji v prosinci. Průměrný průtok vody ve vzdálenosti 40 km od ústí činí 20,1 m³/s. Zamrzá v polovině listopadu až v únoru a rozmrzá na konci února až v polovině dubna. Šířka koryta dosahuje 15 – 20 m, hloubka 0,1 – 3 m. Výška podmílaných břehů dosahuje 25 m. Řeku kromě dálnice A1 překlenují ještě krajské silnice č. 164, 197, 165, 141 a dálnice A12.\n\nLeží na ní města Kvėdarna, Pajūris, Pagramantis, Tauragė, Vilkyškiai.\n\nNa jejím břehu je 10 hradišť baltského typu. V povodí Jūry je Chráněná krajinná oblast Pagramantisu (litevsky Pagramančio regioninis parkas), dvě rezervace (ichtyologická a krajinná).\n\nNa řece jsou tyto rybníky:\n\nJūra litevsky znamená moře.\n\nJūra je v litevštině i v češtině rodu ženského, číslo jednotné, skloňuje se podle vzoru \"žena\".\n\n"}
{"id": "244527", "url": "https://cs.wikipedia.org/wiki?curid=244527", "title": "Topný kotel", "text": "Topný kotel\n\nKotel je zařízení, v němž se spalováním tuhých, kapalných, nebo plynných paliv vyvíjí teplo, kterým se ohřívá teplonosná látka.\n\n\nPři spalování plynu v kotli vzniká chemickou reakcí určité množství vody v podobě vodní páry. Ta spolu s oxidem uhličitým a dalšími produkty hoření tvoří spaliny a je odváděna z kotle komínem do ovzduší. Kondenzační kotle však dokáží využít i kondenzační teplo této páry. Je to umožněno jejich pracovní teplotou, která je nižší, než teplota varu vody za běžného tlaku.\n\nPokud se spaliny ochladí pod teplotu jejich rosného bodu, dojde ke změně skupenství a kondenzaci obsažené vodní páry spojené s uvolněním skupenského tepla.\nEnergie, kterou lze takto získat, odpovídá rozdílu mezi spalným teplem a výhřevností daného paliva.\n\nKondenzační kotle mají smysl jen při pálení uhlovodíků (zemní plyn, topný olej, biopaliva). Při spalování uhlí, které obsahuje jen velmi málo vodíku, je účinek kondenzace zanedbatelný.\n\nRegulací je v podstatě vybaven každý kotel, ale na různé úrovni. Regulace výkonu u kotlů na tuhá paliva se provádí regulací přívodu vzduchu. Kotle na tzv. „ušlechtilá paliva“ (plynná a kapalná paliva) umožňují jiný druh regulace (například regulace přívodu paliva).\n\nKotlů spalujících biomasu je velké množství – liší se výkonem, cenou, náročností na údržbu, provoz i druhem paliva. Nejjednodušší jsou kotle na různá tuhá paliva, vhodné zejména tehdy, když je třeba palivo měnit na ekologičtější postupně. U takových kotlů lze střídat třeba uhlí a oblíbené pelety – ze dřeva lisované kostky podobné klasickým briketám. Spotřebiteli jsou často využívány pro nízké pořizovací náklady.\n\nKvalitnější peletové kotle mají nejen lepší poměr výkonu a množství paliva, ale i výrazně jednodušší obsluhu. Například u samozážehových kusů vybavených automatickým dávkovačem stačí nastavit termostat a kotel sám přikládá podle potřeby. V takovém případě je zapotřebí jej jen čistit od sazí a popele, což u dobrého kotle a kvalitních pelet stačí jednou za dva týdny. V takovém případě ale hodnota zařízení je daleko vyšší.\n\nNovinkou jsou zplynovací kotle – zařízení, která nechají dřevo pouze zuhelnatět a následně sublimovat. Při celém procesu se neuvolňují žádné škodliviny a jedinou nevýhodou zůstává vysoká pořizovací cena.\n\nZvláštním technickým řešením je hořák MultiBio s otočným roštem, který svým otáčivým pohybem dokáže odvalovat popel a zejména spečence, vzniklé spalováním paliv s nižší teplotou tavení popela a tak je možné spalovat nejrůznější biopaliva (typicky s větším podílem popela, např. pelety vyrobené z neodkorněného dřeva až po pelety převážně kůrové, ze sena, slámy [obilné, řepkové, hořčičné apod.], kukuřice, slunečnice, makoviny až po pelety např. z rašeliny). Předpokladem kvalitního spalování těchto paliv je však podpora hořáku inteligentní elektronikou tak, aby byly v každém provozním stavu dodrženy emisní limity dle ČSN EN 303-5.\n\n"}
{"id": "244531", "url": "https://cs.wikipedia.org/wiki?curid=244531", "title": "Moldova (řeka)", "text": "Moldova (řeka)\n\nMoldova ( ) je řeka v Rumunsku (Suceava, Neamț). Je to pravý přítok Siretu (povodí Dunaje). Je 205 km dlouhá. Povodí má rozlohu 4300 km².\n\nPramení ve Východních Kapatech. Na horním toku teče v úzké a hluboké dolině. Níže se říční údolí rozšiřuje na 3 až 5 km\n\nK nejvyšším vodním stavům dochází na jaře, v létě voda opadá. Zamrzá v zimě na 2 až 3 měsíce.\n\nVodní doprava není možná. Po řece se splavuje dřevo. Nedaleko ústí leží město Roman\n"}
{"id": "244532", "url": "https://cs.wikipedia.org/wiki?curid=244532", "title": "Kryptofašismus", "text": "Kryptofašismus\n\nKryptofašismus je skrytá forma fašismu. Směřuje k politickému fašismu, ale navenek se od něj distancuje, protože politický fašismus je odmítán společností nebo je přihlášení se k němu v rozporu se zákony konkrétního státu.\n\nPoužívání termínu bývá někdy předmětem parodií, např. v díle \"Fotostroj času\" (angl. \"Timeslides\") britského sci-fi sitcomu \"Červený trpaslík\" se Dave Lister vrací zpátky v čase a zjišťuje, že když mu bylo 17 let, nazýval téměř vše \"kryptofašistickým\".\n"}
{"id": "244534", "url": "https://cs.wikipedia.org/wiki?curid=244534", "title": "Arthur Sullivan", "text": "Arthur Sullivan\n\nSir Arthur Seymour Sullivan (13. května 1842, Londýn – 22. listopadu 1900 tamtéž) byl anglický hudební skladatel. Při vzniku svých oper spolupracoval s libretistou W. S. Gilbertem (viz Gilbert a Sullivan). \n\nSvé hudební i pěvecké nadání projevoval už od raného mládí, a stal se sboristou v londýnské Královské kapli (\"Royal Chapel\").\n\nZe začátku komponoval orchestrální, komorní a chrámovou hudbu. Napsal mnoho písní a chorálů. Pod Offenbachovým vlivem začal komponovat opery (opera buffa), se kterými dosáhl svých největších úspěchů. Vyučoval na \"Londýnské hudební akademii\", poté se stal ředitelem \"Training School for Music\". Od Cambridgeské univerzity dostal čestný doktorát a od královny šlechtický titul \"Knight Bachelor\" (s oslovením „Sir“).\n\nZnačný podíl na úspěchu jeho oper měl kvalitní libretista W. S. Gilbert. Premiéry se konaly v Savoy Theatre v Londýně, proto se Sullivanovy opery nazývají také „Savojskými“. Do svých operet přidával různé akrobatické scény, které přitahovaly zájem anglického publika. Značnou popularitu především v Anglii a v USA získal např. operami \"Patience\" (1881), \"Iolanthe\" (1882), \"Princess Ida\" (1884) anebo \"The Gondoliers\" (1889). V kontinentální Evropě se prosadila hlavně opera \"Mikado\" (1885), pravděpodobně pro svůj exotický námět.\n\nZa svůj život napsal další, ale méně úspěšná operní díla. Byl neustále rozpolcen mezi obchodní úspěch a vážnější povinnosti, jež na něj kladla sama královna.\n\nJeho dílo zahrnuje především 23 oper, převážně lehčího žánru \"opera buffa\", třináct orchestrálních děl, osm oratorií nebo chorálů, dva balety, scénickou hudbu k několika divadelním hrám a četné kostelní písně a další práce pro kostel, koledy, hudbu pro klavír a komorní hudbu. Operu s vážným tématem složil pouze jedinou (\"Ivanhoe\").\n\nPokud zde není uvedeno jinak, je místem prvního uvedení Londýn.\n\n\n\n\n\n\n\n\nNěkolik stovek písní, duet, trií i náboženských hymnů.\n\n"}
{"id": "244536", "url": "https://cs.wikipedia.org/wiki?curid=244536", "title": "Clifford Geertz", "text": "Clifford Geertz\n\nClifford Geertz [gérc] (23. srpna 1926 San Francisco – 30. října 2006 Filadelfie) byl americký antropolog, profesor sociálních věd na univerzitě v Princetonu v New Jersey a jeden z hlavních představitelů symbolické antropologie. Clifford Geertz byl ovlivněn americkým sociologem Talcottem Parsonsem, filosofy Gilbertem Rylem a Ludwigem Wittgensteinem a v neposlední řadě americkým literárním kritikem Kennethem Burkem.\n\nNarodil se v San Franciscu. Mezi lety 1943–1945 sloužil u Námořnictva Spojených států. Po druhé světové válce se rozhodl vystudovat vysokou školu, což mu umožnila i podpora amerického programu pro válečné veterány. Clifford Geertz získal bakalářský titul v roce 1950 na Antioch College v Yellow Springs, kde studoval filosofii a literaturu. Doktorát obdržel na Harvardově univerzitě v roce 1956, kde studoval sociální antropologii pod Talcottem Parsonsem a Clydem Kluckhohnem. Terénní výzkum podniknul v Maroku, na Jávě a na Bali.\n\nPrvní manželkou Clifforda Geertze byla antropoložka Hildred Geertzová, jeho druhou manželkou byla antropoložka Karen Blu.\n\nMezi Geertzovy studenty patří například americký kulturní historik Robert Darnton.\n\nClifford Geertz zemřel následkem komplikací spojených s operací srdce.\n\nClifford Geertz bývá řazen k přístupu, který je označován jako symbolická antropologie. Tento přístup dominoval kulturní a sociální antropologii zejména v šedesátých letech dvacátého století. Symbolická antropologie se tradičně dělí na britskou a americkou větev. Mezi významné představitele té britské bývají řazeni Mary Douglasová a Victor Turner, k představitelům té americké se kromě Geertze řadí David Schneider nebo Roy Wagner.\n\nSymbolická antropologie se zabývá zejména tím, jakým způsobem lidé chápou svět okolo sebe a jak je toto chápání podmíněno kulturně. Oproti ostatním symbolickým antropologům však Geertz tvrdil, že chceme-li přijít na to, jakým způsobem lidé rozumí světu kolem sebe, musíme obrátit svoji pozornost k veřejně dostupným symbolům, a nikoliv zkoumat mentální struktury, které se nacházejí v hlavách lidí.\n\n\n\n"}
{"id": "244540", "url": "https://cs.wikipedia.org/wiki?curid=244540", "title": "Tálknafjörður", "text": "Tálknafjörður\n\nTálknafjörður je fjord a stejnojmenná vesnice na severozápadě Islandu. V roce 2011 zde žilo 306 obyvatel. Zeměpisné souřadnice jsou 65°38' severní šířky a 23°49' západní délky.\n\nVesnice se začala utvářet přibližně v polovině 20. století v blízkosti tamějšího přístavu. Klíčovým pro rozvoj obce byla zejména 80. léta 20. století, kdy došlo hned k několika významným událostem – byl přijat nový územní plán, byla provedena významná modernizace přístavu a snížila se míra nezaměstnanosti místního obyvatelstva.\n\nNyní se zde nachází například základní škola, obchod, pobočka pošty nebo benzinová pumpa.\n\n"}
{"id": "244544", "url": "https://cs.wikipedia.org/wiki?curid=244544", "title": "Botmeur", "text": "Botmeur\n\nBotmeur je francouzská obec v departementu Finistère v Bretani. Bretonský název obce je \"Boneur\", znamenající \"velké sídlo\" odvozené od zámku de Botmeur. Leží v přírodním armorickém parku.\n\n\"Počet obyvatel\"\n\n"}
{"id": "244546", "url": "https://cs.wikipedia.org/wiki?curid=244546", "title": "1928 v hudbě", "text": "1928 v hudbě\n\nTento článek obsahuje události související s hudbou, které proběhly v roce 1928.\n\n\n\n"}
{"id": "244547", "url": "https://cs.wikipedia.org/wiki?curid=244547", "title": "Podnikatelské baroko", "text": "Podnikatelské baroko\n\nPodnikatelské baroko je pejorativní označení pro stavební styl, který se prosadil v České republice, na Slovensku i v jiných postkomunistických zemích ve výstavbě rodinných domů především v devadesátých letech 20. století. Stavby tohoto druhu však vznikají po celém světě, ovšem například v severní Americe či státech západní Evropy nebyla kontinuita těchto konzervativně pojatých staveb nikdy přerušena. „Podnikatelské baroko“ se vyznačuje nabubřelostí, okázalostí a stylovou bezradností.\n\nStavby v tomto stylu jsou typické zejména pro satelitní předměstí vesnic a měst, budovaná od počátku 90. let, která znehodnocují přírodní i urbanistické kvality krajiny a zásadně přispívají k vytváření tzv. sídelní kaše.\n\nArchitekt Pavel Hron, dlouhá léta působící v Německu a Švýcarsku tvrdí, že každý společenský převrat přináší v architektuře nabubřelost a nevkus. Jako hlavní příčinu označuje fakt, že se obvykle rychle dostanou k penězům vrstvy, které dříve patřily ke spodním patrům společenské pyramidy. Tyto vrstvy sice nemají vkus, ale potřebují rychle prezentovat své nové bohatství, dát na odiv svůj úspěch. Stejná situace byla v Německu po druhé světové válce. Ve Švýcarsku, které je po dlouhá staletí stabilní zemí, se takový fenomén vůbec neobjevil. Na východ od České republiky, na Ukrajině nebo v Rusku, ale třeba i v balkánských zemích, je tento jev ještě daleko výraznější. Mnohé luxusní vily jsou třeba inspirovány latinskoamerickými sídly apod.\n\nCharakteristickými znaky podnikatelského baroka jsou:\n\n\nPokud stavba odpovídá alespoň 6 z následujících 10 charakteristik, určitě se jedná o dílo podnikatelského baroka:\n\nPodle architekta Zdeňka Lukeše bylo podnikatelské baroko spontánní reakcí na uniformitu socialistické architektury. Je výsledkem podvědomé negace všeho, co charakterizovalo předchozí stavební styl.\n\nVelký vliv na vznik podnikatelského baroka měly také nové technologické možnosti. V současné době již není nutné stavět pouze z místního dostupného materiálu, možnosti terénních úprav jsou prakticky neomezené a není potřeba domy citlivě zasazovat do krajiny. Lidé mají možnost cestovat po celém světě a tak mnozí z investorů zatoužili postavit na českém venkově středomořskou architekturu, kalifornskou vilku nebo bavorský alpský dům.\n\n\n"}
{"id": "244548", "url": "https://cs.wikipedia.org/wiki?curid=244548", "title": "Argeș (řeka)", "text": "Argeș (řeka)\n\nArgeș ( ) je řeka v Rumunsku (Argeș, Dâmbovița, Ilfov, Giurgiu, Călărași). Je to levý přítok Dunaje. Je 335 km dlouhá. Povodí má rozlohu 12 400 km².\n\nPramení v Jižních Kapatech v masívu Fagaraš (rum. \"Făgăraș\"). Na dolním toku teče Dolnodunajskou nížinou.\n\nK nejvyšším vodním stavům dochází na jaře, v létě mohou vznikat náhlé povodně.\n\nJe to jedna z hlavních splavných řek v zemi. Na řece leží město Oltenița\n\n"}
{"id": "244553", "url": "https://cs.wikipedia.org/wiki?curid=244553", "title": "Magdalena Kožená", "text": "Magdalena Kožená\n\nMagdalena Kožená (* 26. května 1973 Brno) je česká operní pěvkyně původem z Moravy, mezzosopranistka světového jména. Jejím manželem je britský dirigent Sir Simon Rattle, se kterým má syny Jonáše (* 2005) a Miloše (* 2008) a dceru Anežku (* 2014). \n\nPochází z jižní Moravy. Oba její rodiče se narodili v Čechách, ona se však považuje za „čistokrevnou Moravanku“. Její otec, povoláním matematik, zemřel, když jí bylo jedenáct let. Matka je povoláním bioložka.\n\nSe zpěvem začínala v dětském sboru Kantiléna pod vedením Ivana Sedláčka. Jejím původním životním cílem bylo stát se pianistkou, avšak poté, co si zlomila obě ruce při sportovním úrazu ve věku 12 let, se rozhodla pro pěveckou kariéru. Po studiích na brněnské konzervatoři, kde vystudovala zpěv u Něvy Megové a klavír u Jiřího Peši, pokračovala v dalším studiu zpěvu u Evy Blahové na Vysoké škole múzických umění v Bratislavě.\n\nV roce 2002 uzavřela Kožená první sňatek. Jejím manželem se stal francouzský barytonista Vincent le Texier. V roce 2004 se při pobytu v Berlíně blíže seznámila se Simonem Rattlem, který je šéfdirigentem významného symfonického orchestru Berliner Philharmoniker. Oba se však již znali z účinkování na operním festivalu v anglickém Glyndebourne. Jejich první společný syn Jonáš (Jonas) Rattle se narodil v březnu 2005 v Salzburgu. Sňatek uzavřeli v říjnu 2008 v rodném městě Magdaleny Kožené Brně. Druhý syn Miloš přišel na svět v červnu 2008 v Aix-en-Provence a dcera Anežka, třetí dítě, se narodila v červnu 2014.\n\nMagdalena Kožená ovládá podle zdrojů sedm jazyků, mimo jiné angličtinu, francouzštinu a němčinu. Po celou dobu působení Simona Rattlea u tamějšího orchestru žije rodina v Berlíně v městské čtvrti Grunewald. Se svými dvěma syny a dcerou hovoří pěvkyně podle vlastního vyjádření výlučně česky. Poněvadž její manžel byl již v roce 1994 povýšen královnou Alžbětou II, na rytíře (\"Knight Bachelor\"), přísluší Magdaleně Kožené zdvořilostní oslovení \"Lady Rattle\".\n\nOd ukončení studia vystupovala Kožená pravidelně na prestižních operních jevištích po celém světě. Svou úspěšnou kariéru odstartovala v roce 1995 při Mozartově hudební soutěži v rakouském Salcburku, kde se stala její absolutní vítězkou. Od té doby získala řadu dalších uměleckých cen. \n\nPo určitou dobu žila v Paříži a věnovala se interpretaci francouzské operní tvorby. Za zásluhy v tomto oboru se stala v roce 2003 rytířkou Řádu umění a literatury Francouzské republiky (\"Chevalier des Arts et Lettres\"). Mezi vrcholy její umělecké kariéry bezesporu patří vystupování v newyorské Metropolitní opeře, kde debutovala v roce 2003; své účinkování zde si zopakovala v roce 2006. Těžiště jejího repertoáru leží zejména v interpretaci staré barokní a klasicistní hudby, nevyhýbá se však ani hudbě soudobé či autorům romantickým. Od konce 90. let 20. století má podepsánu exkluzivní vydavatelskou smlouvu s renomovanou společností Deutsche Grammophon.\n\nDne 1. května 2013 vystoupila Magdalena Kožená při slavnostním koncertu Berlínských filharmoniků ve Španělském sále Pražského hradu. Dirigentem byl její manžel Simon Rattle. Kožená přednesla osm (z deseti) \"Biblických písní\" Antonína Dvořáka. Koncert byl vysílán mnoha rozhlasovými a televizními stanicemi, mj. v Česku, Německu a Japonsku.\n\nPři novoročním koncertě České filharmonie 2014 v pražském Rudolfinu pod řízením Jiřího Bělohlávka přednesla Kožená dva cykly – \"Milostné písně\" Antonína Dvořáka v úpravě Jiřího Temla a výběr z \"Písní z Auvergne\" od Josepha Canteloubea. V sále Rudolfina zasedl i Simon Rattle, jenž se spolu se svou manželkou Magdalenou Koženou stal patronem „Roku české hudby“ 2014, který byl tímto koncertem zahájen.\n\n\nOd roku 1998 exkluzívně u společnosti Deutsche Grammophon.\n\n\n"}
{"id": "244554", "url": "https://cs.wikipedia.org/wiki?curid=244554", "title": "Seznam menších bazilik v Česku", "text": "Seznam menších bazilik v Česku\n\nNa území České republiky se nachází 15 kostelů nesoucích titul menší bazilika (\"basilica minor\").\n\n\n"}
{"id": "244555", "url": "https://cs.wikipedia.org/wiki?curid=244555", "title": "Hydroxykyseliny", "text": "Hydroxykyseliny\n\nHydroxykyseliny jsou karboxylové kyseliny, které mají v řetězci mimo funkční skupinu nahrazen atom vodíku hydroxylovou skupinou. Patří proto mezi substituční deriváty.\n\nR-CH-COOH + Cl → R-CH(Cl)-COOH + NaOH (velmi zředěný roztok) → R-CH(OH)- COOH\n\nVětšinou se jedná o pevné krystalické látky dobře rozpustné ve vodě a některých organických rozpouštědlech. Jsou slabší a méně reaktivní než halogenkarboxylové kyseliny. Objevuje se u nich optická aktivita.\n\n\nSystematický název příslušné hydroxykyseliny sestavíme z názvu výchozí karboxylové kyseliny s použitím číslování a předpony „hydroxy-“ (popř. i násobících předpon di, tri, …). Číslování můžeme použít dvojího druhu:\n\n"}
{"id": "244556", "url": "https://cs.wikipedia.org/wiki?curid=244556", "title": "A&amp;M Records", "text": "A&amp;M Records\n\nA&M Records je americká nahrávací značka, vlastněná společností Universal Music Group a provozovaná jako jedna ze tří značek společnosti UMG's Interscope-Geffen-A&M.\n\nA&M Records založili v roce 1962 Herb Alpert a Jerry Moss. Původní název nové firmy byl “Carnival Records” a pod touto značkou vydali dva singly. Společnost pak byla přejmenována na “A&M,” podle začátečních písmen ve jménech Alpert a Moss. Od roku 1966 do roku 1999 byla společnost vedena z historického studia Charlie Chaplina na adrese 1416 N. La Brea Avenue, poblíž Sunset Boulevard v Hollywoodu, Kalifornii.\n\nV průběhu 60. a 70. let byla firma A&M mezi vedoucími dodavateli ‘lehké’ pop music, s takovými umělci jako: Herb Alpert & the Tijuana Brass, Baja Marimba Band, Burt Bacharach, Sergio Mendes & Brasil ’66, Carpenters, Captain and Tennille, Fairport Convention a Paul Williams. Firma A&M v tomto období propagovala různorodé druhy hudby, včetně folkových legend Joan Baez, We Five (které sám Alpert objevil ve folkovém klubu v SAn Francisku), dále to byli The Brothers Johnson a Rita Coolidge, kteří u firmy setrvali i následujících 12 let. Podle výrobní a distribuční smlouvy s Ode Records, společnost A&M vydávala alba Carole King a komediální dvojice Cheech and Chong.\n\nPrvní vydání společnosti A&M ve Velké Británii byly realizovány prostřednictvím EMI a její značky Stateside Records a později pod vlastní značkou Pye Records, až do roku 1967. A&M Records, Ltd. byla založena v roce 1970, s distribucí zajišťovanou v Evropě prostřednictvím jiných značek. A&M Records of Canada, Ltd. byla též založena v roce 1970 a A&M Records of Europe v roce 1977. Během deseti let se A&M stala největší nezávislou nahrávací společností v USA. V roce 1979 se firma A&M spojila s distribuční společností RCA Records, (která se později stala součástí distribuční sítě BMG), avšak zůstala ve vlastnictví Alperta a Mosse.\n\nÚspěchy A&M přetrvaly i v 80. letech, kdy u společnosti nahrávali taková umělci jako: Joe Cocker, Janet Jackson, Atlantic Starr, Procol Harum, Spooky Tooth, Nazareth, The Tubes, Styx, The Police, Suzanne Vega, Supertramp, Annabel Lamb, Bryan Adams, Joe Jackson a Peter Frampton.\n\nV průběhu let A&M přidala specializované známky: Almo International pro střední proud, Omen Records (1964–1966)pro soul, pro jazz (1974–1978) AyM Discos, latinsko-americká divize Vendetta Records (1988–1990) jako známka taneční hudby a Tuff Break Records pro hip hop (1994–1995).\n\nA&M byla v roce 1989 prodána PolyGramu za 500 milionů dolarů. Alpert a Moss pokračovali v řízení společnosti až do roku 1993, kdy opustili PolyGram po nátlaku, kterým se měla A&M začlenit do struktur PolyGramu podle jejich představ. V prodejní smlouvě PolyGramu byla zakotvena výhrada doložky celistvosti, která jim zaručovala ovlivňování image společnosti až do roku 2009. V roce 1998 Alpert a Moss zažalovali PolyGram pro porušení doložky celistvosti.\nV průběhu 90. let pokračovala společnost ve vydávání kritikou a posluchači kladně přijímaných alb umělců Soundgarden, Extreme, Amy Grant, John Hiatt, Sting, Blues Traveler, Barry White a Aaron Neville, stejně tak jako nových umělců Sheryl Crow, Therapy?, CeCe Peniston a Gin Blossoms. Společnost rozšířila svou kolekci soundtracků o hudbu k filmům \"\", 'The_Three_Musketeers\", \"Sabrina\", \"The Living Sea\", \"Demolition Man\", \"Lethal Weapon 3\" a nezávislou produkci \"Empire Records.\"\n\nV roce 1998 byl PolyGram koupen společností Seagrams a začleněn do Universal Music Group. A&M byla následně (v rámci Universal Music Group) začleněna do nově formované značky Interscope-Geffen-A&M.\n\n\nHistorie většiny těchto značek je k dispozici na On A&M Records.\n\n\n\n\n"}
{"id": "244557", "url": "https://cs.wikipedia.org/wiki?curid=244557", "title": "Suceava (řeka)", "text": "Suceava (řeka)\n\nSuceava (česky též \"Sučava\", ) je řeka na severu Rumunska (župa Suceava) a na Ukrajině (horní tok v Černovické oblasti). Je to pravý přítok Siretu (povodí Dunaje). Je 160 km dlouhá. Povodí má rozlohu 3800 km².\n\nPramení ve Východních Karpatech. Na středním a dolním toku teče přes planinu Suceava.\n\nK nejvyšším vodním stavům dochází na jaře, v létě mohou vznikat náhlé povodně způsobené dešti. Na podzim a v zimě hladina klesá. Průměrný průtok vody činí přibližně 20 m³/s. Řeka unáší velké množství pevných částic.\n\nNa řece leží města Vicovu de Sus, Milișăuți, Suceava a Liteni.\n"}
{"id": "244562", "url": "https://cs.wikipedia.org/wiki?curid=244562", "title": "Národní park Rondane", "text": "Národní park Rondane\n\nNárodní park Rondane ( ) je nejstarší norský národní park rozkládající se v kraji Innlandet. Založen byl 21. prosince 1962. Park pokrývá oblast horského masivu Rondane s jeho deseti vrcholy přesahujícími výšku 2000 metrů. Nejvyšší horou je Rondeslottet (2178 m n. m.).\n\nV roce 2003 byl park rozšířen na současnou rozlohu 963 km. Park je významnou oblastí výskytu soba polárního.\n\nRondane je typická vysokohorská oblast s rozsáhlými náhorními plošinami a celkem deseti vrcholy přesahujícími výšku 2000 metrů. Nejvyšší horou je Rondeslottet (2178 m n. m.). Nejnižší oblasti parku se nacházejí těsně pod horní hranicí lesa, která je přibližně ve výšce 1000 – 1100 m n. m.. Vrcholy přes 2000 m n. m. jsou: Rondeslottet (2,178 m), Storronden (2,138 m), Høgronden (2,114 m), Midtronden západní vrchol (2,060 m), Vinjeronden (2,044 m), Midtronden východní vrchol (2,042 m), Trolltinden (2,018 m), Storsmeden (2,016 m), Digerronden (2,015 m), and Veslesmeden (2,015 m).\n\nKlima je mírné ale relativně suché. Nejnižší oblasti jsou pokryty břízovými porosty, s rostoucí výškou vegetace ubývá. Nad hranicí 1500 m n. m. lze nalézt již jen nejodolnější lišejníky.\n\nV nejhlubším údolí parku se rozkládá jezero Rondvatnet, které od sebe odděluje části Storronden-Rondeslottet a Smiubelgen. Kvůli nízké vlhkosti klimatu neexistují v Rondane žádné trvalé ledovce. V některých údolích se však drží sníh i přes léto.\n\nV mnohých částech parku se nacházejí drobná ledovcová jezírka a morény, které jsou pozůstatky doby ledové.\n\nHorská krajina Rondane inspirovala mnoho norských spisovatelů a dramatiků. Nejznámějším dílem je hra Peer Gynt z roku 1867 od Henrika Ibsena, jejíž část se odehrává právě na území dnešního národního parku.\n\n\n"}
{"id": "244564", "url": "https://cs.wikipedia.org/wiki?curid=244564", "title": "Rondane", "text": "Rondane\n\nRondane je pohoří v jižním Norsku v kraji Innlandet. Na severu ho údolí Grimsdalen odděluje od pohoří Dovrefjell.\nHlubokým údolím Gudbrandsdalen řeky Lågen na západě prochází i železnice a páteřní norská silnice E6; za ní se zvedají výběžky pohoří Reinheimen a Jotunheimen. Na východě je hlavní horská skupina Rondane ohraničena údolím řeky Atny se silnicí 27. Navazující horská pásma přesahující 1200 m n. m. pokračují dále na východ až k údolí Østerdalen s řekou Glåmou. Za tímto údolím pak pokračují méně výrazné hřbety jako Raudsjøheimen nebo Steinfjellet. K jihovýchodu vybíhá z Rondane dlouhý a stále se snižující hřeben Raudfjellet, který poblíž města Hamar přechází ve vrchovinu.\n\nNejvyšším vrcholem Rondane je Rondslottet (2178 m n. m.), za ním následují Storronden (2138) a Høgronden (2114). Hlavní část pohoří vystupuje z náhorní plošiny ve výšce 1000 až 1200 m, která má charakter tundry. Lesy do této nadmořské výšky většinou nedosahují.\n\nPohoří Rondane je budováno ledovci, dnes zde však i přes velkou nadmořskou výšku žádný ledovec nenajdeme. Důvodem je srážkový stín za vyšším pohořím Jotunheimen. Díky němu jsou Rondane mnohem sušší a pro tvorbu ledovců zde není dostatek sněhu. Hory patří do systému Skand a jsou budovány velmi starými horninami z období kaledonského vrásnění.\n\nLesy (bříza, borovice) najdeme jen v okrajových partiích. Náhorní plošina je porostlá trávou a lišejníky. Fauna je zastoupena převážně hmyzem, drobnými savci a ptáky, z větších savců je významný výskyt soba. Příroda jádra Rondane je chráněna nejstarším norským národním parkem \"(Rondane nasjonalpark).\"\n\n"}
{"id": "244565", "url": "https://cs.wikipedia.org/wiki?curid=244565", "title": "Vedea", "text": "Vedea\n\nVedea ( ) je řeka v Rumunsku (Argeș, Olt, Teleorman). Je 220 km dlouhá. Povodí má rozlohu 7 500 km².\n\nPramení v předhůří Jižních Kapat. Na horním toku protéká kopcovitou krajinou. Na dolním toku pak teče přes Dolnodunajskou nížinu. Ústí zleva do Dunaje nedaleko města Giurgiu.\n\nK nejvyšším vodním stavům dochází na podzim a jaře, v létě hladina klesá a řeka se mění v řetězec oddělených jezer.\n\nJe to jedna z hlavních splavných řek v zemi. Na řece leží město Olteniţa.\n"}
{"id": "244566", "url": "https://cs.wikipedia.org/wiki?curid=244566", "title": "Inkognito kvartet", "text": "Inkognito kvartet\n\nInkognito kvartet je název dívčí vokální pěvecké skupiny, která vznikla v roce 1960 z členek někdejšího Československého státního souboru písní a tanců (její název údajně vznikl proto, že jeho zpěvačky působily mimo tento soubor prý jakoby inkognito). Soubor zpočátku vystupoval hlavně na estrádách, hrál pro vojáky, zpíval velice pestrý repertoár, který se skládal z písní folklórních, černošských, swingových, trampských i kramářských respektive staropražských. Populární titulem byl například song \"Na Vlachovce\", který později dal název někdejšímu velmi úspěšnému televiznímu pořadu tematicky zaměřenému na dechovou a lidovou hudbu.\n\nOd roku 1962 soubor působil jako součást Divadla Paravan, kde působil až do zániku divadla. Postupem doby se začal prosazovat na scéně středního proudu popmusic, začal vystupovat mimo estrádní pódia, nahrával pro Panton i Supraphon, objevovala se v Československém rozhlasu i v televizi. Často vystupoval s orchestrem Karla Duby. Vůdčí postavou celého uskupení se stala žena s bezesporu nejhlubším i velice snadno zapamatovatelným výrazně znělým hlasem v celé oblasti české populární hudby, kontraaltistka Věra Nerušilová společně se sopranistkou Indrou Střítezskou-Vostrou.\n\n\n\n\n\n\n"}
{"id": "244568", "url": "https://cs.wikipedia.org/wiki?curid=244568", "title": "Oxokyseliny", "text": "Oxokyseliny\n\nOxokyseliny jsou karboxylové kyseliny, které mají v řetězci mimo funkční skupinu nahrazen atom vodíku dvojnou vazbou vázaným atomem kyslíku. Patří proto mezi substituční deriváty.\n\nPodle výsledné karbonylové skupiny se rozlišují aldokyseliny (aldehydická skupina -CH=O) a ketokyseliny (ketoskupina -CO-).\n\n\nSystematický název příslušné oxokyseliny se sestaví z názvu výchozí karboxylové kyseliny s použitím číslování a předpony „oxo-“ (případně. i násobících předpon di, tri, …). Lze použít číslování dvojího druhu:\n"}
{"id": "244576", "url": "https://cs.wikipedia.org/wiki?curid=244576", "title": "Balustráda", "text": "Balustráda\n\nBalustráda (z franc. \"balustrade\" – zábradlí, hrazení, brlení) je individuálně tvarované, ozdobné zábradlí, vytvořené pomocí nízkých sloupů, tzv. baluster neboli balustrových kuželek krytých zpravidla překladem. Uplatňuje se většinou na schodištích, terasách a balkonech. Může být v půdorysu přímá, ale často bývala i zakřivená, zejména v barokní době. Balustráda je vytvořena z kamene nebo materiálu, který kámen napodobuje: ze štuku, ze dřeva, v novější době také z betonu.\n\nVedle základního významu balustrády z jednotlivých sloupků – balustrových kuželek – se tímto slovem může rozumět obecně jakékoli kamenné či kámen napodobující prolamované zábradlí složené z jednotlivých dílců, například z kružbových obrazců nebo různě proplétaných prutů.\n\nPřestože je balustráda (v původním významu slova) antikizující prvek, v antickém Řecku a Římě se zřejmě nepoužívala. Objevuje se však v asyrských palácích, kde jsou užity ve spodní části okenních otvorů. Jejich masivní rozšíření počíná v 15. století na balkonech benátských a veronských paláců. Balustrády byly hojně užívány v renesanci, baroku a také v 19. století, v období neo-slohů.\n\nZa Alpami byly především v období pozdní gotiky často používány gotické balustrády. Neklasicky tvarované balustrády, tvořené například volutami či různě se proplétajícími pruty, které jsou v podstatě neklasickou variací balustrového sloupku, ale často se objevují i v baroku a rokoku. Zcela svébytná podoba balustrád se pak vyskytuje v mimoevropské, například islámské či indické architektuře.\n"}
{"id": "244577", "url": "https://cs.wikipedia.org/wiki?curid=244577", "title": "Label", "text": "Label\n\nLabel může být:\n\n"}
{"id": "244578", "url": "https://cs.wikipedia.org/wiki?curid=244578", "title": "Báze (lineární algebra)", "text": "Báze (lineární algebra)\n\nPráci s vektorovými prostory i samotnými vektory lze velmi ulehčit zavedením pojmu báze vektorového prostoru (krátce jen \"báze\", angl. \"basis\", pl. \"bases\"). Jedná se o množinu jistým způsobem výjimečných vektorů z daného vektorového prostoru, pomocí níž jsme schopni vyjádřit libovolný vektor tohoto prostoru. Pojem báze úzce souvisí s pojmem dimenze vektorového prostoru. Zatímco dimenze nám říká, kolik parametrů potřebujeme na popsání libovolného vektoru v daném prostoru, báze je množina vektorů, ze kterých jsme schopni tento vektor sestrojit, známe-li tyto parametry.\n\nNejsnáze je pojem báze vektorového prostoru nahlédnutelný v případě prostoru šipek, fyzikálních vektorů. Pro jednoduchost uvažujme množinu všech šipek v rovině. Tato množina se dá vyjádřit jako vektorový prostor formula_1, kde součtu dvou vektorů odpovídá složení dvou šipek, více viz oddíl Fyzikální vektory v článku Vektorový prostor či oddíl Geometrická interpretace v článku Lineární kombinace.\n\nMějme pro začátek jednu (nenulovou) šipku v rovině, kterou si označme jako formula_2. Aniž bychom cokoli věděli o vektorových prostorech, můžeme se na celou věc dívat čistě geometricky a v rovině zakreslit dvě přímky, které jsou na sebe kolmé a které procházejí bodem, z něhož vychází naše šipka formula_2. Těmto dvěma přímkám budeme říkat \"osy\", jejich průniku \"počátek\" a celému celku dvou přímek pak \"souřadnicová soustava\". Pro přehlednost si přitom jednu z os označme písmenem \"x\" a druhou písmenem \"y\". Souřadnicová soustava nám umožňuje zavést jednoduchý způsob, jak naši šipku popsat pomocí dvou čísel. Konkrétně, nejprve si vykresleme kolmici na osu \"x\" tak, aby protínala konec šipky. Vzdálenost paty této kolmice od počátku soustavy souřadnic pak chápeme jako \"x-ovou souřadnici\" šipky, viz Obr. 1. Stejně postupujeme i pro osu \"y\". Obdrželi jsme tak pro naši šipku dvojici čísel, kterým říkáme \"souřadnice šipky\" (v dané souřadnicové soustavě). Když si teď do roviny přikreslíme libovolnou další šipku, tak jsme jí stejným způsobem schopni popsat pomocí dvou čísel.\n\nTento způsob popisu šipek pomocí dvojic čísel je velmi názorný a jednoduchý. Rádi bychom ho proto přesunuli i do oblasti obecných vektorových prostorů. Zde ale nevíme, co znamená vzdálenost paty kolmice od počátku souřadnic, protože na vektorovém prostoru není nic jako vzdálenost definováno. (Nehledě na to, že tam není definována ani přímka, ani průsečík, ani pata kolmice.) Abychom uspěli, tak musíme naši představu souřadnicových os vystavět s pomocí pojmů, které jsou nám v obecném vektorovém prostoru k dispozici. Vraťme se k našemu příkladu šipek v rovině. Dosud jsme zde měli zavedeny dvě souřadnicové osy a každý vektor jsme popsali pomocí dvou souřadnic, viz Obr. 1. Víme navíc, že složením dvou šipek dostaneme jejich výslednici, kteroužto přitom můžeme chápat jako jejich součet. (Souřadnice výslednice totiž obdržíme tak, že sečteme souřadnice původních dvou šipek, více viz oddíl Fyzikální vektory v článku Vektorový prostor.) Vektor formula_2 z příkladu výše tedy můžeme chápat i jako součet dvou jistých vektorů, formula_5 a formula_6. Vektor formula_5 přitom leží na ose \"x\" a podobně vektor formula_6 leží na ose \"y\", viz Obr. 2. Platí tedy rovnost\nPokud nyní vektor formula_2 dvakrát prodloužíme, obdržíme vektor formula_11, jenž lze vyjádřit jako součet vektorů formula_12 a formula_13. Analogicky bychom postupovali i pro libovolný násobek vektoru formula_2 dostávajíce\nkde formula_16. Když bychom nyní vektor formula_2 pootočili a obdrželi tak vektor formula_18, jak je znázorněno na Obr. 3, tak se odpovídajícím způsobem změní i oba vektory formula_5 a formula_6 do tvaru formula_21 a formula_22, tedy\nJe tak vidět, že ať vektor formula_2 zkrátíme, prodloužíme či natočíme, tak lze výsledný vektor vždy vyjádřit pomocí původních vektorů formula_5 a formula_6 jako jejich lineární kombinaci. V rovině jsme ale schopni \"jakýkoliv\" vektor vyjádřit pomocí vhodného natočení či prodloužení/zkrácení vektoru formula_2. Dostáváme tak, že libovolný vektor formula_28 v rovině lze popsat jako jistou lineární kombinaci vektorů formula_5 a formula_6 způsobem\npro jisté koeficienty formula_32.\n\nV tuto chvíli tedy můžeme nadobro opustit náš pomocný pojem souřadnicových os, souřadnicové soustavy a souřadnic vektoru v této soustavě. Místo toho si hned od počátku můžeme v rovině zavést dva pevně dané vektory, které si označíme formula_5 a formula_6. Jak jsme právě viděli, pomocí těchto vektorů jsme schopni vyjádřit libovolný vektor roviny jako jejich lineární kombinaci. Koeficienty této lineární kombinace přitom nazveme našimi novými \"souřadnicemi\". Souřadnicemi, kterými lze popisovat vektory v obecném vektorovém prostoru, protože k jejich zavedení nebylo potřeba nic kromě pojmu lineární kombinace. Tyto souřadnice neudávají vzdálenost od počátku soustavy souřadnic jako ve výše zmíněném případě, ale jedná se o čísla, kterými když vynásobíme naše dva pevně zadané vektory a tyto pak sečteme, tak dostaneme žádaný vektor. Tyto pevně zadané vektory, zde tedy formula_5 a formula_6, pak nazýváme \"báze\" prostoru šipek v rovině.\n\nJak vidno, vektory formula_5 a formula_6 můžeme zvolit vícero možnými způsoby, a přitom lze jimi stále popsat libovolný vektor v rovině. Jedná se o obecnou vlastnost báze – za bázi můžeme zvolit vícero sad vektorů. Zde se ale může vyskytnout obtíž, když vektor formula_5 zvolíme tak, že je roven násobku vektoru formula_6 a oba tak směřují tímtéž směrem (popřípadě až na znaménko). Není těžké si uvědomit, že v takovémto případě nejsme schopni popsat vektor v rovině, který se od jejich směru odchyluje. Abychom předešli podobným situacím, musíme naložit na definici báze podmínku, že žádný vektor báze nesmí jít vyjádřit pomocí ostatních vektorů báze. Matematicky je tento požadavek vyjádřen slovy, že báze musí být lineárně nezávislá množina vektorů. V obecném vektorovém prostoru bychom také mohli být na pochybách, kolik vektorů vlastně potřebujeme k popisu celého prostoru. Neboli, kolik vektorů tvoří bázi. I v případě vektorů v rovině jsme totiž mohli každý vektor vyjádřit ne jako lineární kombinaci dvou vektorů, ale třeba tří, čtyř, pěti. Požadujeme tedy ještě, abychom do báze nevybírali zbytečně mnoho vektorů. Chceme tedy vybrat jen tolik vektorů, kolik je k popisu vektorového prostoru nezbytně potřeba. Tento požadavek lze vyjádřit opět pomocí lineární nezávislosti. Pokud máme lineárně závislý soubor vektorů, kterými popisujeme vektorový prostor, tak z tohoto souboru můžeme nejméně jeden vektor vyjmout a přitom budeme stále schopni popsat celý prostor. Pokud máme lineárně nezávislý soubor, pak z něho už nelze žádný vektor vyjmout, aniž bychom se neochudili o možnost popisu celého prostoru.\n\nShrňme si nakonec základní vlastnosti, které musí námi vybrané vektory z vektorového prostoru mít, aby mohli dohromady tvořit bázi. Jak jsme viděli výše, tak chceme, aby šel každý vektor z vektorového prostoru vyjádřit jako lineární kombinaci námi vybraných vektorů. Množina všech lineárních kombinací daných vektorů se přitom nazývá jejich lineární obal. Jinými slovy tedy chceme, aby lineární obal námi vybraných vektorů byl roven celému vektorovému prostoru. Dále ale ještě požadujeme, aby tyto vektory byly lineárně nezávislé. Dospíváme tak k obecné definici báze níže.\n\n\"Báze\" vektorového prostoru formula_41 je taková množina vektorů z formula_41, která je lineárně nezávislá a jejíž lineární obal je roven celému prostoru formula_41. Prvky množiny formula_44 pak nazýváme bazickými vektory nebo vektory báze. V symbolech lze definici přepsat jako\n\nTuto definici lze použít v případech, kdy má množina formula_44 konečný, ale i nekonečný počet prvků. Pokud je počet jejích prvků nekonečný, tak je nutno mít na paměti, že lineární nezávislost takovéto množiny znamená, že každý \"konečný\" soubor vektorů vybraný z formula_44 je lineárně nezávislý. Podobně, v definici lineárního obalu jsou vždy uvažovány jen lineární kombinace \"konečně\" mnoha vektorů z formula_44. Tímto způsobem je definována tzv. Hamelova báze, viz níže. Existují však zobecnění, viz Schauderova či ortonormální báze níže, kde jsou uvažovány \"lineární kombinace nekonečně mnoha vektorů\". Pokud se omezíme jen na konečnou množinu formula_44, lze výše uvedenou definici přepsat do podoby:\n\n\"Báze\" vektorového prostoru formula_41 je takový lineárně nezávislý soubor vektorů formula_51, pro který platí rovnost formula_52. Vektory formula_51 pak nazýváme \"bazické vektory\". V symbolech tedy\n\nV právě uvedených formulacích nebyla požadována uspořádanost množiny či souboru vektorů, nezáleželo tedy na pořadí jejich prvků, a přesto jsme je nazývali bází. V některých případech je ale výhodné za bázi označovat množinu vektorů, v níž je pořadí těchto vektorů konkrétně zadané. Důležité to je např. pokud chceme sestrojit matici přechodu mezi dvěma bázemi. Pro různá uspořádání těchže vektorů pak dostáváme různé matice.\n\nV definici výše není množina formula_44, popř. soubor vektorů formula_51, určena jednoznačně. V jednom vektorovém prostoru lze tedy nalézt více bází. Lze však dokázat, viz oddíl Vztah dimenze a báze níže, že všechny báze daného vektorového prostoru mají stejný počet prvků. Ač tedy můžeme za bázi zvolit obecně vícero souborů vektorů, dimenze daného vektorového prostoru je dána pevně.\n\nUvažujme nyní vektorový prostor formula_41 (konečné dimenze formula_58), jehož báze je formula_59. Z definice plyne, viz níže, že lze libovolný vektor formula_28 z prostoru formula_41 vyjádřit pomocí jednoznačně určených koeficientů formula_62 ve tvaru\npřičemž formula_64, kde formula_65 je těleso, nad nímž je vektorový prostor formula_41 definován. Obyčejně tedy formula_67 nebo formula_68. Koeficientům formula_62, kde formula_70, pak říkáme souřadnice vektoru formula_28 v bázi formula_72.\n\nJak bylo naznačeno v úvodu článku, pojem báze je úzce spojen s pojmem dimenze vektorového prostoru. Tu lze definovat buď nezávisle na definici báze, anebo druhým způsobem jako \"počet prvků libovolné báze daného vektorového prostoru\", viz definice dimenze vektorového prostoru. Vyjděme nyní z prvního způsobu definice dimenze, který nám umožňuje definovat nekonečnou dimenzi prostoru, aniž bychom jakkoli specifikovali jeho bázi. Je vidět, že definice báze, která bere v úvahu jen konečné množiny formula_44, není schopna přiřadit bázi nekonečněrozměrnému vektorovému prostoru. Dosti často si s touto omezenější podobou definice vystačíme, její obecnější formulace výše pak v nekonečněrozměrném případě definuje tzv. Hamelovu bázi.\n\nKromě dvou právě uvedených formulací se objevují i další definice báze vektorového prostoru, jako Schauderova báze, ortonormální báze či trigonometrická báze, z nichž některé jsou rozebrány níže.\n\nS pojmem báze vektorového prostoru souvisí pojem generátoru vektorového prostoru. Mějme vektorový prostor formula_41 a dále jeho jistou neprázdnou podmnožinu formula_75. Pak říkáme, že množina formula_44 generuje vektorový prostor formula_41, právě když lze každý vektor z prostoru formula_41 vyjádřit jako lineární kombinaci vektorů z množiny formula_44. Prvky množiny formula_44 pak nazýváme generátory vektorového prostoru formula_41. Jinými slovy, množina formula_44 generuje vektorový prostor formula_41, právě když je formula_41 jejím lineárním obalem. Neboli\nOproti bázi zde tedy nepožadujeme lineární nezávislost. Definici báze vektorového prostoru lze pak vyjádřit slovy:\n\nJe-li vektorů v množině formula_44 konečně mnoho, pak lze výše uvedenou definici generátorů přeformulovat takto: Mějme vektorový prostor formula_41 a dále jeho jistou neprázdnou podmnožinu formula_91 pro jisté přirozené číslo formula_92. Pak říkáme, že množina formula_44 \"generuje\" vektorový prostor formula_41, právě když\nVektory formula_51 pak nazýváme \"generátory vektorového prostoru\" formula_41. Definice generátorů vektorového prostoru se tak shoduje s definicí generátorů lineárního obalu.\n\nV případě nejčastěji užívaných vektorových prostorů se definují jisté báze, který mají velmi jednoduchý tvar a s nimiž se snadno pracuje. Těmto bázím říkáme standardní báze. Nejedná se však o obecný pojem, standardní báze je ve svém konkrétním tvaru zavedena jen pro prostory aritmetických vektorů, posloupností (čísel), (číselných) matic a polynomů. Obecně by se místo číselných těles dala uvažovat tělesa libovolná. Tvary standardních bází pro právě uvedené prostory jsou vypsány v Příkladu 1 níže.\n\nZaměřme se nyní na definici báze podanou v úvodu sekce, kde za formula_44 bereme i nekonečné množiny. Pokud použijeme tuto definici na konečněrozměrný prostor, tak nic nového nezískáme. Opět bychom dospěli ke konečné bázi, jejíž počet prvků by byl roven dimenzi vektorového prostoru. V případě nekonečněrozměrných vektorových prostorů se ale situace liší. Zde bychom bázi o konečně mnoha prvcích nenašli. Připustíme-li však platnost axiomu výběru, lze ukázat, že každý vektorový prostor, tedy i ten nekonečněrozměrný, má bázi (viz oddíl Existence báze níže). U nekonečněrozměrných prostorů této bázi říkáme \"Hamelova báze\". Je pojmenována po německém matematikovi Georgu Hamelovi a občas se lze setkat i s nesprávným označením \"Hammelova báze\". Připomeňme, že v definici lineárního obalu a lineárně nezávislé množiny vždy uvažujeme jen konečné lineární kombinace. V případě konečněrozměrných prostorů se Hamelova báze redukuje na běžnou bázi vektorového prostoru a je tedy přímým zobecněním báze konečněrozměrného vektorového prostoru na nekonečněrozměrný případ.\n\nJako příklad Hamelovy báze můžeme uvést standardní bázi prostoru posloupností či standardní bázi prostoru polynomů, viz Příklad 1.\n\nPři práci s nekonečněrozměrnými prostory není pojem Hamelovy báze dostačující. Definují se tak jiné báze. Máme-li vektorový prostor vybaven normou, který je navíc v dané normě úplný, můžeme jako nejpřímější zobecnění Hamelovy báze zavést \"Schauderovu bázi\", která je pojmenována po svém tvůrci, polském matematikovi J. Schauderovi. Příkladem úplného vektorového prostoru s normou jsou Hilbertovy či obecněji Banachovy prostory. Občas se přízvisko v kontextu těchto prostorů vynechává a hovoří se pouze o \"bázi\". Schauderova báze je v těchto prostorech definována následovně\n\nNechť formula_72 je Banachův prostor definovaný nad tělesem formula_65, označme si jeho normu jako formula_101. Pak posloupnost formula_102 prvků z formula_72 nazveme \"(Schauderovou) bází\" tohoto prostoru, jestliže pro každý vektor formula_104 existuje právě jedna posloupnost formula_105 prvků z formula_65 tak, že platí\nRovnost výše je přitom chápána ve smyslu\n\nSchauderova báze je oproti té Hamelově tedy obecnější v tom, že uvažuje i lineární kombinace \"nekonečně\" mnoha prvků. Není to však už báze vektorového prostoru (v algebraicekém smyslu). Můžeme říci, že zatímco je Hamelova báze množina, jejíž lineární obal je roven celému vektorovému prostoru, tak Schauderova báze je množina, pro niž \"uzávěr\" jejího lineárního obalu je roven celému Banachovu prostoru. V případě konečněrozměrných prostorů se pojem Schauderovy báze redukuje na běžnou definici báze vektorového prostoru.\n\nDůležitou roli v prostorech se skalárním součinem, tedy např. v Hilbertových prostorech, hrají báze ortonormální, resp. ortogonální. Na prostorech konečné dimenze je ortogonální báze speciálním případem klasické báze, jejíž prvky navíc splňují vlastnost, že jsou na sebe kolmé. Ortogonální báze konečněrozměrného prostoru se skalárním součinem je tedy množina formula_109, která generuje celý prostor a pro jejíž prvky platí\nkde závorka značí skalární součin v daném prostoru a formula_111. Ortogonalita vektorů totiž už zajišťuje jejich lineární nezávislost. Častěji užívaná je ale ortonormální báze, která má oproti ortogonální bázi ještě ten požadavek, že mají všechny její prvky jednotkovou velikost. Jinými slovy, ortonormální báze je množina formula_112 generující celý prostor, pro jejíž prvky platí\nkde závorka opět značí skalární součin v daném prostoru, formula_114 značí Kroneckerovo delta a formula_111.\n\nV prostorech nekonečněrozměrných se pak ortogonální báze definuje jako \"ortogonální množina, která je v daném Hilbertově prostoru totální\". Podobně, ortonormální báze je taková podmnožina nekonečněrozměrného Hilbertova prostoru, která je ortonormální a totální v tomto prostoru.\n\nOrtogonální množina je přitom taková množina nenulových vektorů z Hilbertova prostoru, jejíž každé dva prvky jsou ortogonální. Ortonormální množina je pak taková ortogonální množina, jejíž každý prvek má jednotkovou velikost, tj. pro každý její prvek formula_28 platí formula_117. To, že je nějaká množina totální ve své nadmnožině, znamená, že uzávěr jejího lineárního obalu je roven této nadmnožině. Neboli, ortonormální báze formula_118 Hilbertova prostoru formula_119 je ortonormální podmnožina z formula_119 taková, že formula_121, kde pruh nad označením množiny symbolizuje její uzávěr.\n\nZ vlastností ortonormálních bází lze odvodit velmi užitečné vztahy, jako např. Parsevalovu rovnost, Besselovu nerovnost či rozklad vektoru za pomoci Fourierových koeficientů.\n\nOmezme se v tomto oddíle jen na konečněrozměrné vektorové prostory. Jak bylo předesláno výše, ač lze za bázi volit různé soubory vektorů, počet prvků báze je vždy tentýž, jak vyplývá z následujícího tvrzení.\n\n\nNa dalších třech tvrzeních si nyní ukažme vztah báze konečněrozměrného vektorového prostoru a jeho dimenze. Předpokládáme přitom, že dimenze vektorového prostoru byla definována nezávisle na jeho bázi, jak je to podáno v oddíle Definice článku Dimenze vektorového prostoru. Dohromady by šla trojice následujících tvrzení shrnout slovy: \"Každý vektorový prostor konečné dimenze má počet bazických vektorů roven své dimenzi\".\n\n\n\n\nOpět se omezme na případy konečněrozměrných vektorových prostorů. V případě nekonečné dimenze je situace složitější.\n\n\n\n\nUkažme si na příkladu konečněrozměrných vektorových prostorů rozdíly v hodnotě jejich dimenze, chápeme-li daný vektorový prostor jako množinu definovanou nad rozdílnými tělesy. Přesněji řečeno, vektorový prostor je uspořádaná čtveřice formula_172. Pokud ponecháme množinu formula_41 a změníme množinu formula_65, můžeme dostat vektorový prostor odlišné dimenze. Jiná hodnota dimenze se odrazí i na tvaru báze takového vektorového prostoru. Konkrétně si dokažme následující tvrzení.\n\n\nPro jednoduchou ilustraci tohoto jevu viz Příklad 4 níže.\n\nDokažme si v tomto oddíle důležité tvrzení: \"Každý nenulový vektorový prostor má bázi.\" Pro konečněrozměrné prostory jsme tuto větu už v podstatě dokázali v oddíle Vztah dimenze a báze. Bude nás tedy hlavně zajímat případ nekonečněrozměrných vektorových prostorů. Poznamenejme ještě, že nulový vektorový prostor, formula_144, žádnou bázi nemá. K důkazu věty budeme potřebovat axiom výběru, konkrétně jeho formulaci ve tvaru Zornova lemmatu.\n\nUvažujme nenulový vektorový prostor formula_41 a systém všech jeho lineárně nezávislých podmnožin formula_197. Neboť množiny obsahující jediný nenulový vektor jsou lineárně nezávislé, je formula_197 neprázdný. Díky relaci inkluze je tento systém navíc částečně uspořádaná množina. Máme-li dvě lineárně nezávislé množiny formula_199, formula_200 ze systému formula_197, tak můžeme totiž definovat formula_202, právě když formula_203. Uvažujme nyní lineárně uspořádaný podsystém formula_204 z formula_197. Sjednotíme-li všechny prvky podsystému formula_204, dostaneme množinu formula_207, o níž není těžké dokázat, že je jednak prvkem systému formula_197, jednak že je navíc nadmnožinou všech prvků podsystému formula_204. Množina formula_207 je tedy horní závorou podsystému formula_204. Dokázali jsme tak, že každý lineárně uspořádaný podsystém systému formula_197 je shora omezený. Aplikujeme-li Zornovo lemma, okamžitě dostáváme, že systém formula_197 musí mít maximální prvek, označme si ho formula_214. O tomto maximálním prvku se nyní budeme snažit dokázat, že je bází vektorového prostoru formula_41. Protože formula_214 leží v formula_197, tak musí být lineárně nezávislá, navíc je to určitě podmnožina prostoru formula_41. Zbývá tedy ukázat, že formula_214 generuje formula_41. Kdyby tomu tak nebylo, tak najdeme vektor formula_28 z formula_41 tak, že ho nelze vyjádřit jako lineární kombinaci prvků z formula_214. Množina formula_224 by tak byla lineárně nezávislá. Tato množina tedy patří do formula_197 a přitom je větší (podle relace definované pomocí inkluze výše) než množina formula_214. To je ale spor s tím, že formula_214 je maximální prvek v formula_197. Dokázali jsme tak, že každý nenulový vektorový prostor má bázi.\n\nDokažme si v tomto oddíle jednoduchý, avšak důležitý, důsledek definice báze. A sice, že rozklad libovolného vektoru konečněrozměrného prostoru do vektorů báze je jednoznačný. (Nyní v definici báze předpokládáme, že báze je navíc \"uspořádaný\" soubor vektorů.) Neboli\n\n\nJak jsme viděli v oddíle Jednoznačnost vyjádření, tak pro každý vektor konečněrozměrného vektorového prostoru formula_244 s danou \"n\"-člennou bází existuje právě jedna \"n\"-tice prvků z tělesa formula_65, jeho souřadnice. Máme tak definováno zobrazení z vektorového prostoru formula_244 do množiny formula_247, které každému vektoru z formula_41 přiřadí jeho souřadnice v dané bázi. Toto zobrazení se nazývá souřadnicový izomorfizmus (přidružený k dané bázi), označme si ho jako formula_249. Platí tedy, že formula_250, a explicitně vyjádřeno\n\nIzomorfizmus je v kontextu lineární algebry přitom lineární bijektivní zobrazení. Měli bychom tedy nejdříve ověřit, že dané zobrazení tyto vlastnosti skutečně splňuje. Pro libovolné vektory\nzjevně platí, že jejich součet má souřadnice rovné součtům souřadnic a podobně jejich násobek má souřadnice rovné násobku souřadnic. Neboli\nkde formula_254. Platí tedy vztahy formula_255 a formula_256 a můžeme tak uzavřít, že formula_249 je lineární zobrazení. Je též snadné nahlédnout, že pro každou \"n\"-tici prvků z formula_65 najdeme vektor z formula_244, jehož souřadnice jsou rovny právě této \"n\"-tici. Navíc je tento vektor zřejmě určen jednoznačně. Zobrazení formula_249 je tak prosté a na a my jsme dokázali, že se jedná o izomorfizmus.\n\nPokud nás zajímá jen souřadnice odpovídající jednomu konkrétnímu bazickému vektoru, můžeme si definovat zobrazení, které vektoru přiřazuje právě jen tuto souřadnici. Řekněme, že ve vektorovém prostoru formula_244 konečné dimenze definovaném nad tělesem formula_65 máme bázi formula_51 a zajímá nás nyní \"j\"-tá souřadnice vektorů z formula_244 ve zmíněné bázi, kde formula_265. Pak lze definovat zobrazení formula_266, které každému vektoru formula_267 přiřadí jeho \"j\"-tou souřadnici. Tomuto zobrazení se říká (\"j\"-tý) souřadnicový funkcionál v bázi formula_51. Platí tedy\n\nFunkcionál je obecně zobrazení zobrazující z vektorového prostoru do jeho tělesa. Naprosto analogicky případu pro souřadnicový izomorfizmus bychom ukázali, že souřadnicový funkcionál je lineární zobrazení. Platí i pěkný vztah\nkde formula_271 je \"j\"-tý souřadnicový funkcionál pro bázi formula_51, vektor formula_273 je \"k\"-tý bazický vektor a formula_274 je Kroneckerovo delta. Tento vztah plyne ihned z definice souřadnicového funkcionálu, uvědomíme-li si, že platí formula_275.\n\nSouřadnicové funkcionály mají i tu vlastnost, že tvoří \"bázi duálního prostoru\" k vektorovému prostoru formula_244. Každý vektor z formula_244 lze totiž psát ve tvaru\nMáme-li nyní libovolný lineární funkcionál formula_279 z duálního prostoru formula_280, tak jeho působení na libovolný vektor formula_28 můžeme vyjádřit ve tvaru\nNezajímá-li nás nyní konkrétní vektor formula_28, ale tvar samotného zobrazení, tak můžeme shrnout\nVýrazy formula_285 jsou totiž nyní prvky z tělesa a máme tak funkcionál formula_279 vyjádřen jako lineární kombinaci souřadnicových funkcionálů. Lineární funkcionály tedy generují duální prostor. Dokažme si ještě jejich lineární nezávislost. Za tím účelem uvažujme jejich obecnou lineární kombinaci dávající nulový vektor, nulový funkcionál\nNa pravé straně rovnosti je zobrazení, které každému vektoru přiřadí nulový prvek z tělesa. Abychom dokázali lineární nezávislost souboru lineárních funkcionálů, musíme ukázat, že každý koeficient formula_62 je nulový. To ale není těžké dokázat, pokud do vztahu výše dosadíme bazické vektory. Pro \"j\"-tý bazický vektor je pravá strana nulová, zatímco na levé straně dostaneme\nVidíme tak, že koeficient formula_290 je nulový. Stejně bychom postupovali i pro zbylé koeficienty. Dokázali jsme tak lineární nezávislost a můžeme shrnout, že soubor lineárních funkcionálů je bází duálního prostoru k prostoru formula_244.\n\nJak již bylo zmíněno, v nenulovém vektorovém prostoru lze nalézt více bází. V nenulových komplexních vektorových prostorech konečné dimenze je těchto bází dokonce nekonečně mnoho. Vždy totiž můžu libovolný vektor báze vynásobit nějakým nenulovým číslem. Lineární nezávislost ani schopnost souboru generovat prostor to nezmění, dostávám tak jinou, lehce odlišnou bázi. Protože je čísel nekonečně mnoho, mohu takto obdržet nekonečně mnoho bází. Pro práci s vektory se hodí různé báze v závislosti na úloze, je tedy velmi užitečné najít jednoduchý způsob, jak vektory vyjádřené souřadnicemi v jedné bázi vyjádřit pomocí souřadnic v bázi druhé. Za tímto účelem se zavádí matice přechodu mezi bázemi. Pokud si souřadnice daného vektoru narovnáme do sloupce, tak souřadnice téhož vektoru v nové bázi získáme tak, že tento sloupec zleva vynásobíme maticí přechodu.\n\nUkažme si nejprve, jak se k matici přechodu dospěje a pak si uveďme formální definici. Pro konkrétnost nechť formula_292 a formula_293 jsou dvě různé báze prostoru formula_244. Vektory jedné báze tak lze vyjádřit jako lineární kombinace vektorů druhé báze jako\nMáme-li tedy libovolný vektor formula_28 z prostoru formula_244, lze tento napsat jednak v bázi formula_44 ve tvaru formula_299, jednak v bázi formula_300 ve tvaru formula_301. Platí tedy, že\nProtože je vyjádření vektoru formula_28 v libovolné bázi jednoznačné, viz oddíl Jednoznačnost vyjádření, musí se rovnat koeficienty v posledních dvou výrazech a dostáváme tak\nTento vztah lze zapsat maticově ve tvaru\nkde formula_306, formula_307 a formula_308 je tzv. \"matice přechodu\", jejíž prvky jsou formula_309.\n\nUveďme si nyní definici matice přechodu. Nechť formula_244 je vektorový prostor konečné dimenze formula_92 definovaný nad tělesem formula_65. Nechť formula_313 a formula_293 jsou dvě různé báze tohoto prostoru. Pak \"matice přechodu formula_315 od báze formula_44 k bázi formula_300\" je matice z formula_318 splňující\nkde formula_320 jsou souřadnicové funkcionály přidružené k bázi formula_44. V matici přechodu je tedy v \"i\"-tém řádku a \"j\"-tém sloupci \"i\"-tá souřadnice bazického vektoru formula_322, když ho popisujeme v bázi formula_44. Alternativně můžeme matici přechodu od báze \"X\" k bázi \"Y\" definovat jako matici zobrazení pro izomorfizmus, která je vyjádřena v bázích \"X\" a \"Y\".\n\nMějme nyní vektor formula_2 z vektorového prostoru formula_244 výše. Nechť formula_234 jsou jeho souřadnice v bázi formula_44 a formula_237 jsou jeho souřadnice v bázi formula_300. Pak platí\n\nDokažme si nyní tento vztah. Důkaz bude v podstatě totožný s postupem, který jsme použili v předchozím oddíle. Víme, že platí formula_331. Protože stále pracujeme s tímtéž vektorovým prostorem, můžeme si vektory báze formula_300, jako kterékoli jiné vektory, vyjádřit v bázi formula_44. Pro tyto vektory pak platí vztahy\nkde výraz formula_335 je poněkud komplikovanější způsob zápisu \"j\"-té souřadnice vektoru formula_168 v bázi formula_44. Když tento vztah dosadíme do vyjádření vektoru formula_2, dostáváme\nProtože jsou indexy \"i\" a \"j\" sčítací, můžeme je bez následků přejmenovat. Přejmenujme tedy index \"i\" v sumě, která se nachází úplně vpravo ve výrazu výše, na \"k\". Navíc přejmenujme ve stejném výrazu index \"j\" na \"i\". Výraz za posledním rovnítkem výše tedy přejde do tvaru\nPři pohledu zpět na předchozí rovnosti vidíme, že tento poslední výraz je roven vektoru formula_2 a tedy i platí rovnost\nodkud je hned vidět, že formula_343. Tento vztah ale není nic jiného, než definice násobení \"i\"-tého řádku matice s prvky formula_344 sloupcovým vektorem se složkami formula_345. Dokázali jsme tak vztah pro převod souřadnic vektoru z jedné báze do druhé.\n\nJednoduchý příklad na sestrojení matice přechodu pro vektorový prostor dimenze tři lze nalézt v oddíle Příklad 3 – Matice přechodu níže.\n\nJak bylo výše v oddíle Standardní báze uvedeno, vypišme si tvary standardních bází pro různé vektorové prostory.\n\nV prostoru aritmetických vektorů, tj. uspořádaných \"n\"-tic čísel, se za standardní bázi označuje množina tvaru\nNení těžké ukázat, že tato množina skutečně tvoří bázi. Například v prostoru uspořádaných trojic čísel je možné každý vektor rozepsat způsobem\nLineární nezávislost by šla ověřit stejným způsobem. Místo trojic jsme samozřejmě mohli vzít libovolný rozměr \"n\"-tic.\n\nPřímým zobecněním standardní báze prostorů uspořádaných \"n\"-tic čísel je standardní báze prostoru číselných posloupností, která je tvořena posloupnostmi tvaru\nV kompaktnějším tvaru pak lze libovolnou posloupnost ze standardní báze zapsat jako\nkde symbol formula_114 označuje Kroneckerovo delta.\n\nPodobně jako pro aritmetické vektory je možné definovat standardní bázi i pro matice (čísel), tj. formula_351, kde formula_352. Například prostor formula_353 má standardní bázi tvořenou vektory\nAnalogicky bychom obdrželi standardní báze i pro matice jiných rozměrů.\n\nV prostoru polynomů formula_355 se za standardní bázi označuje množina funkcí tvaru\nkde symbol 1 je nutno chápat jako funkci, která nezávisle proměnné přiřadí jedničku. Pokud uvažujeme vektorový prostor polynomů stupně nejvýše \"n-1\", pak je standardní báze takovéhoto prostoru rovna množině\nTento prostor má dimenzi \"n\" a označuje se obvykle jako formula_358.\n\nV předchozím příkladě jsme ukázali jeden z příkladů báze aritmetických vektorových prostorů. V každém nenulovém (komplexním) vektorovém prostoru (konečné dimenze) ale můžeme zavést bází nekonečně mnoho. Mějme příklad vektorového prostoru formula_359. Jednou z jeho bází je i množina tvořená vektory\nTato báze je dokonce ortogonální, když v prostoru formula_359 uvažujeme skalární součin formula_362 Pokud všechny tři vektory znormalizujeme, tj. vydělíme jejich (Euklidovou) normou, tak dostáváme jednu z možných ortonormálních bází prostoru formula_359 tvaru\n\nUvažujme vektorový prostor formula_359 z předchozího příkladu, jeho standardní bázi, kterou si označíme formula_366, a jeho ortonormální bázi z předchozího příkladu, kterou si označíme jako formula_118. Sestrojíme nyní matici přechodu z jedné báze do druhé. Uvažujme proto obecný vektor formula_28, který má ve standardní bázi souřadnice formula_369. Platí tedy\nZároveň ale chceme vektor formula_28 nakombinovat z vektorů druhé báze, tj. chceme najít koeficienty formula_372 takové, aby platilo\nJsme-li trochu zběhlí v násobení matice sloupcovým vektorem, můžeme si hned všimnout, že lze poslední výraz přepsat do tvaru\nkde sloupcový vektor vpravo představuje souřadnice vektoru formula_28 v bázi formula_118. Spočetli jsme tak, že matice přechodu od báze formula_366 k bázi formula_118 je rovna\nPokud nejsme tak zběhlí v násobení matic, můžeme při hledání matice přechodu vyjít z její definice. Vyjádříme si tedy vektory z báze formula_118 pomocí vektorů z báze formula_366. Dostaneme\nkde jsme jako formula_385 označili vektory báze formula_118 a jako formula_387 jsme označili vektory báze formula_366. Platí tedy následující vztahy, kde formula_389 označuje \"i\"-tou souřadnici vektoru formula_390 v bázi formula_366\nKdyž tyto hodnoty uspořádáme do matice dle definice, obdržíme matici přechodu vyobrazenou výše. (Pozor na indexy řádků a sloupců.)\n\nPodobně jako v příkladu 2 článku Dimenze vektorového prostoru si nyní ilustrujme závislost báze vektorového prostoru na zvoleném tělese, jak je diskutováno výše v oddíle Závislost na tělese. Berme nejprve množinu komplexních čísel formula_395 jako vektorový prostor nad tělesem komplexních čísel. V takovém případě je zjevně dimenze tohoto prostoru rovna jedničce a za jeho bázi si můžu vzít libovolné nenulové komplexní číslo.\nPokud však chápeme tutéž množinu vektorů formula_395 jako vektorový prostor nad tělesem reálných čísel, tak dimenze tohoto prostoru je formula_397 a situace začíná být lehce komplikovanější. Obecné komplexní číslo totiž můžeme zapisovat ve tvaru formula_398, kde formula_399 a formula_400 jsou reálná čísla. Z tohoto pohledu tedy lze komplexní čísla chápat jako uspořádané dvojice reálných čísel. Za bazické vektory vektorového prostoru formula_395 nad tělesem formula_402 pak můžeme vzít například číslo 1 a imaginární jednotku \"i\". V jazyce uspořádaných dvojic by tato volba odpovídala dvojici vektorů (1,0) a (0,1). Nyní už totiž číslo \"i\" není součástí tělesa (reálných čísel) a kvůli němu nám dimenze vzrostla z jedničky na dvojku.\n\nKrom obyčejných bází ve vektorových prostorech můžeme brát v úvahu i báze ortonormální. Tyto báze přitom můžou v nekonečněrozměrných prostorech nabývat poněkud komplikovaných forem. Jako příklad nekonečněrozměrného Hilbertova prostoru uvažujme Hilbertův prostor formula_403 kvadraticky integrabilních funkcí definovaných na intervalu formula_404. Lze ukázat, že množina funkcí tvaru\nkde index formula_406 probíhá množinu celých čísel formula_407, je ortonormální báze tohoto prostoru. Této bázi se říká \"trigonometrická báze\" prostoru formula_403.\n\nJako další příklad si uveďme Hilbertův prostor formula_409 kvadraticky integrabilních funkcí definovaných na intervalu (-1,1). O něm lze zase ukázat, že jedna z jeho ortonormálních bází je množina tvořená funkcemi tvaru\njsou Legendreovy polynomy a kde formula_411.\n\n\n\n"}
{"id": "244583", "url": "https://cs.wikipedia.org/wiki?curid=244583", "title": "Kitzbühelské Alpy", "text": "Kitzbühelské Alpy\n\nKitzbühelské Alpy je pohoří v Rakousku, nacházející se ve spolkových zemích Tyrolsko a Salcbursko. Kitzbühelské Alpy jsou posazeny mezi mnohem atraktivnější skalnaté masivy Steinberge a ledovcové Vysoké Taury, kterým mohou z hlediska turistiky jen stěží konkurovat. Přesto nabízejí mnoho možností, především v zimním období. Až na výjimky je charakter pohoří podobný slovenským Nízkým Tatrám či Roháčům. Nejvyšším vrcholem je Kreuzjoch (2558 m) ležící zcela na západě masivu.\n\nKitzbühelské Alpy zaujímají plochu 1900 km². Od Vysokých Taur na jihu odděluje pohoří dlouhé údolí Pinzgau a potoky Ziller a Gerlos Bach. Západní hranici tvoří tok řeky Inn a potoky Reither Ache, Brixen Ache, Griessen Ache a Pillersee Ache ohraničují severní stranu Kitzbühelských Alp. Na východě vymezuje pohoří řeka Saalach a Zellské jezero.\n\nCelý hřeben Kitbühelských Alp je dlouhý více jak 50 km a jeho geologické složení je velmi pestré. Nacházejí se zde pásy tmavé břidlice, ale i tmavého dolomitu (Rettenstein) či žula. Pohoří se dělí na tři hlavní části: Westliche Haupkette (západní část hlavního hřebene), Östliche Hauptkette (východní část hlavního hřebene) a Hohe Salve Gruppe (Hohe Salve, 1827 m). Reliéf masivu nabízí možnosti dálkových hřebenových přechodů. Nejatraktivnější štít pohoří je Grosser Rettenstein, který jako by nezapadá svou ostrou skalnatou siluetou do tohoto zeleného, zaobleného pohoří. Z vrcholu Hahnenkamm vede obávaná sjezdovka, kde se pořádají závody světového poháru ve sjezdovém lyžování.\n\n\nVětšinu turistických horských chat vlastní horský spolek Alpenverein.\n\n"}
{"id": "244588", "url": "https://cs.wikipedia.org/wiki?curid=244588", "title": "Jana Malknechtová", "text": "Jana Malknechtová\n\nJana Malknechtová (* 19. srpna 1940) je česká herečka a zpěvačka.\n\nPěvecká hvězda divadla Semafor, kde působila od 1. září 1962 do 31. července 1965 a fakticky nahradila Evu Pilarovou, která v té době zpívala v Divadle Rokoko. V divadle Semafor nazpívala několik hitů (\"Theo, já tě mám tolik ráda\", \"Ba ne, pane!\"). S trumpetistou Jiřím Jelínkem nazpívala píseň \"Motýl\". Vystupovala také ve filmovém muzikálu \"Kdyby tisíc klarinetů.\nPo sňatku se Jana Malknechtová odstěhovala do Švédska a z české hudební scény posléze zcela zmizela.\n\n\n"}
{"id": "244591", "url": "https://cs.wikipedia.org/wiki?curid=244591", "title": "Fyzikální systém", "text": "Fyzikální systém\n\nFyzikální systém nebo fyzikální soustava (nebo zkráceně systém či soustava, pokud je z kontextu patrné, že se jedná o fyzikální soustavu) označuje ve fyzice množinu všech objektů (např. těles, částic, hmotných bodů, elektrických nábojů nebo proudů, látek apod.), k nimž se přistupuje jako k celku a které jsou součástí určitého problému. Fyzikální systém tedy označuje část vesmíru, která se nějakým způsobem týká řešeného fyzikálního problému.\n\nVše nacházející se mimo daný systém se označuje jako okolí (systému). Okolí systému se při řešení daného problému zanedbává, kromě vlivů, které má toto okolí na systém. Rozhodnutí, které části jsou součástí systému a které patří do jeho okolí, je třeba učinit na základě analýzy daného problému (obvykle závisí na zvolených metodách, které budou při řešení použity). Pokud lze interakci mezi systémem a okolím zanedbat, označuje se systém jako izolovaný.\n\nNa rozhraní systému a okolí leží hranice systému.\n\nFyzikální systém sice často označuje nějaké konkrétní (makroskopické) zařízení (např. kladku nebo nějaký stroj), obecně však může označovat jakoukoliv studovanou část reality, např. atom, vodu v jezeře nebo také vodu v části jezera apod. Systémem může být nejen oblast prostoru obsahující hmotné objekty, ale také vakuum (při studiu vakua v kvantové fyzice).\n\nPodle vztahu k okolí rozeznáváme\n\nPodle vnitřního uspořádání dělíme systémy na\n\nDalší příklady fyzikálních systémů:\n\n"}
{"id": "244599", "url": "https://cs.wikipedia.org/wiki?curid=244599", "title": "Solenoid", "text": "Solenoid\n\nSolenoid je podlouhlá cívka se stejně hustými závity stejného kruhového tvaru po celé délce. Délka takové cívky obvykle převyšuje její průměr, magnetické pole uvnitř cívky se tak obvykle považuje za rovnoměrné (konstantní).\n\n\n"}
{"id": "244612", "url": "https://cs.wikipedia.org/wiki?curid=244612", "title": "Hraběnka Kraková", "text": "Hraběnka Kraková\n\nHraběnka Kraková (v originále \"Countess Krak\") je fiktivní postava ze science fiction dekalogie Mise na Zemi od L. Rona Hubbarda. \n\nHraběnka je ze šlechtického rodu, který je již několik stovek let bez jakéhokoliv majetku. Sama Kraková byla předstíraně popravena za vykrádání bank a nyní pracuje pro Aparát v pevnosti Spiteos na Voltaru. Fyzicky je překrásná, avšak každý se jí bojí. Několik lidí zabila jen za kompliment.\n"}
{"id": "244618", "url": "https://cs.wikipedia.org/wiki?curid=244618", "title": "Strojní a traktorová stanice", "text": "Strojní a traktorová stanice\n\nStrojní a traktorová stanice (slovensky Strojná a traktorová stanica, zkratka STS) je označení pro socialistické národní podniky (později státní podniky), jejichž úkolem bylo přispívat k zvyšování socialistické zemědělské výroby. První strojní stanice měly formu družstva a byly ministerstvem zemědělství zřizovány v poválečném Československu podle vzoru Sovětského svazu. V listopadu 1948 ÚV KSČ rozhodlo, že mechanizační prostředky smějí nadále získávat pouze státní strojní stanice (STS), menší stroje místní strojní družstva (SD) a jen omezeně soukromí zemědělci. OV KSČ a zemědělská oddělení ONV následně započaly s výkupem strojů u velkých zemědělců (kulaků) a k jejich přidělování jednotlivým JZD a Státním traktorovým stanicím (STS). Vykoupením strojů připravil ÚV KSČ živnou půdu pro zahájení kolektivizace.\n\nPoválečná mechanizace zemědělství (družstevní a státní) byla součástí agendy ministerstva zemědělství. Družstevní sektor v mechanizaci zemědělství zastupovaly družstevní strojní stanice, zřizované při okresních hospodářských družstvech (většinou ve vnitrozemí). Při zemědělských referátech okresních národních výborů vznikaly státní strojní stanice (převážně v pohraničí). Ministerstvo zemědělství povolovalo zakládání strojních stanic, majitelům strojních stanic napomáhalo při udržování provozu i vybavení (poskytováním bezúročných půjček, státními dotacemi a přednostním přídělem vázaných traktorů, strojů i pohonných hmot). Pro odborný výcvik personálu obsluhujícího strojní stanice organizovalo ministerstvo zemědělství spolu s okresními sdruženími JSČZ speciální kurzy. Ministerstvo zemědělství řídilo práci strojních stanic vydáváním směrnic a vypracováním zásad sjednocujících výstavbu okresních strojních stanic.\n\nOpravami německých traktorů a dodáváním součástek byly podle výnosu ministerstva zemědělství ze dne 30. dubna 1946 (čj. 20072-IV/1 46) pověřeny znárodněné německé konfiskáty firem:\n\nNedostatek zemědělské techniky, hlavně traktorů, řešila pomocná akce UNRRA. První dodávka zemědělských strojů z pomocné akce UNRRA dorazila z Konstanty do Brna už 27. června 1945. Stroje byly předávány národním výborům a Jednotnému svazu českých zemědělců (JSČZ), které je následně rozesílaly do nepotřebnějších oblastí. Do konce roku 1946 byly UNRRA-traktory rozmístěny po celém území Čech, Moravy a Slovenska. Pro nedostatek náhradních dílů a nafty nemohly být všechny traktory použity již při podzimních setbě r. 1945. Další problémem byl nedostatek kvalifikovaného personálu pro obsluhu traktorů, což UNRRA vyřešila dodáním potřebné technické literatury, instruktážních filmů a čtyř odborníků, kteří po určitý čas na venkově učili montovat traktory a sestavili manuál, který čsl. vláda následně vydala v češtině. Vedle více jak 4 000 traktorů poslala UNRRA i mnoho kombajnů, pluhů, brán, secích strojů, rozprašovačů a mnoho jiných zemědělských strojů, zasílala také semena, pesticidy, lesnické a veterinární potřeby.\n\nJako jednu z možností vyřešení nedostatku zemědělských strojů nabízel JSČZ spojení zemědělských závodů do družstva. Takto vzniklá zemědělská strojní družstva byla pak ministerstvem zemědělství vybavována přednostně hospodářskými stroji a nářadím. Zemědělské stroje z akce UNRRA bylo možné u strojních stanic také zapůjčit. Na zapůjčení měli přednostní nárok zemědělci do 20 ha (v případě, že byl stejný stroj zničen válečnými událostmi anebo byl žadatel vyznamenán v soutěži o výstavbě státu), pak státní a družstevní strojní stanice a členové družstevní stanice. V pohraničních obcích, kde dosud nefungovaly místní skupiny JSČZ, se žádosti předkládaly prostřednictvím okresních správních komisí. Žádosti o zapůjčení strojů musel potvrdit okresní národní výbor.\n\nV případě nákupu zemědělských strojů do ceny 2 000 korun bylo třeba vyplnit tiskopis žádosti a předložit výpis ze statkového sešitu. Tuto žádost pak potvrdil místní národní výbor a místní skupina JSČZ. Na podkladě takto ověřené žádosti pak výrobce mohl dodat objednaný stroj. U velkých strojů musel výrobce obdržet potvrzenou žádost, ten následně potvrdil cenu a zda je možné stroj do 3 měsíců dodat. Potvrzená žádost následně putovala do oblastní úřadovny Jednotného svazu českých zemědělců, která ji projednala s ministerstvem zemědělství, které ji muselo povolit. Formuláře žádostí i výpisů ze statkového sešitu vydával sekretariát JSČZ. Na ministerstvu zemědělství se hromadily tisíce žádostí, takže JSČZ tuto cestu doporučoval jen ve velmi nutném případě.\n\nInternátní kurzy pro výcvik obslužného personálu organizovaly Oblastní traktorové stanice při JSČZ, automobilové kurzy pro zemědělce privátní Autoškoly, přičemž u privátních poskytovatelů měli členové JSČZ, ÚRO, Svazu brannosti, SČM, Junáka a hasičských sborů slevu.\n\nPo parlamentních volbách v květnu 1946 ministerstvo zemědělství rozhodlo, že výstavba státních strojních stanic bude realizována v rámci podniku Československé státní lesy a statky. Výnosem ministerstva zemědělství ze dne 9. června 1947 zřídilo Ústředí státních zemědělských strojních stanic, které pověřilo vybudováním sítě státních strojních stanic v okresech do konce dubna 1948.\n\nJedním z kroků kolektivizace československého zemědělství (potažmo tažení proti tzv. kulakům) bylo využít i přídělů zemědělské mechanizace. V budoucnu měla zemědělskou mechanizaci přednostně obdržet dosud založená zemědělská družstva a drobní zemědělci. „Vesničtí boháči” (kulaci) měli být odkázáni na státní strojní stanice, přičemž ÚV KSČ počítalo s tím, že za stroje budou platit „nadstandardní“ ceny. K tomu materiál zpracovaný Ďurišovým ministerstvem zemědělství pro jednání předsednictva ÚV KSČ 14. října 1948 uváděl:\n\nJednání předsednictva ÚV KSČ o mechanizaci zemědělské výroby proběhlo 29. listopadu 1948. ÚV KSČ na tomto jednání rozhodlo o vytvoření centrálního národního podniku Ústředí pro mechanizaci zemědělské výroby, který měl zajišťovat rozdělování zemědělských strojů jednotlivým zemědělským závodům. ÚV KSČ též schválilo zásadu, že přednostně budou stroji zásobeny státní strojní stanice, které budou zajišťovat mechanizaci zemědělských prací v obvodu své působnosti. Na základě této zásady přijalo ÚV KSČ usnesení, že tyto stanice mají mít právo disponovat v případě potřeby všemi mechanizačními prostředky v jejich obvodu. Pravomoc státní strojní stanice měla být zajištěna speciálně přijatým zákonem.\n\nLegislativní normy, které v následujících letech dávaly státu právo zabavovat majetek (stroje) sedláků za zlomek skutečné ceny (nebo úplně zadarmo), se rodily tzv. za zavřenými dveřmi a materiály ÚV KSČ nesly označení „Tajné!“ nebo „Přísně tajné!“. V prosinci 1948 ÚV KSČ jednalo o dosud založených strojních družstvech, kde se podle komunistů nacházeli ve vedoucích pozicích sedláci, kteří si za vlastní peníze nakoupili zemědělskou techniku a kterou mimo vlastní potřeby za finanční obnos zapůjčovali, přičemž byla navržena „\"očista družstevních strojních stanic\"”. Dne 2. února 1949 byl přijat zákon č. 27/1949 o mechanizaci zemědělství, který byl doplněn vyhláškami č. 612 Ú. l. 87/194994 a č. 1048 Ú. l. 176/ 1949, na jejichž základě bylo možné \"vykoupit\" stroje od fyzických osob, neplnící předepsané dodávky nebo plně nevyužívající stroje a zařízení (Akce Kulak).\n\nK 31. prosinci 1950 získala komunistická vláda tímto výkupem (zabráním) v soukromém sektoru 9 9000 různých strojů (16 391 traktorů, 20 365 samovazů, 23 014 mlátiček, 12 391 pluhů, 11 736 elektromotorů, 6 373 přívěsných vozů, 250 nákladních automobilů), které nebyly ale vždy plně využívány, některé ve strojních stanicích zcela zchátraly a skončily ve sběrných surovinách.\n\nS účinností od února 1949 došlo na základě zákona č. 27/1949 Sb., o mechanisaci zemědělství, ke zřízení Ústředí pro mechanisaci zemědělství (ÚMEZ), národního podniku se sídlem v Praze, který byl řízen ministerstvem zemědělství. Jednotlivé strojní a traktorové stanice, jejich pobočky a opravny, sklady a výcviková střediska byla jeho složkami. V krajích byly při KNV zřizovány krajské inspektoráty jako útvary státní správy pro plánovaní a kontrolu, v okresech při ONV strojní a traktorové stanice jako základní výrobní jednotky.\n\nÚkoly, jež zákon uložil Ústředí a jeho složkám, se posléze staly úkoly strojních a traktorových stanic.\nMezi tyto úkoly podle § 5 zákona č. 27/1949 Sb. např. náleželo:\n\nDůležitým oprávněním, které zákon Ústředí svěřil, bylo právo iniciovat řízení o výkupu základních mechanizačních prostředků fyzických osob, pokud Ústředí shledalo, že tyto osoby neplní výrobní nebo vyživovací plán nebo že svých mechanizačních prostředků nevyužívají. Výkupní řízení vedl příslušný okresní národní výbor. Pokud rozhodl o výkupu, byly dotčené fyzické osoby povinny své zemědělské mechanizační prostředky prodat.\n\nZ jednotlivých územních složek Ústředí se na základě vládního nařízení č. 83/1951 Sb., o organisaci strojních a traktorových stanic, staly s účinností od 1. ledna 1952 samostatné národní podniky v čele s ředitelem jmenovaným ministrem zemědělství.\nV obvodě příslušného krajského národního výboru strojní a traktorové stanice řídilo oddělení pro mechanizaci zemědělství referátu krajského národního výboru.\n\nVrchní vedení a dozor nad činností strojních a traktorových stanic příslušel ministerstvu zemědělství prostřednictvím jím zřizované „hlavní správy strojních a traktorových stanic”, jejíž kontakt s jednotlivými strojními a traktorovými stanicemi zprostředkovávalo příslušné oddělení pro mechanizaci zemědělství při KNV. Strojní a traktorové stanice, národní podniky se s účinností od 1. ledna 1954 na základě vládního nařízení č. 94/1953 Sb., o nové organisaci a financování strojních a traktorových stanic, přeměnily ve Strojní a traktorové stanice, právnické osoby, napojené přímo na státní rozpočet.\n\nNa základě vládního nařízení o dalších přesunech působnosti a jiných zjednodušeních ve státní správě (č. 34/1958 Sb.) obdržely ONV agendu ministerstva zemědělství a lesního hospodářství - jmenování ředitelů strojních a traktorových stanic (§ 3 vládního nařízení č. 83/1951 Sb., o organizaci strojních a traktorových stanic, ve znění vládního nařízení č. 94/1953 Sb., o nové organizaci a financování strojních a traktorových stanic), dále pak agendu KNV - přímé řízení, plánování a kontrolu strojních a traktorových stanic (§ 5 vládního nařízení č. 83/1951 Sb. ve znění vládního nařízení č. 94/1953 Sb.)\n\nNa základě zákona o rozvoji rostlinné výroby (č. 61/1964 Sb.) spadal do působnosti ministerstva zemědělství, lesního a vodního hospodářství rozvoj a využití mechanizace, techniky a automatizace v zemědělství a lesním hospodářství:\n\n\n\n\n\n\n\n\n\n\nV 70. letech si většina JZD zajišťovala veškerou práci i opravy strojů ve vlastní režii a Strojní traktorové stanice ztrácely původní úkol, postupně přecházely na vlastní výrobu a nadále fungovala střediska oprav a údržby a mechanizace živočišné výroby (MŽV). Zemědělská výrobní činnost a doprava pro cizí zahrnovala ochranu rostlin, dezinfekci, dezinsekci, deratizaci a ostatní chemizaci, zemní práce, polní mechanizované práce, těžbu a výrobu materiálů pro zúrodnění půdy a zemědělskou a ostatní dopravu pro cizí. Ostatní opravy mechanizačních prostředků se týkaly všech oprav strojů včetně údržby, montáže, havarijních oprav, garančních oprav atd. (kromě generálních oprav a kromě údržby a oprav mechanizace živočišné výroby).\n\nMechanizace živočišné výroby (MŽV) zahrnovala montáž, údržbu a elektroúdržbu mechanizace živočišné výroby. Ostatní výrobní činnost STS zahrnovala činnost stavebních skupin, průmyslovou výrobu kompostů a rašeliny - těžbu a zpracování materiálu, který STS realizovala jako hotový zpracovaný produkt. Zásobovací a odbytová činnost STS obsahovala tržby za technické prostředky (pneumatiky, pohonné látky, mazadla, montážní materiál, apod.) a ostatní nakupované zásoby.\n\nStrojní a traktorové stanice přetrvaly do začátku 90. let 20. století, kdy byly po sametové revoluci privatizovány, nezřídka již s vlastními podnikatelskými aktivitami. Například bývalá \"Strojní a traktorová stanice Brno\" se specializovala na vysokozdvižné vozíky nebo \"Strojní a traktorová stanice, s. p. Mimoň\" na kolové traktory-tahače.\n\n"}
{"id": "244621", "url": "https://cs.wikipedia.org/wiki?curid=244621", "title": "Drevané", "text": "Drevané\n\nDrevané byli jedním z nejzápadnějších slovanských kmenů, příslušeli ke kmenovému svazu Obodritů. Žili mezi Labem a Jeetzou, tedy na levém břehu Labe západně od Wittenbergu, v oblasti nazývané Wendland.\n\nDo konce 15. století bylo území všech Polabských Slovanů z většiny germanizováno především kvůli stále přicházejícím osadníkům ze severního Německa v rámci tzv. Ostsiedlung. Germanizaci navíc, podobně jako v případě Lužických Srbů, uspíšila reformace, resp. vyhraněně německé luteránství.\n\nPřesto si právě Drevané dlouho udržovali svůj jazyk a tradice. Jejich vztah k Němcům byl vyloženě nepřátelský. Ze sídel od Lüneburského vřesoviště dokonce pořádali loupeživé výpravy a za nocí vypalovali německý majetek, což vedlo až k vystěhování mnichů z blízkého kláštera v Medingenu.\n\nPostupem času však i Drevané začali splývat s německou většinou, jak píše Vilém Václav Kremer: \"„Co nezlomila přímá germanisace, to dokonali sami tito Slované ve své mladé generaci 17. století. Jakkoli byli staří Drevané století 15. a 16. tak protiněmecky založení, že nechtěli se ani německy učit, tak v 17. století zase opakem drevanská mládež se vysmívala těm starým svým otcům a dědům, kteří ještě mluvili svým slovanským jazykem. Jazyk otců a dědů byl mládeži i protivný, nechtěli jej poslouchat a raději mluvili již německy.“\"\n\nDrevané byli plně germanizováni v 18. století jako poslední z Obodritů. V té době svoji rodnou řeč zapomínají Drevané žijící v okolí Lüchowa, Wustrowa a Dannenbergu.\n\nNásledující tabulka uvádí srovnání jazyka Drevanů s ostatními Západoslovanskými jazyky:\n\nPostupem času se do drevanského nářečí, podobně jako do češtiny, začínala přimíchávat německá slova a skladba:\n"}
{"id": "244650", "url": "https://cs.wikipedia.org/wiki?curid=244650", "title": "M&amp;M's", "text": "M&amp;M's\n\nM&M's je obchodní název cukrovinkového výrobku americké firmy Mars, Inc. Jedná se o čokoládové dražé, konkrétně malé kousky čokolády namáčené v cukrové polevě různé barvy. Stejně tak se používají různé druhy čokolády, která ale může být nahrazena i např. arašídovým máslem, arašídy obalenými čokoládou, nebo jen arašídy samotnými. Každá jednotlivá cukrovinka je označena malým písmenkem \"m\" (to je natištěno potravinářským barvivem, technologií velmi podobnou ofsetovému tisku), aby nedošlo k záměně např. s českými Lentilkami, což je vzhledově podobný výrobek.\n\n\n"}
{"id": "244651", "url": "https://cs.wikipedia.org/wiki?curid=244651", "title": "Iron Man (rozcestník)", "text": "Iron Man (rozcestník)\n\nIron Man nebo Ironman může znamenat více věcí:\n\n"}
{"id": "244654", "url": "https://cs.wikipedia.org/wiki?curid=244654", "title": "La Roche Guillaume", "text": "La Roche Guillaume\n\nLa Roche Guillaume byla pevnost řádu Templářů ve Svaté zemi. Nacházela se v křižáckém státě Antiochijské knížectví, severně od města Antiochie\n\nDatum, kdy Templáři získali kontrolu nad pevností není znám, ví se však, že než ji získali Templáři, měli ji ve svém vlastnictví francouzští šlechtici z rodu \"De La Roche\". Legenda praví, že sultán Saladin pevnost oblehl, protože se zde ukrýval rytíř Jehan Mange, kterému se chtěl Saladin pomstít. Několik let před tím byl Jehan Mange exkomunikován z církve pro vraždu. Rytíř se proto snažil najít útočiště u Saladina na muslimském území. Saladin Jehana přijal a pověřil ho výcvikem svého synovce. Ale Mange toužil získat zpět své postavení mezi křesťany a dezertoval od Saladinova synovce k Templářům, za což si od Saladina vysloužil nelibost a slib pomsty. Saladin proto vytáhl na templářské velitelství La Roche-Guillaume, ale zprávy z Palestiny, že jeruzalémský král Guy de Lusignan vytáhl se svými rytíři k Tripolisu a příchod třetí křížové výpravy do země učinil brzký konec obléhání pevnosti.\n\nRoku 1203 kontrolu na pevností převzal arménský král, ale roku 1237 na ni Templáři vznesli nárok, tedy v té samé době, kdy zahájili tažení za znovudobytí hradu Trapessac, nacházejícího se přibližně patnáct kilometrů odtud. Na přelomu roku 1298–1299 byla La Roche Guillaume znovudobyta muslimy, když egyptský sultán odeslal vojsko do oblasti severní Sýrie. Během tažení Egypťanů jim padl do rukou také křesťanský hrad Servantikar.\n\nPevnost La Roche Guillaume zaujímala strategickou pozici na 1250 metrů vysoké skále na planinou \"Kara Çu\" a kdo ovládal pevnost, měl pod kontrolou silnici vedoucí z Antiochie.\n\nDnes z pevnosti zbyly jen ruiny. Zříceniny však přesto poskytují obrázek o konstrukci hradu užité na skále, do níž byly základy pevnosti vytesány. Zbytky základů pevnosti naznačují, že by mohla být byzantského původu, nebo že přinejmenším některé stavební úpravy na pevnosti provedli Byzantinci. Nejzachovalejší část na celé pevnosti je hradní kaple, která je typickým vybavením pro pevnosti církevních rytířských řádů.\n\n\n"}
{"id": "244659", "url": "https://cs.wikipedia.org/wiki?curid=244659", "title": "Polabské muzeum", "text": "Polabské muzeum\n\nPolabské muzeum je příspěvkovou organizací zřízenou Středočeským krajem. Sídlem muzea jsou Poděbrady; jeho součástí jsou tyto expozice:\n\n\n"}
{"id": "244660", "url": "https://cs.wikipedia.org/wiki?curid=244660", "title": "Maxwellův tenzor", "text": "Maxwellův tenzor\n\nV elektrodynamice se pojmem Maxwellův tenzor označuje tenzor napětí vyjadřující tok hybnosti elektromagnetického pole zvolenou plochou. V jednotkách SI je pro izotropní prostředí dán vztahem\nkde δ značí jednotkový tenzor druhého řádu, resp. analogicky ve složkách jako \n\nS pomocí Maxwellova tenzoru lze formulovat zákon zachování hybnosti pro elektromagnetické pole jako rovnici kontinuity\nkde formula_4 je hustota síly působící na daný objem a formula_5 je hustota hybnosti elektromagnetického pole. Analogicky ve složkách\n\nV teorii relativity se používá obecnější tenzor, který se označuje jako tenzor elektromagnetického pole.\nPoužijeme-li čtyřpotenciál elektromagnetického pole ve tvaru\nkde formula_8 je skalární potenciál elektrostatického pole a formula_9 je vektorový potenciál magnetického pole, pak z parciálních derivací čtyřpotenciálu podle prostoročasových souřadnic lze vytvořit antisymetrický tenzor druhého řádu\npro formula_11. Tento tenzor se nazývá tenzorem elektromagnetického pole.\nSložky tenzoru elektromagnetického pole je možné vyjádřit prostřednictvím složek elektrické intenzity formula_12 a magnetické intenzity formula_13\nkde formula_15 a formula_16.\n\nPro složky kontravariantního tenzoru pak dostaneme\n\n"}
{"id": "244661", "url": "https://cs.wikipedia.org/wiki?curid=244661", "title": "Orongo (Velikonoční ostrov)", "text": "Orongo (Velikonoční ostrov)\n\nOrongo je obřadní vesnice na Velikonočním ostrově, která byla až do devatenáctého století centrem kultu Ptačího muže. Vesnice již přes sto let není obývaná a dnes je jedním z turistických cílů na ostrově. Orongo je součástí národního parku Rapa nui, který je na seznamu Světového dědictví UNESCO.\n\nVesnice Orongo se nachází na dramatickém místě jihozápadní části hřebenu kráteru Rano Kau, kde se střetává téměř dvěstěpadesátimetrový vnější svah vytvářející západní mořské útesy kráteru s vnitřním svahem kráteru, končícím v kráterovém jezeře. Ve vesnici je téměř padesát kamenných domů oválného půdorysu, které jsou výrazně zahloubeny v zemi. Domy mají téměř ploché střechy, dnes porostlé trávou; tráva na střechách v dnešní době místy téměř splývá s okolním porostem.\n\nOrongo bylo až do šedesátých let devatenáctého století centrem kultu Ptačího muže, kterým bylo každoroční provozování závodu o přinesení prvního vejce ptáka Manutara, rybáka černohřbetého (Sterna fuscata) z ostrůvku Motu Nui do Oronga. Vítěz závodu obdržel titul Ptačí muž roku a obdržel četné výsady, mimo jiné roční pobyt ve vesnici Orongo. V šedesátých letech devatenáctého století již téměř celá populace původních obyvatel vymřela zčásti zavlečením do otroctví, zčásti nemocemi a když zbytek obyvatel přijal křesťanství, bylo kultu Ptačího muže na naléhání misionářů zanecháno a Orongo bylo opuštěno.\n\nAž do roku 1868 byla ve vesnici Orongo postavena socha moai pojmenovaná Hoa Hakananai'a. Jméno sochy přibližně znamená „ukradený nebo ukrytý přítel“. 7. listopadu 1868 byla socha naložena posádkou na loď HMS Topaze a odvezena do Portsmouthu. Zatímco většina ostatních moai byla vytesána z tufu, Hoa Hakananai'a byla jako jedna z pouhých deseti soch moai vytesána z mnohem tvrdšího čediče. Socha je vysoká 2,42 metru a váží okolo čtyř tun\". Socha je dnes je umístěna v Britském muzeu v Londýně.\nPůvodně měla socha oči z obsidiánu a byla obarvena bílou a červenou barvou. Barva však byla během plavby do Londýna smyta.\n\nMata Ngarau bylo centrum kultu Ptačího muže ve vesnici Orongo, kde kněz zpěvy a modlitbami přivolával úspěch závodu. V okolí Oronga a zejména u Mata Ngarau je množství skalních petroglyfů, zobrazujících především Tangata Manu, vítěze závodu Ptačího muže.\n\n"}
{"id": "244666", "url": "https://cs.wikipedia.org/wiki?curid=244666", "title": "Philippe Adams", "text": "Philippe Adams\n\nPhilippe Adams (* 19. listopadu 1969 Mouscron, Belgie) je bývalý belgický automobilový závodník. Mistr Velké Británie formule 2, vicemistr britské formule 3 a účastník formule 1 v roce 1994.\n\nPhilippe Adams se narodil 19. listopadu 1969 v belgickém městečku Mouscron. V roce 1981, tedy ve svých 12 letech začal závodit na motokárách, v roce 1984 již sedí v opravdovém závodním voze. Do povědomí všech se dostal v roce 1988, když startoval v evropském šampionátu Opel Lotus, kde prozatím končí na 31 místě. Ale v témže roce startuje i v britské sérii Vauxhall Lotus, kde po třech 3. místech v Thruxtonu, Silverstone a Doningtonu, získává skvělé 8. místo v celé sérii. O rok později jezdil v týmu Bowman Racing s vozem Ralt RT33 s motorem VW v britské formuli 3. Po vítězství v Brands Hatch a dvou druhých místech v Silverstone a Briminghamu, končí na šestém místě s 23 body a mezi poraženými jsou i budoucí hvězdy jako Mika Häkkinen, Mika Salo, Alain Menu, Paul Stewart a Paul Warwick. Ve stejném týmu se stejným vozem nastoupil v dalším roce, aby se pokusil znovu bojovat o titul britského šampióna F3. Ale ten rok zcela dominovali finští jezdci Mika Häkkinen a Mika Salo.\n\nPro rok 1991 se rozhodl opustit Evropu a odešel do Japonska, kde pokoušel štěstí hned ve třech sériích a to ve formuli 3, formuli 3000 a v cestovních vozech, ale ani v jedné z nich se výrazně neprosadil. Po neúspěchu v Japonsku se vrátil do britské formule 3, do týmu Alan Docking Racing s vozem Ralt RT36 Mugen. Adams zvítězil ve dvou závodech v Brands Hatch a Silverstone a celkově nestačil pouze na brazilce Gil de Ferrana. Ve vítězném tažení pokračoval v následujícím roce ve formuli 2, kde po pěti vítězství získal titul.\n\nV roce 1994 se soustředil na mistrovství Belgie procar, kde zvítězil ve Velké ceně Belgie s vozem Audi. V cestovních vozech pokračoval i v německém mistrovství DTM, kde se zúčastnil dvou podniků.\n\nAlan Jones se pohrdavě vyjádřil pro australskou televizi o Adamsově vstupu do formule 1, kde srovnával jeho 10leté zkušenosti. Poukázal i na to, že Adams si zajistil místo ve voze Lotus pro domácí Grand Prix Belgie jen díky velkému balíku peněz a nahradil v týmu Alessandra Zanardiho. Vůz Lotus 109 s agregátem Mugen nepatřil mezi konkurenceschopné vozy navíc cestu za lepším časem ztížil Adamsovi i déšť, který zkrápěl trať po oba dny tréninků před samotnou Grand Prix. Ani výborná znalost místní tratě mu neumožnila poznat limity vozu. V prvním pátečním tréninku rozbil vůz o zeď, poté co přední část vozu ztratila přítlak. Nakonec se přece jen kvalifikoval na 26 místě do závodu. V závodě vydržel pouhých 15 kol než se ocitl mimo trať. V následující velké ceně ho znovu nahradil Zanardi, aby se v Portugalsku vrátil do monopostu, aby vybojoval 16 místo se ztrátou 4 kol na vítěze. Do závodu se kvalifikoval na 25 místě se ztrátou 5s na pole position Gerharda Bergera a 2 s na svého týmového kolegu Johnna Herberta. To bylo jeho poslední vystoupení ve formuli 1. Ani štědrost jeho belgických sponzorů nedokázala zamaskovat jeho podprůměrný výkon v závodech Grand Prix.\n\nPo neúspěšném působení v seriálu formule 1 se v roce 1995 vrací do belgického šampionátu Procar s vozem Audi 80. Celkově končí na třetím místě, když dokázal zvítězit v obou závodech v Zolderu a Colmerbergu. Pro rok 1996 se nechal zlákat francouzským projektem Vertigo, Erica van de Vyvera a Tonyho Gilleta, pro závody sportovních vozů. Problémy s vývojem převodovky pozdržely nasazení vozu do šampionátů a tak se debut odehrál až na trati ve španělské Jarame, kde posádka vozu cíl neviděla. Stejně neúspěšně dopadl další pokus v Silverstone a Francouzi nakonec od projektu opustili. Přesto se Adams zúčastnil dalších závodu s vozem Dodge Viper, ale nedokázal zaznamenat výrazné zlepšení.\n\nObdobí od 1996 do 1997 se Adams díky Stephenu Herbertovi dostal do série N, kde pilotoval BMW M3. V mistrovství Evropy se mu podařilo zvítězit společně s Martinem Wagenstetterm v italském Magione. V roce 1998 se Adams přesunul do Veedol Long-Distance Cup, vypsaného pro produkční sportovní vozy. S vozem BMW 318ti Compact, který sdílel opět s Martinem Wagenstetterm, vytvořil nový rekord na starém Nurburgringu časem 10:12,75 a průměrnou rychlostí 140,116 km/h. V tomto závodě zvítězil ve své třídě. V roce 1999 se Adams dostal do týmu East Belgian Racing team, který provozoval vozy BMW M3 v sérii cestovních vozů.\n\n"}
{"id": "244673", "url": "https://cs.wikipedia.org/wiki?curid=244673", "title": "Roderik", "text": "Roderik\n\nRoderik je mužské křestní jméno staroněmeckého původu. Vzniklo ze jména \"Hruoderich\" a vykládá se jako „slavný mocí, bohatstvím, slavný vládce“. Stejný význam má jméno Jaroslav. Další variantou jména je Rodrigo.\n\nPodle italského kalendáře má svátek 15. března.\n\n\n"}
{"id": "244674", "url": "https://cs.wikipedia.org/wiki?curid=244674", "title": "Rodrigo", "text": "Rodrigo\n\nSlovo Rodrigo má několik významů.\n\n"}
{"id": "244675", "url": "https://cs.wikipedia.org/wiki?curid=244675", "title": "Tramvaje Tatra", "text": "Tramvaje Tatra\n\nV závodě Tatra Smíchov byly od roku 1951 vyráběny tramvaje americké koncepce PCC. Od roku 1963 byl závod začleněn do oborového podniku ČKD Praha, z jehož závodů už od začátku pocházely elektrické výzbroje vyráběných tramvají.\n\nFinálním výrobcem popisovaných vozů byl závod Tatra Smíchov (od roku 1963 součást oborového podniku ČKD Praha), elektrické výzbroje dodával závod ČKD Stalingrad a po reorganizaci z něj vyčleněný závod ČKD Trakce. O výrobě tramvají PCC se rozhodlo ještě před Únorem 1948; výroba měla probíhat ve spolupráci s Američany. Licenční smlouva o spolupráci sice uzavřena byla, a to v květnu 1948, avšak komunistické vedení továrnu znárodnilo, a od spolupráce odstoupilo. Přesto se ve vývoji tramvají této koncepce pokračovalo.\n\nTyp Tatra T1 (původně psáno TI) spatřil světlo světa již v listopadu 1951, vyrobena byla jedna ověřovací série tramvají T1 v počtu 25 kusů, jež byla testována v Praze. Vzhledem k nedostatku zkušeností s jejich výrobou se ale objevilo v provozu mnoho problémů. Typ T1 šel nakonec do sériové výroby v roce 1954. \n\nJeho nástupcem se stal typ Tatra T2 (původně psáno TII), jenž byl vyvážen i do měst SSSR s rozchodem 1524 mm. Sériově se vyráběl až od roku 1957. Oproti předchozímu byl širší, prostornější, ale také mnohem těžší, což způsobilo mnohde problémy (například v Ústí nad Labem zrychlené fyzické opotřebení tratí přispělo k rozhodnutí tramvajovou dopravu zrušit). \n\nNejvětší úspěch přišel pak s typem Tatra T3, v němž bylo mnoho věcí oproti předchozímu zjednodušeno a hlavně připraveno na velkosériovou výrobu. Díky tomu bylo možné vyrábět těchto tramvají více, a to souběžně jak pro ČSSR, tak i pro SSSR. Kloubovou variantou této tramvaje se staly vozy Tatra K1, K2 a K5, jako vlečné vozy se vyráběly B3 a B4. Do měst Československa se tramvaje T3 přestaly dodávat v roce 1976; na východ však byly vyváženy byly až do konce let osmdesátých. Potřeba nových „té trojek“ pro tuzemsko byla po roce 1976 kryta exportním provedením pro Sovětský svaz (T3SU), později upraveným pro české a slovenské podmínky (T3SUCS). Během čtyřiceti let, kdy se tramvaje vycházející z PCC vyráběly, získaly stoprocentní postavení ve všech devíti tramvajových provozech v zemi. Z T3 vycházela také Tatra T4, vzhledově se lišící pouze užší skříní a silnějšími rámy. Byla určena hlavně pro export (NDR, SFRJ).\n\nPodvozky byly u typu T1 vyráběny jen pro normální (1435 mm) rozchod koleje (do SSSR vyváženy pouze do provozu v Rostově na Donu), později byly vyvinuty i podvozky pro úzký (1000 mm a 1067 mm) a pětistopý (1524 mm) rozchod koleje. Také jeden z posledních typů KT8 byl konstruován pouze pro normální rozchod. V 80. letech se počítalo s přerozchodováním tratí v Bratislavě a v Liberci (kde se to nakonec uskutečnilo, s výjimkou meziměstské trati do Jablonce) na normální rozchod.\n\nDesignérem vozů T2, T3 a odvozených typů byl František Kardaus, který pracoval jako propagační grafik a kreslíř pro smíchovský závod Tatra.\n\nV Sovětském svazu na základě typu T3 vyrobili vlastní PCC (KTM-5 ze závodu UKVZ). Ta se postupně rozšířila do většiny tramvajových provozů v celé zemi (avšak již v prvních sériích s velmi odlišnou vozovou skříní, která nahradila původní založenou na T3).\n\nTaké v Polsku byly vyráběny tramvaje podle vzoru ČKD. V roce 1955 byly do Varšavy dodány dva vozy T1, na jejich základě pak byly postaveny vozy Konstal 13N.\n\nPrvní typy, které vycházely z koncepce PCC, byly prakticky kopiemi svých amerických vzorů. To se týkalo zejména typu T1 a částečně taky jeho následovníka T2. Počínaje typem T5 se tramvaje Tatra odlišovaly od původních amerických zejména designem, zdokonalenou elektrickou výzbrojí a později novými kývačkovými podvozky; také byly zaváděny kloubové a vlečné vozy, uvedené níže. Typy jsou seřazeny chronologicky.\n\nPrvní česká článková (kloubová) tramvaj K1 vznikla na začátku 60. let 20. století odvozením od tehdy vyráběného standardního typu T3. První českou nízkopodlažní tramvají se stal prototyp vozu RT6N1 z roku 1993.\n\nČKD zkonstruovala také tři typy tramvajových vlečných vozů, které byly exportovány především do NDR.\n\n"}
{"id": "244684", "url": "https://cs.wikipedia.org/wiki?curid=244684", "title": "Vídeňská zastávka", "text": "Vídeňská zastávka\n\nZastávka vídeňského typu (vídeňská zastávka, zastávka se zvýšenou vozovkou, pojížděný mys) je v Česku používaný název pro typ stavebního uspořádání tramvajové zastávky, v níž nástupiště je tvořeno úsekem vozovky zvýšeným zcela nebo téměř na úroveň chodníku.\n\nÚčelem tohoto uspořádání je zvýšení bezpečnosti dopravy a usnadnění nástupu a výstupu. Zvýšení vozovky má podobný účinek jako zpomalovací práh – výrazně upozorňuje řidiče silničních vozidel na přítomnost zastávky. Tento typ nástupiště se používá v Česku u tramvají zejména v místech, kde v minulosti býval nástup přes nezvýšenou vozovku, tedy tam, kde není možné zřídit nástupní ostrůvek nebo nástupiště přímo v rámci tramvajovém pásu.\n\n\"Zastávka se zvýšenou vozovkou\" byla údajně poprvé zkonstruována a realizována ve Vídni v roce 1992 na Alser Straße / Spital Gasse, zpočátku jako kompromisní řešení se značnými problémy. V roce 1995 bylo takových zastávek ve Vídni již 8, v roce 2000 celkem 32. Souběžně se asi o 100 snížil počet zastávek s nástupem z nezvýšené vozovky a asi o 60 zvýšil počet zastávkových mysů pro tramvajové zastávky. Oficiálně byl v Rakousku tento typ zastávky uznán ve směrnici RVS 2.4 \"Optimalizace veřejné hromadné dopravy\" z roku 1999.\n\nV Praze byla jako první zastávka tohoto typu upravena Vodičkova směrem k Lazarské v roce 1996, následovala zastávka Letenské náměstí směrem do centra (1999), Nádraží Vysočany (původní název Vysočanská) směrem z centra (2002) a Albertov ve směru od Botanické zahrady (2007). Městská část Praha 7 si vybudování dalších zastávek vídeňského typu vytkla za cíl v programovém prohlášení pro roky 2002–2006, v této souvislosti byla zmíněna zastávka Ortenovo náměstí směrem k Dělnické, v letech 2001 a 2002 však městská část nedostala na tuto úpravu od města dotaci.\nV Brně mají toto provedení zastávka Kořískova a Filkukova v Banskobystrické ulici. Po rekonstrukci dokončené roku 2019 jej dostala i zastávka Všetičkova na ulici Údolní, kde však byl vzápětí vjezd na mys zakázán vodorovným značením (a doprava směrována po kolejích), aby byla v místě dosažena menší šířka vozovky umožňující zřízení přechodu pro chodce bez ochranného ostrůvku mezi jízdními směry.\n\nV Ostravě měla být v roce 2004 do tohoto provedení přebudovaná zastávka Elektra.\nV Olomouci je od roku 2011 přebudovaná zastávka Výstaviště Flora.\n\nAby byl tento typ zastávky funkční, vyžaduje řádné a udržované související dopravní značení. Samozřejmostí je běžné svislé i vodorovné dopravní značení zastávky, obvykle bývá vyznačeno i omezení rychlosti jízdy a svislá dopravní značka upozorňující na nerovnost vozovky (příčný práh).\n\nV Rakousku byly po zkušenostech formulovány tyto standardy:\nV některých případech se tento typ zastávky neosvědčil, protože cestující (chodci) zvýšenou část vozovky používali často jako vyčkávací plochu nástupiště, čímž nutili řidiče silničních vozidel k jízdě po tramvajovém pásu, jako by objížděli zastávkový mys.\n\nČeská pravidla provozu na pozemních komunikacích s tímto typem zastávky nijak specificky nepočítají – chodník ani vozovka v nich nejsou přesně definovány, nicméně zastávka vídeňského typu spadá pod stejnou úpravu jako zastávka s nástupem přes nezvýšenou vozovku. Problémy způsobují řidiči automobilů, kteří v zastávce porušují zákaz zastavení a stání a tím znemožňují průjezd dalším vozidlům.\n\nPracovní skupina Národní rady zdravotně postižených pro bariéry byla na svém 12. nebo 13. jednání dne 25. ledna nebo 1. března 2005 informována o negativním stanovisku SONS (Sjednocená organizace nevidomých a slabozrakých) k budování tzv. vídeňských zastávek.\n\n\n"}
{"id": "244688", "url": "https://cs.wikipedia.org/wiki?curid=244688", "title": "Erasmusbrug", "text": "Erasmusbrug\n\nErasmusbrug (česky \"Erasmův most\") je zavěšený silniční most přes řeku Nová Máza, který spojuje jižní a severní část města Rotterdam v Nizozemsku. Název dostal podle filosofa Erasma Roterdamského. \n\nMost se nachází na rýnském říčním kilometru 1000,86 a kilometru 11,53 nizozemské vodní cesty „102“ (Nieuwe Maas–Nieuwe Waterweg–Maasmond). Erasmusbrug je na této cestě posledním mostem, předtím, než se řeka na kilometru 46,17 (rýnském 1036,20) vlévá do Severního moře. Západně od mostu probíhá pod řekou Maastunnel a Beneluxtunnel.\n\nStavba započala v roce 1994, most byl dokončen v roce 1996, jeho celková délka je 802 metrů, výška asymetrického pylonu je 139 metrů a hlavní rozpětí 280 metrů. Díky svému pylonu je také přezdíván „Labuť“. Hmotnost mostu je 6800 tun. Navrhla jej v roce 1989 kancelář \"Van Berkel & Bos\" (Ben van Berkel a Caroline Bos).\n\nV jižní části mostu je 89 metrů dlouhý zvedací most pro lodě, které nemohou proplout pod mostem. Tento zvedací most je největší a nejtěžší v západní Evropě a má největší panel svého typu na světě.\n\nMost oficiálně otevřela královna Beatrix 6. září 1996, jeho výstavba stála 165 miliónů holandských guldenů, tedy asi 75 miliónů €. Krátce po otevření, v říjnu roku 1996 bylo zjištěno, že se most při zvláště silných větrech rozkolísá. K redukování tohoto kolísání byly instalovány silnější tlumiče nárazů.\n\n"}
{"id": "244692", "url": "https://cs.wikipedia.org/wiki?curid=244692", "title": "Lokálka (hudební skupina)", "text": "Lokálka (hudební skupina)\n\nHudební skupina Lokálka je české parodicko-satirické uskupení muzikantů. Vznikla v roce 1974. \n\nVe své tvorbě paroduje především různé písně z oblasti country music, popmusic a dalších žánrů. Kromě toho má i svoji vlastní původní tvorbu. Jedná se především o písničky, které skládal kapelník souboru Ladislav Straka. Společně se skupinou Barel rock patří mezi hudební uskupení z tzv. humoristicko recesistické větve českého folku. Skupina hraje na countryových, trampských, folkových, jazzových, rockových i folklórních festivalech.\n\n13. června 2009 zemřel kapelník Ladislav Straka.\n\n\n\n"}
{"id": "244693", "url": "https://cs.wikipedia.org/wiki?curid=244693", "title": "Ralph Nader", "text": "Ralph Nader\n\nRalph Nader (*27. února 1934 Winsted, Connecticut, USA) je americký právní zástupce a politický aktivista v oblastech práv spotřebitelů, humanitářství, ochrany životního prostředí nebo demokratické vlády.\n\nNader je nesmiřitelným kritikem korporací, které podle něj třímají příliš mnoho moci a tak podkopávají fundamentální americké hodnoty demokracie a lidských práv. Pomohl vzniku mnoha vládních i nevládních organizací, včetně Agentury pro ochranu životního prostředí, OSHA (Administrativa zaměstnaneckých jistot a zdraví), \"Public Citizen\" a některých tzv. PIRGs - výzkumných skupin veřejného zájmu, včetně NYPIRG. Měsíčník \"The Atlantic Monthly\" jej ve svém seznamu stovky nejvlivnějších lidí zařadil na 96. pozici, říká: „\"vynutil si, aby auta jezdila bezpečněji; o 30 let později učinil George W. Bushe prezidentem\".“\n\nRalph Nader se čtyřikrát ucházel o post prezidenta Spojených států (1992, 1996, 2000 a 2004). V roce 1992 jako demokrat v jejích primárkách; v roce 1996 a 2000 byl nominován Stranou zelených; v roce 2004 jako nezávislý.\n\n24. února 2008 oznámil kandidaturu v listopadových volbách tentokrát jako nezávislý kandidát. 10. října 2008 se zúčastnil tiskové konference, kterou svolal neúspěšný kandidát v republikánských primárkách Ron Paul, který zde prezentoval dohodu kandidátů tzv. „třetích stran“ (\"3rd parties\", ostatní strany v americkém politickém spektru po demokratech a republikánech). Mezi zástupci těchto třetích stran byli Ralph Nader, Chuck Baldwin a Cynthia McKinney. Výše zmínění zástupci a Bob Barr, který se na poslední chvíli z tiskové konference omluvil, vyjádřili formální shodu a sjednotili své postoje v následujících bodech:\n\n"}
{"id": "244694", "url": "https://cs.wikipedia.org/wiki?curid=244694", "title": "Marie Holková", "text": "Marie Holková\n\nMarie Holková (21. května 1908 Vítkovice – 6. prosince 2002 Mukařov) byla česká katolická učitelka, spisovatelka a překladatelka.\n\nNa počátku své spisovatelské kariéry vytvořila řadu (převážně rozhlasových) pohádek a knih pro děti, později ale pak zejména životopisů světců a dalších osobností římskokatolické církve. Za komunistického režimu žila v zahraničí. V Česku směly její knihy vycházet před rokem 1948 a poté až po roce 1989, mezi tím se však objevovaly její samizdatové překlady knih z francouzštiny a angličtiny. Její knihy vyšly v řadě jazyků, mimo jiné češtině, angličtině, francouzštině a slovenštině.\n\n\n\n\n"}
{"id": "244695", "url": "https://cs.wikipedia.org/wiki?curid=244695", "title": "Vologda", "text": "Vologda\n\nVologda (rusky Вологда) je historické město v severozápadním Rusku, zhruba 500 km severně od Moskvy. Město je sídlem rozlehlé Vologdské oblasti. Žije zde obyvatel.\n\nMěsto je jedním z nejstarších v Rusku, zmiňováno je již roku 1147. Roku 1901 zde nuceně pobýval Boris Savinkov. Na podzim 1918 žádal T. G. Masaryk prezidenta Wilsona o americkou podporu československých legií při postupu na Vologdu a Vjatku. Dnes je důležitým dopravním uzlem: setkávají se tu železnice Moskva – Archangelsk/Vorkuta a Petrohrad – Kirov – Perm.\n"}
{"id": "244696", "url": "https://cs.wikipedia.org/wiki?curid=244696", "title": "FK Partizan", "text": "FK Partizan\n\nFudbalski klub Partizan (v cyrilici Фудбалски клуб Партизан), známý česky jako Partizan Bělehrad, je klub srbské Jelen Superligy, sídlící ve městě Bělehrad. Byl založen roku 1945 pod názvem JSD Partizan Beograd. Hřištěm klubu je Stadion Partizana s kapacitou 32 887 diváků.\n\nPartizan byl založen po válce roku 1945 mladými důstojníky jako fotbalová sekce Ústředního domu jugoslávské armády \"Partizan\".\n\nHned v 1. sezoně 1946/47 vyhrál ligu i pohár.\n\nNa začátku 50. let byl od armády oddělen.\n\nRoku 1959 se dresy změnily z modro-červených na černo-bílé.\n\nV roce 1966 hrál finále PMEZ jako 1. z východního bloku (v Bruselu 1:2 s Realem Madrid). Přešel přes Nantes, Brémy, Spartu Praha (po prohře 1:4 v Praze výhra 5:0 doma) a Manchester United.\n\nV sezonách 2003/04 a 2010/11 hrál základní skupinu Ligy mistrů. V letech 2007/08 až 2012/13 byl Partizan 6x v řadě mistrem.\n\nMistr ligy: celkem 27x\n\nPohár: celkem 16x\n\nJugoslávský Superpohár\n\nFK Partizan v evropském fotbale\n\n\n\n"}
{"id": "244699", "url": "https://cs.wikipedia.org/wiki?curid=244699", "title": "NK Celje", "text": "NK Celje\n\nNK Celje (celým názvem \"Nogometni klub Celje\", česky \"fotbalový klub Celje\") je slovinský fotbalový klub sídlící ve městě Celje. Byl založen roku 1919, hřištěm mužstva je stadion s názvem Petrol Arena s kapacitou 10 085 diváků.\n\n"}
{"id": "244705", "url": "https://cs.wikipedia.org/wiki?curid=244705", "title": "Mike MacDowel", "text": "Mike MacDowel\n\nMike MacDowel (13. září 1932 Great Yarmouth, Norfolk – 18. leden 2016) byl britský automobilový závodník. Dvojnásobný Mistr Velké Británie v závodech do vrchu a účastník formule 1 v roce 1957.\n\nMike MacDowel se zúčastnil jediného závodu formule 1 a to Grand Prix Francie 1957, kde se střídal ve voze s Jackem Brabhamem. V závodě dojel na 7 místě, když startoval z 15. místa na startu.\n\nMacDowel byl horlivý amatérský závodník, který se od roku 1968 vrhl na závody do vrchu. Upozornil na sebe v závodě Shesley Wash 1973, kde zvítězil s 28 s náskokem v závodě na 1000 yardů. MacDowel se s vozem Brabham-Repco BT36X, stal dvakrát (1973, 1974) britským šampiónem v závodech do vrchu. Se závodní činností se rozloučil krátce po svých 60 narozeninách v roce 1992.\n"}
{"id": "244708", "url": "https://cs.wikipedia.org/wiki?curid=244708", "title": "Muzeum Bedřicha Hrozného", "text": "Muzeum Bedřicha Hrozného\n\nMuzeum Bedřicha Hrozného je muzejní institucí, která sídlí v polabském městě Lysá nad Labem. Je součástí Polabského muzea, příspěvkové organizace Středočeského kraje. Hlavní náplní muzea je připomenout osobnost významného vědce Bedřicha Hrozného.\n\nMuzeum vzniklo v roce 1893 na základě aktivity členů spolku Čtenářská jednota. Po roce fungování se muzeum od jednoty osamostatnilo. Vůdčí postavou nově vzniklé muzejní společnosti byl badatel v oblasti místního národopisu a historie František Otruba. Muzeum se poprvé významně představilo veřejnosti na Národopisné výstavě českoslovanské v Praze v roce 1895, kdy zde vystavilo 101 předmětů se vztahem k Polabí. Za expozici udělil pořadatelský výbor výstavy čestný diplom s uznáním.\n\nMezi roky 1912 a 1952 muzeum sídlilo ve staré radnici, poté bylo přestěhováno do samostatné budovy na náměstí, kde je dodnes. Pobočkou Polabského muzea se stalo v 60. letech 20. století.\n\n"}
{"id": "244710", "url": "https://cs.wikipedia.org/wiki?curid=244710", "title": "Seznam islandských obcí", "text": "Seznam islandských obcí\n\nSeznam islandských obcí podle počtu obyvatel.\n\n"}
{"id": "244719", "url": "https://cs.wikipedia.org/wiki?curid=244719", "title": "Moldova", "text": "Moldova\n\nMoldova může znamenat\n\n\n"}
{"id": "244721", "url": "https://cs.wikipedia.org/wiki?curid=244721", "title": "Pohár Intertoto 2005", "text": "Pohár Intertoto 2005\n\nV poháru Intertoto 2005 zvítězily a zároveň postoupily do poháru UEFA tři týmy RC Lens, Olympique de Marseille a Hamburger SV.\n\n"}
{"id": "244722", "url": "https://cs.wikipedia.org/wiki?curid=244722", "title": "Entitní integrita", "text": "Entitní integrita\n\nEntitní integrita je pojem související s databázemi. Je nezbytné, aby každý řádek (záznam) v databázové tabulce byl jednoznačně rozlišitelný – tedy aby obsahoval hodnotu, která je v rámci databázové tabulky unikátní.\n\nK tomu účelu slouží primární klíč. Platí, že každý řádek tabulky musí obsahovat primární klíč, který bude unikátní vzhledem k ostatním řádkům a nebude mít hodnotu NULL. \n\nPokud tedy budeme mít tabulku s údaji několika osob, můžeme teoreticky jako primární klíč použít například jejich rodné číslo. Pro praktické použití se však rodné číslo z často důvodu utajení jako primární klíč nehodí, je lepší ho nahradit klíčem syntetickým (např. číslem zaměstnance).\n\nDatabázový systém, který zaručuje entitní integritu, nám nedovolí vložit do jedné tabulky více osob se stejným číslem zaměstnance (stejnou hodnotou primárního klíče), resp. více osob se stejným rodným číslem (stejnou hodnotou klíče, který je v databázi definován jako unikátní).\n"}
{"id": "244723", "url": "https://cs.wikipedia.org/wiki?curid=244723", "title": "Urbacodon", "text": "Urbacodon\n\nUrbacodon („Zub objevený URBACem, tedy uzbecko-rusko-britsko-americko-kanadskou expedicí“) byl rod malého teropodního dinosaura o délce kolem 1,5 metru, který žil na území dnešního Uzbekistánu asi před 95 miliony let. První část názvu je akronym, na počest U-zbeckých, R-uských, B-ritských, A-merických a K-anadských vědců, kteří tohoto dinosaura objevili. Typový exemplář byl pojmenován Alexandrem Averianovem a Hansem-Dieterem Suesem v roce 2007 jako \"U. itemirensis\" na základě levého čelistního oblouku s denticí o 32 zubech. Čelist byla dlouhá 79,2 mm.\n\nTento troodontid byl objeven v souvrství Dzharakuduk (Džarakuduk) cenomanského stáří. Autoři popisu také identifikovali zuby stejného rodu ve formaci Bissekty turonského stáří (\"Urbacodon sp.\"). Urbakodon se výrazně podobal rodům \"Byronosaurus\" a \"Mei\", v některých detailech na zubovině se však od nich výrazně liší (např. zuby postrádají typické vroubkování).\n\n"}
{"id": "244724", "url": "https://cs.wikipedia.org/wiki?curid=244724", "title": "Miluše Voborníková", "text": "Miluše Voborníková\n\nMiluše Voborníková, také Miluška Voborníková (* 25. prosince 1949 Mladá Boleslav), je česká zpěvačka, manželka zpěváka Petra Spáleného. Bývalá zpěvačka Divadla Semafor byla nejaktivnější v 70. letech.\n\nDo Divadla Semafor se dostala prostřednictvím konkursu v roce 1968 jako osmnáctiletá. Původně studovala Střední zdravotnickou školu. Stala se velmi půvabným a (zejména pánským publikem) obdivovaným benjamínkem celého tehdejšího semaforského souboru, kde posléze vystupovala s oběma semaforskými skupinami (Suchý–Šlitr a Miloslav Šimek–Jiří Grossmann). Od roku 1972 začala spolupracovat se skupinou Apollobeat Petra Spáleného, za něhož se posléze i provdala. Na počátku sedmdesátých let byla na vrcholku své pěvecké kariéry, umísťovala se na předních příčkách v anketě Zlatý slavík. V roce 1971 získala i cenu publika na festivalu Děčínská kotva a v roce 1972 i cenu novinářů na polském festivalu v Sopotech. Na svém kontě má dvě sólová alba a následně několik kompilací a výběrů. V nedávné době vydal Supraphon digitálně její singly a raritní nahrávky. Stejný počin připravil také Český rozhlas v rámci Radiotéky. Její poslední nahrávkou je zatím píseň \"Když budeme si přát\" z roku 2017 (společně s Liborem Petrů).\n\nZa svůj život natočila i řadu duetů, např. s Waldemarem Matuškou, Petrem Spáleným, Jiřím Kornem, Janou Mařasovou, Naďou Urbánkovou, Pavlem Bobkem, Jitkou Molavcovou nebo Petrou Černockou. \n\nMezi její „největší hity“ patří písničky: \"Gimi det ding\", \"Pupákova píseň lásky\", \"Dej mi lásku\", \"Mně se zdá\", \"Dobře, že tě mámo mám\", \"Svatba\" (historicky úplně poslední píseň napsaná Jiřím Šlitrem), \"Nával\", \"Divadýlko moudrých klaunů\", \"Úsměv je lék\", \"Poslední bál\", \"Země Vánoční\" nebo \"Waikiki znám\".\n\nZajímavostí je, že populární dětskou píseň \"Tancovala žížala\" napsal dědeček Milušky Voborníkové. Sama zpěvačka tuto píseň také natočila a užívala v programu pro děti \"Abeceda Milušky Voborníkové\", se kterým jezdila v druhé polovině devadesátých let.\n\nPo roce 2000 účinkovala v muzikálu Richarda Pachmana \"Babička\". Připravila také dvě nové písničky \"Jestli nemáš mě rád\" a \"Týdny jdou dál\", které zařadila na výběrové album Popgalerie (2005). Vystupuje se svým manželem Petrem Spáleným a také v programech \"Návštěvní den u Miloslava Šimka\" či \"Zajíc v pytli\" (Divadlo Semafor). \n\nS Petrem Spáleným má dceru Barboru. Poslední léta žije v Říčanech u Prahy.\n\n\n\n"}
{"id": "244727", "url": "https://cs.wikipedia.org/wiki?curid=244727", "title": "Moldava nad Bodvou", "text": "Moldava nad Bodvou\n\nMoldava nad Bodvou (maďarsky \"Szepsi\") je město v Košickém kraji na východním Slovensku. Jde o větší ze dvou měst okresu Košice-okolí: žije zde 10 050 obyvatel (2006).\n\nPrvní písemná zmínka o městě pochází z roku 1255. Koncem 16. století město vyhořelo. Roku 1868 sem dorazila železnice z Košic, která byla roku 1955 propojena s tratí Rožňava - Zvolen. Místní dráha do Medzevu je bez osobní dopravy, kromě asi kilometrového úseku Moldava nad Bodvou - Moldava nad Bodvou mesto, který je nově obsluhován vlakovou linkou Košice - Moldava nad Bodvou mesto od prosince 2015, kdy zde byl uveden do provozu nový integrovaný dopravní terminál a zaniklo starší autobusové nádraží.\n\nPřímo ve městě se nachází Moldavská jeskyně, v níž je archeologické naleziště bukovohorské kultury. Není veřejně přístupná.\n\n\nNárodnostní složení (2011): národnost slovenská 41,3 %, maďarská 29,6 %, romská 9,8 %, jiné 0,7 %, nezjištěno 17,8 %.\n\nNárodnostní složení (2001): národnost slovenská 50,9 %, maďarská 43,6 %, romská 3,7 %, česká 0,5 %.\n\n\n"}
{"id": "244730", "url": "https://cs.wikipedia.org/wiki?curid=244730", "title": "Troodontidae", "text": "Troodontidae\n\nTroodontidae (\"troodontidi\") byla čeleď ptákům podobných teropodních dinosaurů. Byli to aktivní a nebezpeční opeření dravci, lovící i větší kořist. Dříve byly pozůstatky těchto dinosaurů velmi neúplné a fragmentární, teprve v posledních letech se jejich počet výrazně zvýšil (včetně objevů hnízd s vejci, vajíček se zachovaným embryem i objevů pernatého pokryvu těla).\n\nTroodontidi byli malí až středně velcí predátoři (hmotnost asi od 1 do 100 kg). Jejich zvláštním znakem jsou proporčně velmi dlouhé nohy a „srpovitý“ dráp na zadní končetině, podobný tomu, jaký mají dromeosauridi. Troodontidi patří mezi dinosaury blízce příbuzné ptákům a mnohé jejich rysy to potvrzují. Také patří mezi nejinteligentnější dinosaury s relativně největší mozkovnou (např. rod \"Troodon\"). Rekordní EQ (encefaliční kvocient) má u tohoto rodu hodnotu až 6,48 (jeho mozek byl tedy relativně 6,5krát větší, než mozek stejně velkého krokodýla). Troodontidi tedy patřili zřejmě k nejinteligentnějším dinosaurům.\n\n\n"}
{"id": "244732", "url": "https://cs.wikipedia.org/wiki?curid=244732", "title": "Šimek", "text": "Šimek\n\nPříjmení Šimek či Šimková mělo v roce 2011 v Česku 14 347 osob. Jde o zdrobnělinu jména Šimon. Podobná příjmení \"Schimek\" nebo \"Schimková\" má 31 osob.\n\nZnámí nositelé tohoto příjmení:\n\n\n\n"}
{"id": "244733", "url": "https://cs.wikipedia.org/wiki?curid=244733", "title": "Grossmann", "text": "Grossmann\n\nPříjmení Grossmann, Grossman nebo Grosman nosí více různých osobností:\n"}
{"id": "244735", "url": "https://cs.wikipedia.org/wiki?curid=244735", "title": "Švédské námořnictvo", "text": "Švédské námořnictvo\n\nŠvédské námořnictvo (švédsky: Marinen) je součást švédských ozbrojených sil. \n\nŠvédské námořnictvo vzniklo zásluhou krále Gustava I. Vasy v době rozpadu Kalmarské unie (1523). Gustav I. námořnictvo posílil zakoupením nových lodí, z nichž \"Vasa\" se dochovala dodnes.\n\nZa druhé světové války bylo Švédsko neutrálním státem, což se projevilo i internací plavidel válčících stran (např. Polské ponorky uniknuvší po německo-sovětské invazi do země). Námořnictva Německa a SSSR byla po válce značně oslabena, takže Švédsko na Baltu do po jednu dekádu dominovalo. Po válce tvořily základ námořnictva větší jednotky – moderní lehké křižníky (protiletadlový \"Gotland\" a dvojice třídy \"Tre Kronor\"), velké torpédoborce (šest třídy \"Göteborg\", čtyři třídy \"Visby\" a dva třídy \"Öland\") a ponorky (třídy \"Delfinen\", \"Neptun\", \"Sjölejonet\" a \"U 1\") které doplňovaly lehké síly torpédových člunů a minolovek a dále zajišťovala stacionární minová pole. Technologicky se jednalo o poměrně moderní plavidla. V 50. letech však začala rychlá obnova sovětského námořnictva, které se stalo hlavní silou v oblasti. Naopak německá Bundesmarine, zařazená do sil NATO hrozbou být přestala.\n\nBěhem 50. let síly námořnictva posílily především dva torpédoborce třídy \"Halland\" a čtyři poslední švédské třídy \"Östergötland\". Poté země se stavbou velkých lodí přestala. Přijetí nové obranné doktríny na sklonku 50. totiž znamenalo odklon od provozování křižníků a torpédoborců (byly postupně vyřazovány), zachování menšího množství moderních ponorek a naopak rostoucí důraz na lehké síly. Ty reprezentovaly zejména torpédové čluny a od osmdesátých let raketové čluny.\n\nV letech 1957 až 1962 byly dokončovány ponorky třídy \"Hajen\" a \"Draken\" představující poválečnou generaci ovlivněnou pokročilým německým typem \"XXI\" – ponorku U-3503 potopila na sklonku války posádka ve švédských teritoriálních vodách a Švédi ji vyzdvihli a pečlivě prozkoumali.\n\nPo skončení studené války a rozpadu Sovětského svazu, hlavního švédského rivala na Baltu, došlo k dalšímu omezování velikosti námořnictva, které je dnes malé, ovšem kompaktní a moderně vyzbrojené. Jeho hlavní síly tvoří moderní raketové korvety a ponorky.\n\nKorveta \"Gävle\" se roku 2006 stala první švédskou lodí nasazenou v operaci OSN. Připojila se k ní též korveta \"Sundsvall\". Obě lodi byly součástí mise UNIFIL v Libanonu.\n\nKorvety\n\n\nPonorky\n\nMinolovky\n\nHlídkové lodě\n\nŠkolní lodě\n\n\n\n"}
{"id": "244739", "url": "https://cs.wikipedia.org/wiki?curid=244739", "title": "Alfa Romeo 164", "text": "Alfa Romeo 164\n\nAlfa Romeo 164 je automobil vyšší střední třídy vyráběný v letech 1987 až 1997 italskou automobilkou Alfa Romeo. Model 164 byl představen na autosalonu ve Frankfurtu. Automobil byl součástí projektu \"Tipo 4\", v jehož rámci koncern Fiat společně se Saabem vyvinul podvozkovou platformu pro automobil vyšší střední třídy s pohonem všech kol. Proti zbývajícím třem modelům z tohoto projektu - Fiatu Croma, Lancie Thema a Saab 9000 - měla Alfa Romeo 164 značně odlišný design, který navrhlo studio Pininfarina.\n\nV listopadu 1986 po privatizaci státního podniku Alfa Romeo, který zakoupil Fiat, si s sebou milánští konstruktéři přinesli projekt sportovně luxusního vozu s interním označením 164. Alfa Romeo 164, která se oficiálně představila na podzim 1987, byla myšlena jako náhrada za již zastaralou Alfu 6. Pro rok 1990 byl postaven prototyp Pro-Car s motorem V10 o objemu 3500 cm OHC, 440 kW - umístěným před zadní nápravou pro závody tzv. produkčních vozů Pro-Car.\n\n\n"}
{"id": "244743", "url": "https://cs.wikipedia.org/wiki?curid=244743", "title": "Daniel II.", "text": "Daniel II.\n\nDaniel II., rodným jménem Milík z Talmberka, († 28. března nebo 4. dubna 1214 Velehrad) byl snad knížecí kaplan a později pražský biskup v letech 1197–1214.\n\nO jeho mládí není nic známo, pocházel ze šlechtického rodu pánů z Talmberka, jenž byl stejné krve a erbu s pány z Kácova a velkého rodu Kouniců. Byl zvolen jako jeden z posledních biskupů vykonávající vlastně funkci osobního kaplana knížete, o jeho podřízenosti a loajálnosti svědčí i rozvázání manželství Přemysla Otakara I. a Adléty Míšeňské. Vlastní volba byla kanonicky přinejmenším sporná a vleklé spory musel řešit až papež. Doba Danielova úřadování spadá do doby začínající emancipace církve, do které se významně zapojil jak jeho předchůdce Jindřich Břetislav, tak nástupce Ondřej.\n\nO jeho mládí a vzdělání není nic známo, pocházel z českého chudého rodu. Po smrti Jindřicha Břetislava, v jehož osobě se spojil úřad českého knížete a pražského biskupa, nastoupil kníže Vladislav Jindřich a svolal 1. listopadu 1197 sněm na kterém byl jeho osobní kaplan Milík zvolen novým biskupem a posléze přijal biskupské jméno Daniel. To, že byla zvolena do té doby prakticky neznámá osoba dává tušit, že kníže Vladislav chtěl biskupem loajálního služebníka, který bude plnit funkci knížecího kaplana, což potvrdil i udělením investitury biskupovi (čímž zrušil status biskupství jako samostatného říšského knížectví, který si vydobyl Danielův předchůdce roku 1187).\n\nNa volbu, na kterou si dělala nárok kapitula, podal protest u papeže Inocence III. svatovítský kanovník Arnold spolu s žalobou na Daniela, že je to nelegitimní syn kněze, má ženu a děti a je opilec, dále ho obvinil ze zpronevěry jmění kostela poté, co se vetřel na biskupský kostel. K vyšetření záležitosti pověřil papež magdeburského arcibiskupa Ludolfa z Kroppenstedtu. Arnoldovi se nepodařilo hodnověrně doložit svoje obvinění a musel biskupa potupně prosit o odpuštění. Ačkoliv mu bylo nařízeno mlčení, Arnold ještě jednou obnovil žalobu v Římě, kam na základě obeslání poslal Daniel zmocněnce. Arnoldovi bylo znovu nařízeno mlčení, Danielovi očistná přísaha, kterou v jeho prospěch složili řezenský a hamburský biskup a opaté břevnovský, sázavský a kladrubský. Až poté roku 1202 se dostavil Daniel do Říma a papež nařídil, aby byl ctěn jako biskup. Poté došlo k přátelskému vyrovnání Arnolda a Daniela.\n\nAni další informace o životě biskupově nejsou příliš rozsáhlé. Je patrné, že potvrdil domněnku knížete Vladislava Jindřicha, že nebude pokračovat v emancipační politice církve ke knížecí moci svého předchůdce. Ať už to bylo rozvázání nepohodlného svazku Adléty a Přemysla Otakara, nebo nedůsledné vymáhání práva na souzení kněží před církevním soudem a práva pro kontrolu dosazovaných kněží na fary. Zemřel na moravském Velehradě roku 1214.\n\nJsou známy tři originály listin, které dle koroborace zpečetil Daniel, ale ani na jedné se pečeť nedochovala, ačkoliv v druhé polovině 20. století došlo k záhadnému nálezu pečeti k jedné listině z roku 1201, v níž se biskup vzdal desátků ze zboží Tepelského kláštera ve prospěch tohoto kláštera, ale později se ukázalo, že se spíše jedná o omylem přiřazenou špatně čitelnou pečeť olomouckého biskupa Roberta. Jedna pečeť se však dochovala, byla to pečeť nalezená v oltářní mense při rekonstrukci kostela sv. Jana Křtitele v Nudvojovicích (dnes součást Turnova) v roce 1894, která byla na schránce se svatými ostatky. Jednalo se o kulatou pečeť s opisem S. D. G. PRAGENSIS EPC † DANIEL, obraz vychází z druhého typu pečeti Danielova předchůdce Jindřicha Břetislava, tvoří ho sedící postava s biskupskými pontifikáliemi, která pravicí žehná a v levici drží berlu. Originál byl převezen do diecézního muzea v Litoměřicích.\n\n\n"}
{"id": "244745", "url": "https://cs.wikipedia.org/wiki?curid=244745", "title": "Nodači", "text": "Nodači\n\nNodači (: 野太刀) je velký obojruční japonský meč. Nodači je volně překládáno jako polní meč. Někteří lidé ale tvrdí, že význam nodači je přibližně stejný jako význam ódači, což znamená velký meč. Zmatenost okolo těchto termínů vedla k tomu, že nodači se stalo téměř synonymem pro velké ódači. Takže přes to, že se možná původně jednalo o označení jakéhokoliv velkého bitevního meče (včetně tači), se tento termín často užívá pro označení všech „přerostlých“ japonských mečů.\n\nNodači má stejný vzhled jako tači ale je znatelně delší. Nodači nosili pěší vojáci jako zbraň proti jízdě a na boj na otevřeném prostranství, protože jeho rozměry značně ztěžovaly použití v budovách nebo ve stísněných prostorách. Proti jízdě bylo nodači velmi efektivní, ale nepoužívalo se kvůli několika skutečnostem:\n\n\nNodači se také používal k přesekávání kopí. V dobách míru se meč nosil křížem přes záda jako symbol spol. postavení. Toto je zajímavé, většina japonských mečů (jako např katana nebo wakizaši a také tači) se totiž nosila za opaskem. Bojovat s nodači bylo obtížné, protože bylo těžké a velké, ale, jako je to u všech jiných zbraní, bylo extrémně smrtící, když byl jeho majitel schopný. Délka rukojeti u těchto mečů se pohybovala od 30 do 33 cm. Dosah a sekací schopnost byla větší než u katany díky velikosti a váze zbraně.\n\nV některých čínských bojových uměních, nejlepším příkladem je Pa Kua Čang, jsou přerostlé meče užívané k tréninku. Dosahuje se tak lepší kondice, která napomáhá snazšímu ovládání normálních mečů.\n\nKage rjú je jednou z mála japonských škol japonských bojových umění, jež trénuje boj s dlouhým mečem (který označuje čoken).\n\nNodači bylo používáno Sasaki Kodžiróem, velmi schopným válečníkem. Proslavil se tím, že prohrál boj s Musaši Mijamotem (což byl podle mnohých nejlepší šermíř všech dob).\n\nNodači jsou často součástí video her a anime, což je zajímavé vzhledem k faktu, že ve skutečnosti byla velmi neobvyklá.\n"}
{"id": "244759", "url": "https://cs.wikipedia.org/wiki?curid=244759", "title": "Kontraalt", "text": "Kontraalt\n\nKontraalt, též contralto, je nízko položený ženský hlas, jehož rozsah je podle některých definic položen níže, než je tomu u altu. Přibližný rozsah altu odpovídá \"g\" - \"f2\". Existuje určitý rozpor mezi tím, jak je termín kontraalt definován v populární a v klasické hudbě. V populární je obvykle chápán jako hlas dosahující nižších tónů než alt. V klasické hudbě (opeře) jsou jako kontraalty označované hlasy s velkým rozsahem, který v hlubší poloze zhruba odpovídá altu, ale zvládá i vyšší tóny typické pro mezzosoprán nebo soprán.\n\nZ českých populárních zpěvaček dosahuje kontraaltového rozsahu (\"E\" - \"e2\") Věra Nerušilová, ze světoznámých operních kontraaltů například Ewa Podleś (\"A\" - \"e3\").\n"}
{"id": "244761", "url": "https://cs.wikipedia.org/wiki?curid=244761", "title": "Mistrovství světa ve fotbale 1930", "text": "Mistrovství světa ve fotbale 1930\n\n1. Mistrovství světa ve fotbale se konalo od 13. do 30. července 1930 v Uruguayi. Zúčastnilo se jej 13 celků. Finále se hrálo 30. července 1930. Celkem padlo na turnaji 70 branek, což je v průměru 3,9 branky na zápas. Nejlepším střelcem turnaje se stal s 8 brankami Argentinec Guillermo Stábile. Na turnaji dále zazářili uruguayjští hráči José Leandro Andrade či José Nasazzi. Vítězem turnaje a držitelem prvního titulu mistra světa se stalo mužstvo domácí Uruguaye.\n\nKandidáty na pořadatelství prvního fotbalového mistrovství světa byli Itálie, Maďarsko, Nizozemsko, Španělsko, Švédsko a Uruguay. Kongres FIFA, který zasedal mezi 18. a 20. květnem 1929 v Barceloně, rozhodl ve prospěch Uruguayců. Patrně kvůli respektu k zemi dvojnásobných olympijských vítězů a také díky závazku, že Uruguay v pořadatelském městě Montevideo postaví stadión Estadio Centenario pro sto tisíc diváků. Uruguay navíc šampionát pořádala v rámci oslav stého výročí přijetí své první ústavy.\nFakt, že pořadatelskou zemí byla vybrána právě Uruguay, vzbudil v mnoha evropských zemích silné rozčarování. Pro národní týmy z Evropy, která byla ve 30. letech silně poznamenána probíhající hospodářskou krizí, představovala cesta do Jižní Ameriky příliš velkou finanční zátěž a mnohé kluby se odmítaly smířit s šestitýdenní absencí svých nejlepších hráčů.\n\nPřed tímto mistrovství se žádná kvalifikace nehrála. Byli pozváni všichni tehdejší členové FIFA, kteří dostali na rozhodnutí, zda se zúčastnit, lhůtu do 28. února 1930. Nakonec přihlášku zaslalo 13 reprezentací. Z toho pouze čtveřice z Evropy, neboť cesta přes Atlantský oceán byla velmi nákladná. Pořadatelé nabídli účast také Anglii, která tehdy nebyla členem FIFA, ale byli odmítnuti. Nasazeni do čela skupin byli Uruguayci, Argentinci, Brazilci a tým USA.\n\n\n"}
{"id": "244763", "url": "https://cs.wikipedia.org/wiki?curid=244763", "title": "Mistrovství světa ve fotbale 1938", "text": "Mistrovství světa ve fotbale 1938\n\nMistrovství světa ve fotbale 1938 bylo třetí mistrovství světa v dějinách fotbalu. Finálový turnaj se odehrával ve Francii od 4. června do 19. června. FIFA vybrala Francii jako hostitelskou zemi závěrečného turnaje v srpnu 1936. Tohoto turnaje se zúčastnilo 14 mužstev, titul obhájila Itálie poté co ve finále zdolala Maďarsko 4:2.\nCelkem padlo na turnaji 84 branek což je v průměru 4,67 branky na zápas.Nejlepším střelcem turnaje se 7 brankami se stal Leônidas da Silva (Brazílie)Hvězdy mistrovství světa: Silvio Piola (Itálie), György Sárosi (Maďarsko), Leônidas da Silva (Brazílie)\n\nKvalifikace se zúčastnilo 37 fotbalových reprezentací, které bojovaly o 14 místenek na závěrečném turnaji. Pořadatelská Francie spolu s obhájcem titulu – Itálií měli účast jistou. Na šampionát se sice kvalifikovalo Rakousko, ale po březnovém anšlusu tento stát zanikl a tato reprezentace nebyla nikým nahrazena.\n\nOpakovaný zápas:\n\nOpakovaný zápas:\n\nOpakovaný zápas:\n\n"}
{"id": "244764", "url": "https://cs.wikipedia.org/wiki?curid=244764", "title": "Mistrovství světa ve fotbale 1950", "text": "Mistrovství světa ve fotbale 1950\n\n4. Mistrovství světa ve fotbale se konalo od 24. června do 16. července 1950 v Brazílii. Zúčastnilo se jej 13 celků, šlo o první mistrovství světa pořádané po druhé světové válce. Finále se hrálo 16. července 1950.Celkem padlo na turnaji 88 branek, což je v průměru 4 branky na zápas.Nejlepším střelcem turnaje s 9 brankami se stal Ademir (Brazílie). Hvězdy mistrovství světa: Juan Alberto Schiaffino, Alcides Ghiggia (oba Uruguay), Ademir (Brazílie).\n\nKvalifikace se zúčastnilo 34 fotbalových reprezentací, které bojovaly o 14 místenek na závěrečném turnaji. Pořadatelská Brazílie spolu s obhájcem titulu – Itálií měli účast jistou. Avšak před vypuknutím turnaje se odhlásily reprezentace Skotska, Turecka a Indie. Nebyly nikým nahrazeny a již ani nezbýval čas na přeskupení základních skupin, a tak byli účastníci do skupin rozděleni nerovnoměrně.\n\n"}
{"id": "244765", "url": "https://cs.wikipedia.org/wiki?curid=244765", "title": "Mistrovství světa ve fotbale 1954", "text": "Mistrovství světa ve fotbale 1954\n\n5. Mistrovství světa ve fotbale se konalo od 16. června do 4. července 1954 ve Švýcarsku. Zúčastnilo se jej 16 celků. Finále se hrálo 4. července 1954. Hostitelská země byla vybrána v roce 1946, důvodem bylo, že v roce 1954 bylo 50. výročí založení FIFA. Proto byl turnaj přidělen zemi, ve které sídlí řídící orgány FIFA.Celkem padlo na turnaji 140 branek, což je v průměru 5,38 branky na zápas.Nejlepším střelcem turnaje s 11 brankami se stal Sándor Kocsis z Maďarska.Hvězdy mistrovství světa: Fritz Walter (SRN), Ferenc Puskás, Sándor Kocsis (oba Maďarsko).\n\nKvalifikace se zúčastnilo 37 fotbalových reprezentací, které bojovaly o 14 místenek na závěrečném turnaji. Pořadatelské Švýcarsko spolu s obhájcem titulu - Uruguayí měli účast jistou.\n\nPři tomto mistrovství byl poprvé a naposledy použit neobvyklý formát. Šestnáctka účastníků byla rozlosována do čtyř skupin po čtyřech. Do každé skupiny byly nalosovány dva nasazené a dva nenasazené týmy. Ve skupinách se odehrála pouze dvě kola - každý nasazený se utkal s oběma nenasazenými. V případě rovnosti bodů se hrál dodatečný zápas o postup mezi danými týmy. Pokud měly stejný počet bodů dva týmy jejichž rovnost by nijak neovlivnila postup, pouze se vylosovalo, kdo zaujme vyšší pozici. Navíc se již v základních skupinách hrálo při remíze po 90 minutách prodloužení. Systém play off byl také neobvyklý. Ve čtvrtfinále a semifinále se mezi sebou utkávali vítězové skupin a zvlášť týmy ze druhých míst. To znamenalo, že se do finále dostal jeden tým z prvního místa a jeden tým ze druhého místa.\n\n----\n\n----\n\n----\n\n----\n"}
{"id": "244766", "url": "https://cs.wikipedia.org/wiki?curid=244766", "title": "Mistrovství světa ve fotbale 1958", "text": "Mistrovství světa ve fotbale 1958\n\n6. Mistrovství světa ve fotbale se konalo od 8. června do 29. června 1958 ve Švédsku. Finále se hrálo 29. června 1958. Celkem padlo na turnaji 126 branek, což je v průměru 3,6 branky na zápas.\n\nNejlepším střelcem turnaje se stal se 13 brankami Just Fontaine z Francie. Hvězdy mistrovství světa: Pelé, Didi (oba Brazílie), Just Fontaine (Francie).\n\nKvalifikace se zúčastnilo 55 fotbalových reprezentací, které bojovaly o 14 místenek na závěrečném turnaji. Pořadatelské Švédsko spolu s obhájcem titulu – SRN měli účast jistou.\n\n----\n\n----\n\n----\n\n----\n\n"}
{"id": "244767", "url": "https://cs.wikipedia.org/wiki?curid=244767", "title": "Mistrovství světa ve fotbale 1962", "text": "Mistrovství světa ve fotbale 1962\n\n7. Mistrovství světa ve fotbale se konalo od 30. května do 17. června 1962 ve Chile. Zúčastnilo se jej 16 celků. Finále se hrálo 17. června 1962.\nCelkem padlo na turnaji 89 branek, což je v průměru 2,8 branky na zápas.Hvězdy mistrovství světa: Garrincha (Brazílie), Viliam Schrojf (Československo), Leonel Sánchez (Chile).\n\nNejlepšími střelci turnaje se se 4 brankami stali Flórián Albert (Maďarsko), Valentin Ivanov (SSSR), Dražan Jerković (Jugoslávie), Leonel Sánchez (Chile), Vavá (Brazílie) a Garrincha (Brazílie).\n\nKvalifikace se zúčastnilo 56 fotbalových reprezentací, které bojovaly o 14 místenek na závěrečném turnaji. Pořadatelské Chile spolu s obhájcem titulu - Brazílií měli účast jistou.\n\n"}
{"id": "244768", "url": "https://cs.wikipedia.org/wiki?curid=244768", "title": "Mistrovství světa ve fotbale 1966", "text": "Mistrovství světa ve fotbale 1966\n\n8. Mistrovství světa ve fotbale se konalo od 11. do 30. července 1966 v Anglii. Zúčastnilo se jej 16 celků. Finále se hrálo 30. července.Celkem padlo na turnaji 89 branek což je v průměru 2,8 branky na zápas.Nejlepším střelecem turnaje s 9 brankami se stal Eusébio (Portugalsko)Hvězdy mistrovství světa: Bobby Charlton (Anglie), Franz Beckenbauer (NSR), Eusébio (Portugalsko).\n\nKvalifikace se zúčastnilo 74 fotbalových reprezentací, které bojovaly o 14 místenek na závěrečném turnaji. Pořadatelská Anglie spolu s obhájcem titulu - Brazílií měli účast jistou.\n\n"}
{"id": "244769", "url": "https://cs.wikipedia.org/wiki?curid=244769", "title": "Mistrovství světa ve fotbale 1970", "text": "Mistrovství světa ve fotbale 1970\n\n9. Mistrovství světa ve fotbale se konalo od 31. května do 21. června 1970 v Mexiku. Zúčastnilo se jej 16 celků. Finále se hrálo 21. června 1970. Během turnaje padlo celkem 95 branek, což je v průměru 3 branky na zápas. Nejlepším střelcem turnaje se s 10 brankami stal Gerd Müller NSR. Za hvězdy mistrovství světa jsou považováni Pelé, Jairzinho (oba Brazílie) a Gerd Müller (SRN). Nejlepším brankářem byl zvolen Uruguayec Ladislao Mazurkiewicz.\n\nBrazílie, která zvítězila na MS již potřetí, získala definitivně historickou trofej \"Zlatou Niké\" z roku 1930. Zajímavostí bylo, že všichni čtyři semifinalisté (též Uruguayci, Němci i Italové) už byli předtím mistry světa.\n\nKvalifikace se zúčastnilo 75 fotbalových reprezentací, které bojovaly o 14 místenek na závěrečném turnaji. Pořadatelské Mexiko spolu s obhájcem titulu - Anglií měli účast jistou.\n\n"}
{"id": "244770", "url": "https://cs.wikipedia.org/wiki?curid=244770", "title": "Mistrovství světa ve fotbale 1974", "text": "Mistrovství světa ve fotbale 1974\n\n10. Mistrovství světa ve fotbale se konalo od 13. června do 7. července 1974 v Západním Německu. Zúčastnilo se jej 16 celků. Finále se hrálo 7. července 1974.Celkem padlo na turnaji 97 branek, což je v průměru 2,6 branky na zápas.Nejlepší střelec turnaje z 7 brankami se stal Grzegorz Lato (Polsko).Hvězdy mistrovství světa: Franz Beckenbauer (SRN), Johan Cruijff (Nizozemsko), Grzegorz Lato (Polsko)\n\nKvalifikace se zúčastnilo 99 fotbalových reprezentací, které bojovaly o 14 místenek na závěrečném turnaji. Pořadatelská SRN spolu s obhájcem titulu - Brazílií měli účast jistou.\n\n"}
{"id": "244771", "url": "https://cs.wikipedia.org/wiki?curid=244771", "title": "Mistrovství světa ve fotbale 1978", "text": "Mistrovství světa ve fotbale 1978\n\n11. Mistrovství světa ve fotbale se konalo od 1. června do 25. června 1978 v Argentině. Zúčastnilo se jej 16 celků. Finále se hrálo 25. června 1978 Celkem padlo na turnaji 102 branek, což je v průměru 2,7 branky na zápas.Nejlepším střelcem turnaje s 6 brankami se stal Mario Kempes z Argentiny.Nejlepší hráči mistrovství světa: 1. Mario Kempes (Argentina), 2. Paolo Rossi (Itálie), 3. Dirceu (Brazílie).\n\nKvalifikace se zúčastnilo 107 fotbalových reprezentací, které bojovaly o 14 místenek na závěrečném turnaji. Pořadatelská Argentina spolu s obhájcem titulu – SRN měli účast jistou.\n\n"}
{"id": "244772", "url": "https://cs.wikipedia.org/wiki?curid=244772", "title": "Mistrovství světa ve fotbale 1982", "text": "Mistrovství světa ve fotbale 1982\n\n12. Mistrovství světa ve fotbale se konalo od 13. června do 11. července 1982 ve Španělsku. Turnaj byl oproti předchozímu ročníku rozšířen na 24 celků. Finále se hrálo 11. července 1982, a zvítězila v něm Itálie 3:1 nad reprezentací Západního Německa .Celkem padlo na turnaji 146 branek, což je v průměru 2,81 branky na zápas.Nejlepším střelcem turnaje s 6 brankami se stal Paolo Rossi (Itálie).Nejlepší hráči mistrovství světa: 1. Paolo Rossi (Itálie), 2. Paulo Roberto Falcão (Brazílie), 3. Karl-Heinz Rummenigge (SRN).\n\nKvalifikace se zúčastnilo 109 fotbalových reprezentací, které bojovaly o 22 místenek na závěrečném turnaji. Pořadatelské Španělsko spolu s obhájcem titulu – Argentinou měli účast jistou.\n\n"}
{"id": "244773", "url": "https://cs.wikipedia.org/wiki?curid=244773", "title": "Mistrovství světa ve fotbale 1986", "text": "Mistrovství světa ve fotbale 1986\n\n13. Mistrovství světa ve fotbale se konalo od 31. května do 29. června 1986 v Mexiku. Původně se však mělo konat v Kolumbii. Protože ale Kolumbie nesplnila podmínky pro pořádání, FIFA v roce 1983 rozhodla o novém místě konání šampionátu. Zúčastnilo se jej 24 celků. Finále se hrálo 29. června 1986. Celkem padlo na turnaji 132 branek, což je v průměru 2,5 branky na zápas. Nejlepším střelcem turnaje s 6 brankami se stal Gary Lineker (Anglie). Nejlepší hráči mistrovství světa: Diego Maradona (Argentina), Harald Schumacher (SRN), Preben Elkjær Larsen (Dánsko).\n\nVítězným týmem se stalo mužstvo Argentiny, které ve finálovém utkání na Aztéckém stadionu v Ciudad de México porazilo Německo 3:2.\n\nKvalifikace se zúčastnilo 121 fotbalových reprezentací, které bojovaly o 22 místenek na závěrečném turnaji. Pořadatelské Mexiko spolu s obhájcem titulu - Itálií měli účast jistou.\n\nVyřazovací fáze se hrála podle pravidla pro vytvoření pavouka play-off se 16 týmy, které postoupily z 6 skupin na fotbalových mistrovstvích.\n\n"}
{"id": "244776", "url": "https://cs.wikipedia.org/wiki?curid=244776", "title": "Tuman", "text": "Tuman\n\nTuman ( \"Tumangang\", , , pchin-jin \"Túmen Jiāng\", v českém přepisu \"Tchu-men ťiang\") je řeka, která teče převážně po čínsko-korejské (Ťi-lin) a rusko-severokorejské hranici (Přímořský kraj). Je 521 km dlouhá. Povodí má rozlohu 41 200 km².\n\nPramení na vysočině Pektusan. Převážnou část toku teče v úzké a hluboké dolině mezi Severokorejskými a Východomandžuskými horami. Na dolním toku protéká kopcovitou krajinou a větví se na ramena. Ústí do Japonského moře, přičemž vytváří estuár.\n\nZamrzá v listopadu a rozmrzá v březnu až v dubnu.\n\nV době jarního vzestupu hladiny je možná do vzdálenosti 100 km od ústí možná vodní doprava na džunkách. Využívá se také na zavlažování. Na řece leží města Musan, Chverjon (KLDR).\n\n"}
{"id": "244778", "url": "https://cs.wikipedia.org/wiki?curid=244778", "title": "Jiří Jelínek (trumpetista)", "text": "Jiří Jelínek (trumpetista)\n\nJiří Jelínek (6. července 1922 Tisa u Žlutic – 16. října 1984 Praha) byl malíř, ilustrátor, jazzový trumpetista a populární zpěvák, jedna z muzikantských legend Divadla Semafor 60. let 20. století.\n\nStudovaný malíř a ilustrátor (Vysoká škola uměleckoprůmyslová), žák Františka Tichého, byl od mládí vášnivý a výborný muzikant. Na počátku kariéry vystupoval s amatérskými jazzovými soubory, nicméně již roku 1945 začal hrát profesionálně v orchestrech Karla Vlacha a Gustava Broma. V té době už také zpíval, byl známý svým charakteristickým chraplavým hlasem. Mimo jiné nazpíval spolu s Richardem Kubernátem známou píseň E. F. Buriana a Josefa Grusse \"Chlupatý Kaktus\". Od Karla Vlacha se dostal do TOČRu (Taneční orchestr Československého rozhlasu). Zároveň působil jako profesionální výtvarník, mimo jiné ilustroval mnoho knih. Do Divadla Semafor se dostal jakožto náhrada za odcházejícího Waldemara Matušku, který v Semaforu vytvořil úspěšnou dvojici s Evou Pilarovou. Jiří Suchý s Jiřím Šlitrem tuto úspěšnou pěveckou dvojici, která odešla zpívat do nedalekého Divadla Rokoko, nahradila novým duem zpěváků - Janou Malknechtovou a Jiřím Jelínkem. Složili pro ně veleúspěšný hit \"Motýl\", jehož nahrávka se stala jednou z nejprodávanějších gramofonových desek té doby. Jelínek pak nazpíval několik dalších semaforských hitů, např. známou píseň \"Zčervená\" či song \"Bolí mě hlava\", zahrál si i ve filmu \"Kdyby tisíc klarinetů\", s orchestrem Gustava Broma nazpíval řadu evergreenů s texty Josefa Kainara. Byl známý jako výborný imitátor světově proslulého jazzového trumpetisty Louise Armstronga, kterému mohl osobně zazpívat společně s Evou Pilarovou při první i druhé Armstrongově návštěvě v Praze. V roce 1968 včas opustil autobus a vyhnul se tak v Mongolsku tragické nehodě autobusu s Orchestrem Karla Duby, což ho spolu s tehdejšími událostmi v Československu velice psychicky poznamenalo.\n\nV roce 1972 účinkoval jednu sezonu v divadle Rokoko ve svém recitalu „Houpací židle“ spolu s Pavlínou Filipovskou a skupinou Fousy svého syna Jiřího. Sólově vystupoval již jen sporadicky (odmítl se zúčastnit tzv. rekvalifikačních zkoušek u zastupující agentury, což byl vlastně politický pohovor, takže jej agentura dále nenabízela) a vrátil se ve větší míře ke své původní profesi – k malování. Proto také přistoupil na nabídku Československých státních drah, stal se propagačním pracovníkem a byl mu přidělen ateliér, kde vytvořil celou řadu kreseb, ilustrací a olej. pláten. Účastnil se řady vernisáží svých děl (nejčastěji spolu s hercem a výtvarníkem Jiřím Šaškem). Stále více podléhal svým problémům s alkoholem, což se projevilo spolu se špatnou životosprávou na jeho zdravotním stavu. Zemřel v roce 1984 po opakované operaci žaludku. Jako zpěvák a trumpetista je připomínán prostřednictvím televize nebo gramofonových nahrávek.\n\nVnuk Filip je rovněž hudebníkem, vnučka Kristina je členkou činohry Východočeského divadla Pardubice.\n\n\n\n\nVzpomínka Jiřího Suchého na Jiřího Jelínka\n"}
{"id": "244780", "url": "https://cs.wikipedia.org/wiki?curid=244780", "title": "Romano Hip Hop", "text": "Romano Hip Hop\n\nRomano Hip Hop je album české romské kapely Gipsy.cz, jež vyšlo 20. listopadu 2006 u Indies Records. Album však šlo zakoupit o týden dříve prostřednictvím serveru i-legalne.cz. K albu byl natočen také klip, který lze zhlédnout na serveru Romea.cz. Byl natočen v pražské tiskárně za pouhý jeden den.\n\n\n\n"}
{"id": "244781", "url": "https://cs.wikipedia.org/wiki?curid=244781", "title": "Sendmail", "text": "Sendmail\n\nSendmail je v informatice specializovaný program, který zajišťuje přepravu elektronické pošty. Je známým projektem open source a free software, ale je k dispozici i jako komerční software. Používá ho mnoho unixových systémů.\n\nSendmail je pozoruhodně flexibilní program podporující mnoho způsobů přepravy a doručení elektronické pošty včetně v současné době převažujícího protokolu SMTP. Původní verzi Sendmailu naprogramoval na počátku 80. let v Kalifornské Univerzitě v Berkeley Eric Allman, autor staršího delivermail. Sendmail byl vydán v roce 1983 v BSD 4.1c, což byla první verze BSD s podporou TCP/IP.\n\nSendmail zůstává na Internetu nejpopulárnějším MTA. Jeho popularita je částečně způsobena tím, že je standardním MTA pro většinu komerčních unixových systémů. Podle průzkumu D. J. Bernsteina běžel Sendmail v listopadu 2001 na přibližně 42 % veřejně dostupných mail serverů Internetu. Novější průzkumy firmy E-Soft, Inc. naznačily v srpnu 2007 pokles na 29,4 %. Nedatovaná statistika na serveru mailradar.com ukazovala v roce 2017 podíl sendmailu 24 %, následovaly Postfix – 20 %, Qmail – 17 %, Microsoft Exchange Server – 15 % a Exim – 13 %.\n\nProtože je Sendmail komplexním programem s velkým množstvím funkcí, může být jeho konfigurace pro nezkušeného systémového správce složitá. Kvůli zjednodušení konfigurace byla zavedena konfigurace pomocí makroprocesoru M4 (definice v textovém konfiguračním soubor), avšak není k dispozici univerzální konfigurační nástroj s menu.\n\nSložitost Sendmailu přináší výhody ve formě flexibility a rozšiřitelnosti. Sendmail podporuje pestrou množinu protokolů pro přenos elektronické pošty včetně SMTP, ESMTP, DECnet's mail11, HylaFax, QuickPage a UUCP. Sendmail v8.12 od září 2001 představil podporu milter rozhraní, které umožňuje používat externí programy pro filtrování průchozí elektronické pošty.\n\nSendmail byl naprogramován v raných dobách Internetu, kdy bezpečnost nebyla hlavním požadavkem na síťový software. Starší verze Sendmailu trpěly řadou bezpečnostních chyb, které byly během let opraveny.\n\nSendmail má implementovánu separaci privilegií, aby byla odstraněna nejvážnější bezpečnostní rizika. Současné verze implementují řadu bezpečnostních rozšíření, které mohou být použity pro zlepšení bezpečnosti a pomáhají vyhýbat se zneužití.\n\nDalší generace Sendmailu byla nejprve nazývána \"Sendmail X\". Vývoj Sendmailu X byl zastaven na úkor nového projektu zvaného \"MeTA1\".\n\nPrvní verze Sendmailu X (smX-0.0.0.0) byla vydána 30. října 2005. Poslední verze smX-1.0.PreAlpha7.0 byla vydána 20. května 2006 pod stejnou licencí, jakou používá Sendmail 8. Vývoj na MeTA1 pokračuje pre-alpha verzemi od června 2007.\n\n\n"}
{"id": "244784", "url": "https://cs.wikipedia.org/wiki?curid=244784", "title": "Tedong", "text": "Tedong\n\nTedong ( ) je řeka na severu Korejského poloostrova v Severní Koreji. Je 439 km dlouhá. Povodí má rozlohu 20 100 km².\n\nPramení na Severokorejských horách. Na středním a dolním toku má rovinný charakter. Ústí do Západokorejského zálivu Žlutého moře, přičemž vytváří estuár.\n\nMá monzunový režim. Ke zvýšení vodního stavu dochází v létě. Zamrzá na 2 až 3 měsíce. Průměrný průtok vody činí přibližně 320 m³/s. Na dolním toku je znatelný vliv mořských přílivů.\n\nVodní doprava je možná do vzdálenosti 243 km, z čehož je 30 km splavných pro námořní lodě. Na řece leží města Sunčchon, Pchjongjang, Songnim a v ústí Nampcho.\n"}
{"id": "244785", "url": "https://cs.wikipedia.org/wiki?curid=244785", "title": "Iva Procházková", "text": "Iva Procházková\n\nIva Procházková (* 13. června 1953, Olomouc) je česká spisovatelka, autorka literatury pro děti. Zabývá se též dětským dramatem. \n\nNarodila se v rodině spisovatele Jana Procházky. Dětství prožila v Praze. V roce 1972 maturovala na gymnáziu, ovšem z politických důvodů nepokračovala v dalším studiu. Pracovala jako pomocnice na letišti a uklízečka. Literární tvorbě pro děti se věnuje od konce 70. let 20. století, přičemž sporadicky publikovala již od počátku 70. let. V roce 1983 s rodinou emigrovala a usadila se v Rakousku a posléze v Německu. Tam s manželem, režisérem a hercem Ivanem Pokorným, rozvíjela divadelní projekty, věnovala se ale i literární tvorbě pro dospělé a dětské čtenáře. Po politickém převratu v roce 1989 začala publikovat také v českých zemích, natrvalo se do vlasti vrátila v roce 1994. Žije a tvoří v Praze.\n\nPublikuje česky i německy. Její starší sestra Lenka Procházková je rovněž spisovatelka.\n\n\nProcházková obdržela tato ocenění:\n\n"}
{"id": "244787", "url": "https://cs.wikipedia.org/wiki?curid=244787", "title": "Ja-lung-ťiang", "text": "Ja-lung-ťiang\n\nJa-lung-ťiang (tibetsky ཉག་ཆུ་, ) je řeka v ČLR (S’-čchuan, Jün-nan). Je 1187 km dlouhá. Povodí má rozlohu 144 000 km².\n\nPramení na horském hřbetě Bajan Chara Ula. Protéká přes Východotibetská pohoří v hlubokých a členitých údolích, přičemž vytváří mnohé peřeje a vodopády. Je to levý přítok Jang-c’-ťiangu.\n\nNa řece je řada přehrad, další jsou ve výstavbě či v plánu. Přehradní hráz Ťin-pching I bude po svém dokončení nejvyšší na světě.\n\nPrůměrný průtok vody činí přibližně 2000 m³/s. Hladina se zvyšuje v létě.\n"}
{"id": "244791", "url": "https://cs.wikipedia.org/wiki?curid=244791", "title": "Kysak", "text": "Kysak\n\nKysak (maďarsky \"Sároskőszeg\") je obec v Košickém kraji na východním Slovensku. Leží v údolí řeky Hornád v nadmořské výšce 298 metrů zhruba 20 km jižně od Prešova a 15 km severně od Košic. Žije zde přibližně 1 400 obyvatel.\n\nPrvní zmínka je z roku 1330. Dnes je Kysak přes svůj jinak minimální význam jedním z nejdůležitějších železničních uzlů Slovenska, neboť zde z hlavní trati Žilina–Košice odbočuje další poměrně významná trať na Prešov a dále do Polska. Díky tomu je Kysak zřejmě nejmenším sídlem, kde zastavují také vlaky IC, EC a mezistátní rychlíky.\n\n"}
{"id": "244793", "url": "https://cs.wikipedia.org/wiki?curid=244793", "title": "IPCop", "text": "IPCop\n\nIPCop je Linuxová distribuce, která se snaží poskytnout snadno ovladatelný router a firewall pro sdílení internetu a ochranu sítě. Distribuce je spustitelná na jakémkoliv IBM kompatibilním PC.\n\nProjekt vznikl odštěpením od podobné distribuce SmoothWall, která se v současné době přesouvá do komerčního segmentu trhu. Oba projekty jsou nyní vyvíjeny nezávisle na sobě. \n\nIPCop je vyvíjen tradičním stylem Open Source komunitou rozprostřenou po celém internetu. ISO obrazy instalačního CD jsou distribuovány přes SourceForge.net sdružující Open Source komunitu. SourceForge provozuje zrcadla (mirrory) pro download po celém světě. Webové stránky pro podporu projektu jsou v angličtině, němčině a francouzštině. Rozhraní IPCopu v současné době komunikuje 35 jazyky včetně češtiny a slovenštiny.\n\nVývoj IPCopu neustále pokračuje. V současné době je k dispozici verze 1.4.21 (uvolněna 24. července 2008). Ačkoli se stále upgraduje stávající verze 1.4, vývojáři pilně pracují na nové verzi 1.5. Do této verze se připravuje mimo jiné jádro 2.6, automatické updatování, nový instalační průvodce apod.\n\nKomunita uživatelů pro IPCop vytvořila plno neoficiálních doplňků (addonů). Tyto addony přidávají nové funkce, které IPCop ve výchozí instalaci neobsahuje (např. pokročilé QoS, blokování peer-to-peer sítí, statistiky objemu přenesených dat a mnoho dalších).\n\n\n\n"}
{"id": "244797", "url": "https://cs.wikipedia.org/wiki?curid=244797", "title": "Gonzalo Rubalcaba", "text": "Gonzalo Rubalcaba\n\nGonzalo Rubalcaba (* 27. května 1963, Havana) je kubánský jazzový pianista a skladatel, několikanásobný držitel ceny Grammy. Ve své hudbě kombinuje prvky americké a kubánské jazzové tradice. Podle amerického časopisu \"Jazztime\" je jedním z nejvýraznějších žijících jazzových pianistů.\n\n\n\n"}
{"id": "244800", "url": "https://cs.wikipedia.org/wiki?curid=244800", "title": "Kvalifikace na Letní olympijské hry 2008", "text": "Kvalifikace na Letní olympijské hry 2008\n\nKvalifikace na Letní olympijské hry 2008 v Pekingu probíhala podle pravidel určených v součinnosti Mezinárodního olympijského výboru a mezinárodních sportovních federací.\n\nKvalifikační kritéria si stanovila příslušná sportovní federace tak, aby vyhověla počtu účastnických míst přidělenému jednotlivým sportům Mezinárodním olympijským výborem.\n\nVětšina sportů volila mezi kvalifikačními soutěžemi nebo využitím dlouhodobého žebříčku, někdy v kombinaci obou. Sporty, v nichž o vítězi rozhodují exaktně měřitelné výkony (atletika, plavání) vypisovaly kvalifikační limity, jejichž splnění zaručilo účast na hrách. V některých případech se používaly i tzv. divoké karty, jejichž rozdělováním bylo zajištěno pestřejší zastoupení zemí.\n\nÚspěch sportovce nebo týmu mohl zajistit účast jemu samotnému („místo na jméno“) nebo jeho zemi („místo pro zemi“). U sportů, kde platily kvalifikační limity, byla kvalifikace výhradně „na jméno“.\n\nIAAF vypsala kvalifikační limity podle jednotlivých disciplín. Země mohla vyslat až tři atlety, pokud všichni splnili limit A, pouze jednoho, pokud splnil aspoň limit B. Jiná pravidla se týkala závodů štafet. Jestliže země neměla ani jednoho atleta s limitem B, mohla vyslat jednoho muže a jednu ženu do libovolné disciplíny s výjimkou běhů na 10 000 metrů nebo 3 000 metrů překážek a vícebojů.\n\nKvalifikační limity bylo možné plnit jen na schválených soutěžích od 1. ledna 2007 do 23. července 2008 (pro maraton, závody v chůzi, desetiboj a sedmiboj už od 1. září 2006).\n\nČeský atletický svaz jako obvykle vypsal přísnější limit B (tzv. limit ČAS) pro účast jednoho atleta. Atletický svaz zároveň určil, že bude uznávat pouze limity splněné po 1. lednu 2008 (s výjimkou maratonu, chůze a štafet). Šestnáct českých atletů, kteří měli splněný limit A z roku 2007, tak muselo svůj výsledek ještě potvrdit v příštím roce. První limity tak v českém podání padly na Hustopečské laťce 19. ledna, kdy se kvalifikovali výškaři Iva Straková (limit A) a Svatoslav Ton (limit ČAS).\n\nV badmintonu se rozdělovala místa pro 64 hráčů v každé dvouhře a 16 párů ve čtyřhrách. O postupujících se rozhodlo podle světového žebříčku mezinárodní federace ke dni 1. května 2008, k dispozici bylo i několik divokých karet. Od začátku kvalifikačního období měl velkou šanci na olympijskou účast ve dvouhře mužů Petr Koukal, který se pohyboval okolo 40. místa na světě. Své umístění také nakonec v rozhodujícím vydání žebříčku udržel a navázal tak na jedinou účast českého badmintonisty v Barceloně (Tomáš Mendrek). Po celou dobu kvalifikace se na hraně postupu pohybovala i talentovaná Kristína Ludíková a žebříček k 1. květnu jí přisoudil poslední postupové místo.\n\nTurnaje se zúčastnilo osm družstev – pořadatelská Čína, dvě země z americké kvalifikace (USA a Kuba), mistr Evropy Nizozemsko, mistr Asie Japonsko a tři týmy ze závěrečného světového kvalifikačního turnaje na přelomu března a dubna 2008 na Tchaj-wanu. Česká republika se nekvalifikovala ani na tento turnaj.\n\nŽenského i mužského turnaje se zúčastnilo 12 družstev. Kvalifikační systém byl pro obě soutěže podobný, kromě pořadatelské země postoupili mistři světa z roku 2006 (muži Španělska a ženy Austrálie), vybrané úspěšné týmy z kontinentálních šampionátů a potřebný počet doplnil závěrečný kvalifikační turnaj v červnu a červenci 2008. České ženy se kvalifikovaly na olympijské hry z kvalifikačního turnaje v Madridu po výhrách nad Argentinou, Angolou a Japonskem.\n\nS výjimkou nejtěžších kategorií (těžké do 91 kilogramů a supertěžké nad 91 kilogramů) startovalo v každé 28 boxerů, v nejtěžších jen 16. Kvalifikační systém se pro jednotlivé kategorie nelišil, různil se jen podle počtu postupujících z jednotlivých částí kvalifikace. Z mistrovství světa v boxu 2007 na přelomu října a listopadu v Chicagu postoupili čtvrtfinalisté (pouze semifinalisté ve dvou nejtěžších kategoriích), další postupující určily speciální kvalifikační turnaje v roce 2008. V každé kategorii mohl startovat jen jeden boxer z každé země.\n\nČeští boxeři neuspěli na mistrovství světa, ani na žádném z kvalifikačních turnajů (v Pescaře a Aténách), a tak Česká republika neměla v tomto sportu na olympijských hrách zastoupení.\n\nKvalifikace byla zajištěna pro mistry světa ze světového šampionátu 2007 v Kapském Městě a 2008 v Manchesteru a rovněž pro vítěze světového poháru 2008. Další místa byla rozdělována podle světového žebříčku ke 30. březnu 2008 a postupující v některých vybraných disciplínách mohli startovat i v jiných (kupř. každý postupující celek v olympijském týmovém sprintu mohl jednoho svého člena nominovat do sprintu či keirinu). S výjimkou týmových soutěží a bodovacího závodu směli každou zemi reprezentovat dva cyklisté.\n\nZ mistrovství světa v Manchesteru se první kvalifikovala 12. místem ve stíhacím závodu Lada Kozlíková a nastoupila i v bodovacím závodu. Olympijských her se zúčastnila i dvojice pro bodovací závod dvojic, tzv. madison, z níž jeden člen mohl nastoupit i do bodovačky jednotlivců. Dodatečně byla ohlášena i kvalifikace českého sprinterského tria, k čemuž dospěla mezinárodní federace až přepočtem výsledků. Díky tomu se jeden z naší sprinterské trojice mohl představit i ve sprintu jednotlivců a keirinu.\n\nPro silniční závody bylo rozhodující pořadí zemí v žebříčcích UCI. V silničním závodě mohlo postavit pětičlenné družstvo mužů deset nejsilnějších zemí UCI ProTour, další země nastoupily ve slabším složení až po jednotlivce. Pro časovku jednotlivců se kombinovalo hodnocení zemí ve světovém žebříčku s výsledky mistrovství světa 2007 ve Stuttgartu, odkud postoupilo prvních 15 mužů a 10 žen. Tereza Huříková se stala první nepostupující závodnicí v časovce žen. Světové žebříčky mužů byly uzavřeny 15. října 2007, žebříčky žen 1. června 2008.\n\nNa základě žebříčku ProTour získala Česká republika právo vyslat do Pekingu dva muže do závodu s hromadným startem, v časovce jednotlivců scházela.\n\nOsm míst pro muže a čtyři pro ženy (z celkového počtu 50 mužů a 30 žen) bylo rozděleno podle kontinentálních šampionátů (bez mistrovství Evropy). Zbylá místa získaly země podle světového žebříčku zemí k 31. prosinci 2007. Jedna země mohla získat až tři místa pro závod mužů a dvě pro závod žen, České republice se ale podařilo zajistit si pouze jedno místo v každém závodě. Žádost o divokou kartu pro případnou druhou českou ženu zaslal Český svaz cyklistiky až po termínu, což vzbudilo vlnu nevole. V klání dvou nejlepších českých závodnic si účast zajistila Tereza Huříková.\n\nDo nové olympijské disciplíny bikrosu se kvalifikovali cyklisté znovu podle světového žebříčku zemí (k 31. květnu 2008) a z mistrovství světa 2008 probíhajícího ve stejném termínu na Tchaj-wanu. Jedna země mohla vyslat maximálně tři muže a dvě ženy.\n\nKonečné znění nominace Českého svazu cyklistiky je dostupné na jeho webu.\n\nS výjimkou mistrovství světa 2007 v Riu, ze kterého na olympijské hry postupovalo šest nejlepších mužů i žen v každé kategorii, probíhala kvalifikace systémem většího počtu velkých mezinárodních turnajů, v nichž se výsledky bodovaly a určitý počet džudistů postoupil podle dosažených bodů na každém kontinentu. Pro Evropu bylo takto vyčleněno devět míst pro muže a pět pro ženy v každé kategorii. Dalších 20 džudistů nebo džudistek dostalo ještě divokou kartu. Každá země měla možnost vyslat maximálně jednoho zástupce do každé kategorie. Z mistrovství světa získalo nejvíce účastnických míst – osm – Japonsko. Už před mistrovstvím Evropy se kvalifikoval český džudista Jaromír Ježek a na evropském šampionátu ho ještě doplnil Pavel Petřikov.\n\nPro fotbalové soutěže, kterých se zúčastnilo 16 mužských a 12 ženských družstev, se obvykle vypisuje samostatná kvalifikace. V Evropě se ale v případě mužů koná souběžně s kvalifikací a finálovým turnajem Mistrovství Evropy ve fotbale hráčů do 21 let, ze kterého se v roce 2007 v Nizozemsku kvalifikovaly týmy Nizozemska, Srbska, Belgie a Itálie, zatímco český tým zůstal ve finálovém turnaji před branami postupu. V případě fotbalu žen naopak UEFA využila k určení postupujících finálového turnaje mistrovství světa žen 2007 v Číně, kde česká reprezentace nestartovala.\n\nPostup na olympijské hry si zajistilo jen 20 nejlepších moderních gymnastek z mistrovství světa v moderní gymnastice 2007 v Patrasu a odtud i 10 nejlepších společných skladeb. Další čtyři místa pro jednotlivkyně a dvě pro skladby připadla držitelkám divokých karet. České závodnice se do Pekingu nekvalifikovaly.\n\nOsm finalistů a pět nejlepších z kvalifikace (z dosud nekvalifikovaných zemí) postoupilo do soutěží ve skocích na trampolíně na olympijské hry z mistrovství světa v kanadském Quebeku. Mezinárodní gymnastická federace k tomu připojila dvě divoké karty, další jedno místo naplnila po konzultacích s Mezinárodním olympijským výborem a Asociací národních olymp. výborů.\n\nLenka Popkin byla po rozdělení 15 z 16 míst v kategorii žen zásluhou výsledku z mistrovství světa první náhradnicí, to jí ale automaticky nezajišťovalo kvalifikaci jako šestnácté - FIG a MOV mohly o tomto místě rozhodnout podle jiných kritérií. V březnu ale tripartita žádnou divokou kartu neudělila a Lence Popkin postup připadl na základě jejího výsledku z mistrovství světa.\n\nJedinou kvalifikační soutěží pro sportovní gymnasty bylo mistrovství světa ve sportovní gymnastice 2007 ve Stuttgartu. Postup si zajistilo 12 nejlepších týmů mužů a žen, další účastníci podle výsledků týmů (na zemi) i jednotlivců (na jméno), celkem do kvóty 98 mužů a 98 žen (s užitím několika divokých karet). Česká gymnastika získala dvě účastnická místa – mezi ženami „na zemi“, mezi muži pro Martina Konečného.\n\nPřestože Mezinárodní federace házené zajistila ve svém klíči účast na olympijských hrách mistrům světa a kontinentálním šampionům, celou polovinu účastníků ze 12 startujících týmů určily až tři speciální dodatečné kvalifikační turnaje na přelomu května a června 2008.\n\nČeské ženy šanci postoupit na olympijské hry ztratily záhy, muži svou poslední šanci propásli na lednovém mistrovství Evropy v Norsku, kde vypadli v základní skupině; postup si zajistili noví šampioni z Dánska a tým mistrů světa z roku 2007, Německo.\n\nNa olympijských hrách v Pekingu se závodilo v 11 třídách. Ve všech byl kvalifikační systém stejný – maximálně jedna loď z každé země (pořadatelská Čína měla účast zajištěnou) si mohla vybojovat kvalifikaci na společném mistrovství světa pro všechny třídy v portugalském Cascaisi v červenci 2007 (celkem od 10 do 29 lodí), menší počet míst (od čtyř do 10) se dorozdal na dalších jednotlivých světových šampionátech na různých místech od ledna do března 2008.\n\nZ České republiky si už v Cascaisi vybojovali postup Martin Trčka ve třídě Laser a Michael Maier ve třídě Finn. Na mistrovství světa ve své třídě 470 v Austrálii se v lednu 2008 kvalifikovala i stříbrná medailistka z olympiády v Aténách Lenka Šmídová s novou partnerkou Lenkou Mrzílkovou.\n\nKvalifikace v jezdectví byla několikastupňová. První možností byly Světové jezdecké hry v Cáchách v roce 2006, následovaly kontinentální šampionáty v jednotlivých disciplínách v roce 2007 a poslední šancí byl olympijský kvalifikační žebříček mezinárodní jezdecké federace k 1. květnu 2008. Kvalifikační klíč zohlednil rozložení účastníků podle regionů (tzv. regionálních skupin). Žádný český reprezentant se nekvalifikoval, ale Jaroslav Hatla, účastník předchozí olympiády v Aténách byl pro soutěž v jezdecké všestrannosti prvním náhradníkem a 3. června byl informován o tom, že se pro něj uvolnilo jedno účastnické místo. Kvalifikoval se s klisnou českého chovu Karlou.\n\nMísta v kvalifikaci v kanoistických disciplínách platila „pro zemi“, nikoli „na jméno“.\n\nPrvní příležitostí kvalifikovat se do Pekingu bylo mistrovství světa v rychlostní kanoistice 2007 v Duisburgu. Další kvalifikační soutěže proběhly v rámci kontinentálních šampionátů, pro Evropu v polovině května 2008 v Miláně. Dodatečně mezinárodní federace rozdělila místa, která uvolnil případný start jedné posádky na více tratích. V každé disciplíně mohla startovat maximálně jedna loď z jedné země.\n\nZ mistrovství světa se žádná česká loď nekvalifikovala. Na mistrovství Evropy neuspěl na deblkanoi s Jiřím Hellerem dvojnásobný olympijský vítěz Martin Doktor, což ukončilo jeho kariéru. Lépe dopadla několikanásobná mistryně světa ve sjezdu na divoké vodě Michala Mrůzková, která v deblkajaku s Blahovou vytvořila jediné české zastoupení v této disciplíně v Pekingu.\n\nPostup na olympijské hry si lodě zajistily z mistrovství světa v Brazílii (6 až 15 posádek podle kategorie, září 2007) nebo si je vybojovaly na následujících kontinentálních šampionátech (z ME v Krakově nejlepší dvě lodě v každé disciplíně). K dispozici byly i dvě divoké karty. Každá země mohla vyslat tentokrát pouze jedinou loď.\n\nČeská republika kvótu čtyř lodí do čtyř disciplín naplnila hned na mistrovství světa. V národní kvalifikaci si konkrétní nominaci zajistili Vavřinec Hradílek, Štěpánka Hilgertová, Stanislav Ježek a deblkanoe Jaroslav Volf a Ondřej Štěpánek.\n\nSoutěží v lukostřelbě se účastnilo 64 mužů a 64 žen, maximálně tři muži a tři ženy z jedné země. Splnění kvalifikačního kritéria získalo účastnické místo pro zemi. Kvalifikační soutěží bylo mistrovství světa v lukostřelbě 2007, následovaly ještě kontinentální kvalifikační turnaje v roce 2008, pro Evropu v rámci mistrovství Evropy ve Vittelu ve Francii, a závěrečný světový kvalifikační turnaj ve francouzském Boé. Tam se na poslední chvíli kvalifikovala Češka Barbora Horáčková a její kolega Milan Andreas. Po 28 letech tak znovu česká lukostřelba získala olympijskou účast. Andreas ale nakonec z výběru vypadl kvůli pozitivnímu testu na marihuanu.\n\nCelkem 36 míst v soutěži mužů i žen bylo obsazeno na základě několikastupňové kvalifikace zahrnující mistrovství světa 2007 v Berlíně, kontinentální šampionáty 2007 (včetně ME v Rize), finále světového poháru 2007 v Pekingu a mistrovství světa 2008. Sedm míst bylo rozděleno podle světového žebříčku plus další místa, která se uvolnila v případě, že se některý z pětibojařů kvalifikoval z více různých soutěží.\n\nKvalifikace byla „na jméno“, ale země, v níž kvalifikační kritéria splnilo více sportovců než tři, mohla vybírat sama, koho nominuje. Na mistrovství Evropy v Rize se 10. místem kvalifikoval Čech David Svoboda, podle světového žebříčku postoupil Libor Capalini a na základě světového žebříčku se kvalifikovala Lucie Grolichová.\n\nOd 15. března 2007 do 15. července 2008 mohli plavci plnit kvalifikační limity pro účast na olympijských hrách. Limity bylo možné splnit pouze na kontinentálních šampionátech, národních olympijských kvalifikacích (národních mistrovstvích) a na oficiálních mítincích FINA. Každá země mohla vyslat jednoho plavce, pokud splnil aspoň limit B, nebo dva plavce, jestliže oba splnili náročnější limit A. V případě, že země neměla ani jednoho plavce se splněným limitem, mohla poslat jednoho muže a jednu ženu, pokud se zúčastnili mistrovství světa 2007.\n\nDo závodů štafet se kvalifikovalo 12 nejlepších týmů na každé trati z mistrovství světa v plaveckých sportech 2007 v Melbourne, další čtyři doplnila podle výsledků z kvalifikačního období Mezinárodní plavecká federace FINA.\n\nČeský svaz plaveckých sportů vypsal místo slabších B limitů vlastní přísnější limity jako národní podmínku pro účast jednoho plavce v disciplíně na olympijských hrách, případně mohla udělit plavci s limitem B FINA divokou kartu. K 20. září 2007 splnili pouze tři čeští plavci limity ČSPS. Po plavcích, kteří splnili limity, navíc vyžadovala potvrzení formy na mistrovství republiky.\n\nPoprvé se konaly na olympijských hrách soutěže ve vytrvalostním plavání na 10 kilometrů. Závodu mužů i žen se účastnilo 25 plavců, deset z nich postoupilo z mistrovství světa 2008 (začátek května v Seville), dále se zúčastnili vítězové jednotlivých kontinentálních šampionátů a z olympijské kvalifikace, která proběhla od 31. května do 1. června 2008 v Pekingu. Jedna země mohla maximálně vyslat do každého olympijského závodu dva plavce. V Seville se do Pekingu kvalifikovala Jana Pechanová, v Pekingu Rostislav Vítek.\n\nV turnajích v pozemním hokeji startovalo dvanáct týmů žen a mužů. Kromě pořádající Číny si musela družstva vybojovat postup na kontinentálních šampionátech, jména těchto postupujících byla známa 13. září 2007. Zbývající tři týmy do každé soutěže vzešly z trojice kvalifikačních turnajů pro muže i ženy. Česká republika se kvalifikovala do dodatečné kvalifikace mužů, jejíž turnaje proběhly na programu od února do dubna 2008 v novozélandském Aucklandu, chilském Santiagu de Chile a japonské Kakamigahaře, kde ale neuspěla.\n\nKvalifikačními soutěžemi pro účast na olympijských hrách byly mistrovství světa v plaveckých sportech 2007, které proběhlo v Melbourne v březnu, a světový pohár v Pekingu v únoru 2008. Každá země si mohla vybojovat místo maximálně pro dva své jednotlivce a jednu synchronní dvojici.\n\nTurnaje v softbalu se zúčastnilo osm družstev. Kromě pořadatelské Číny si čtyři týmy zajistily postup z mistrovství světa 2006 (USA, Japonsko, Austrálie a Kanada), další tři přibyly v od jara do léta 2007 na regionálních kvalifikačních turnajích, které vyhrály Nizozemsko, Tchaj-wan a Venezuela. České hráčky skončily v euro-africkém kvalifikačním turnaji třetí.\n\nÚčast na olympijských hrách byla umožněna střelcům, kteří si ji vybojovali v závodech světového poháru, mistrovstvích světa či kontinentálních šampionátech. Ve většině případů se v jedné disciplíně udělovalo jedno jediné místo pro dosud nekvalifikovaného střelce. Země se mohla kvalifikovat v jedné disciplíně jen dvakrát, jeden střelec, i když startuje ve více disciplínách, jen jednou. Všechna kvalifikační místa (ve střeleckém slangu označovaná „kvóta-plac“ z anglického „quota place“) byla vypsána pro zemi, nikoli na jméno střelce. Na olympijských hrách pak mohl startovat kdokoli z kvalifikovaných i v jiné příbuzné disciplíně, maximálně ale dva střelci z jedné země.\n\nZ České republiky se kvalifikovalo 13 střelců.\n\nDo soutěží jednotlivců se kvalifikovalo 64 mužů a 64 žen, maximálně tři z jedné země v každé kategorii, kteří také mohli vytvořit dvojice do čtyřher. Kvalifikační systém v ping-pongu zahrnoval několik možností pro všechny hráče. Prvními kvalifikačními turnaji byly Africké hry v Alžíru a Panamerické hry v Riu. V lednu 2008 uzavřela Mezinárodní federace stolního tenisu světové žebříčky a nominovala dvacet nejlepších mužů a žen. Poté následovala série regionálních kvalifikačních turnajů, pro Evropu se konal v Nantes v dubnu 2008 a postoupilo z něho jedenáct mužů a jedenáct žen. Zbyl ještě světový kvalifikační turnaj, z něhož se kvalifikovali poslední hráči a hráčky. Tripartitní komise udělila jednu divokou kartu pro Aguirreho z Paraguaye a Tommyovou z Vanuatu.\n\nDo soutěže tříčlenných družstev postoupilo 16 týmů mužů a žen. Kvalifikace byla uzavřena až po posledním světovém kvalifikačním turnaji, kvalifikovala se automaticky Čína a postupně si zajistily účast týmy s třemi hráči, dvěma hráči a dál až do šestnáctého postupujícího státu.\n\nČeský reprezentant Petr Korbel o dvě místa propásl přímý postup podle světového žebříčku. Plnou kvótu čtyř hráčů (dvou mužů a dvou žen) si podle žebříčku zajistily pouze Čína, Německo, Singapur a Hongkong. V evropském kvalifikačním turnaji Češi neuspěli, ze světového si postup zajistili jen Korbel a Dana Hadačová.\n\nNaprostá většina účastnic soutěží akvabel byla určena až v roce 2008. Nejdříve se kvalifikoval pořádající tým Číny, mistryně Evropy z Ruska a vítězky Panamerických her z USA. Tyto země mohly postavit i jeden pár do závodu dvojic. Do soutěže družstev dále postoupily nejlepší týmy z afrického a oceánského šampionátu a tři týmy kvalifikované z olympijského kvalifikačního závodu v Pekingu v dubnu 2008. I tyto země měly právo vyslat ještě jednu dvojici, dalších 16 dvojic si vybojovalo účast rovněž z pekingské kvalifikace. Mezi nimi se prosadila také česká dvojice Soňa Bernardová a Alžběta Dufková.\n\nPrvní cestou do olympijské soutěže bylo umístění ve světovém žebříčku k 31. březnu 2008 – podle zemí i podle jednotlivců, a to s přihlédnutím k zastoupení všech kontinentů. Pro nekvalifikované byly uspořádány regionální kvalifikační turnaje. Z Evropy se mohly kvalifikovat týmy do 4. místa ve světovém žebříčku zemí a další jedna evropská země mimo tuto kvótu, tři nejlepší nekvalifikovaní šermíři celosvětově a další dva z Evropy mimo tuto kvótu. Nejblíž ke kvalifikaci ze světových žebříčků se dostal český kordista Jiří Beran (pátý nepostupující Evropan za třemi Švýcary, kteří už vyčerpali kvótu, a nejlepším Němcem). Z dodatečného kvalifikačního turnaje postupovali v každé disciplíně jen dva další šermíři, ale Beran si na domácí půdě v Praze kvalifikaci vybojovat nedokázal.\n\nCelkem 62 mužů a 62 žen se zúčastnilo olympijské soutěže, každá země mohla vyslat dva muže a dvě ženy, a to do různých kategorií. První kvalifikační turnaj byl celosvětový a v září 2007 se konal v Manchesteru (postoupili první tři z každé ze čtyř kategorií mužů i žen), následující byly kontinentální. Evropský proběhl v Istanbulu v lednu 2008 (znovu tři postupující z každé kategorie). Další čtyři divoké karty bez ohledu na kategorii a pohlaví udělovala tripartita. Česká republika se kvalifikací nezúčastnila.\n\nKvalifikace proběhla podle světového žebříčku ATP a WTA k 9. červnu 2008. Právo startu ve dvouhře mělo 48 mužů a 48 žen z redukovaného pořadí (maximálně 4 z jedné země v každé kategorii). Další doplnění do počtu 64 ve dvouhrách bylo provedeno s ohledem na zastoupení všech kontinentů a co největšího počtu zemí. Do čtyřhry mohla každá země vyslat maximálně dva páry mužů a dva páry žen, přičemž právo startu měli hráči kvalifikovaní do dvouher i specialisté na čtyřhry, celá reprezentace ale nemohla z jedné země překročit šest žen nebo šest mužů. Pro všechny tenisty je vyhrazena kvóta maximálně 172 hráčů.\n\nČeská republika na základě žebříčků obdržela právo startu pro devět hráčů, Květa Peschke svůj start odmítla, Český tenisový svaz místo ní do čtyřhry zažádal o divokou kartu pro Petru Kvitovou.\n\nDo konce roku 2007 se kvalifikovalo jen pět mužů a pět žen z kontinentálních závodů, které měly pečeť olympijské kvalifikace (včetně mistrovství Evropy 2007 v Kodani, kde zvítězili Javier Gomez ze Španělska a Vanessa Fernandesová z Portugalska). Jistou účast v každé kategorii měla také pořadatelská Čína. Na konci ledna 2008 byly uděleny dvě divoké karty pro muže a dvě pro ženy. Zbylých 48 účastníků bylo oznámeno naráz 15. června 2008, kdy se kvalifikovali tři nejlepší z mistrovství světa ve Vancouveru, dalších 39 v redukovaném pořadí ze světového žebříčku a pak nejlepší jednotlivec a jednotlivkyně z jedné země každého kontinentu, která dosud neměla zastoupení. Redukce pořadí ze světového žebříčku byla provedena tak, že pouze osm nejlepších zemí mohlo mít trojnásobné zastoupení v jedné kategorii, další maximálně dvojnásobné. Podle informací Českého svazu triatlonu si postup zajistili tři čeští reprezentanti.\n\nPouze jednu loď do každé disciplíny mohla nominovat každá země. Kvalifikaci bylo možné splnit poprvé na mistrovství světa ve veslování v Mnichově, z něhož postupovalo od sedmi do 11 lodí v jednotlivých kategoriích. Druhou a poslední šancí byly kontinentální kvalifikace. Závěrečná evropská kvalifikace se měla konat v Luzernu, ale byla přesunuta na červen 2008 do Poznaně.\n\nNa mistrovství světa v Mnichově se již kvalifikovalo pět českých posádek, na dodatečné kvalifikaci v Poznani postup o jediné místo unikl dvojskifu lehkých vah a dvojce bez kormidelníka, ve které usiloval o své šesté olympijské hry Václav Chalupa. Ten nakonec se svým kolegou Jakubem Makovičkou získal divokou kartu pro start poté, co rakouský olympijský výbor nenominoval svou posádku.\n\nDvanáct šťastných týmů mužů a osm žen ve vodním pólu bylo až na čtyři výjimky známých už ke konci roku 2007.\n\nDo turnaje mužů vedle Číny postoupily nejprve tři nejlepší týmy z mistrovství světa v plaveckých sportech 2007 v Melbourne (Chorvatsko, Maďarsko a Španělsko). Později se přidal vítěz Světové ligy Srbsko a vítězové kontinentálních šampionátů a kvalifikací (v Evropě z Bratislavy muži Černé Hory). Turnaj na Afrických hrách se ale nekonal kvůli nedostatku zájmu. V březnu 2008 přibyly tři nejlepší týmy z kvalifikace v rumunské Oradei.\n\nMezi ženami jsou zatím kvalifikované týmy Číny, Nizozemska (z evropské kvalifikace v ruském Kiriši) a USA z Panamerických her. V prosinci byl doplněn vítěz oceánské kvalifikace a závěrečný turnaj, z něhož postoupily tři další týmy, proběhl v italském Terstu v únoru 2008. České hráčky ho absolvovaly bez výhry.\n\nSystém kvalifikace na volejbalové olympijské turnaje (12 týmů mužů a žen) byl komplikovaný. Kromě již jistého účastníka Číny dostala první šanci družstva startující na Světovém poháru v listopadu 2007 (v Tokiu pro muže a Nagoji pro ženy), z nichž postoupily první tři týmy. Neúspěšné týmy pak mohly projít kontinentálními kvalifikacemi, z nichž ale postupovali pouze vítězové. Poslední tři týmy vzešly ze světových kvalifikačních turnajů (tzv. Světového poháru), které se uskutečnily na konci května 2008 a byly určené pro pozvané dosud nekvalifikované týmy. Muži se střetli na třech různých místech (Japonsko, Portugalsko a Düsseldorf v Německu) a postoupil vždy jen vítěz, ženy měly turnaj na jednom místě v Japonsku (společně s asijským kvalifikačním turnajem), z něhož postoupily tři týmy.\n\nČeské ženy se z mistrovství Evropy v Belgii probojovaly do první fáze evropského kvalifikačního turnaje, ale po neúspěchu v Eindhovenu už do závěrečné fáze kvalifikace v Halle v lednu 2008 nezasáhly. Čeští muži sice na mistrovství Evropy v Rusku chyběli, ale i oni se probojovali do první fáze evropského kvalifikačního turnaje, v ní ale ve finále prohráli s Německem a byli vyřazeni.\n\nTurnaje v plážovém volejbale se zúčastnilo 24 dvojic mužů a 24 dvojic žen. Jistou účast měla jedna dvojice mužů a jedna žen Číny. Dalších 23 párů bylo s přihlédnutím k zastoupení všech kontinentů a k maximální účasti dvou dvojic z jedné země v každé kategorii vybráno ze světového žebříčku platnému k 21. červenci 2008.\n\nAž na poslední šance pro jednotlivce rozhodovalo o kvalifikaci ve vzpírání vždy pořadí družstev. Každá země mohla zapsat do každé kategorie maximálně dva borce. Čína mohla postavit podle uvážení šest mužů a čtyři ženy. Nejpočetnější část byla rozdělena mezi země zúčastněné na mistrovství světa 2006 v Santo Domingu a 2007 v Čiang Mai v Thajsku. Z vzniklého společného pořadí zemí podle výsledků mužů mohly státy na 1. až 6. místě vyslat na olympijské hry maximálně šest vzpěračů, další až po 27. tým pak postupně pět až tři. U žen dostalo nejsilnějších devět zemí právo na čtyři reprezentantky až po 17. zemi se dvěma reprezentantkami. Vzniklé žebříčky zveřejnila Mezinárodní vzpěračská federace. Země se pak ještě od března do dubna 2008 mohly zúčastnit kontinentálních kvalifikací (v Evropě v dubnu v Římě), kde ale vybojovalo účastnická místa maximálně pět zemí. 31. května 2008 byl uzavřen olympijský kvalifikační žebříček jednotlivců, z něhož postoupilo individuálně ještě osm mužů a sedm žen ze zemí dosud nekvalifikovaných a dalších šest vzpěračů a čtyři vzpěračky dostali osobní pozvání. Celkově se tak olympijských her zúčastnilo 170 vzpěračů a 90 vzpěraček.\n\nČeská republika obsadila v žebříčku mužů na mistrovství světa 42. a v žebříčku žen 34. místo, ale neuspěla ani na mistrovství Evropy. Nakonec se v Pekingu představil alespoň Libor Wälzer, protože Česko dostalo od světové vzpěračské federace IWF divokou kartu.\n\nDo soutěží zápasníků ve volném stylu mužů a žen a ve stylu řecko-římském mohl zasáhnout z každé země jeden borec do každé kategorie. Na mistrovství světa v Baku v září 2007 se rozhodovalo o prvních kvalifikovaných, postoupilo prvních osm z každé kategorie. Od února do dubna 2008 se konaly kontinentální šampionáty, z mistrovství Evropy v Tampere postoupil v každé kategorii jeden zápasník. V květnu se v každé disciplíně uskutečnily dva dodatečné olympijské kvalifikační turnaje (v Tunisu a Novém Sadu pro řecko-římský zápas, v Martigny a ve Varšavě pro volný styl mužů a v Edmontonu a Haparandě pro volný styl žen). Postupovali u mužů z prvního turnaje čtyři a z druhého tři zápasníci, u žen z obou turnajů dvě zápasnice. Dodatečně bylo doplněno pole startujících sedmi divokými kartami.\n\nZ MS 2007 se kvalifikoval jediný český zápasník Marek Švec.\n\nV oficiální nominaci Českého olympijského výboru schválené 16. července 2008 bylo 130 sportovců, později počet narostl na 134 jmen:\nKvalifikační kritéria českých svazů splnili také další sportovci, kteří se ale Her nezúčastní. Jde o výškařku Barboru Lalákovou (zranění), tyčkařku Pavlu Hamáčkovou (těhotenství) a lukostřelce Milana Andrease (dopingový nález).\n\nČlánek byl založen na informacích z článků o jednotlivých sportech na LOH 2008 z anglické Wikipedie.\n\nneoficiální badmintonové žebříčky pro OH\n"}
{"id": "244801", "url": "https://cs.wikipedia.org/wiki?curid=244801", "title": "Scientific Linux", "text": "Scientific Linux\n\nScientific Linux je volně šiřitelná free a open source Linuxová distribuce, kterou společně vyvíjí laboratoř Fermi (Fermi National Accelerator Laboratory) a Evropská organizace pro jaderný výzkum (CERN). Je založena na Red Hat Enterprise Linuxu a jejím cílem je být s ním 100% kompatibilní.\n\nDistribuce je složena z free a open source software, ze kterého je Red Hat Enterprise Linux sestaven a jehož zdrojové kódy dává díky jejich licenci firma Red Hat volně k dispozici za podmínek uvedených ve své EULA licenci a pod licencí GPL.\n\nZ technického hlediska se jedná o totožné zdrojové kódy, ze kterých byly odstraněny ochranné známky firmy Red Hat, Inc. a které byly následně kompilátorem znovu přeloženy. Proto není distribuce samotnou firmou Red Hat, Inc. ani vyvíjena ani podporována, avšak její existence je plně v souladu se všemi dotčenými licencemi.\n\n\n"}
{"id": "244803", "url": "https://cs.wikipedia.org/wiki?curid=244803", "title": "Jelínek", "text": "Jelínek\n\nPříjmení Jelínek či Jelínková mělo v roce 2011 v Česku 20 429 osob. Podobné příjmení Jelinek či Jelinková má 105 osob. Kromě příjmení Jelínek či Jelinek má ještě další významy.\n\n\n\n\n\n"}
{"id": "244808", "url": "https://cs.wikipedia.org/wiki?curid=244808", "title": "1963 v hudbě", "text": "1963 v hudbě\n\nTento článek obsahuje události související s hudbou, které proběhly v roce 1963.\n\n\n\n\n\n\n\n"}
{"id": "244809", "url": "https://cs.wikipedia.org/wiki?curid=244809", "title": "Jalu", "text": "Jalu\n\nJalu () nebo též Amnokkang ( , hanča 鴨綠江) je řeka, která teče převážně po hranicích Severní Koreje s ČLR (Ťi-lin, Liao-ning). Je 813 km dlouhá. Povodí má rozlohu 63 000 km².\n\nPramení na svazích vulkánu Pektusan a protéká jižní částí stejnojmenné vysočiny a západními výběžky Mandžusko-korejských hor v hluboké soutěsce. Ústí do Západokorejského zálivu Žlutého moře, přičemž vytváří estuár. Po celé své délce tvoří čínsko-severokorejskou hranici. Oba státy mají územní spor o průběh hranice v řece a některé říční ostrovy.\n\nZdrojem vody jsou dešťové srážky. Ke zvýšení hladiny dochází v létě. V zimě zamrzá. Průměrný průtok vody činí přibližně 900 m³/s.\n\nNa řece byly vybudovány přehradní nádrže a vodní elektrárny Unbon a Supchun (KLDR). Vodní doprava je možná k městu Chesan, pro námořní lodě k městu An-tung. Na řece leží města Chesan, Sinuidžu (KLDR), Lin-ťien, An-tung (ČLR).\n\nV době rusko-japonské války v letech 1904 až 1905 na řece došlo dne 1. května 1904 k prvnímu vojenskému střetu na pevnině bitvě na řece Jalu.\n"}
{"id": "244810", "url": "https://cs.wikipedia.org/wiki?curid=244810", "title": "Bitva na řece Jalu", "text": "Bitva na řece Jalu\n\nBitva na řece Jalu (, \"Órjokkó Kaisen\"; , \"Sraženie na reke Jalu\") byla prvním významným pozemním střetnutím rusko-japonské války. Odehrála se 1. května 1904 na březích řeky Jaly (dnešní řeka Amnokkang tvořící hranici mezi Čínou a Severní Koreou) a skončila japonským vítězstvím. Rusům se po bitvě rozpadly plány na krátkou jednoznačnou válku, jakožto i přesvědčení o jejich taktické a technické převaze. \nV 19. století expandovali Rusové na Dálný východ a Japonci jen velice nelibě nesli jejich ambice v jižním Mandžusku a severní Koreji. Ruské diplomacii se v roce 1898 podařilo Čínskému císařství vnutit pětadvacetiletý pronájem poloostrova Liao-tung se strategickým přístavem Port Arthur na jeho jihu. Tichomořská flotila získala nezamrzající přístav a výchozí bod pro kontrolu nad Žlutým mořem, Korejským zálivem a částí čínského pobřeží. Poslední kapkou bylo pro Japonce ruské rozhodnutí, že budovaná Transsibiřská magistrála povede přes jižní Mandžusko a Port Arthur bude na ni přímo napojen. \nV červnu 1903 začala diplomatická jednání mezi oběma zeměmi, ale carští diplomaté jednání úmyslně zdržovali. Po dalším neúspěšném jednání v říjnu 1903 se Japonci začali připravovat na nadcházející válku, zatímco ruská vláda předpokládala, že protivník pouze blafuje. V případě války se všeobecně očekávalo, že Rusové uplatní svou lidskou a materiální převahu a Japonce v krátké válce snadno porazí. Válka začala 8. února 1904, kdy japonské námořnictvo překvapivě zaútočilo na Tichomořskou flotilu u Port Arthuru. Dvoudenní bitva (více: Bitva u Port Arthuru) skončila bez vítěze, ale Japoncům se podařilo získat bojovou iniciativu, zatímco ruské síly vyčkávaly v přístavu. \nRusové s generálem Kuropatkin v čele zvolili vyčkávací taktiku, než dorazí Transsibiřskou magistrálou z centrálního Ruska dostatek posil. Nekladli žádný odpor při vylodění Japonců v Koreji ani při jejich postupu poloostrovem. Pouze zabrali pozice na severním břehu hraniční řeky Jalu, aby zabránili nepřítelovu postupu do jižního Mandžuska. Úkolem držet hraniční řeku byl pověřen 22. dubna 1904 generálporučík Zasulič, který měl k dispozici pěchotu o síle 16 000 mužů, jezdectvo s 5 000 muži a 62 děl. Celý střežený úsek byl dlouhý 170 km, a tak Rusové většinu sil koncentrovali při ústí řeky do Korejského zálivu. \n\nJaponci se 9. února 1904 vylodili v Koreji a 1. armáda generálmajora Kurokiho obsadila 21. února Pchjongjang, 18. března Andžu a 21. dubna 1904 stáli na jižním břehu hraniční řeky. Jejich hlavním cílem bylo přejít řeku a obsadit v Mandžusku přístavy, kde by mohla vylodit japonská 2. armáda a přidat se k válečné mašinérii. Císařská armáda čerpala ze zkušeností z předcházející čínsko-japonské války z let 1894 – 1895, kdy také postupovala na Korejském poloostrově od jihu na sever. Japonci již věděli, kudy vést nejefektivněji zásobování, měli přesné mapy území, najali si kolem 10 000 místních mužů na transport zásob, které taky od místních nakupovali. Během přípravy na bitvu si dali velmi záležet, aby jejich pozice nebyly předčasně prozrazeny, a pomocí rozvědky se jim podařilo vypátrat přesné pozice ruské armády. Rusové, kteří Japonce nebrali jako sobě rovného nepřítele, žádné podobné aktivity nepodnikli. Před střetnutím čítaly japonské síly přes 42 000 mužů. \nV noci 25. dubna 1904 obsadili Japonci bez odporu dva ostrovy na řece. Japonští inženýři zkonstruovali pro překonání řeky deset mostů o déle téměř 1,5 km. Za přihlížení protivníka se pustili do stavění prvního mostu přes řeku. Ruské dělostřelectvo odpovědělo ostřelováním. Mezitím Japonci potají přesunuli ostatních 9 mostů více na sever a nerušeně se přebrodili. Generál Kuroki následně poslal několik dělových člunů po řece na jih, kde se střetly s ruskými silami. Ruské velení nabylo přesvědčení, že útok bude poveden na jihu směrem na město Tan-tung. Mezitím se na severu japonské síly přepravovaly přes řeku. Ruský generál Kaštalinský informoval o vznikajícím nebezpečí ruské velení, ale generál Zasulič se rozhodl zprávu ignorovat a pořád trval na držení jižních pozic.\nV pět ráno 30. dubna 1904 zahájilo japonské dělostřelectvo palbu na ruské pozice. Japonské jednotky zaútočily na levé křídlo a pokusily se Rusy dostat do obklíčení. V deset hodin začaly ruské jednotky couvat od řeky na sever, ale dostaly se pod palbu japonských houfnic, které měly devastující účinek. Japonci, kterým se díky předchozí práci rozvědky podařilo zničit veškeré ruské dělostřelectvo, zahájili přímý pozemní útok na ruské zákopy. Rusové své pozice udrželi a prvotní útok zastavili. Nakonec ale museli s velkými ztrátami své zákopy opustit a vyhnout se obklíčení. Generál Zasulič nakonec nařídil všeobecný ústup na svahy hřbetu Fynypujlyn. Boje probíhaly celý 1. květen a skončily kolem páté hodiny odpolední. Japonci vyšli z bitvy vítězně. \nJaponcům se podařilo přebrodit přes řeku bez výraznějších ztrát a otevřeli si cestu pro vylodění 2. armády. Celkově ztratili přes 1 000 mužů. Rusové měli na své straně na 2 000 mrtvých, zraněných nebo nezvěstných. Během bitvy přišli o všechny kulomety a drtivou většinu děl. \nV porovnání s nadcházejícími velkými bitvami války (bitva na řece Ša-che či bitva u Mukdenu) lze považovat bitvu na řece Jalu za drobné střetnutí. Však jeho význam na psychiku obou stran byl enormní. Japonci získali potřebnou sebedůvěru pro nadcházející boje. Na druhé straně Rusové byli šokováni svým neúspěchem a vytratil se jim sen jak o krátké jednoznačné válce nad podceňovaným nepřítelem, tak i o jejich taktické a mechanické převaze.\n\nTakticky se Japoncům otevřela cesta do jižního Mandžuska. Dne 4. května 1904 se vylodila 2. japonská armáda na Liaotunském poloostrově, aniž by se Rusové zmohli na jakoukoliv protiakci. Dalším cílem japonského postupu se stala ruská námořní základna v Port Arthuru (více: Obléhání Port Arturu).\n"}
{"id": "244813", "url": "https://cs.wikipedia.org/wiki?curid=244813", "title": "Cena Friedricha Gerstäckera", "text": "Cena Friedricha Gerstäckera\n\nCena Friedricha Gerstäckera je nejprestižnější německá literární cena za knihy pro děti a mládež. Byla ustavena v roce 1947 a od roku 1952 je bienálně udělována v německém Braunschweigu. \n\nCena je pojmenována po německém autorovi cestopisné literatury Friedrichu Gerstäckerovi (1816–1872) a je spojena s finanční odměnou ve výši 6500 €.\n\nV roce 2007 se laureátkou stala česká spisovatelka Iva Procházková.\n\n"}
{"id": "244816", "url": "https://cs.wikipedia.org/wiki?curid=244816", "title": "Pax Romana", "text": "Pax Romana\n\nPax Romana nebo také Pax Augusta (latinsky „římský“ nebo „Augustův mír“) je označení, které zavedl britský historik Edward Gibbon pro dlouhé období relativního míru po celém území Římské říše zhruba mezi roky 27 př. n. l. (nástup císaře Augusta) a 180 n. l. (smrt císaře Marca Aurelia). V přeneseném smyslu může znamenat mír prosazený a vynucený politickou mocí, která nemá soupeře. Tak se různá dějinná období někdy nazývají \"Pax Mongolica, Pax Sinica, Pax Britannica, nebo Pax Americana\". \n\nKdyž se Augustus roku 27 př. n. l. zbavil svých konkurentů a získal od senátu titul imperátor, obnovil formálně Římskou republiku (\"Res publica Romana\"), ovšem ve skutečnosti se stal samovládcem a založil dědičnou monarchii (principát). Energickou i umírněnou politikou se mu podařilo ukončit občanskou válku, uzavřel mír s různými sousedy, zejména s Parthskou říší na východě, a různými privilegii si získal podporu legií i vlivných lidí v Římě. Nastolení a udržení míru mu získalo nesmírný obdiv a úctu, takže pro mnohé zahájil nové období světa, „věčný mír“.\n\nBěhem více než dvou staletí „římského míru“ se sice stále na hranicích bojovalo, Římané krvavě potlačili židovské povstání roku 70 i roku 135, Traianus dobyl Británii a Marcus Aurélius po celou dobu své vlády válčil s Parthy, uvnitř se však říše těšila z míru a prosperity, mimo jiné díky mnoha dobře rozmyšleným reformám. Převážná část dochovaných římských stavebních památek pochází právě z tohoto období. Protože říše zahrnovala celé pobřeží Středozemního moře, podařilo se v té době zlikvidovat pirátství, což velmi podpořilo rozvoj obchodu. Na druhé straně v tomto období vládla i řada nepříliš schopných císařů, ani ti však celkový vnitřní mír neohrozili. Teprve výstřední syn Marca Aurelia Commodus vyvolal svými nerozvážnostmi řadu spiknutí a období \"Pax Romana\" tak ukončil.\n\n"}
{"id": "244819", "url": "https://cs.wikipedia.org/wiki?curid=244819", "title": "Siikajoki", "text": "Siikajoki\n\nSiikajoki je obec ve finské provincii Severní Pohjanmaa. Počet obyvatel v roce 2007 byl 5 782. Rozloha obce včetně vodních ploch, které zabírají většinu rozlohy (asi 600 km²), je 879,35 km². Hustota zalidnění je 20,7 obyvatel/km².\n\nHeinolahti, Jauhoniemi, Karinkanta, Keskikylä, Kivijärvi, Kuivaniemi, Luohua, Merikylä, Paavola (dříve Pehkola), Relletti, Revonlahti , Ruukki, Siikajoki, Tauvo, Tuomioja (dříve Lappi), Ylipää\n\nAlasaari, Eteläsäikkä, Isosaari, Karinkannanmatala, Konisaari, Lammassaari, Lohisaari, Lukkarinsaari, Pannukakkusaari, Passerikari, Pekkalansaaret, Pirilänsaari, Rautakallio, Simppusäikkä, Vareskari\n"}
{"id": "244821", "url": "https://cs.wikipedia.org/wiki?curid=244821", "title": "Vihanti", "text": "Vihanti\n\nVihanti je obec v provincii Severní Pohjanmaa ve Finsku. Počet obyvatel obce je 3 280 (2007), rozloha 485,21 km² (z toho 4,13 km² připadá na vodní plochy). Hustota zalidnění je pak 6,8 obyv./km².\n\nAlpua, Ilveskorpi, Lampinsaari, Myllyperä–Perukka, Vihanti, Lumimetsä.\n\n"}
{"id": "244822", "url": "https://cs.wikipedia.org/wiki?curid=244822", "title": "Arda (přítok Marice)", "text": "Arda (přítok Marice)\n\nArda (, , , v antických dobách \"Arteskos\") je řeka v Bulharsku (Smoljanská, Kardžalijská, Chaskovská oblast), v Řecku (dolní tok v kraji Východní Makedonie a Thrákie) a v Turecku (dolní tok v Edirnské provincii). Pramení z pohoří Rodopy a je pravým přítokem Marice. Je 278 km dlouhá. Povodí má rozlohu 5000 km².\nK nejvyšším vodním průtokům dochází v únoru a březnu.\n\nNa řece byly vybudovány přehrady a vodní elektrárny. Voda se využívá na zavlažování. Na dolním toku je možná vodní doprava pro malé lodě. Na řece leží města Rudozem, Kardžali. \n"}
{"id": "244829", "url": "https://cs.wikipedia.org/wiki?curid=244829", "title": "Haapavesi", "text": "Haapavesi\n\nHaapavesi je obec v provincii Severní Pohjanmaa. Počet obyvatel obce je 7 364 (2010), rozloha 1 048,09 km² (z toho 37,41 km² připadá na vodní plochy). Hustota zalidnění je pak 7,5 obyv./km². Obec je jednotně finskojazyčná.\n\nHaapavesi je známé festivalem folkové hudby, na kterém se prezentují folkoví hudebníci z celého světa.\n\nAinali, Aittokylä, Alasydänmaa, Humaloja, Karhukangas, Karsikas, Kirkonkylä, Kytökylä, Käräjäoja, Leppioja, Metsonperä, Mieluskylä, Myllyperä, Ojakylä, Ollala, Rytkynkylä, Salmenniemi, Vaitiniemi, Vatjusjärvi, Vattukylä\n\n"}
{"id": "244830", "url": "https://cs.wikipedia.org/wiki?curid=244830", "title": "René Wagner", "text": "René Wagner\n\nRené Wagner (* 31. října 1972 v Brně) je bývalý český fotbalový útočník, někdejší reprezentant. V létě 2008 ukončil profesionální kariéru v týmu 1. FC Brno. Dále působil 2 sezony v rakouském SV Leobendorf (43 starty / 27 branek ve 4. nejvyšší soutěži). Aktivní kariéru ukončil v Divizi D v brněnském Komárově na podzim 2010. \nPoté se dal na trenérskou dráhu.\n\nAktuální k 27. prosincu 2012\nRené Wagner debutoval v A-mužstvu České republiky 8. března 1995 v přátelském utkání proti Finsku v Brně, v 71. minutě střídal na hřišti Güntera Bittengela. Utkání skončilo vítězstvím ČR 4:1.\n\nBilance René Wagnera za Českou republiku: 11 zápasů, 7 výher, 2 remízy, 2 prohry, 3 vstřelené góly.\n\nGóly René Wagnera za reprezentační A-mužstvo České republiky \nPo ukončení hráčské kariéry působil ve Zbrojovce Brno jako trenér mládežnických týmů. Na konci jara 2011 převzal A-mužstvo Zbrojovky po odvolaném Karlu Večeřovi a vedl je v sedmi prvoligových zápasech s bilancí jednoho vítězství, dvou remíz a čtyř porážek. Po sestupu do druhé ligy odkoučoval prvních deset utkání na podzim 2011 a poté jej nahradil Róbert Kafka. V dubnu 2016 odešel do Rakouska do SC Wiener Neustadt, kde se stal hlavním koučem A-týmu. \n\nOd sezony 2019/20 je trenérem lelekovického A-mužstva v I. B třídě Jihomoravského kraje.\n\n\n"}
{"id": "244831", "url": "https://cs.wikipedia.org/wiki?curid=244831", "title": "Tůma", "text": "Tůma\n\nPříjmení Tůma a Tůmová, případně Tuma, nosí více různých osobností:\n\n\n"}
{"id": "244834", "url": "https://cs.wikipedia.org/wiki?curid=244834", "title": "Kestilä", "text": "Kestilä\n\nKestilä je bývalá obec v provincii Severní Pohjanmaa. Počet obyvatel obce byl před sloučením 1 576 (2007), rozloha 606,53 km² (z toho 5,09 km² připadalo na vodní plochy). Hustota zalidnění byla 2,7 obyv./km. Obec byla jednotně finskojazyčná.\n\nNa počátku roku 2009 se sloučila s Piippolou, Pulkkila a Rantsilou do nové obce Siikalatva.\n"}
{"id": "244837", "url": "https://cs.wikipedia.org/wiki?curid=244837", "title": "Rudolf Cortés", "text": "Rudolf Cortés\n\nRudolf Cortés (někdy nesprávně uváděný jako Cortéz), rodným jménem Rudolf Kraisinger, (16. března 1921 Plzeň – 12. prosince 1986 Krásná Lípa) byl český herec a zpěvák. \n\nRudolf Cortés byl zpěvák populárních písní s velice krásným, sytým a sametově hebkým hlasem barytonového rozsahu. Stal se jedním z nejpopulárnějších československých zpěváků pop‑music v 50. letech 20. století. Kromě toho byl i hercem, zahrál si řadu menších či epizodních rolí v několika českých filmech. Mimo jiné je od padesátých let znám také z Divadla estrády a satiry (pozdějšího Divadla ABC) coby významný divadelní představitel ústřední postavy ve hře \"Limonádový Joe aneb koňská opera\", ve které byl mimořádně úspěšný (ve stejnojmenném filmu tuto postavu posléze hrál Karel Fiala a zpíval Karel Gott, Rudolf Cortés si zahrál v tomto filmu pouze velmi malou epizodní roli).\n\nOtec Rudolfa Cortése \"Rudolf Kraisinger\" byl synem \"Víta Kraisingera\" a \"Marie\" rozené \"Kreismannové\" z Plzně. Povoláním byl bednář. Matka Rudolfa Cortése se jmenovala \"Mercedes\" rozená \"Cortés\". Narodila se São Paulu v Brazílii. Byla dcerou \"Manuela Cortése\", restauratéra v São Paulo, a \"Marie\" rozené \"Rodriguézové\" narozené ve Španělsku. \n\nCortésův otec se seznámil se svou budoucí ženou Mercedes Cortésovou během pracovního pobytu v Uruguayi v Jižní Americe, kde pracoval jako bednář při stavbě pivovaru v Montevideu. Po svatbě v Uruguayi potom žili oba v Čechách. Narodili se jim dva synové. Oskar se narodil ještě za nuceného pobytu manželů ve Španělsku, když jejich cestu do Čech přerušilo zadržení jejich lodi ve Španělsku v důsledku vypuknutí války. Rudolf se narodil 16. března 1921 v Plzni.\n\nRudolf Cortés se v letech 1935–1942 vyučil a pak pracoval jako samostatný kožešník ve \"Velkozávodě s kožešinami\" v Praze. Od roku 1940 zpíval v pěveckém spolku \"Smetana\", zpíval 1. bas. Později vystupoval i v \"Komorní zpěvohře\". Byl též zpěvákem v populárním jazzovém Orchestru Emila Ludvíka.\n\nPo 2. světové válce se Cortés na dlouhá léta stal kmenovým zpěvákem orchestru Karla Vlacha.\n\nRudolf Cortés zemřel v domově důchodců v Krásné Lípě u Rumburku na následky Alzheimerovy choroby, jejímiž prvními příznaky začal trpět již v roce 1968. Když mu v necelých šedesáti letech přehrávali jeho desky, už nepoznal, který zpěvák to zpívá.\n\nV roce 1978 obdržel titul zasloužilý umělec.\n\nPříjmení si dal po své matce \"Mercedes Cortésové\" – v roce 1955 se Rudolf Kraisinger oficiálně nechal přejmenovat na \"Rudolfa Cortése\". 12. září 1955 Odbor pro vnitřní věci rady Obvodního národního výboru v Praze 3 povolil změnu jména Cortés namísto Kraisinger. Toto jméno pak užívala také manželka \"Dagmar\", dcera \"Dagmar\" a syn \"Rudolf\". V knize \"Rudolf Cortés, milovaný i zatracovaný\" (viz níže uvedená literatura) na straně 117 se píše, že 30. října 1941 bylo snad poprvé, kdy se v novinách psalo o Cortésovi, ale kde mu právě zkomolili příjmení na Richard Cortéz. Původní příjmení Kraisinger pak používal už jen při zpívání klasiky.\n\nRudolf Cortés zpíval 15. listopadu 1941 na svatbě svého bratra Oskara. Poprvé se oženil 22. prosince 1945 a za manželku si vzal \"Dagmar\". V roce 1947 se jim narodilo první dítě, dcera \"Dagmar\", a v roce 1951 pak syn \"Rudolf\" ml. V roce 1965 se rozvedli. O něco později se Rudolf Cortés oženil podruhé, jeho druhá manželka se jmenovala \"Alena\". Narodil se jim syn \"David\". Rudolf Cortés byl vášnivým rybářem, na každou cestu autem si brával s sebou rybářské náčiní.\n\n\n\n\n\n\n\n\n"}
{"id": "244838", "url": "https://cs.wikipedia.org/wiki?curid=244838", "title": "Izák", "text": "Izák\n\nIzák ( , \"Jicchak\"; doslova „bude se smát“) je druhým biblickým patriarchou. Je synem Sáry a patriarchy Abraháma, manžel Rebeky a otec Ezaua a patriarchy Jákoba. Izák měl být obětován svým otcem Abrahámem, ale Hospodin ho v posledním okamžiku ušetří.\n\nIzák nebyl jedináčkem. Jeho otec měl ještě jednoho syna jménem Izmael (Jišmael), kterého měl s otrokyní své ženy Hagarou (později měl Izák ještě dalších šest a i více sourozenců). Ale „dědicem“ byl Izák, protože ho Abraham měl se svojí manželkou Sárou a Hospodin ho určil jako jeho dědice. Izákovo narození bylo zaslíbené od Boha, Abrahám a Sára totiž už byli velice staří a neměli děti.\n\nAbrahám byl od Boha zkoušen. Měl obětovat Izáka (Bůh chtěl vědět jestli mu Abrahám opravdu důvěřuje). Abrahám s důvěrou uposlechl a šel Izáka obětovat na horu Morija (též Sion, na které byl dle tradice vystavěn Šalomounův chrám). Na poslední chvíli řekl anděl Abrahámovi, že ve zkoušce uspěl a ať místo svého syna obětuje berana. (Významem tohoto mýtu je zákaz lidských obětí jednou provždy.)\n\nIzák si vzal Rebeku a když mu bylo 60 let zplodil s ní dva syny, dvojčata: Ezaua – o chvíli staršího (byl zarostlý, lovec) a Jákoba. Otcovo požehnání měl správně dostat Ezau, ale Rebeka chtěla, aby požehnání dostal Jákob. Nakonec Rebeka s Jákobem přelstili už starého a slepého Izáka a otcovo požehnání získal Jákob. Ezau se rozzuřil a chtěl ho zabít, a tak Jákob utekl za matčiným bratrem Lábanem, kde se zamiloval do jeho dcery Ráchel. Kvůli ní a její sestře Lee, kterou jí Laban podstrčil při svatbě místo Ráchel, pak strýci Jákob 14 let sloužil a další léta za brav. Pak ho Hospodin povolal zpět do Svaté země.\n\nV umění bývá zobrazováno hlavně \"obětování Izáka\", kde se Abrahám s nožem v ruce chystá obětovat svého syna svázaného na obětním stole a v tom se mu zjevuje anděl. Dalším motivem je \"Izákovo požehnání\", které na starém slepém Izákovi lstivě získává Jákob místo Ezaua.\n\nJe v něm vyjádřeno odtržení od pohanských kultů, kde lidské oběti byly někdy součástí obřadů. Bůh tím jasně dává najevo své milosrdenství a jasný postoj k otázce lidských obětí. Izák je také předobrazem Ježíše Krista a oběti, kterou v poslušnosti svému Otci přinesl. V tomto případě tu ale již nebyl beránek, který by jeho oběť nahradil, tím beránkem byl Kristus sám.\n\n"}
{"id": "244841", "url": "https://cs.wikipedia.org/wiki?curid=244841", "title": "Evangelická církev augsburského vyznání ve Slovinsku", "text": "Evangelická církev augsburského vyznání ve Slovinsku\n\nEvangelická církev augsburského vyznání ve Slovinsku (slovin. \"Evangeličanska cerkev Augsburške veroizpovedi v Sloveniji\") je luterskou denominací a největší protestantskou církví ve Slovinsku.\n\nK církvi se hlásí asi 18 000 věřících, kteří jsou sdružení ve třinácti sborech. Většina sborů se nachází na severovýchodě země v oblasti Prekmurje.\n\nEvangelická církev augsburského vyznání ve Slovinsku je členkou Světové luterská federace a Konference evropských církví.\n\nByla založena v 16. století, kdy Primož Trubar přeložil Lutherův katechismus a Nový Zákon do slovinštiny. Dále Jurij Dalmatin přeložil celou Bibli.\n\nZa protireformace přežívala slovinská evangelická církev ve dvou obcích, Šurdu a Čobinu.\n\nNovodobá evangelická církev existuje nepřetržitě od 18. století.\n\nV 19. století němečtí evangelíci založili své církevní obce v Lublani, Celji a Mariboru. Po druhé světové válce nebylo možné obnovit evangelickou církev, ale v 50. letech bylo dovoleno obnovit obce v Lublani a Mariboru.\n\nDnes existuje evangelická církev v celkem 13 církevních obcích:\n\n\"Část tohoto článku vznikla za pomoci překladu článku na slovinské Wikipedii.\"\n\n"}
{"id": "244842", "url": "https://cs.wikipedia.org/wiki?curid=244842", "title": "Pletenina", "text": "Pletenina\n\nPletenina je plošná textilie vzniklá vytvářením a vzájemným provlékáním oček uspořádaných do \"sloupků\" a \"řádků\". \n\nStrukturou pletenin je způsobena značná roztažnost výrobků (až 100 %), dobrá prodyšnost, nemačkavost a náchylnost ke žmolkování.\n\nNáklady na zhotovení 1 m² pleteniny se odhadují asi na polovinu částky nutné pro stejné množství tkaniny. Celosvětová produkce pletenin dosáhla v roce 2014 cca 17 milionů tun. \n\nPodle druhu použitého materiálu se dají rozeznávat pleteniny:\n\n\nPříze pro strojní výrobu pletenin se dodávají zpravidla jednoduché (neskané), s nižším zákrutem (oproti přízím pro tkaniny), hlazené \"parafinováním\", soukané na kónických cívkách. \n\nPříze na ruční pletení jsou zpravidla skané, často efektní, většinou v několika barevných kombinacích. Ke zpracování se dodávají smotané do klubek nebo do přaden. \n\nÚdaje o počátcích pletařství jsou velmi sporné. Podle některých knih byly ve vykopávkách v údolí řeky Hindus nalezeny zbytky pletenin staré několik tisíc let, tyto informace však nebyly nikdy ověřeny. \nDoloženy a odborně analyzovány byly nálezy z vykopávek na různých místech v Egyptě. Jsou to tzv. \"„koptické“ ponožky\" zhotovené v období mezi 4. a 5. stoletím n.l. technikou \"nalbinding\" (v angličtině často nazývanou \"single needle knitting\"). Tato metoda je považována za přechod mezi technikou vázání sítí a pletením v dnešním smyslu, od kterého se liší zejména tím, že se používají omezené délky pletacích nití a práce se podobá spíše šití nebo látání. \n\nPletenina se zhotovuje s pomocí jehel (ukázka je na snímku vpravo) z různých materiálů a s tloušťkou přizpůsobenou jemnosti příze.\n\nNa zhotovení pleteniny ve tvaru pruhu stačí dvě jehlice. Na jednu jehlici se nejdříve navléká řada oček. Druhá jehlice se pak vpíchne do posledního očka, zachytí napnutou nit a protáhne ji očkem. Protože se nit provléká bez přerušení dalším očkem, jsou očka navzájem spojena a vytváří řádek spojený s předcházejícím. Jestliže se jehlice vpichuje z přední strany a očko se protáhne zezadu dopředu vytvoří se \"lícní očko\" a při opačném postupu vznikne \"rubní očko.\"\n\nOkrouhlá pletenina (hadice) se dá zhotovit jen s dvojicí jehlic spojenou zaobleným drátem nebo se soupravou 4-5 jehlic, u kterých se rozdělí očka na čtyři jehlice a pátou se provádí vlastní pletení.\n\nPrvní známý mechanizmus, kterým se napodobovalo (a částečně nahradilo) ruční pletení, byl anglický vynález z roku 1589 nazvaný „stocking frame“ (snímek vpravo). Na aparátu se pletlo s háčkovými jehlami (cca 3 jehly / cm), mezi kterými se s pomocí platin zatahovala pletací nit - základní podmínky pro vznik zátažné pleteniny. Na původním stroji se dalo uplést až 600 oček za minutu (ručně cca 100/min). \nZ dalšího vývoje: \n\n1775 – první patent na osnovní stávek (Angličan \"Crane\")\n\n1798 – patent Francouze \"Decroixe\" na okrouhlý stávek\n\n1856 - vynález jazýčkové jehly (Angličan \"Townsend\") - předpoklad pro sériovou výrobu okrouhlých velkoprůměrových pletacích strojů\ncca 1864 – patent Angličana \"Cottona\" na kotonový stávek\n\n1915 – punčochy do jemnosti 30 den komplet na okrouhlém stávku\n\n1952 – punčochy z polyamidu do jemnosti cca 10 den na automatech nahradily kotonové stávky\n\n1987 – elektronické vzorování pletenin\n\nPletenina vzniká součinností různých nástrojů na pletacím stroji, z nichž nejdůležitější jsou pletací jehly. \n\nPletací jehla sestává v podstatě ze stvolu, nožky a háčku, který se musí v určitém momentě uzavírat a otvírat. Podle způsobu ovládání háčku se zpravidla rozeznávají tři druhy jehel:\n\n\n\nJestliže jsou kličky propojeny vedle sebe ve směru řádku, vzniká zátažná pletenina (jak je schematicky znázorněno na vedlejším náčrtu).\nČervená nit vytváří kličky, kterými se provlékají (postupně, vedle sebe) v následujícím řádku černé kličky a tak vzniká řádek z oček. \n\nTvorba oček a jejich vzájemné provlékání jsou způsobeny určitým pohybem pletacích jehel. Na snímku vpravo je znázorněna činnost jazýčkových jehel okrouhlého pletacího stroje.\nJehly jsou nejdřív otevřeny, při pohybu směrem dolů se postupně zavírají a platiny (v dolní části snímku) stahují po odsunutí jehel hotová očka.\n\nNa tomto principu pracují ploché, velkoprůměrové a maloprůměrové pletací stroje (automaty na výrobu punčochového zboží).\n\nZátažné pleteniny se také vyrábí na plochých (tzv. kotonových) nebo okrouhlých stojících, které pracují na principu současného pohybu všech jehel stejným směrem. Těmto strojům se říká stávky.\n\nVedle těchto se používají speciální stroje např. na výrobu lemů, hadic atd. \n\nKličky se mohou provlékat v mnoha variacích a tak vytvořit několik desítek druhů vazeb. Ty se obvykle zařazují do tří základních skupin: \n\nOsnovní pletenina je vyrobena z podélné soustavy nití, osnovy. Nitě osnovy jsou provázány tak, že procházejí pleteninou v podélném směru. V řádku pleteniny je každé očko vytvořeno ze samostatné niti. Výrobky jsou méně elastické než zátažné pleteniny a nedají se párat. \n\nVazby osnovních pletenin se dělí do dvou základních skupin – jednolícní a oboulícní. \n\nPodle způsobu kladení niti se rozlišuje 7 základních druhů: \n\nPodobně jako u zátažných pletenin se ze základní vazby odvozuje řada variant (\"plyšová\", \"tylová\" atd). \nStrojům se říká také osnovní automaty, staví se až v šestimetrové pracovní šířce a dosahují maximálně 3000 otáček za minutu.\n\nU rašlových strojů se používají jazýčkové jehly v jednom nebo dvou lůžcích.\nJednolůžkový rašl má platiny, které plní pouze uzavírací funkci, jehly jsou vedeny v desce se žebry, přes která se nanáší a odhazují nitě. K pracovním orgánům patří srážecí drát, který uzavírá jazýčky jehel.\n\nU dvoulůžkového rašlu se obě lůžka střídají v činnosti. Nepotřebuje uzavírací platiny, pletenina je držena v potřebné poloze vždy tím lůžkem, které právě neplete. Ke stroji může patřit až 11 lišt s kladecími jehlami, což umožňuje velmi bohaté vzorování.\n\nJednotlivé druhy pletacích strojů se používají převážně na následující výrobky: \n\n\n"}
{"id": "244846", "url": "https://cs.wikipedia.org/wiki?curid=244846", "title": "Pokorný", "text": "Pokorný\n\nČeské příjmení Pokorný či Pokorná mělo v roce 2011 v Česku 21 983 osob, nejvíce v Praze (2 915). Podobné příjmení je \"Pokorny\" či \"Pokorna\", které v Česku mělo 22 osob.\n\nZnámí nositelé tohoto příjmení:\n\n\n\n"}
{"id": "244852", "url": "https://cs.wikipedia.org/wiki?curid=244852", "title": "Otakar Petřina", "text": "Otakar Petřina\n\nJméno a příjmení Otakar Petřina označuje více osob:\n\n"}
{"id": "244857", "url": "https://cs.wikipedia.org/wiki?curid=244857", "title": "Karolinka", "text": "Karolinka\n\nKarolinka ( \"Charlottenhütte\") je město v okrese Vsetín ve Zlínském kraji, 18 km východně od Vsetína v údolí Vsetínské Bečvy. Žije zde obyvatel.\n\nV letech 1861–1862 založil Salomon Reich vedle obce Nový Hrozenkov sklárnu, kterou po své nevlastní matce pojmenoval Karolinina Huť. Sklárna částečně funguje dodnes. Místní část Karolinina Huť se dne 20. září 1949 oddělila od mateřské obce Nový Hrozenkov a v roce 1951 byl název obce změněn na dnešní Karolinka.\n\nZnak města tvoří tři symboly, které charakterizují jeho hlavní dominanty, a to skleněný pohár jako symbol výroby skla, vodní hladina symbolizující vodní nádrž a zelená barva, jež představuje přírodu a lesy pokrývající tři čtvrtiny katastrálního území města.\n\nMěsto leží na železniční trati č.282, na které se nacházejí dvě železniční zastávky a to Karolinka a Karolinka zastávka, vlaky zde staví v hodinovém intervalu.\n\nMěstem prochází silnice III/487 (Ústí - Janová - Hovězí - Huslenky - Halenkov - Nový Hrozenkov - Karolinka a Velké Karlovice statní hranice.\n\nMěsto má dobré autobusové spojení s okolními vesnicemi taktéž se tu nachází několik autobusových zastávek, spoje zajišťuje ČSAD Vsetín a.s. .\n\nSídla v okolí Karolinky :\n\nMěsto nabízí služby institucí jako je Česká pošta, obvodní oddělení Policie ČR, bankomat a pobočku České spořitelny. Z oblasti kultury nabízí využití městské knihovny nebo divadla. Vzdělávací služby poskytuje mateřská a základní škola. Zdravotní péče je zajištěna na místním zdravotním středisku. Městský úřad tvoří několik odborů, které poskytují základní služby typu CzechPOINT, matrika, sociální oddělení, odbor výstavby a územního plánování. V obci je možno nakupovat v několika maloobchodech jako je Penny, COOP a Euronics.\nNa katastru obce se nachází přírodní památky:\n\nObcí protéká řeka Vsetínská Bečva a její přítoky - potoky Raťkov,Velká Stanovnica s přehradou a Kobylská, tekoucí ze stejně pojmenovaných údolí.\n\nV katastru města se také nachází přehrada Stanovnice, toto vodní dílo vzniklo v roce 1985 zatopením stejnojmenné obce a její původní obyvatele se stali občany Karolinky. Přehrada je důležitým zdrojem kvalitní pitné vody pro široké okolí a také se stala symbolem města.\n\n\n\n\n"}
{"id": "244859", "url": "https://cs.wikipedia.org/wiki?curid=244859", "title": "René Lacoste", "text": "René Lacoste\n\nRené Lacoste (2. července 1904, Paříž – 12. října 1996, Saint-Jean-de-Luz, Francie) byl francouzský tenista, sportovní funkcionář a obchodník s přezdívkou „Krokodýl“ nebo také „Aligátor“. Obchodní značka Lacoste patří mezi ty známé ve sportovní a oddychové módě. Singlové tituly získal na grandslamech French Championships (1925, 1927, 1929), Wimbledon (1925, 1928) a U.S. Championships (1926, 1927), a titul ze čtyřhry ve Wimbledonu v roce 1925. Na olympijských hrách v Paříži v roce 1924 získal bronz ve čtyřhře mužů. V letech 1926-27 byl světovou tenisovou jedničkou.\n\nV období 1940–1943 působil jako prezident národní tenisové federace Fédération Française de tennis. V roce 1976 byl zapsán do Mezinárodní tenisové síně slávy\n\nSpolu s Henri Cochetem, Jacquesem Brugnonem a Jeanem Borotrou patřil k takzvaným \"Čtyřem mušketýrům\", čtyřem francouzským tenistům, kteří patřili k nejlepším hráčům 20. a 30. let 20. století.\n\nFrancii reprezentoval i v Davisově poháru, odehrál celkem 51 zápasů, z toho 40 v dvouhře (32 výher, 8 proher) a 11 ve čtyřhře (8 výher, 3 proher).\n\nJeho manželka Simone Thion de la Chaumeová byla francouzskou amatérskou šampionkou v golfu.\n"}
{"id": "244860", "url": "https://cs.wikipedia.org/wiki?curid=244860", "title": "Italské Alpy", "text": "Italské Alpy\n\nItalské Alpy (italsky \"Alpi italiane\") tvoří horské masivy obklopující ze severu v sevřeném oblouku severní Itálii. Ze západu na východ mají délku 1 200 km a rozkládají se na ploše 51 941 km, což je přibližně 27% celé rozlohy Alp. Dělí se na Západní Alpy (\"Alpi Occidentali\"), Střední Alpy (\"Alpi Centrali\") a Východní Alpy (\"Alpi Orientali\"). Toto členění vychází z italské odborné geografické literatury a liší se od členění Alp v německy mluvících zemích (na Západní Alpy a Východní Alpy), které je přijímáno i v české literatuře. Západní Alpy se rozkládají od Ligurského moře po Simplonský průsmyk (\"Passo del Sempione\", 2 005 m), Střední Alpy od Východních Alp pak odděluje Brennerský průsmyk (\"Passo del Brennero\", 1 371 m). Celé území Italských Alp je rozčleněno na několik dalších desítek pohoří.\n\nItalské Alpy ostatně jako všechny ostatní skupiny jsou značně nejednotným horským systémem. Na západě území Itálie již nenajdeme Jižní vápencové Alpy jako je tomu na východě. Na západě území se táhnou především Centrální krystalické Alpy a na hlavní alpský hřeben jsou nasunuty další, vnitřní masivy s jiným geologickým složením. Zalednění je na západě mnohem mohutnější a vrcholy vyšší. Východní část je složena především z vápence a dolomitu. Pouze Zillertalské Alpy jsou tvořeny rulovým jádrem.\n\nSeverní část Italských Alp má charakter středoevropského klimatu s velkými výkyvy teplot. Oblasti mají výrazný vysokohorský ráz s množstvím srážek především ve vysokých polohách, obzvláště pak sněhových. Nejdeštivější pohoří jsou Julské Alpy, o které se Itálie dělí se Slovinskem ve východní části. Průměrné roční srážky zde dosahují hodnot až 3 865 mm ročně. V západní části drží primát Ortles a Bernina. Mezi pohoří s nejmenším ročním úhrnem srážek patří Walliské Alpy, Přímořské Alpy a Bergamské Alpy. Podzim je považován za nejstabilnější měsíc co se týče počasí a slunečních dní. Platí zde skutečnost, že díky převládajícímu severozápadnímu proudění vzduchu je největší nápor špatného počasí soustředěn na vrcholy Zillertalských Alp a tak se stává, že na rakouské straně prší či sněží a v Itálii je slunečno s modrou oblohou. Jižní okraje hor jsou pod vlivem středomořského podnebí. Oblast severoitalských jezer (Lago di Como, Lago Maggiore atd.) představuje jakousi klimatickou oázu vzhledem ke své jižní orientaci. Ačkoli je oblast položena mezi masivy Walliských Alp na západě a Orobskými Alpami na východě, je zde takřka středomořské klima. To způsobuje také kumulace tepla vodou jezer, která zamezí výraznější klesání teplot pod bod mrazu.\n\n\nNejvětší řekou západní části Italských Alp je Pád (Po, 652 km), který pramení poblíž vrcholu Monte Viso v Kottických Alpách. Řeka je zároveň povodím všech alpských říček a potoků, kde jejich vody jsou Pádem odváděné do Jaderského moře. Významné alpské řeky vlévající se do Pádu jsou Oglio, Adda, Ticino, Agogna, Stura, Chisone, Varaita aj. Celé povodí Pádu má plochu 70 500 km². Vodní stavy silně kolísají. Nejvýznamnější řekou východní části je Adige, která tvoří západní hranici východní části. Dalšími důležitými řekami jsou Piava, Isarco, Taglimiento a Fella, patřící do povodí Jaderského moře. Jedinými řekami tekoucími ve směru východ - západ jsou Brenta a Rienz. Východní část je poměrně chudá na vodopády. Mezi největší a nejznámější patří Cascata di Fanes (Dolomity) či Favarnis (Julské Alpy). Naproti tomu Grajské Alpy jsou velmi bohaté na vodopády a divoké horské bystřiny s velkým spádem. Této energie je využíváno při stavbách četných přehradních nádrží či jezer.\n\nMezi nejnavštěvovanější a nejoblíbenější místa v Italských Alpách jsou severoitalská jezera - Lago di Garda (370 km²), Lago Maggiore (212 km²) a Lago di Como (146 km²). Lago di Garda je zároveň největším italským jezerem. Jezera jsou pozůstatky doby ledové, kdy zde Alpy dosahovaly největší šířky. Po ústupu obrovských ledovců se v krajině vytvořily velmi hluboké kary, které se postupně zatápěly vodou. Nejhlubším jezerem je fjordovité Lago di Como - 409 m. Většina jezer v Italských Alpách neleží v podhůří, ale přímo v alpských údolích. V horách nejdeme stovky menších jezera a nespočet ples a jezírek. Nejvýše položeným horským jezerem je Lago Verde (2 856 m) v masivu Monte Rosy. Východní část je daleko chudší na jezera, díky vápencovému podloží, která zde nedosahují takových rozměrů a hloubky. Mezi nejznámější patří Lago di Braies a Lago di Misurina (Dolomity), Lago di Anterselva (Riesferner), Lago pieve di Cadore na řece Piava. Na italské straně Julských Alp se nacházejí Laghi di Fusine a větší Lago del Predil.\n\nV Italských Alpách najdeme dva typy vegetace - středomořské a středoevropské. Piemontská a Lombardská nížina patří mezi nejúrodnější oblasti v Itálii. V jižních oblastech italských Alp se daří například olivovníkům, tamaryškům, jedlým kaštanům apod. Středním polohám dominuje především hustý jehličnatý les (borovice, modříny) a horské louky. Mezi výškami 1 800 - 2 300 je zastoupena borovice limba. Nejvyšší pásma jsou subalpinská (kosodřeviny) a alpinská. Nejvyšší patra hor reprezenutjí lišejníky, mechy a horské byliny. Ve výšce nad 3 000 m je již jen sníh a led. Ve východní části je pestrost květeny a vápenomilné vegetace podstatně větší. Podepisuje se na tom i středomořské klima zasahující jižní kraje území. Najdeme zde typické zástupce: Myrty, oleandry, pistácie, pinie a cypřiše. V okolí Lago di Garda je charakteristické svými citrónovníky, palmami, agave a opunciemi. Pěstování vinné révy a ovoce je nejvíce rozvinuté v údolích Isarca a Adige.\n\nFauna je díky poměrně hustému osídlení v horských oblastech a velkému turistickému ruchu dnes již zastoupená jen několika druhy. Kdysi hojného medvěda zde již nepotkáme, ostatně jako téměř nikde v Alpách (Karnské Alpy, Adamello-Presanella). Z šelem je rozšířena pouze liška a kočka divoká. Hojně se vyskytuje jelení zvěř, ve vyšších polohách kamzík a kozorožec. Častým obyvatelem alpských luk je svišť. Z ptáků zde létají orel královský a skalní. V jihozápadních masivech žije orlosup bradatý. Z plazů je nejvíce rozšířená zmije obecná a ještěrka živorodá (až do výše 3 000 m).\n\nV Itálii je hustá síť chráněných územních celků (celkem 306) od národních parků (20 v celé zemi), přes velké množství rezervací, přírodních parků atd.\n\nNa území Italských Alp leží tři národní parky :\n\nZ přírodních parků a významných chráněných lokalit uveďmě např. Parco Naturale Adamello - Brenta, Parco Naturale Alpi Orobie, Parco Naturale Prealpi Giulie, Parco Naturale Prealpi Carnische, Parco Naturale Dolomity d´Ampezzo a jiné.\n\n\n"}
{"id": "244868", "url": "https://cs.wikipedia.org/wiki?curid=244868", "title": "Chodová Planá", "text": "Chodová Planá\n\nChodová Planá (německy \"Kuttenplan\") je městys v okrese Tachov, má přes 1800 obyvatel, nadmořská výška je 537 m. Nalézá se asi 8 km jižně od města Mariánské Lázně. Žije zde  obyvatel.\n\nPrvní písemná zmínka o obci pochází z roku 1316. V době Přemyslovců byla Chodová Planá s pásmem chodských vesnic spravována z tachovského hradu. Až později král Jan Lucemburský ve finanční tísni pronajímal Tachov a s ním i vesnice k němu patřící. Za Karla IV. patřila Chodová Planá dokonce třem majitelům.\n\nNa území městyse se nachází dva židovské hřbitovy. Starý židovský hřbitov se nachází v zámeckém parku nedaleko pivovarské restaurace Ve Skále. Nový židovský hřbitov leží na jižním okraji městyse mezi železniční tratí a místní komunikací cca 150 metrů od místního hřbitova.\n\nDnešní Chodová Planá je nejen významným průmyslovým centrem Tachovska, ale zároveň turisticky velmi atraktivním místem. Správní území Chodové Plané spadá částečně do chráněné krajinné oblasti Slavkovský les, s vyvěrajícími prameny Il-sano a Čiperka. Dominantou okolí je Lazurový vrch s patrnými pozůstatky původního osídlení, zříceninou hradu Lazurová hora ze 13. století a hornické činnosti. Pivovar Chodovar je nejen jedním z nejstarších v západočeském regionu, ale jeho stavba je i zajímavou historickou dominantou obce. Zajímavým zastavením je poutní kostel na Pístově a blízký památník padlým na trase pochodu smrti.\n\nOd 23. ledna 2007 byl obci vrácen status městyse.\n\n\n\n\n"}
{"id": "244881", "url": "https://cs.wikipedia.org/wiki?curid=244881", "title": "Pohár Intertoto 2004", "text": "Pohár Intertoto 2004\n\nV poháru Intertoto 2004 zvítězily a zároveň postoupily do poháru UEFA tři týmy Lille OSC, FC Schalke 04 a Villarreal CF.\n\n"}
{"id": "244889", "url": "https://cs.wikipedia.org/wiki?curid=244889", "title": "MOTD", "text": "MOTD\n\nMOTD může znamenat:\n"}
{"id": "244890", "url": "https://cs.wikipedia.org/wiki?curid=244890", "title": "Operace Nordwind (1941)", "text": "Operace Nordwind (1941)\n\nOperace Nordwind byl kódový název společné finsko-německé námořní operace na Baltském moři 13. září 1941 za druhé světové války. Byla zamýšlena jako klamný manévr k odvrácení pozornosti sovětských sil bránících estonské ostrovy Hiiumaa a Saaremaa. Upoutáním pozornosti sovětských ozbrojených sil na tento finsko-německý svaz měla umožnit útok německých sil z jiného směru (operace Beowulf II) bez rizika zásahu sovětské baltské floty. \n\nTato operace byla poznamenána závažnou ztrátou, jelikož při ní byla po nárazu na minu ztracena finská pobřežní bitevní loď \"Ilmarinen\". Zahynulo na ní 271 mužů, 132 se zachránilo. Není známo, že by byl finsko-německý námořní svaz sovětskými silami během operace na moři zpozorován, rozhodně však na něj sovětská strana nijak nereagovala. \n\n\n"}
{"id": "244891", "url": "https://cs.wikipedia.org/wiki?curid=244891", "title": "Prokletije", "text": "Prokletije\n\nProkletije ( ) je pohoří nacházející se na hranicích Albánie, Černé Hory a Kosova. Je to nejvyšší část Dinárských hor. Nejvyšší vrchol je Maja e Jezercës (2694 m), ležící v jižní části celku.\n\nNejvětší část pohoří (přibližně dvě třetiny) náleží Albánii, kde je součástí Severoalbánských Alp. Na severu je Prokletije údolím řeky Lim a její zdrojnice Ljuča odděleno od pohoří Visitor, na západě sousedí v údolí řeky Cijevna s pohořím Žijovo, na jihu plynule přechází v Severoalbánské Alpy, které sahají až k řece Drin, východními sousedy jsou Junička planina a Koprivnik.\n\nPohoří Prokletije nemá souvislý skalní hřeben, ale je rozčleněno do několika hřbetů a horských skupin - na západě Karanfil (Brada), Trojan, Bělič a Maja Kadis. Tyto masivy jsou více rozeklané s monumentálními vápencovými stěnami a hlubokými dolinami. V této oblasti se také nachází dvě nejvýznamnější jezera pohoří (Plavsko jezero, Ridsko jezero). Na východě jsou to skupiny hor Bogičevica, Djeravica či Bogdaš. Jih představuje především okolí vrcholu Maja e Jezercës.\n\nNa západě jsou hory tvořeny vápencem a dolomitem, na východě a severu jsou masivy modelovány břidlicí.\n\nVzhledem k vápencové stavbě je pohoří Prokletije poměrně chudé na vodní zdroje. Potoky mají často sezónní charakter, v mnoha případech se ztrácejí v ponorech. Mezi větší vodní toky patří zdrojnice řeky Lim - Grnčar a Vruja, jejichž soutokem v Gusinje vzniká Ljuča, ta ústí do Plavského jezera a po výtoku z něj již nese jméno Lim. Ze zdejších jezer jsou nejvýznamnější Plavsko jezero ležící v pod horami a Ridsko jezero nad kterým se vypíná masiv Bogičevica.\n\nObyvatelstvo na svazích Prokletije je převážně muslimské a to včetně černohorské části, která je součástí oblasti Sandžak a obývají ji Bosňáci. Největšími sídly na úpatí Prokletije jsou černohorská městečka Plav a Gusinje.\n"}
{"id": "244893", "url": "https://cs.wikipedia.org/wiki?curid=244893", "title": "Spalovací prostor", "text": "Spalovací prostor\n\nSpalovací prostor je místo v motoru, kde se zažehne (vznítí) směs paliva se vzduchem.\n\nTvar spalovacího prostoru, umístění zapalovací svíčky a umístění ventilů jsou velmi důležité činitele ovlivňující průběh spalování, využití energie v palivu, vznik spalin nebo vypláchnutí spalin. Spalovací prostor může být jak v bloku motoru, tak i v pístu.\n\nPři konstrukci spalovacích prostorů se konstruktéři snaží dosáhnout následujících vlastností:\n\nU proudových motorů, které nemají písty, ventily ani klikové ústrojí a kde spalování probíhá nepřerušovaně (kontinuálně), se obvykle hovoří o spalovací komoře, do níž se vhání proud silně stlačeného a tedy horkého vzduchu. Do spalovací komory se zároveň vstřikuje palivo. Jeho spaliny jednak pohánějí hřídel vstupního kompresoru, jednak podle zákona akce a reakce vyvozují tah motoru.\n"}
{"id": "244901", "url": "https://cs.wikipedia.org/wiki?curid=244901", "title": "Bohinjské jezero", "text": "Bohinjské jezero\n\nBohinjské jezero ( , ) je největší jezero ve Slovinsku, když nepočítáme nestálé Cerknišské jezero. Leží v nadmořské výšce 525 m. Má rozlohu 3,18 km², je 4,35 km dlouhé a 1,25 km široké a pobřeží má délku 10,9 km. Dosahuje maximální hloubky 45 m. Jezero je ledovcovo-tektonického původu: prohlubeň vznikla intenzivním erozním působením ledovce. Ve východní části jezera se nacházejí četné morény. Hlavním přítokem jezera je řeka Savice napájená z Černého jezera, která se v západní části probíjí balvanovými morénami a u osady Ukanc se rozlévá v Bohinjské jezero. Jde o průtočné jezero, vytéká z něj druhá nejkratší řeka ve Slovinsku, řeka Jezernice, která se po méně než stech metrech slévá s z levé strany přitékající Mostnicí v Sávu Bohinjku. Na severním okraji jezera se nachází větší množství krasových pramenů, nejznámější z nich je Govic.\n\nNa konci poslední ledové doby byla hladina jezera o 16 metrů výše než dnes a jezero sahalo až do dnešní Staré Fužiny.\n\nJezero vzniklo po ústupu Bohinjského ledovce, kterým bylo vytvořeno v poslední době ledové. Během dlouhých období dešťů se hladina zvyšuje o 2 až 3 metry. V létě se teplota vody vyšplhá až na 22 °C, což spolu s čistotou jezera vede k tomu, že je používáno ke koupání. V zimě se hladina jezera mění na velké ledové kluziště. \n\nNachází se v povodí říčky Sava Bohinjka, která je horním tokem řeky Sáva.\n\nNachází se na území Triglavského národního parku, jehož součástí se stalo roku 1981. Za jasného počasí lze z něj vidět i vrchol nejvyšší hory Slovinska, Triglavu (2 864 m n. m.).\n"}
{"id": "244904", "url": "https://cs.wikipedia.org/wiki?curid=244904", "title": "Chikungunya", "text": "Chikungunya\n\nChikungunya (vyslov \"čikunguňa\") je nemoc vyvolána arbovirem z rodu alphavirů (čeleď Togaviridae). \n\nJméno viru je odvozeno od držení těla nemocných osob, protože v jazyce makonde to znamená „kráčet skloněný“.\n\nVirus, který způsobuje onemocnění chikungunya, vědci poprvé izolovali v roce 1952 v Tanzanii a Ugandě. Ojediněle se tento virus objevil v Evropě (například v severní Itálii). V Itálii se virus poprvé objevil v roce 2007, přinesl ji pravděpodobně pacient, který předtím pobýval v Indii, a následně vypukla epidemie, která postihla až 250 lidí. V roce 2017 se nemoc vyskytla v italských městech Anzio, Řím a Latina. K 15. září 2017 bylo postiženo již 47 lidí, ještě předchozí den bylo médiím známo jen 17 případů. O první zásah žádala ministryně zdravotnictví již 7. září 2017. Římská primátorka si postěžovala, že jí vedení regionu Lazio předalo informace o vypuknutí nemoci příliš pozdě. V zasažených oblastech bylo zastaveno dárcovství krve.\n\nHlavními projevy tohoto onemocnění je horečka, bolesti kloubů, hlavy a svalů. Někteří nemocní pacienti mají další příznaky, například vyrážku, nevolnost, únavu, krvácení z nosu nebo dásní. Inkubační doba je pět až sedm dní. Přenašečem horečky chikungunya je hmyz (mušky, komáři). Zdrojem infekce v době epidemie je člověk. Kauzální léčba není možná, provádí se pouze symptomatické řešení příznaků (horečka, bolesti, atd.).\n"}
{"id": "244918", "url": "https://cs.wikipedia.org/wiki?curid=244918", "title": "70. léta v hudbě", "text": "70. léta v hudbě\n\n70. léta 20. století znamenala největší rozvoj hard rocku, heavy metalu, Punk-rocku.\n\nPo konci legend jako The Doors, The Beatles, Jimi Hendrix nastala doba progresivního rocku (Pink Floyd), metalu (Black Sabbath), glam rocku (T. Rex), hard rocku (Grand Funk), popu (ABBA) a disca (Boney M, Bee Gees, The Trammps).\n\n\n"}
{"id": "244920", "url": "https://cs.wikipedia.org/wiki?curid=244920", "title": "Sebastian", "text": "Sebastian\n\nSebastian je mužské křestní jméno řeckého původu. Vzniklo z latinského jména \"Sebastianus\" a vykládá se jako „sebastský, obyvatel města Sebasty“, původní význam je ze slova σεβαστός (sebastos) „vznešený, ctihodný“, které pochází z σέβας (sebas) „hrůza, úcta, strach“. Další varianty jména jsou Sebastian, Sebastián, počeštěně Šebestián.\n\nV České republice připadá jeho svátek na 20. ledna, podle staršího kalendáře na 22. prosince.\n\n\n\n\n"}
{"id": "244923", "url": "https://cs.wikipedia.org/wiki?curid=244923", "title": "Trolejbusy Tatra", "text": "Trolejbusy Tatra\n\nKonstrukcí trolejbusů se československá firma Tatra zabývala už v roce 1930, kdy zpracovala návrh třínápravového trolejbusu, a v roce 1937, kdy vznikl ideový návrh malého dvounápravového trolejbusu délky 6 metrů. U obou těchto návrhů se uvažovalo o využití karosérií tehdejších autobusů Tatra.\n\nPrototyp prvního tatrováckého trolejbusu T 86 zahajoval (společně s vozy Škoda 1Tr a Praga TOT) trolejbusovou dopravu v Praze – první „moderní“ trolejbusový provoz na území dnešního Česka. Nejznámějším typem se ale stal vůz Tatra 400, který byl konkurenčním typem trolejbusu Škoda 8Tr z Ostrova. Později socialistické úřady konkurenci zakázaly, Škodu Ostrov v soutěži vybraly jako monopolního domácího výrobce a Tatře znemožnily další vývoj a výrobu.\n\n"}
{"id": "244934", "url": "https://cs.wikipedia.org/wiki?curid=244934", "title": "Skagaströnd", "text": "Skagaströnd\n\nSkagaströnd je rybářská vesnice a zároveň obec na severu Islandu, u fjordu Húnaflói. Žije zde 488 obyvatel (2015). Zeměpisné souřadnice jsou 65°50' severní šířky a 20°19' západní délky.\n\nSkagaströnd leží na pobřeží a již od 15. století byl centrem obchodu v oblasti. V roce 1814 jej navštívil skotský misionář Ebenezer Henderson, který na počátku 19. století jako představitel Britské a zahraniční biblické společnosti rozšiřoval Bibli v několika skandinávských krajinách, včetně Islandu.\n\nV 30. letech 20. století byla postavena nová přístavní budova, v roce 1944 zde byla založena továrna na zpracování ryb a v roce 1946 zvláštní závod na zpracování herinků, tzv. herinkárna.\n\nV současnosti se zde nachází například základní škola, kostel, medicínské centrum, sportovní centrum a golfové hřiště.\n\n"}
{"id": "244935", "url": "https://cs.wikipedia.org/wiki?curid=244935", "title": "Stokkseyri", "text": "Stokkseyri\n\nStokkseyri je vesnice na jihu Islandu, která je součástí obce Árborg, 4 km od města Eyrarbakki. Byla založena kolem roku 900 osadníkem Hásteinnem Atlasonem. Žije zde 478 obyvatel. Zeměpisné souřadnice jsou 63°50' severní šířky a 21°04' západní délky.\n"}
{"id": "244936", "url": "https://cs.wikipedia.org/wiki?curid=244936", "title": "Fellabær", "text": "Fellabær\n\nFellabær je vesnice na severovýchodě Islandu v obci Fljótsdalshérað a regionu Austurland vzdálená 3 km od města Egilsstaðir. Prochází jí hlavní islandská silnice Hringvegur. Vesnice leží při západním břehu jezera Lagarfljot. Východně od ní se nachází letiště Egilsstaðir. K 1. lednu 2014 zde žilo 409 obyvatel.\n"}
{"id": "244937", "url": "https://cs.wikipedia.org/wiki?curid=244937", "title": "Hellissandur", "text": "Hellissandur\n\nHellissandur je vesnice na západě Islandu, na poloostrově Snæfellsnes, u města Ólafsvík. Žije zde 406 obyvatel.\n\nPůvodně rybářská osada se stala turistickým centrem. Mezi místní pamětihodnosti patří námořní muzeum, v němž je vystavena nejstarší islandská veslice z roku 1826, a několik domů s typickou drnovou střechou. Nedaleko vsi se pak nachází ledovec Snæfellsjökull a rozhlasový stožár Hellissandur, která je s 412 metry jednou z nejvyšších staveb v Evropě.\n"}
{"id": "244938", "url": "https://cs.wikipedia.org/wiki?curid=244938", "title": "Pohár Intertoto 2001", "text": "Pohár Intertoto 2001\n\nV poháru Intertoto 2001 zvítězily a zároveň postoupily do poháru UEFA tři týmy Aston Villa FC, Paris Saint-Germain FC a Troyes AC.\n\n"}
{"id": "244939", "url": "https://cs.wikipedia.org/wiki?curid=244939", "title": "Lékařská fakulta Masarykovy univerzity", "text": "Lékařská fakulta Masarykovy univerzity\n\nLékařská fakulta Masarykovy univerzity (LF MU) je jednou z devíti fakult Masarykovy univerzity, jež se specializuje na výuku lékařských oborů, zdravotnických specializací a vědecko-výzkumnou práci.\nVznikla v roce 1919 a patří mezi čtyři nejstarší fakulty univerzity.\n\nOd svého založení sídlila fakulta na Komenského náměstí v Brně. Od září 2010 sídlí v Univerzitním kampusu v Brně-Bohunicích spolu s přírodovědeckou fakultou, fakultou sportovních studií a četnými vědeckými institucemi v rámci centra vědecké excelence v oblasti věd o živé přírodě, pokročilých materiálů a technologií CEITEC.\nLékařská fakulta využívá také prostor Fakultní nemocnice Brno v kampusu, Fakultní nemocnice u sv. Anny v Brně v centru města a Masarykova onkologického ústavu na Žlutém kopci.\n\nV současnosti je LF MU jednou z desíti lékařských fakult na území České republiky. V roce 2015 bylo na magisterské studijní programy přijato 743 ze 4 627 uchazečů. \nNa bakalářské studijní programy bylo tentýž rok přijato 582 z 3 050 uchazečů.\n\nMasarykova univerzita byla založena 28. ledna roku 1919 v Brně na základě usnesení Národního shromáždění, na popud poslanců Aloise Jiráska, Dr. Engliše a jejich kolegů.\n\nVydáním Zákona o zřízení Masarykovy univerzity (zákon č. 50/1919 Sb.) shromáždění nařídilo založení československé státní univerzity v Brně o čtyřech fakultách. Právnické, lékařské, přírodovědecké a filosofické. Zákon dál uložil zřízení prvního a druhého ročníku lékařské fakulty už v roce 1919–1920. Jedním z tehdejších důvodů byla snaha odlehčit pražským fakultám, kvůli nedostatečné kapacitě a jejich plánované rekonstrukci. Dále zákon stanovil časový rámec pro výběr místa a vytvoření zázemí univerzity do roku 1930. Mezi signatáři bychom našli T. G. Masaryka, Švehlu, Dr. Stránského a Dr. Rašína.\n\nPro vznik lékařské fakulty byla rozhodující existence Zemské nemocnice v Pekařské ulici, založené roku 1786, dále přítomnost specializovaného Zemského ústavu černovického pro choromyslné postaveného roku 1863, a Zemské porodnice, vybudované roku 1888 na Obilním trhu.\n\nPo vydání zákona šestičlenná přípravná komise předložila návrh na jmenování profesorského sboru, jehož základem byli Edward Babák, Antonín Ostrčil, Otomar Völker, František Karel Studnička, Antonín Hamsík, Pavel Ludvík Kučera, Rudolf Vanýsek a Julius Petřivalský. Následně byl jmenován prof. Pavel Ludvík Kučera prvním děkanem a už 12. listopadu 1919 prof. Edward Babák pronesl první přednášku na téma \"Úvod ke studiu lékařskému\".\n\nTeoretická pracoviště byla rozmístěna po budovách bývalých kasáren na ulici Úvoz a Údolní, přičemž klinické obory se vyučovaly v Zemské nemocnici. Do roku 1939, kdy byly české vysoké školy uzavřeny nacisty, bylo postaveno ve městě a v areálu nemocnice několik dalších pracovišť.\n\nBěhem války došlo k postupné likvidaci lékařské fakulty jak na straně zaměstnanců, tak na straně vybavení. Po roce 1945 byla lékařská fakulta uvedena do provozu nejdříve. Fakulta jako částečnou náhradu za zničené ústavy získala část budovy zrušené německé polytechniky a dvě budovy na Komenského náměstí. Materiální pomocí přispěly UNRRA a Spojené státy. Zotavování skončilo roku 1948, kdy změna politické situace vedla k propouštění demokraticky smýšlejících členů sboru.\nV poválečném období došlo také k oborovým změnám. Od roku 1948 se na fakultě vyučovalo dvouleté farmaceutické studium. O čtyři roky později bylo prodlouženo na čtyřleté. Nakonec byl obor vyčleněn a vznikla samostatná farmaceutická fakulta, která bylo roku 1960 zrušena. Zubní lékařství bylo jako samostatný směr zavedeno v roce 1950–1951, přičemž výuka samostatného oboru od prvního ročníku byla pozdržena o dalších dvacet let. Tři roky po otevření zubního lékařství bylo studijní portfolio rozšířeno o pediatrický směr. Samostatná výuka pediatrie vydržela až do roku 1990, kdy splynula se směrem Všeobecného lékařství. Tehdejší pětileté studium medicíny bylo v roce 1954–1955 prodlouženo po semestrech nejdříve na pět a půl roku a následně na šest let.\n\nPřes všechny potíže, které politická situace přinesla, výzkum probíhal dál. Na fyziologickém ústavu doc. MUDr. Jan Peňáz vyvinul automatický neinvazivní měřič tlaku. Skupina vedená profesorem. J. Vašků uskutečnila první aplikace umělého srdce v klinické praxi. V roce 1982 se na Obilním Trhu narodilo první \"dítě ze zkumavky\" v Česku, za pomocí metody transferu gamet do vejcovodu (GIFT). V oboru fertilizace a transplantologii bylo během následujících let dosaženo dalších úspěchů.\n\nPo roce 1989 byly fakulta i její ústavy postupně vybaveny moderní technikou, diagnostickými přístroji, zaváděly nové terapeutické postupy. Potřebám praktické medicíny se přizpůsobil také zvyšující se počet studentů.\n\nOd roku 2005 se vytvořily katedry pro nelékařské obory ve formě bakalářského studia s možností pokračovat v navazujícím studiu magisterském. V tomto období již vedle fakulty sídlila v jejích prostorách také celouniverzitní počítačová studovna s nepřetržitým provozem a pro mnohé studenty se stala fakulta denním místem studia. Během téhož roku bylo zahájeno stěhování prvních pracovišť do nově zbudovaného Univerzitního kampusu Bohunice. V roce 2010 byla výuková část kampusu slavnostně otevřena.\n\nDnes (2016) původní prostory lékařské fakulty v centru města na Komenského náměstí využívá řada celouniverzitních pracovišť: Centrum zahraničních studií, Centrum pro transfer technologií, Kariérní centrum Masarykovy univerzity nebo zázemí pro univerzitu třetího věku.\n\nFakulta se celkem skládá z 66 ústavů a klinik. Rozlišuje se Správní pracoviště, Účelová zařízení a dále na výuku zaměřená teoretická pracoviště, pracoviště nelékařských oborů a pracoviště společná s klinikami. V současnosti, roku 2016, jsou kliniky společné s fakultou ve Fakultní nemocnicí u sv. Anny, Fakultní nemocnicí Brno - pracovišti dospělého věku, dětského věku a reprodukční medicíny. Dále v Úrazové nemocnici a na Masarykově onkologickém ústavu. Celkem bychom našli 53 klinik rozmístěných po areálech nemocnic v Brně.\n\nKvůli potřebám jednotlivých pracovišť lékařské a přírodovědecké fakulty byl vytvořen Institut biostatistiky a analýz Lékařské fakulty.\n\nSprávní pracoviště fakulty sdružuje technicko-provozní oddělení a děkanát, v jehož čele v současnosti (2016) stojí prof. MUDr. Jiří Mayer, CSc.. V pořadí je profesor Mayer 39. děkanem ve vedení fakulty.\n\nÚčelová zařízení jsou heterogenní skupinou zahrnující Centrum léčivých rostlin, zaměřené na nekomerční pěstování rostlin pro výukové a výzkumné účely, Centrum výpočetní techniky, zodpovědný za rozvoj informačních a komunikačních technologií na univerzitě, chov laboratorních zvířat a Knihovnu univerzitního kampusu, vzniknuvší splynutím knihovny lékařské fakulty, knihovny fakulty sportovních studií a části knihovny přírodovědecké fakulty.\n\nTeoretická pracoviště téměř pokrývají svými zaměřeními první tři roky studia Všeobecného lékařství. Řadíme sem celkem 11 ústavů, mezi které řadíme například Biofyzikální, Anatomický a Fyziologický ústav.\n\nDruhý způsob řazení organizace fakulty se týká vnitřních orgánů fakulty. Akademické orgány jsou zastoupeny Akademickým senátem fakulty, Děkanem, Vědeckou radou a Disciplinární komisí. Mezi další orgány řadíme Tajemníka a Poradu proděkanů.\n\nLogo je spojením písmen ve fontů MUNI. Používá se ve zkratce MUNI MED. Původní logo lékařské fakulty zobrazovalo kombinaci Aeskulapovy hole s hadem a závitu dvoušroubovicové molekuly DNA. Barva fakulty je \"červená\" (Pantone 1795 C).\n\nFakulta poskytuje dva tradiční magisterské studijní programy v lékařství a stomatologii, které lze studovat pouze v prezenční formě. Od roku 2005 je otevřena také řada bakalářských studijních programů, z nichž vybrané lze studovat jak prezenční, tak kombinovanou formou. V roce 2016 jsou nabízeny tyto programy:\nProgramy jsou vyučovány paralelně v českém a anglickém jazyce.\nObory fyzioterapie a optometrie jsou jako jediné vyučované zároveň česky i anglicky.\n\nVe zvolených specializacích lze pokračovat v doktorském studiu. Na fakultě se pro zájemce konají přípravně kurzy pro přijímací řízení do magisterských oborů.\n\nV roce 2013 byl zahájen stipendijní program pro současné studenty fakulty s rozšířenou vědeckou přípravou (zkr. P-PooL), pomocí jehož stipendijního programu mohou být navštíveny konference v zahraničí až do výše 50 tisíc korun nebo honorován student.\n\nDěkanem fakulty je od roku 2019 prof. MUDr. Martin Repko, Ph.D.\n\nNa lékařské fakultě bylo pomocí systému tzv. \"výukových jednotek\" provedena optimalizace výuky. Cílem projektu OPTIMED je lepší využití informačních technologií ve výuce a definování minimálních požadavků jednotlivých oborů s ohledem na jejich provázání.\n\nV roce 2013/2014 došlo k zavedení speciálního studia, v podobě programu P-PooL, pro mimořádně nadané studenty se zájmem o vědeckou práci a byl představen koncept \"dvourychlostní lékařské fakulty\" - mít standard pro vědu a také motivaci pro nejlepší. Studentům bude nabídnuto kontinuální pokračování ve vědecké práci v postgraduálním studiu.\n\n\n\n"}
{"id": "244940", "url": "https://cs.wikipedia.org/wiki?curid=244940", "title": "Kós (město)", "text": "Kós (město)\n\nKós (v novořečtině Κως) je řecké přístavní město, správní středisko stejnojmenného řeckého ostrova Kós v Egejském moři v souostroví Dodekanés. Nachází se na severovýchodním pobřeží ostrova ve vzdálenosti přibližně 4 km od protilehlého tureckého přístavu Bodrum. Město je významným přístavem a střediskem cestovního ruchu. Na západě hraničí s obecní jednotkou Dikeios.\n\nV roce 2011 žilo ve městě 19 432 stálých obyvatel, což je dle sčítání také počet obyvatel obecní jednotky a komunity. Město tak pro statistické účely tvoří jedno sídlo spolu vesnicemi Lambi, Platani, Ampavris, Kako Prinari, Giapili a Paradisi.\n\nDějiny města jsou úzce spojeny s dějinami ostrova Kós. Město bylo založeno v roce 366 př. n. l. Město je rodištěm slavného antického lékaře Hippokrata z Kosu. Jeho památku ve městě připomíná památný platan. Vedle antických památek je ve městě řada památek z období rytířského řádu Johanitů a tureckého panství. V první polovině 20. století, kdy ostrov připadl Itálii, byla vystavěna řada veřejných i správních budov, které i dnes jsou v architektuře města nepřehlédnutelné (např. správní budova u přístavu, centrální náměstí - Platía Eleftherías - s tržnicí a archeologickým muzeem). Po silném zemětřesení 23. dubna 1933 se větší část starého města ocitla v rozvalinách, což umožnilo rozsáhlý archeologický výzkum i částečnou rekonstrukci některých památek.\n\nCentrum města je soustředěno kolem přístavu Mandráki, jehož dominantou je středověká rytířská pevnost, která pochází z dob vlády Johanitů. Pevnost po zemětřesení v roce 2007 není pro veřejnost přístupná.\n\nAntické památky vytvářejí ve městě Kós 2 celky:\n\n- antická agora poblíž přístavu,\n\n- západní vykopávková oblast, na kterou navazují Ódeion a Casa Romana\n\nAntická agora byla hospodářským i politickým centrem antického města. Kromě tržiště a shromáždiště, které byly zřízeny po založení města, se zde nacházely dílny a krámky řemeslníků. Později byly vztyčeny i antické chrámy, které se dnes nacházejí v rozvalinách.\n\nV západní vykopávkové oblasti jsou pozůstatky staveb od 3. stol př. n.l. až do 2. stol. n.l. Znovu vztyčené sloupy označují gymnasion - sportoviště pro atlety. Budova tzv. nymfea sloužila zřejmě jako lázně. Má pozoruhodný vnitřní dvůr - atrium, není však není přístupná. Na více místech areálu byly odkryty krásné antické mozaiky, z nichž vyniká \"Únos Evropy\" na námět starořecké báje.\n\nÓdeion\n\nŘímské divadlo z 2. století. které má 15 řad mramorových sedadel, z nichž některá jsou původní.\n\nCasa Romana\n\nŘímská vila ze 3. století, která byla objevena italskými archeology po ničivém zemětřesení a byla do značné míry rekonstruovaná. Budova obsahuje tři atria a představuje vysoký životní standard bohatých Římanů.\n\nPamátky z tureckého období\n\nVe městě se dochovalo několik mešit, zejména Defdarova mešita na centrálním náměstí a dále mešita Hadži Hassana(tzv. mešita s lodžií) poblíž přístavu. Obě mešity pocházejí z 18. století. Vedle Hassanovy mešity se dochovaly původní turecké lázně.\n\nArcheologické muzeum\n\nNachází se na centrálním náměstív budově ze 30. let 20. století. Vystavuje zejména sochy a mozaiky s helénistického a římského období. V centrální hale v přízemí je položena barevná mozaika z 2.- 3. století \"Příjezd boha lékařství Asklépia na Kós\", kterého vítá lékař Hippokratés. Řada soch v muzeu má vztah k \"lékařské\" tradici Kósu - socha Hygie, boha Asklépia, Hippokrata.\n\nV blízkosti města se nachází antický léčebný, lázeňský a náboženský areál Asklépion.\n\nWeiss Helmuth, Kós, Merian, nakladatelství Jan Vašut 2009, 128 s.\n"}
{"id": "244942", "url": "https://cs.wikipedia.org/wiki?curid=244942", "title": "Helena Maršálková", "text": "Helena Maršálková\n\nHelena Maršálková (* 2. ledna 1950 Praha) je česká folková a countryová zpěvačka. Od roku 1971 je spojována (spolu se svým tehdejším manželem Václavem Maršálkem) s trampskou a countryovou skupinou Pacifik, kde působí doposud. Po několik let se bez větších úspěchů také pokoušela o sólovou pěveckou dráhu. Zpívala ve skupině Tomáše Linky Kanafas, jeden čas byla i členkou Divadla Semafor, nazpívala několik duetů s různými předními interprety české populární hudby mj. s Jiřím Schelingerem. \n\nDiskografie není úplná\n\n"}
{"id": "244945", "url": "https://cs.wikipedia.org/wiki?curid=244945", "title": "Vichren", "text": "Vichren\n\nVichren je nejvyšší vrchol pohoří Pirin, druhý nejvyšší vrchol v Bulharsku (nejvyšší je Musala 2925 m v masivu Rila) a třetí nejvyšší na Balkáně (2. nejvyšší je Mytikas 2917 m v pohoří Olymp, Řecko). Vichren působí masivně a elegantním, působivým tvarem zcela ovládá okolí a celý Severní Pirin.\n\nVichren je situovaný v severozápadní části Pirinského masivu. Společně se sousedním vrcholem Kutelo (2908 m) (druhý nejvyšší vrchol Pirinu) tvoří klasickou scenérii pohoří. Štít je monumentální z jakékoli světové strany. Jižní stěna spadá k soustavě jezer Vlahinski Ezera, východní srázy ovládají o 2000 m hlouběji údolí Banderica, na jejímž horním konci stojí Chata Vichren (1950 m). Západní svah je umístěn nad sedlem mezi Vichrenem a Kutelo. Nejpůsobivější je ale severní stěna.\n\nNejstarší chata pohoří - Banderica (1770 m) je nejčastějším výchozím bodem při výstupu na Vichren. K ní se lze dostat po poměrně slušné cestě z Banska (18 km, 4 hod.), kde lze využít i veřejnou dopravu. Na vrchol to od chaty trvá 3 hod. Od chaty Vichren (1950 m), stojící asi 3/4 hod., od Banderice máme ještě možnost kromě samotného Vichrenu, vystoupit na vrcholy Končeto (2780 m, 3,5 hod.) nebo Todorin vrch (2746 m, 3 hod.).\n\nVýchozí bod je Chata Vichren (1950 m), pod východní stěnou Vichrenu. V průběhu celé cesty jdeme otevřeným prostorem již v nadlesním pásmu. Po asi 30 min. cesta míjí skalnatou část masivu Vichren s rozhledem na Vlahinjski Ezera (jezera) pod námi. Posléze stezka dosahuje plató Vihrenski Preslap a po hodině lehké turistiky dosahuje k sedlu, odkud pokračuje přímo po hřebeni na vrchol. Tento úsek není nebezpečný a neobsahuje žádná exponovaná místa jak by se mohlo zdát.\n\n\"Délka\": Chata Vichren – jižní sedlo Vichrenu – Vichren, vrchol: 3 hod.\n\nDruhá možnost jak dosáhnout vrcholu Vichrenu je právě ze severovýchodu. Během této cesty můžeme pozorovat mohutnou severní stěnu. Jdeme poprvé popsanou cestou na Vichren. Míjíme sedlo mezi Kutelo a Vichren ve výšce asi 2600 m, odkud začíná výstup severním ramenem na vrchol. Na této cestě se již setkáme s lehce exponovanými úseky a tudíž ho nelze doporučit úplným začátečníkům. Speciálně ke konci podzimu, v zimě a v brzkém jaru, kdy je hřeben ještě pod sněhem a ztěžuje tak postup. Ze sedla pokračuje cesta vlevo a po 40 min. dosahuje vrcholu. Stezka vyžaduje znalost lehkého lezení v obtížnosti I.UIAA. Nejsou zde větší technické problémy, ale skály mohou být kluzké, například po dešti.\n\n\"Délka\": Chata Vichren – sedlo mezi Vichren/Kutelo – Vichren vrchol: 3.15 hod. - 3.45 hod.\n\nPři návštěvě Banska (10 000 obyv.) je dobré zastavit se u místní přírodní atrakce Baikushevata Mura, což je starověká Makedonská sosna, která je 1300 let stará. Nalezneme ji po cestě z Banska na chatu Vichren, asi 10 minut od chaty Banderica po pravé straně.\n\nOptimální doba pro výstup na Vichren je od poloviny června do poloviny září, kdy jsou hory bez sněhu. Jinak se ale dá lézt na vrchol po celý rok.\n\n"}
{"id": "244950", "url": "https://cs.wikipedia.org/wiki?curid=244950", "title": "Lipniki (okres Białystok)", "text": "Lipniki (okres Białystok)\n\nLipniki jsou vesnice v podleském vojvodství v okrese Białystok. V letech 1975–1998 patřily administrativně do vojvodství białystockého. Lipniki jsou součástí gminy Tykocin.\n\nŽil a zemřel zde slavný polský renesanční spisovatel Łukasz Górnicki.\n"}
{"id": "244952", "url": "https://cs.wikipedia.org/wiki?curid=244952", "title": "Pavel Lohonka", "text": "Pavel Lohonka\n\nPavel Lohonka, uměleckým jménem Pavel Žalman Lohonka, zkráceně též Žalman, (*20. března 1946 České Budějovice) je český folkový písničkář, jedna z nejvýraznějších postav české folkové scény.\n\nByl a je vůdčí postavou několika významných českých folkových souborů, velmi známé je jeho působení v legendární jihočeské folkové kapele Minnesengři, kde působil od roku 1969 až do roku 1985. Spolupracoval i s další významnou jihočeskou folkovou skupinou Nezmaři či pardubickou skupinou Stopa (skupina \"Spojených trampských osad Pardubice\").\n\nOd roku 1982 do současnosti působí ve své vlastní hudební skupině s názvem Žalman & spol. Tato skupina je od roku 2017 složena z Pavla Lohonky, Petra Novotného, Michaely Hálkové a Petr Havrdy\n\nVlastní tvorba Pavla Lohonky čerpá z několika inspiračních zdrojů. Vedle jihočeských lidových písniček jsou patrny velmi výrazné inspirační zdroje z tvorby různých osobností světového folku, v menší míře též lidová hudba jiných národů.\n\nJeho tvorba je velice charakteristická svoji výrazně posmutnělou, někdy až teskně zachmuřenou náladou, je to velmi často hudba značně hloubavá, meditativní až sentimentálně poetická. Je jedním z hlavních zakladatelů významného folkového festivalu \"Zahrada\".\n\nNeobsahuje nahrávky skupin Minnesengři a Nezmaři - viz jejich hesla.\n\n\n\n"}
{"id": "244954", "url": "https://cs.wikipedia.org/wiki?curid=244954", "title": "Žalman", "text": "Žalman\n\nŽalman může označovat:\n\n\n\n"}
{"id": "244955", "url": "https://cs.wikipedia.org/wiki?curid=244955", "title": "Tykocin", "text": "Tykocin\n\nTykocin - (lat. \"Tykociensis\", heb. \"Tiktin\", \"Tyktin\", \"Tuktin\") – město v Polsku v Podleském vojvodství, okres Białystok, západně od Białystoku.\n\nV Tykocině v minulých stoletích častokrát přebývali polští králové a významná knížata. Dnes je to jedno z turisticky nejvyhledávanějších míst na Podlesí, kam přijíždí mnoho návštěvníků z Polska i zahraničí. \n\nVe městě se nachází hrad Tykocin z 15. století. Kromě toho je zde také jedna z nelépe zachovalých židovských osad (štetl) s barokní synagogou.\n"}
{"id": "244971", "url": "https://cs.wikipedia.org/wiki?curid=244971", "title": "Spikaly", "text": "Spikaly\n\nSpikaly je vesnice v okrese Mladá Boleslav, součást obce Katusice. Leží v Máchově kraji v Podbezdězí. Obec čítá trvale přihlášených 60 obyvatel, 29 domů a čp. 33. Spikaly jsou malou vískou, která sousedí s Katusicemi, Skalskem a Kování, vzdálenější obce jsou Sudoměř a Krásná Ves.\n\nMladší doba kamenná: Na polích při východním okraji obce zjistil na podzim roku 1938 dr. Karel Žebera (dle jeho vlastní sdělení) vypíchanou keramiku, vynesenou na povrch hlubokou orbou z kulturních jam. Byla tu tedy osada lidu s keramikou vypíchanou. Z polohy severně od obce má Žebera ze sběrů pana Moce z čp. 24 amfibolitové kopytové nástroje.\n\nLid popelnicových polí: Na polích severozápadně od obce zjistil dr. K. Žebera roku 1939 větší sídliště z doby lužicko-knovízksé; tuhované střepy byly tu podle jeho údajů nalezeny při hloubení jamek pro stromy a při hluboké orbě. Dosavadní nálezy pocházejí dosud jen se sběru.\n\nDoba hradištní: V téže poloze, kde byly nálezy lužickoknovízské, byly též jámy z hradištního údobí (keramika, zdobená mnohonásobnou vlnicí). Ve spikalech byly též kostrové hroby s esovitými záušnicemi, stříbrem plátovanými (Nár. museum, inv. č. 54932, 54933; Památky arch. V, 1863, 285; V. J. Šimák, Soupis Mnichovohradišťska, 562). Výzkum kostrového pohřebiště nebyl dosud proveden.\n\nObec nejdříve patřila pánům z Kováně. O pánech z Kováně je už první zmínka (z kroniky Tadeáše Hájka z Hájku) v roce 976, kdy byla v kraji obrovská bitva mezi pohany a knížetem Boleslavem II., jíž se po boku Boleslava II. účastnil Béřa (Beer, Medvěd), pozdější pán z Kováně, který za to od knížete dostal panství právě zde, na Kováni. Kdy vznikla vlastní obec Spikaly, se přesně neví, ale musel tu být nějaký samostatný statek (což není dokázáno). První písemná zmínka pochází z roku 1402, kdy pán Sulek II. Kowanský prodal úroky ve Spikalých (\"in Wespikal\") a Borči koleji „Všech svatých\". Další zmínka o obci uvádí, že někdy v letech 1417 až 1430 se rod zemanů z Lejen usadil krátce na statcích ve Spikalech a nakonec se odstěhoval k Úštěku do obce Jištěrpy.\n\nV roce 1493 patřila jedna část obce Spikal rodu Vančurů, držitelem byl Mikuláš Vančura z Řehnic a Krnska. Vančurové drželi také Krásnou Ves, Řehnice, Krnsko, Pětikozly, Strašnov, Jizerní Vtelno a další vsi. Roku 1535 prodal syn Mikuláše Vančury Jan svému bratru Jiříkovi (držel Brodce) Spikaly a další statky. Roku 1553 Jiřík zemřel a z jeho osmi synů zdědil Spikaly syn Bedřich, který dostal ještě obce Řehnice, Pětikozly, Vrásnov, Vinec, Strašnov a Jizerní Vtelno. Bedřich zemřel roku 1578 a po něm se ujal majetku Jan Vančura, o kterém je v pramenech psáno „rváč a násilník, jemuž není rovno\". Patřily sem domy čp. 6, 7, 8 a 10. Později tyto statky patřily hraběcí rodině Sporcků.\n\nV roce 1535 druhou část Spikal vlastnil Burian Stránovský ze Sojovic, který držel ještě Krásnou Ves, Kováň a městečko Sovínky. A tohoto roku 1535 prodal Spikaly a Krásnou Ves pánu Janu Hrzánovi z Harasova. Roku 1541 prodal Burian Stránovský ze Sojovic i panu Janu Hrzánovi z Harasova městečko Kováň a roku 1548 městečko Sovínky. Tím byl položen základ panství sovineckého, v němž také zůstaly Spikaly až do zrušení poddanství. Pan Jan Hrzán z Harasova držel již před rokem 1526 i statek Vrutici, který koupil od bratrů Valkounů z Adlaru. K tomuto panství patřily obce: Vrutice, Krpy, Sušno, Radoun, Zahájí, Katusice a nějaké dědiny u Mladé Boleslavi.\n\nPan Jan Hrzán zemřel roku 1561 a odkázal Vrutici a Sovinky Adamu Šťastnému, jenž byl pod poručnictvím pana Dobeše na hradu Housce svého strýce. Když Adam Šťastný došel let moudrých a spravedlivých, žádal svého strýce za vydání dědin oteckých. Avšak nemohl zaplatit sumu na úpravu jeho statku, postoupil Dobeši v náhradu Vrutici, tak jak jí zdědil. Dobeš odkázal Vrutici svému synu Václavu staršímu, jenž s manželkou Dorotou z Ocelovic měl syna Dobeše. Václav zemřel roku 1584 a je pochován na hřbitově sv. Havla v Mladé Boleslavi. Po něm zdědil statek Vrutici syn Dobeš, který prodal Housku a za ní si koupil Vysokou Libeň od Karlíků z Měžetic. Roku 1620 Václav, syn Dobeše, byl mezi odpovědníky při generálním sněmu, na kterém falckrabí syn zvolen za čekatele království Českého. Za to mu byla roku 1622 zkonfiskována polovina jmění a také statky Vysoká Libeň, Vrutice a Sovinky.\n\nRoku 1624 Václavu Hrzánovi odňaté statky a pozemky koupil Petr Fuchs z Wramholzu (cizozemský rod). Koupil celkově za 21 820 kop míšenských a 40 grošů statek Sovinky (tak řečeno městečko Sovinky), městečko Kováň, ves Spikaly a Krásnou Ves. Ale statky mu dlouho nezůstaly, neboť již 24. srpna 1626 zemřel. Manželce své odkázal dědictví na penězích, roku 1627 odkázal poslední vůlí statek Sovínky k založení fundace pro 12 žáků a za správce fundace určil pražský magistrát. Roku 1784 dostaly se Sovínky náboženskému fondu, který spravovala c. k. státní administrace (roku 1790 však Sovínky přešly do rukou pražského arcibiskupa). Roku 1638 císař Ferdinand daroval statek Mšeno s Lobčí Robertu Geraldinovi z Kildary, podplukovníkovi císařských vojsk, místo odměny 30 000 zlatých. Ježto část Spikal byla prodaná Lobči, dostaly se tak nyní pod panství Mšeno. Patřilo sem čp. 5. Tato třetí část obce nerobotovala, ale peníze odváděla vrátenskému rychtáři. Roku 1642 zdědila panství dcera Geraldinova Klára, jež se provdala za rytíře Voldána Věžníka z Věžník, a jeho potomstvu patřila tato část Spikal až do roku 1765.\n\nDále je známo, že roku 1850 ležel ve Spikalech modrý pluk husarů a roku 1866 maďarský pěší pluk Julaj a saští dragouni. Historicky obec prošla několika okresy, jako okres Mnichovo Hradiště, Bělá pod Bezdězem a okres Doksy. Spikaly se nacházely v krajích: 1714–1848 kraj Boleslavský, 1850–1855 kraj Jičínský, 1855–1862/1868 kraj Mladoboleslavský. Od roku 1942 oberland Praha, 1949–1960 kraj Liberecký a od roku 1960 až do dnešních dnů Středočeský kraj.\n\nJak vznik název Spikaly, do dnešních dnů nikdo pořádně neví. Existuje několik variant, co znamená slovo Spikaly:\n\nHasičský sbor v obci byl založen v roce 1886 spolu s Krásnou Vsí a Kování. Spolu tvořily tyto obce katastrální hasiče \"Krásnowes\". V kronice obce je zaznamenáno k roku 1886, že hasiči dostali novou stříkačku a postavila se nová kolna na hasičské nářadí. A v roce 1924 se spolek hasičů osamostatnil od katastrálních hasičů Krásná Ves.\n\nSbor patří do okrsku číslo 20, ve kterém jsou další sbory, a to: Katusice, Kováň, Krásná Ves, Bukovno, Sudoměř a nově od jara 2011 se přidali sbory Březovice a Bělá pod Bezdězem. Velitelem sboru je František Cabaj, starostou je Štěpán Vidner starší, místostarosta Vladimír Pekař. Strojník Martin Vidner a Jan Jíra mladší, preventista Petr Navrátil, hospodář Václav Pekař a jednatel Václav Míč. Dalšími členy SDH Spikaly jsou Jan Jíra starší, Štěpán Vidner mladší, Ladislav Švancara, Martin Veverka, Vlastimil Brendl, Tomáš Růžička, Lumír Růžička, Stanislav a Zdeněk Hübner, Zdeněk Měšťan, Václav Vidner a Jakub Pekař.\n"}
{"id": "244972", "url": "https://cs.wikipedia.org/wiki?curid=244972", "title": "Margecany", "text": "Margecany\n\nMargecany (, ) jsou obec v Košickém kraji na východním Slovensku. Leží v okrese Gelnica na soutoku řek Hornád a Hnilec při Ružínské přehradě. Nadmořská výška obce je 330 metrů. Žije zde přibližně 2000 obyvatel.\n\nPrvní zmínka je z roku 1235. Dnes jsou Margecany především železničním uzlem: z hlavní trati Žilina–Košice (někdejší Košicko-bohumínské dráhy) odbočuje malebná horská trať na Gelnicu, Brezno a Banskou Bystricu.\n\nPrvní písemné zmínky o Margecanech jsou z roku 1235. Z nich vyplývá, že vesnička Margecany vznikla v katastru báňského města Gelnica a její původní název se váže k názvu zdejšího kostela.\nNavzdory značnému poklesu obyvatel následkem morových epidemií v letech 1662–1710 byly Margecany na konci 18. století již významným územním sídlem. Dokazuje to i skutečnost, že měly svou pečeť. Její vznik je datován k roku 1789. Na pečeti je zobrazena sv. Markéta s třemi kopretinami a nápis „Sigil: Communitatis Margithfalva 1789“. Uvedená pečeť je uchována na listině. Roku 1918 postihla obec epidemie španělské chřipky. V roce 1937 byl do obce zaveden elektrický proud. V roce 1960 se s obcí administrativně spojila osada Rolová huť. Rok 1963 byl rokem velkých změn. Začalo stěhování lidí a výstavba vodního díla Ružín. Původní obec Margecany ležící na břehu řek Hornád a Hnilec zanikla v roce 1970. Z původních Margecan se do dnešních dob zachoval jen římskokatolický kostel sv. Markéty a cementárna \"Vápenka Margecany\".\n\nObec Margecany má fotbalový klub TJ FC Lokomotiva Margecany, klub stolního tenisu ŠKST TOPSPIN Margecany, sportovně-střelecký klub SSK Margecany, šachový klub OŠK Margecany a odbor Klubu slovenskýh turistů. V Margecanech se také nachází Klub důchodců, Myslivecké sdružení, Klub dárců krve a MS Slovenského červeného kříže. Z oblasti školství je tam základní škola s mateřskou školou a soukromá základní škola. Také tam sídlí římskokatolická farnost a dobrovolný hasičský sbor. Folklorní soubory v Margecanech jsou DFS Jadlovec, DFS Jadlovček a DFS Markétka. V budově obecního úřadu sídlí knihovna a Kino Družba.\n\n"}
{"id": "244975", "url": "https://cs.wikipedia.org/wiki?curid=244975", "title": "Augerův jev", "text": "Augerův jev\n\nAugerův jev (Augerův efekt) je ve fyzice označení jevu, při kterém dochází k vyražení elektronu z atomu, které je způsobené přechodem jiného elektronu ve vnitřních vrstvách elektronového obalu.\n\nAugerův jev je pojmenován po jednom ze svých objevitelů – Pierru Augerovi.\n\nPokud je elektron z vnitřních vrstev elektronového obalu atomu vyražen – např. volným fotonem – a v této vrstvě se tak vyskytne nezaplněná slupka (energetická hladina), pak se elektron z vnějších vrstev elektronového obalu přesune do této nezaplněné vnitřní slupky. Takto uvolněná energie může být vyzářena ve formě fotonu, ale v některých případech je předána jako kinetická energie některému elektronu ve vnější slupce, který tím získá dostatek energie k tomu, aby atom opustil. V takovém případě dojde uvolnění tohoto elektronu z atomu; excitační energie atomu je tak odnesena vyraženým elektronem.\n\nVyražené elektrony se označují jako \"Augerovy elektrony\".\n\nPravděpodobnost, zda bude uvolněná energie vyzářena fotony jako rentgenové záření nebo Augerovými elektrony, závisí na atomovém čísle prvku, v němž se tento děj odehrává. Obecně platí, že Augerovy elektrony se ve výrazné míře projevují u lehčích prvků.\n\nTento jev objevila v roce 1923 rakouská fyzička Lise Meitner. Znovuobjevil jej v roce 1925 Pierre Auger, po kterém byl také pojmenován.\n\nAugerův jev je základem Augerovy elektronové spektroskopie (AES). Ta se používá především pro analýzu povrchových vrstev. Jde o velmi citlivou metodu pro kvantitativní i kvalitativní analýzu lehkých prvků jako je uhlík nebo dusík, případně i bor, i když takto lze detekovat všechny prvky těžší než helium.\n\n"}
{"id": "244981", "url": "https://cs.wikipedia.org/wiki?curid=244981", "title": "Intonace (hudba)", "text": "Intonace (hudba)\n\nIntonace (z lat. \"in-tonare\", zaznít) je v hudbě správné nasazení tónu co do výšky i přednesu.\n\nSprávná intonace je čistá, přiměřeně hlasitá a výrazná, kdežto nesprávná (také distonace) je buď „falešná“ nebo nejistá a „klouzavá“. Při zpěvu a u hudebních nástrojů, kde hráč tóny sám tvoří (například strunné nástroje bez pražců, dechové nástroje), je intonace včetně výšky tónu v jeho rukou. U nástrojů, které mají pro každý tón samostatnou strunu nebo píšťalu (například klávesové nástroje, digitální nástroje) je výška tónu dána naladěním nástroje a na hráči zůstává jen přednes tónu. V gregoriánském chorálu se intonací rozumí také sólový přednes úvodního verše, který sbor opakuje, odpovídá na něj či navazuje. V latinské liturgii kantor nebo celebrant intonuje (předzpívá) například „\"Gloria in excelsis Deo\"“ a sbor v téže tónině navazuje „\"et in terra pax...\"“. V organologii se intonací rozumí nastavení hlasitosti, vyšších harmonických a rychlosti nasazení tónu každé píšťaly včetně mísení s ostatními hlasy. Nastavení výšky tónu je řešeno nezávisle na intonaci v rámci ladění.\n\n"}
{"id": "244984", "url": "https://cs.wikipedia.org/wiki?curid=244984", "title": "Atomové spektrum", "text": "Atomové spektrum\n\nPři přechodech mezi energetickými hladinami atomu dochází k vyzáření nebo pohlcení fotonu. V Bohrově modelu je souvislost mezi spektrem a energetickými hladinami určena třetím postulátem, resp. vztahem\nkde formula_2 je frekvence fotonu, formula_3 je energie elektronu v počátečním stavu (stav s kvantovým číslem formula_4) a formula_5 je energie elektronu v konečném stavu (stav s kvantovým číslem formula_6). Pohybuje-li se tedy elektron po stabilní dráze, nevyzařuje podle druhého postulátu žádné záření, při přechodu mezi jednotlivými drahami však dojde k vyzáření nebo pohlcení energetického kvanta, jehož velikost určuje právě uvedený vztah.\n\nPodobné závěry lze získat také na základě kvantově mechanického modelu atomu.\n\nStav elektronu ve stavu s hlavním kvantovým číslem formula_7 a energií formula_8 určuje vlnová funkce formula_9. Přechod mezi dvěma stavy představuje změnu v čase, což vyžaduje časově závislou vlnovou funkci. Časově závislou vlnovou funkci formula_9 však můžeme vyjádřit prostřednictvím časově nezávislé vlnové funkce formula_11 jako\n\nPro střední hodnotu polohy elektronu (v daném stavu formula_7) na ose \"x\" platí\nStřední hodnota polohy elektronu ve stavu formula_7 na ose \"x\" se tedy s časem nemění. Nedochází-li ke změně polohy, nedochází ani k vyzařování, tzn. elektron v určitém kvantovém stavu v tomto stavu zůstává.\n\nPředpokládejme nyní, že atom přechází z počátečního stavu s vlnovou funkcí formula_9 do stavu s vlnovou funkcí formula_17 a zpět do původního stavu formula_7. Výslednou vlnovou funkci formula_19 lze vyjádřit jako superpozici obou stavů, tzn.\nkde formula_21 jsou (komplexní) koeficienty.\n\nPravděpodobnost výskytu elektronu ve stavu formula_7 určuje výraz formula_23 a ve stavu formula_24 výraz formula_25. Pokud předpokládáme, že se elektron nachází alespoň v jednom z obou stavů, pak musí platit podmínka formula_26. Na počátku celého procesu je formula_27 a formula_28, v okamžiku přechodu do stavu formula_24 platí formula_30 a formula_31, a po skončení celého procesu je opět formula_27 a formula_28.\n\nStřední hodnota polohy elektronu je\nRozepsaním tohoto výrazu a vzhledem k tomu, že pro konečný vázaný systém dvou stavů platí formula_35 a také formula_36, lze po úpravě vyjádřit střední hodnotu polohy ve tvaru\nkde byla zavedena frekvence formula_2 výrazem\n\nStavy formula_40 jsou v průměru stacionární. Při přechodu mezi těmito stavy dochází k oscilacím střední polohy elektronu s frekvencí formula_2. Kvantová mechanika je tedy schopna pro frekvence přechodu určit uvedený vztah, který je shodný se vztahem známým z Bohrova modelu atomu, který však v Bohrově modelu atomu bylo nutné postulovat.\n\nSpektrální čáry mohou vykazovat jemnou struktury, jejíž příčinou mohou být např. relativistické efekty, interakce elektronů s fluktuacemi vakua apod.\n\nPřechod mezi dvěma stavy atomu závisí na veličině formula_42. Přechody, u nichž je příspěvek tohoto smíšeného členu nulový, nemohou nastat a proto se označují jako zakázané přechody. Přechody, u kterých je příspěvek tohoto smíšeného členu konečný a nenulový, se označují jako dovolené.\n\nZ vlnové funkce atomu vodíku lze pro dovolené přechody odvodit následující pravidla.\nkde formula_7 je hlavní kvantové číslo, formula_47 je orbitální kvantové číslo a formula_48 je magnetické kvantové číslo. Uvedené podmínky se označují jako výběrová pravidla.\nVýběrová pravidla tedy říkají, že změna hlavního kvantového čísla formula_7 není omezena, orbitální kvantové číslo formula_47 se vždy mění o +1 nebo -1 a magnetické kvantové číslo formula_48 se buď vůbec nemění, nebo se mění o +1 nebo -1.\n\nJednoelektronová spektra jsou spektra atomů, které mají ve vnější slupce pouze jeden elektron. Takové atomy jsou podobné atomu vodíku.\n\nVýběrová pravidla pro takové atomy jsou\n\nDvouelektronová spektra jsou spektra atomů se dvěma elektrony ve vnější slupce. Příkladem takového atomu je helium. Celkový moment hybnosti vyšetřujeme prostřednictvím LS-vazby.\n\nVýběrová pravidla pro dovolené přechody při LS-vazbě jsou určena vztahy\n\nPři přechodech ve vnějších vrstvách elektronového obalu je hodnota vyzářené (pohlcené) energie relativně malá. Obvykle se pohybuje v řádech elektronvoltů. Vlnové délky fotonů, které spojujeme s takovými přechody obvykle leží v okolí viditelné oblasti spektra elektromagnetického záření.\n\nNa jiné energetické hladiny však mohou přecházet nejen vnější elektrony, ale také elektrony nacházející se ve vnitřních vrstvách elektronového obalu. Na tyto elektrony působí elektrický náboj atomového jádra podstatně silněji, neboť nedochází k jeho stínění jinými (mezilehlými) elektrony. Energie potřebná k vytržení vnitřního elektronu z atomu je tedy mnohem vyšší (v řádech stovek i tisíců eV), především u těžkých atomů. Vysoké energie, které tyto přechody provází, mají za následek vznik diskrétních spektrálních čar, které se nachází v rentgenové oblasti spektra elektromagnetického záření. Z toho důvodu se označují jako \"rentgenová spektra\".\n\nPokud dojde k vyražení vnitřního elektronu atomu, dochází poměrně záhy k přechodu některého z vnějších elektronů na uvolněné místo. Tento přechod je současně provázen rentgenovým zářením, které odnáší excitační energii atomu.\n\nNamísto vyzáření rentgenovského fotonu může dojít také k vyzáření elektronu. K tomu dochází tak, že elektron z vnějších vrstev elektronového obalu se přesune do nezaplněné vnitřní slupky, přičemž energie není uvolněna ve formě elektromagnetického záření, ale je předána jako kinetická energie některému vnějšímu elektronu, který tím získá dostatek energie, aby atom opustil, což také provede. Excitační energie atomu je tak odnesena vyraženým elektronem. Tento jev, který můžeme považovat za určitou obdobu fotoelektrického jevu, se označuje jako Augerův jev. Při Augerově efektu však nedochází ke vzniku fotonu.\n"}
{"id": "244985", "url": "https://cs.wikipedia.org/wiki?curid=244985", "title": "Molekulové spektrum", "text": "Molekulové spektrum\n\nStavy molekul jsou určeny nejen elektronovou konfigurací jejich složek, ale také jejich vzájemným pohybem. V molekule tedy připadá určitá energie také na rotaci molekuly kolem určité osy a na vzájemný kmitavý pohyb jednotlivých atomů, z nichž se molekula skládá.\n\nS rotací molekul jsou spojovány tzv. rotační energetické hladiny. Spektrum vznikající při přechodech mezi rotačními energetickými hladinami se označuje jako rotační.\n\nPříčinou těchto energetických hladin je rotace molekuly jako celku. Moment hybnosti je (v kvantovém světě) omezen pouze na diskrétní hodnoty, a poněvadž molekula je chápána jako kvantový objekt, bude také její rotace kvantována.\n\nPřechody mezi jednotlivými rotačními stavy jsou provázeny pohlcením nebo vyzářením fotonu, podobně jako při přechodu elektronu mezi jednotlivými energetickými hladinami v elektronovém obalu atomu. Mezi jednotlivými rotačními hladinami jsou relativně malé vzdálenosti (∼1 meV), tedy i vzdálenosti mezi jednotlivými rotačními spektrálními čárami jsou malé. Vlnové délky se obvykle pohybují v mikrovlnné oblasti v intervalech od 0,1 mm do 1 cm. Vzdálenosti mezi jednotlivými rotačními hladinami jsou o něco menší než vzdálenosti mezi vibračními energetickými hladinami.\n\nKmitání jednotlivých atomů molekuly je svázáno s tzv. vibračními energetickými hladinami. Při přechodech mezi vibračními stavy vzniká vibrační spektrum.\n\nPříčinou těchto energetických hladin jsou vibrace atomů uvnitř molekuly.\n\nPřechody mezi jednotlivými vibračními stavy jsou provázeny pohlcením nebo vyzářením fotonu, podobně jako při přechodu elektronu mezi jednotlivými energetickými hladinami v elektronovém obalu atomu. Mezi jednotlivými vibračními hladinami jsou relativně malé vzdálenosti (∼0,1 eV), tedy i vzdálenosti mezi jednotlivými vibračními spektrálními čárami jsou malé. Vlnové délky se obvykle pohybují v infračervené oblasti spektra v intervalech od 10000 Å do 0,1 mm. Vzdálenosti mezi jednotlivými vibračními hladinami jsou o něco větší než vzdálenosti mezi rotačními energetickými hladinami.\n\nU plynů je obvykle pozorováno rozštěpení vibračních čar, které vzniká v důsledku rotace molekul. Taková spektra se pak označují jako vibračně rotační spektra. Vibračně rotační spektrum představuje hustou soustavu spektrálních čar, které vznikají při přechodu mezi různými rotačními stavy jedné vibrační hladiny a rotačními stavy jiné vibrační hladiny. Pokud má spektroskop, kterým je spektrum získáno, malou rozlišovací schopnost, získáme místo spektrálních čar široké pruhy, které se označují jako vibračně rotační pásy.\n\nElektrony, které jsou sdíleny mezi jednotlivými atomy molekuly, se mohou nacházet nejen v základním, ale také v excitovaném stavu. Při přechodu mezi jednotlivými stavy takových elektronů získáváme tzv. elektronové spektrum. Energetické hladiny, které obsazují takové elektrony jsou od sebe mnohem více vzdáleny než např. rotační nebo vibrační energetické hladiny. Při přechodech mezi elektronovými hladinami molekuly dochází k vyzařování ve viditelné nebo ultrafialové části spektra. Každá taková spektrální čára se přitom jeví jako série velmi těsně přiléhajících čar, tzv. pás (spektrum je tedy pásové), který vzniká jako důsledek existence rotačních a vibračních stavů v každém elektronovém stavu.\n\nElektronová spektra jsou pozorována u všech molekul.\n\nElektronové přechody jsou velmi rychlé. Při elektronovém přechodu se předpokládá, že nedochází ke změně vzdáleností jader atomů v molekule, tzn. vibrační a rotační pohyby atomů v molekule můžeme při elektronových přechodech zanedbat. Tato skutečnost se označuje jako Franckův-Condonův princip.\n\nNávrat molekuly z excitovaného stavu může probíhat různými způsoby. Může např. dojít k vyzáření fotonu o odpovídající energii, čímž elektron přejde přímo do svého základního stavu. Molekula v excitovaném stavu však může ztratit část své vibrační energie (např. srážkami s jinými molekulami), takže excitovaný elektron se nachází na nižší vibrační hladině. Při přechodu pak dojde k vyzáření fotonu s nižší frekvencí než byla frekvence původně absorbovaného fotonu. Tento jev se označuje jako fluorescence.\n"}
{"id": "244998", "url": "https://cs.wikipedia.org/wiki?curid=244998", "title": "Abbey Road", "text": "Abbey Road\n\nAbbey Road je jedenácté studiové album, které nahrála skupina The Beatles. Poslední album skupiny The Beatles, \"Let It Be\", které vyšlo po Abbey Road, bylo nahráno už před ním. \"Abbey Road\" je tedy zároveň i poslední společnou studiovou nahrávkou skupiny.\n\nV Británii album vyšlo 26. září 1969 a v USA 1. října téhož roku. Producentem nahrávání byl George Martin, který měl na starosti i orchestrální aranžmá. Zvukovým technikem byl Geoff Emerick, technikem mixovaní alba byl Tony Banks.\n\nV USA se tohoto alba prodalo asi 12 milionů nosičů.\n\nPo nepříliš vydařeném nahrávání projektu \"Get Back\" (později vyšel pod titulem Let It Be) navrhl Paul McCartney producentovi Georgi Martinovi, aby spolu skupina nahrála album, které by bylo podobné těm za „\"starých časů\"“, bez nějakých zbytečných sporů, něco podobného jako během nahrávání před albem \"The White Album\". Martin souhlasil. V interview pro projekt \"The Beatles Anthology\" se vyjádřil, že už tehdy měl pocit, že toto album bude jejich posledním společným projektem.\n\nDvě strany alba jsou odlišné. První strana je sbírkou singlů, na druhé straně můžeme najít delší kompozice ve stylu prog rocku, většina z nich je rozdělená, ale navazují jedna na druhou.\n\nNa začátku nahrávání mělo album pracovní název \"Everest\" podle tehdy populární značky cigaret (kouřil je i technik Geoff Emerick). Na obalu alba měl být snímek z Himálaje. Členové skupiny se však rozhodli, že název bude \"Abbey Road\". Ráno 8. srpna 1969 vyšli ven ze studia. Fotograf Iain Macmillan měl jen asi 10 minut na to, aby pořídil fotografii, která byla později použita na design obalu. Tato fotka se stala jednou z nejslavnějších a nejvíce parodovaných fotografií na obalu alb v historii populární hudby.\n\nJednou z konstrukcí, která vznikla při dedukování významů této fotografie, byla i fáma, že dokazuje, že Paul McCartney je mrtvý. Fandům připadalo záhadné, že bosý levák v obleku se zavřenýma očima (připomíná tělo v rakvi) drží v pravé ruce cigaretu a jeho kroky směřují vzhledem k ostatním jaksi mimo.\n\nLegenda o Paulově smrti vznikla 12. října 1969, kdy neznámý hlas oznámil tuto zprávu do vysílání v jednom rádiu v Michiganu. Upozornil na určité indicie v dialozích na pozadí skladby \"Revolution 9\" (\"The White Album)\"), které tuto skutečnost naznačují. Podle zaručených zpráv je na obalu desky vyfocen Paulův dvojník, který se mu podobá vzhledem i hlasem. Oblečení Johna (bílé jako farář) a Ringa (představitel pohřebního ústavu) se zdálo příliš oficiálním, slavnostním, pohřebním a George se svými riflemi a tričkem vzadu byl označován za hrobníka.\n\nIndicie k této skutečnosti se „\"našla\"“ i na SPZ Volkswagenu Beetle v pozadí, kde bylo napsáno „\"LMW 281F\"“. Značka \"znamenala\", že číslo naznačuje Paulův věk (prý mu mělo být právě 28 let, ve skutečnosti mu však při focení bylo 27) a písmena oznamovala text „\"Linda My Wife\"“ (\"moje manželka Linda\"), nebo dokonce i „\"Linda McCartney Weeps\"“ (\"Linda McCartney prolévá slzy\").\n\nBeatles tuto fámu statečně živili minimálně tím, že se k ní oficiálně nevyjadřovali.\n\nMuž stojící napravo v pozadí je americký turista Paul Cole, který ani netušil, že je fotografován. Zjistil to, až když uviděl obal alba.\n\nAuto parkující před přechodem patřilo člověku, který bydlel v bytě naproti studiu.\n\nZ počátku se členové pokoušeli sehnat majitele, aby auto přeparkoval, ale nebyl doma nebo byl na dovolené. Tak se stalo, že osud chtěl, aby se na obalu alba nacházelo pět „\"brouků\"“.\n\nPo vydání alba majiteli auta víckrát \"SPZ-ku\" ukradli. Roku 1986 bylo toto auto prodáno na aukci za 23 000 USD. V současnosti je auto umístěno v muzeu firmy Volkswagen ve Wolfsburgu.\n\nImitace a parodie obalu můžeme najít na albech více skupin: od méně známých muzikantů po Red Hot Chili Peppers, The Shadows či album ze živého vystoupení Paula McCartneyho \"Paul is Live\". Téma této fotografie se objevuje dodnes ve filmech, videoklipech atd.\n\nAutory všech skladeb jsou John Lennon a Paul McCartney, kromě uvedených výjimek.\n\n\n\n\n"}
{"id": "244999", "url": "https://cs.wikipedia.org/wiki?curid=244999", "title": "Website", "text": "Website\n\nWebsite (nebo web site, běžně též web, řidčeji webové místo, anglicky doslova „místo v pavučině“) označuje kolekci webových stránek, obrázků, videí a ostatních souborů, které jsou uloženy na jednom nebo více webových serverech a jsou dostupné pomocí Internetu. Stránky website jsou obvykle dostupné z jednotného URL, na které je zobrazena domácí stránka. Z domácí stránky bývají ostatní stránky website dostupné pomocí odkazů. Pro tyto soubory je společné to, že (přestože mohou být fyzicky na více místech) tvoří jeden logický celek – co do obsahu, účelu, majitele, administrace, obchodního modelu (u komerčních websites) a dalších.\n\nStránky na webových serverech vytvářejí World Wide Web. Některé stránky nejsou dostupné volně, ale jen po zaplacení poplatku, znalosti přihlašovacího jména a hesla a podobně, případně jsou dostupné jen uvnitř Intranetu.\n\nKaždá website má přiřazenou svou adresu v síti internet tzv. internetová doména, která se dělí na domény prvního druhého a třetího řádu. Doména prvního řádu je buď národní doména (pro Česko codice_1, Slovensko codice_2, …), popřípadě regionální (codice_3), a nebo doména zaměřená podle typu obsahu (codice_4, codice_5, codice_6 a další).\n\nZa doménu druhého řádu se považuje adresa ve tvaru codice_7, kde codice_8 je příklad domény nejvyššího řádu a doménou druhého řádu je zde codice_9. Doménu druhého řádu lze (pokud je volná) volně registrovat u některého z registrátorů. Správcem domény codice_1 je CZ.NIC, který též eviduje registrátory domén II. řádu v této doméně.\n\nZa doménu třetího řádu se považuje adresa ve tvaru codice_11 nebo jenom codice_12, přičemž doménou třetího řádu je zde codice_13.\n\n\n\n"}
{"id": "245003", "url": "https://cs.wikipedia.org/wiki?curid=245003", "title": "Rubén González", "text": "Rubén González\n\nRubén González (26. května 1919, Santa Clara, Kuba – 8. prosince 2003, Havana, Kuba) byl kubánský klavírista a hudební skladatel.\n\nRubén González vystudoval konzervatoř v Cienfuegos a začal studovat lékařství. V roce 1941 ale musel z finančních důvodů studia opustit. Rozhodl se pokračovat v dráze klavíristy, klasický obor ale vyměnil za kubánskou lidovou hudbu a jazz. Profesionální kariéru zahájil v Las Villas, ale již v roce 1940 se přestěhoval do Havany. V roce 1943 vydal spolu s Arseniem Rodríguezem svou první gramofonovou desku. V padesátých letech hrál s Orquesta América, později pak s Orquesta de Enrique Jorrín. V letech 1957 až 1961 působil ve Venezuele. Velmi brzy se stal známým nejen na Kubě, ale i v celé Latinské Americe.\n\nZačátkem 60. let se stal stálým klavíristou Orquesta de Enrique Jorrín, se kterým pak vystupoval plných 25 let. Po Jorrínově smrti v roce 1987 krátce převzal vedení orchestru, brzy poté ale svou kariéru ukončil.\n\nJeho hudební pak kariéra znovu pokračovala až v roce 1996, kdy nahrál své vlastně první sólové album \"Introducing…Rubén González\" a spolupodílel se na projektu Buena Vista Social Club amerického kytaristy a producenta Ry Coodera. Kromě Gonzáleze v něm hráli Compay Segundo, Ibrahim Ferrer, Omara Portuondo, Eliades Ochoa a další kubánští hudebníci. Režisér Wim Wenders natočil z tohoto hudebního setkání úspěšný filmový dokument, který tyto hudebníky proslavil po celém světě. Druhé sólové album vydal Rubén González v roce 2000 a dostalo název \"Chancullo\".\n\nPoslední veřejné vystoupení měl Rubén González v Mexiku a na Kubě v roce 2002, kdy musel svoji kariéru pro vleklé zdravotní problémy ukončit.\n\nRubén González zemřel v Havaně 8. prosince 2003.\n\n\n\n\nObjevuje se v několika dalších filmech jako klavírista.\n\n"}
{"id": "245004", "url": "https://cs.wikipedia.org/wiki?curid=245004", "title": "Amazonis Mensa", "text": "Amazonis Mensa\n\nAmazonis Mensa je stolová hora na povrchu Marsu, které se nachází na severní polokouli nedaleko rovníku jihozápadním směrem od sopky Olympus Mons v jižní části Amazonis Planitia. Západně od Amazonis Mensa se nachází Gordii Dorsum. Jižně od hory se nachází oblast Mangala Valles, která byla nejspíše formována opakovanými záplavy tekuté vody. Velikost základny hory dosahuje 500 km.\n\nPojmenována byla roku 2003, podle země Amazonek.\n\n\n"}
{"id": "245005", "url": "https://cs.wikipedia.org/wiki?curid=245005", "title": "Ekonomicko-správní fakulta Masarykovy univerzity", "text": "Ekonomicko-správní fakulta Masarykovy univerzity\n\nEkonomicko-správní fakulta Masarykovy univerzity (ECON MUNI) je fakulta zaměřena na ekonomii, ekonomické informační systémy, finanční podnikání, hospodářskou politiku a management, národní a podnikové hospodářství, regionální rozvoj a správu, součást Masarykovy univerzity.\n\nFakulta byla založena v roku 1990 jako v pořadí šestá fakulta MU a první polistopadová. Výuka byla zahájena v září 1991. Je tvořena sedmi katedrami, které poskytují bakalářské, navazující magisterské a doktorské studijní programy v prezenční i kombinované formě. Fakulta nabízí také program celoživotního vzdělávání.\n\nPo několika stěhováních dnes sídlí ve vlastní budově z roku 1998 v brněnských Pisárkách na Lipové ulici.\n\nPůvodní sídlo měla fakulta na Zelném trhu v centru Brna v budově bývalé Cyrilometodějské záložny, postavené v roce 1882. V budově sídlila do té doby Právnická fakulta, která se v roce 1990 přestěhovala do své původní budovy na ulici Veveří. Protože kapacita budovy nedostačovala, fakulta přesídlila na dva roky do pronajaté budovy Vysokého učení technického v Brně na Antonínské ulici také v centru města.\n\nV současnosti využívá fakulta budovu na rohu ulic Lipová a Vinařská za brněnským výstavištěm, v blízkosti rozsáhlých kolejí a menzy Vinařská, kde sídlí také Správa kolejí a menz Masarykovy univerzity.\n\nZákladní kámen nové budovy byl položen 14. října 1996 za přítomnosti tehdejšího ministra školství Ivana Pilipa a rektora Eduarda Schmidta. Slavnostně byla fakulta otevřena 18. června 1998. Před budovou stojí \"Plastika pro bazén\" podle návrhu Vincence Makovského.\n\nSoučástí budovy je také Středisko vědeckých informací s rozsáhlým knižním fondem a přístupem do řady mezinárodních databází.\n\nV čele fakulty stojí děkan, který jejím jménem jedná a rozhoduje. Děkana na návrh fakultního akademického senátu jmenuje a odvolává rektor univerzity. Funkční období děkana je čtyřleté a stejná osoba může být děkanem nejvýše dvakrát v řadě. Děkan jmenuje a odvolává proděkany a rozhoduje o jejich činnosti a počtu.\n\nZnak fakulty obsahuje symboly hospodářství, obchodu a správy. Ve středu znaku je Merkurova hůl, nazývaná \"Caduceus\". Okolo ní se obtáčejí dva hadi. Merkur, římský bůh, byl patronem obchodu, obchodníků a cest. Hůl s hady kříží maršálská hůl, která symbolizuje řízení a správu světských věcí. Dominantou loga je průčelí antického chrámu. Jeho význam může být různý – jako znak vzdělanosti podle symbolu chrámu Athény, nebo jako symbol instituce, nebo jako symbol ekonomické vědy obecně. Barva fakulty byla hnědá (Pantone 1815 C). \n\nOd roku 2018 fakulta užívá nové logo dle nového vizuálního stylu Masarykovy univerzity vytvořeným studiem Najbrt. Barvou fakulty se tak stala růžová (Pantone 226 C/U). Zároveň s přijetím nového loga fakulta změnila svou zkratku na ECON MUNI.\n\nEkonomicko-správní fakulta používá při významných událostech, jako jsou slavnostní promoce, insignie. Na své medaili má portrét prvního rektora Masarykovy univerzity Karla Engliše. Na své druhé straně je motto „Výkonnost, hospodárnost, solidnost“. Hlavici žezla tvoří motiv okřídlené přilby. Návrh řetězu i žezla vytvořil sochař Michal Vitanovský. Žezlo podle návrhu Vitanovského zhotovil sochař Pavel Filip. Své insignie užívá fakulta od listopadu 1995.\n\n\nNa fakultě působí několik vědeckých institutů – Institut pro dopravní ekonomii, geografii a politiku, Centrum pro výzkum neziskového sektoru, Institute of Financial Complex Systems, Institut cestovního ruchu, Institut pro udržitelnost a cirkularitu, Institut udržitelnosti podnikání, Laboratoř experimentální ekonomie Masarykovy univerzity a Výzkumný institut pro inovace.\n\nFakulta rozvíjí své vědecké působení prostřednictvím organizování konferencí:\n\nFakulta zaštiťuje vydávání tří odborných periodik:\n\n\n"}
{"id": "245009", "url": "https://cs.wikipedia.org/wiki?curid=245009", "title": "Fakulta sportovních studií Masarykovy univerzity", "text": "Fakulta sportovních studií Masarykovy univerzity\n\nFakulta sportovních studií je nejmladší fakultou Masarykovy univerzity. Vznikla roku 2002. Je tvořena osmi katedrami a jedním výzkumným pracovištěm, které poskytují bakalářské, (navazující) magisterské a doktorské studijní programy v prezenční nebo kombinované formě, a program celoživotního vzdělávání.\n\nPůvodně fakulta sídlila v Komárově na ulici Sladkého 13, na podzim roku 2009 došlo k přestěhování hlavního působiště fakulty do nově vybudovaných prostor v Univerzitním kampusu v Bohunicích.\n\n\n\nBarva fakulty je \"tyrkysová\" (Pantone 320 C).\n\nV čele fakulty stojí děkan, který jejím jménem jedná a rozhoduje. Děkana na návrh fakultního akademického senátu jmenuje a odvolává rektor univerzity. Funkční období děkana je čtyřleté a stejná osoba může být děkanem nejvýše dvakrát v řadě. Děkan jmenuje a odvolává proděkany a rozhoduje o jejich činnosti a počtu.\n\n"}
{"id": "245011", "url": "https://cs.wikipedia.org/wiki?curid=245011", "title": "Ústav výpočetní techniky Masarykovy univerzity", "text": "Ústav výpočetní techniky Masarykovy univerzity\n\nÚstav výpočetní techniky Masarykovy univerzity (ÚVT MU, ) je samostatný vysokoškolský ústav Masarykovy univerzity s vlastním rozpočtem. Ústav se zabývá rozvojem informačních a komunikačních technologií a počítačových sítí celé univerzity. Vykonává výzkumnou a vývojovou činnost v oblasti IT se zaměřením na rozsáhlé distribuované systémy, healthware, digitální knihovny, e-learning a zpracování multimédií ve vysoké kvalitě.\n\nÚstav jednotně spravuje a rozšiřuje vybavení počítačových učeben ve většině společných studentských prostorů a knihoven Masarykovy univerzity. Již v roce 2000 zřídil a spravuje také celouniverzitní počítačovou studovnu s nepřetržitým provozem v centru Brna. V roce 2009 podnítil vznik bezpečnostního týmu CSIRT-MU. V minulosti pravidelně vydával periodikum \"Zpravodaj ÚVT MU\".\n\nÚstav vznikl v roce 1979 a původně sídlil v prostorách Přírodovědecké fakulty Masarykovy univerzity na Kotlářské. V devadesátých letech byla jeho činnost úzce spjata se vznikem a rozvojem Fakulty informatiky Masarykovy univerzity, a proto po jejím přestěhování na Botanickou ulici v roce 1996, byl ústav přestěhován také na tuto adresu.\n\nSoučasným ředitelem ústavu je od roku 2013 profesor informatiky Luděk Matyska.\n\nMezi nejvýznamnější součásti ústavu patří jeho jednotlivé projekty a účast na dalším výzkumu a ve sdruženích, jenž se zabývají rozvojem pokročilé IT infrastruktury na úrovni České republiky a Evropské unie.\n\nSoučástí ústavu bylo od roku 1994 \"Superpočítačové centrum Brno\" (SCB), které zde vzniklo a zabývalo se zpracováváním náročných výpočtů na superpočítačích. Během let své působnosti se technologie superpočítání změnily na používaní clusterů, které byly v prostředí České republiky budovány spíše standardními servery s procesory Intel nebo AMD.\n\nV roce 1996 se stalo superpočítačové centrum také součástí MetaCentra, které působí jako virtuální organizace pro akademické účely a poskytuje ji výpočetní a úložnou kapacitu rozsáhlých počítačových systémů.\nOd roku 1999, spíše obráceně, v nepříznivé situaci poskytování grantů pomáhalo tomuto centru v dalším rozvoji a inovacích sdružení CESNET, a to například pořízením prvních 16 uzlů clustrové infrastruktury na bázi tehdejších procesorů Pentium III.\n\nKolem roku 2000 začaly do popředí rozsáhlé počítačové infrastruktury vystupovat gridy, proto ústav a jeho superpočítačové centrum spolupracovalo na sérii mezinárodních projektů jako:\n\nSuperpočítačové centrum bylo v poslední době zapojeno do evropských projektů GridLab a zejména sítě excelence CoreGRID.\n\nOd roku 2014 je Superpočítačové centrum Brno nahrazeno nově zprovozněným CERIT-SC.\n\nPůvodně vlastní vědecká a výzkumná činnost ústavu výpočetní techniky \"Superpočítačové centrum Brno\" se přetavila do organizace CERIT-SC. Jde o součást Centrum vzdělávání, výzkumu a inovací pro ICT (CERIT) jako specializovanou složku, po (SC). Vznik této části centra byl financován v roce 2011 schválením žádosti z operačního programu \"Výzkum a vývoj pro inovace\" ve výši 130 mil. korun, které byly většinou proinvestovány do stavby a vybavení a úzce souvisejí s vybudováním nové budovy Fakulty informatiky Masarykovy univerzity.\nProrektor MU pro informační technologie Josef Janyška v roce 2014 prezentoval CERIT-SC jako navazující aktivitu k již existujícím univerzitním vědeckým centrům CEITEC a CETOCOEN.\n\nCentrum CERIT-SC sídlí na Botanické ulici v Brně. Centrum poskytuje více než 4800 procesorových jader a cca 4 PB úložného prostoru.\n\nCentrum CERIT-SC je součástí národní e-infrastruktury, kterou představuje složitý systém vzájemně propojených síťových, výpočetních a úložných kapacit a souvisejících služeb pro výzkumnou komunitu České republiky. Centrum je v této roli explicitně jmenováno ve vládou schválené \"Cestovní mapě velkých infrastruktur pro výzkum, vývoj a inovace\". Svým zaměřením a nabídkou služeb doplňuje CERIT-SC další dvě složky národní e-infrastruktury – sdružení CESNET a superpočítačové centrum IT4Innovations. Centrum se stane největším uzlem národní gridové infrastruktury, poskytující gridovou a cloud infrastrukturu.\n\nCSIRT-MU je bezpečnostní tým Masarykovy univerzity, spadá pod Ústav výpočetní techniky a je tvořen třemi skupinami: skupinou reakce na incidenty, skupinou proaktivní bezpečnosti a skupinou bezpečnosti digitálních identit. Tým vznikl v roce 2009 a téměř okamžitě byl zapsán u Trusted Introducer, což je organizace která sdružuje evropské národní, akademické i komerční počítačové bezpečnostní týmy. V roce 2011 byl touto organizací akreditován a 5. prosince 2016 získal CSIRT-MU jako vůbec první český tým také certifikaci od této organizace.\n\nMezi činnosti CSIRT-MU patří ochrana univerzitní počítačové sítě Masarykovy univerzity, vzdělávání, výzkum a vývoj. Kromě těchto aktivit je v rámci CSIRT-MU realizována celá řada kyberbezpečnostních projektů. Například svého druhu jediné kyberbezpečnostní cvičení Cyber Czech nebo ministrem vnitra oceněný projekt Kybernetický polygon.\n\nMisí CSIRT-MU je přispívat ke zvyšování úrovně kyberbezpečnosti v České republice i ve světě.\n\nÚstav výpočetní techniky v roce 2000 zřídil a provozuje také \"celouniverzitní počítačovou studovnu\" (CPS) jakožto počítačovou pracovnu s nepřetržitým provozem pro studijní potřeby studentů a pracovníků Masarykovy univerzity.\nStudovna se nachází v centru města na Komenského náměstí.\n\nPoskytuje nepřetržitý přístup k výpočetní technice, tisku, kopírování a samoobslužného vázaní dokumentů. Stálá dohledová služba poskytuje také rady k software, který je profesionální a pořízen pro potřeby studentů – produkty Adobe, projekční Autodesk, SAS System, Statistica, právnické ASPI, matematické a grafové Maple, Matlab...\nVstup do prostor studovny prošel v průběhu let zvýšením zabezpečení, protože docházelo k odcizování výpočetní techniky, a to i přes okna do ulice. Vstupní turniket požaduje kartu studenta univerzity typu ISIC nebo průkaz zaměstnance MU.\n\nV roce 2006 prošla studovna rekonstrukcí za 9 mil. korun, byly pořízeny nové počítače a výrazným zabezpečením prošel vstupní turniket, aby jeho funkce odpovídaly nepřetržitému provozu učebny. Přibyla pracoviště pro notebooky a zlepšilo se pokrytí bezdrátovou sítí. V této době CPS obsloužila přes 16 tisíc studentů, kteří vykonali celkem 389 tisíc návštěv a vytiskli 670 tisíc stran papíru.\nCelouniverzitní systém pro placení, tzv. SUPO (systém úhrad pohledávek osob), má ve studovně svůj „bankovník“ na vkládání bankovek. Studovna je pokryta bezdrátovým připojením systému Eduroam. Studovna někdy slouží k výuce mimořádných seminářů, pro projektové setkání, ale provoz pro studenty nebývá nijak omezen ani přerušen. Odstávka nepřetržitého provozu je za poslední roky jen dva týdny během letních prázdnin.\n\nÚstav je řízen ředitelem. Tuto funkci v historii vykonávali:\n\nÚstav výpočetní techniky vydával pravidelně od roku 1991 tištěné a elektronické periodikum pod názvem \"Zpravodaj ÚVT MU\", jako neprodejný informační bulletin pro zájemce o výpočetní techniku na Masarykově univerzitě. Zaměstnanci univerzity publikovali a komentovali nové technologie zejména v akademickém prostředí.\n\nPoslední 5. číslo, XXI. ročníku zpravodaje vyšlo v červnu 2011. Poslední redakční radu tvořili Miroslav Bartošek, Jana Kohoutková a Luděk Matyska.\n\n"}
{"id": "245012", "url": "https://cs.wikipedia.org/wiki?curid=245012", "title": "Narewka (řeka)", "text": "Narewka (řeka)\n\nNarewka je řeka pramenící v západním Bělorusku (Brestská oblast), protékající východním Polskem (Podleské vojvodství) a vlévající se do řeky Narew (zleva), což je pravý přítok Visly. Celková délka toku je 61,1 km.\n\nPramení v mokřadech v Bělověžském pralese, 21,7 km od polských hranic v nadmořské výšce 159 m. Hlavními přítoky jsou Łutownia (levý) a Orlówka, Hwoźna a Braszcza (pravý). Důležitými místy jsou na řece přírodní rezervace Wysokie Bagno, vsi Podolany a Bělověž. Řeka protéká Bělověžským národním parkem.\n"}
{"id": "245013", "url": "https://cs.wikipedia.org/wiki?curid=245013", "title": "Deník Bridget Jonesové", "text": "Deník Bridget Jonesové\n\nDeník Bridget Jonesové (v anglickém originále Bridget Jones's Diary) je britská romantická komedie natočená podle stejnojmenné knihy Helen Fieldingové. Kniha byla vydána v roce 1996, film měl premiéru 13. dubna 2001.\n\nHlavní roli nevyrovnané třicátnice, která si dala předsevzetí, že zhubne, najde si přítele a nebude se zamilovávat do alkoholiků, ztvárnila Renée Zellweger. Další dvě hlavní role nápadníků Bridget si zahráli Hugh Grant a Colin Firth. Film vydělal 282 mil. dolarů.\n\nV roce 2004 na něj pak navázalo další volné pokračování \"\".\n\n\nDalší hudba z filmu, která nebyla na soundtracku z filmu.\n\n\n"}
{"id": "245014", "url": "https://cs.wikipedia.org/wiki?curid=245014", "title": "Giacomo Meyerbeer", "text": "Giacomo Meyerbeer\n\nGiacomo Meyerbeer, rodným jménem Jacob Liebmann Beer (5. září 1791, Tasdorf u Berlína – 2. května 1864, Paříž), byl německo-francouzský operní skladatel a dirigent žijící převážně ve Francii.\n\nMeyerbeer byl představitelem francouzského žánru velké opery (\"grand opéra\"), který vznikl ve 20. letech 19. století. Jeho operní hudba je vynalézavá a efektní a vždy graduje dramatický účinek. Jeho opery v sobě spojovaly tehdejší umělecký vkus třech velkých evropských zemí – Francie, Itálie a Německa.\n\nMeyerbeerova hudba však později, ovšem až dlouho po jeho smrti, upadla na několik desítek let do zapomnění. Do určité míry k tomu přispělo ideologicky motivované, dokonce antisemitské nepřátelství, spojené se skladatelovým židovským původem. Tento odpor proti Meyerbeerovi byl také živen výhradami vůči jeho hudebnímu a dramatickému pojetí, které vyslovoval například Richard Wagner. I po druhé světové válce se jeho opery pro svou značnou inscenační náročnost objevovaly na operních jevištích poměrně zřídka. Bylo však vydáno mnoho nahrávek jeho čtyř velkých oper i drobnějších komických kusů jako je \"Dinorah\" (1859). Na světových operních scénách se v současnosti poměrně často objevují zmíněné čtyři velké Meyerbeerovy opery – kromě \"Hugenotů\" z roku 1836 také \"Robert ďábel\" (poprvé uveden 1831), \"Prorok\" (z roku 1849) a \"Afričanka\" (uvedena posmrtně v roce 1865).\n\nGiacomo Meyerbeer se narodil v zámožné židovské berlínské rodině jako Jacob Liebmann Beer. Jeho otec, Jacob Herz Beer (1769–1825), byl židovský bankéř a výrobce cukru. Jeho matka, Amalia („Malka“) Beerová (1767–1854) také pocházela z bohaté rodiny. Narodil se jí 5. září 1791 v kočáře ve vesnici Tasdorf během cesty z Berlína do Frankfurtu nad Odrou. Mezi další děti manželů Beerových patřili astronom Wilhelm Beer a básník Michael Beer.\n\nOd mládí byl odhodlaný stát se hudebníkem, ale musel se rozhodovat mezi dráhou interpreta a skladatele. Jméno Meyer spojil se svým původním příjmením po smrti svého praděda z matčiny strany, obchodníka jménem Liepmann Meyer Wulff, kterého obdivoval.\n\nPo studiích v Německu využil svého zděděného bohatství k cestám po Evropě a návštěvám tehdejších význačných operních domů. Setkával se s vůdčími hudebními skladateli té doby, mimo jiné s Ludwigem van Beethovenem a Gioacchinem Rossinim. Pařížská opera uvedla jeho dílo \"Robert ďábel\" („Robert le diable“, 1831). Libreto k ní napsal francouzský dramatik Eugène Scribe, se kterým se Meyerbeer seznámil již několik let předtím a který s ním pak spolupracoval i na dalších jeho operách. \"Robert ďábel\" je jednou z prvních oper tehdy nového žánru zvaného \"grand opéra\". Od svého usídlení ve Francii byl skladatel nazýván Giacomo Meyerbeer. V tehdejším centru evropské kultury Paříži následovaly další jeho opery: \"Les Huguenots\" („Hugenoti“, 1836), \"Le Prophète\" („Prorok“, 1849) a pozdě dokončené dílo \"L'Africaine\" („Afričanka“), které mělo pařížskou premiéru až v roce 1865, po skladatelově smrti.\n\nZa nacistické nadvlády v Německu a v okupovaných zemích Evropy včetně Francie byla Meyerbeerova díla zakázána pro autorův židovský původ. Kromě hudebního odkazu jsou významné také jeho rozsáhlé deníky a korespondence. \n\nGiacomo Meyerbeer zemřel 2. května 1864 v Paříži během příprav k uvedení opery \"L'Africaine\", na které pracoval již 20 let a jež byla uvedena až v roce 1865. Na skladatelovo přání bylo jeho tělo po smrti převezeno do Berlína, kde žila Meyerbeerova rodina. Skladatel byl pohřben na berlínském židovském hřbitově \"Jüdischer Friedhof Schönhauser Allee\". V Paříži se předtím konala smuteční slavnost.\n\n\n\n"}
{"id": "245017", "url": "https://cs.wikipedia.org/wiki?curid=245017", "title": "Ledovcová trhlina", "text": "Ledovcová trhlina\n\nLedovcová trhlina je depresní porucha v jednolitém tělese ledovce, která vzniká v důsledku tvárnosti ledového materiálu, který se plasticky deformuje kolem překážek, které překonává. Tato schopnost deformace má však své hranice, po jejímž překonání ledovec ztratí svou přilnavost k nerovnostem koryta a následkem toho puká a trhá se.\n\nTento jev je zesilován nerovnoměrnou rychlostí toku splazu. V ledovci tak vznikají rozevřené trhliny. V zimě jsou trhliny v ledovci zčásti zasypány sněhem, který tak dočasně uzavírá příčné trhliny.\n\nVznikají při náhlých změnách sklonu svahu. Postupně se zvětšují a po překonáním překážky se tlakem opět smrští a uzavírají. Mráz a nafoukaný či napadaný sníh potom mohou dokonat jejich úplné zacelení.\nVznikají v místech, kde se ledovec rozšiřuje, nebo je jeho dno vypouklé. V menší míře se tvoří na vnitřní straně oblouku, pokud ledovec v údolí zatáčí.\nVznikají v místech s prudkými změnami sklonu svahu. Téměř vždy na čele visutých ledovců, často na velkých ledovcových zlomech. Tvoří ledové věže a bloky se spletí trhlin. Jsou to nebezpečná místa, protože bloky ledu jsou nestabilní a kdykoli se mohou zřítit či sesunout.\nVznikají v místech, kde se ledovec odtrhává od skály nebo od kompaktního sněhového či ledového strmého svahu. Obvykle bývají z náhorní strany kolmé (bok tvoří skála nebo led) a z údolní strany převislé (bok tvoří sníh nebo led, často se střechovitým převisem až několik metrů dlouhým). Přechod z ledovce na horu je pro nevyzpytatelnost příhorní trhliny nebezpečný. V českém názvosloví se odlišují tři druhy příhorních trhlin – odtrhová (na přechodu firnového svahu a ledovce), okrajová (mezi skálou a ledovcem) a boční (mezi bokem ledovce a jeho středem, přičemž bok může tvořit ledový val, kamenitá moréna nebo skála).\nVznikají v místech, ledovec spadá ze strmého svahu a mění tedy prudce sklon. Vyznačuje se často příčnými trhlinami a séraky, ale může být také kompaktní ledovou stěnou.\nVznikají na konci ledovců, kde z nich vytékají potoky či řeky. Neustále hrozí zřícení celých ledových stěn v jejich okolí.\n\nTrhliny v zóně tání ledovce jsou jen výjimečně hlubší než 20 metrů. Vertikální tlak uzavírá trhliny rychleji, než je otevírá tok ledovce. V zóně narůstání ledovce, kde se hromadí led, umožňuje firn tvorbu hlubších, až 50 metrů hlubokých trhlin. Příčné trhliny mohou protínat na velkých nerovnostech celou tloušťku ledovce a dosáhnout až na dno skalnatého koryta.\n\nTrhlina tvaru V se zužuje směrem dolů. Bývá dobře vidět, nebývá proto nebezpečná pro člověka, ale za to se špatně překonává. Trhlina tvaru A je nahoře úzká a směrem dolů se mohutně rozšiřuje. Nafoukaný sníh ze shora, nebo odtátý led zespodu mohou způsobit, že nebezpečí není vidět a člověk se do trhliny proboří a propadne do hloubky. Přes trhliny vedou různě spolehlivé ledovcové mosty, které přirozeně spojují obě strany trhlin a dá se po nich přejít.\n\nPrůstup ledovcem bývá nejjednodušší možností, jak se dostat na vysokou horu nebo sedlo, případně jak z nich sjet na lyžích do údolí. Nejbezpečnějším obdobím pro ledovcovou turistiku je konec léta, kdy odtaje sníh a zůstane jen pevný a přehledný ledový terén. Nejbezpečnějším obdobím pro ledovcové lyžování je konec jara, kdy jsou trhliny dostatečně zaváté sněhem a ledovcové mosty jsou pevné.\n\nLedovec je z principu nebezpečným a neustále se měnícím prostředím. Horolezci, turisté a lyžaři se tedy musejí vybavit jistícím a záchranným materiálem a být připraveni na případnou záchranu. Nejčastější nehodou je proboření do trhliny, za špatného počasí se bloudí a je možné se podchladit, zmrznout, případně naopak získat úžeh či úpal. Hrozí také pád séraku, kamení či ledu z okolních hor a uklouznutí ze strmých výšvihů. Neobvyklá není ani dočasná sněžná slepota.\n\nZákladní výstrojí na ledovec je batoh, teplé a nepromokavé oblečení, rukavice, pevné turistické či horolezecké boty, přilba, ledovcové tmavé brýle, krém proti slunci, čelová lampa, dostatek jídla a nápojů, případně vařič na rozpouštění ledu na pití.\n\nNouzové pomůcky jsou zejména bivakovací pytel a lékárnička. Bezpečnostní výzbroj zahrnuje horolezecké lano pro družstvo. Každý jednotlivec má nasazená horolezecká stoupací železa (mačky), drží cepín, u sebe má ledovcovou skobu (šroub), dva blokanty (Prusikovy smyčky nebo kovová šplhadla), tři karabiny a sedací horolezecký úvazek. Slouží k zachycení případného pádu do trhliny a také k sestrojení kladkostroje\nk následnému vytažení propadlého turisty, nebo k jeho samozáchraně šplháním po laně. Tyto záchranné činnosti je nutné předem důkladně nacvičit.\n\n"}
{"id": "245019", "url": "https://cs.wikipedia.org/wiki?curid=245019", "title": "Teebee", "text": "Teebee\n\nTeebee nebo DJ Teebee (* 19. května 1976) je norský DJ a drum and bassový hudebník. Jeho pravé jméno je \"Torgeir Byrknes\". Svou dráhu DJe zahájil v roce 1990 a svou první desku vydal roku 1996. Byl jedním z prvních drum and bassových hudebníků, kteří nepocházeli ze Spojeného království. Koncem 90. let se stal jedním z jeho hlavních evropských průkopníků.\n\n\n\n"}
{"id": "245023", "url": "https://cs.wikipedia.org/wiki?curid=245023", "title": "Kostel svatého Mikuláše (Měčín)", "text": "Kostel svatého Mikuláše (Měčín)\n\nKostel sv. Mikuláše, někdy uváděný pod názvem kostel sv. Petra a Pavla, v Měčíně je gotická stavba ze 14. století, postavená z lomového kamene. Informace o tom, kdy a kým byl kostel sv. Mikuláše postaven, se nedochovaly. První zmínka o chrámu pochází z roku 1352, kdy je uváděn mezi katolickými farami. V letech 1776 – 1777 byl barokně upraven plzeňským stavitelem Antonínem Barthem.\n\nChrámová loď měla původně obdélníkový tvar o rozměrech 11,70 m (délka) a 8,50 m (šířka). Při přestavbě v roce 1776 byla přepažena na předsíň s hudební emporou a na čtvercovou loď, jejíž kouty byly vyplněny přizdívkou s podvojnými pilastry. Právě o ně se opírají cípy plackové klenby. Zmíněná hudební empora se nachází na západní straně lodi. Na každé straně lodi jsou umístěna velká barokně vykrajovaná okna, která jsou opatřena barevnými skleněnými výplněmi. Ty pocházejí z velké opravy chrámu v letech 1903–1904 a byly pořízeny na náklady patrona rytíře Karla z Weselých. Na gotický původ lodi upomíná portál na severní straně a gotické okno ukončené lomeným obloukem na jižní straně. Oba tyto články byly obnoveny za opravy v roce 1963.\nHranolová věž s obyčejným vchodem stojí v západním průčelí lodi. Její barokní okna jsou opatřena barevnými výplněmi. Věž je ukončena zvonovitou bání, k níž je připojen schodištní přístavek. Uvnitř věže jsou umístěny tři zvony, které byly pořízeny v roce 1948. Původní zvony byly předtím zrekvírovány pro válečné účely.\n\nPomocí triumfálního oblouku je oddělena loď od presbytáře. Oblouk má polokruhový tvar a jeho rohy jsou obloženy pilastry.\n\nPresbytář s opěráky je užší než loď, od které je oddělen triumfálním obloukem. Je zaklenut jedním polem křížové klenby, hřbety klenbových kápí jsou vodorovné, klínová žebra jednoduše vykroužená. Konzoly jsou ozdobeny květovými a listovými tvary. Presbytář ukončuje pětiboký chórový závěr (geometricky sestavený z pěti stran pravidelného osmiúhelníku). Při opravě v letech 1903–1904 byly v presbytáři objeveny staré fresky, které ovšem nebyly obnoveny. Ve stěně chórového závěru je umístěn 1,20 m široký výklenek sklenutý lomeným obloukem, tzv. sedile. Zde farář během mše vsedě odpočíval ve chvílích, kdy nekázal.\n\nKaple byla přistavěna k jižní straně lodi v roce 1726. Je zaklenuta křížovou klenbou. Po stranách oltáře zasvěceného sv. Janu Nepomuckému, který je v ní umístěn, se dříve nacházely dvě menší sochy andělů. Obě byly v devadesátých letech ukradeny společně s několika svícny a poháry.\n\nSakristie a oratoř byly přistavěny k severní straně lodi v roce 1726. Oratoř se nachází v patře nad sakristií.\n\nNad presbytářem se nachází malá věžička (tzv. sanktusník) s cibulovitou bání. Jsou v ní umístěny dva zvony o hmotnosti 18 kg a 25 kg. Menší zvon pochází z konce 15. století (1492), je vysoký 25 cm a má průměr 30 cm. Je na něm umístěn nápis „ave maria gracia plena dominus 1492“. Větší zvon pochází z roku 1839. Ani jeden z těchto zvonů se dnes už nepoužívá. Dříve se s nimi zvonilo pomocí dlouhého provazu. Jeden jeho konec byl přivázán ke zvonům, druhý vedl přímo do prostoru v presbytáři, kde s ním mohl manipulovat farář.\n\nOltáře a ostatní zařízení kostela jsou barokní a pocházejí z druhé poloviny 18. století. Ve středu hlavního oltáře je umístěn obraz sv. Mikuláše, patrona kostela, na nástavci nad ním obraz Panny Marie Pomocné. Celek je ukončen erbem hrabat z Vrtby. Vlevo a vpravo od obrazu sv. Mikuláše stojí sochy sv. Jana Křtitele a sv. Jana Evangelisty. Na levé straně lodi je umístěn oltář s obrazem Božského Srdce Páně a kazatelna, na pravé straně oltář s obrazem Nejčistšího Srdce Panny Marie. Na obou postranních oltářích se také nacházejí menší sochy andělů. V kapli sv. Jana Nepomuckého je rovněž barokní oltář s obrazem tohoto světce a v nástavci obraz Nejsvětější Trojice. Na západní straně lodi jsou umístěny dvě zpovědnice.\n\nKlenba lodi je vyzdobena freskovými malbami z roku 1904 od Karla Théra, malíře z Votic u Tábora, a akademického malíře Otmara. Uprostřed je umístěn obraz sv. Mikuláše těšícího vězně v žaláři, v rozích kolem čtyři sv. Evangelisté. Mezi těmito obrazy jsou citáty z písma s květinovou výzdobou a postavy andělů.\nSvícny jsou barokní a pocházejí převážně z 18. století. Část jich byla ukradena, byly nahrazeny svícny novějšími.\n\nPodlaha kostela je vydlážděna šamotovými dlaždicemi od firmy Bárta a Tichý z pražských Hlubočep z roku 1906. Kolem hlavního oltáře jsou použity dlaždice s ozdobnějším vzorkem. Pod lavicemi, v sakristii a oratoři je položena prkenná podlaha.\n\nKolem kostela býval dříve hřbitov, na který se však v roce 1908 přestalo pohřbívat. V roce 1937 byl hřbitov definitivně zrušen a přebudován na dnešní park.\n\nZa kostelem se v parku nachází bývalá márnice, která slouží jako skladiště stavebního materiálu. Je v ní uložena i větrná korouhev s postavami čerta a Mikuláše, kterou v noci z 3. na 4. února 1990 shodil z báně na velké věži vítr.\n"}
{"id": "245024", "url": "https://cs.wikipedia.org/wiki?curid=245024", "title": "Ben Harper", "text": "Ben Harper\n\nBenjamin Chase „Ben“ Harper (* 28. října 1969, Claremont, Kalifornie, USA) je americký kytarista, zpěvák a autor písní, dvojnásobný držitel hudební ceny Grammy. Specializuje se techniku tzv. slide kytary.\n\nNa kytaru hraje už dětských let, kdy se na ní začal učit ve svém rodném kalifornském Claremontu. Svoji debutovou desku nahrál v roce 1994, jmenovala se \"Welcome to the Cruel World\". Na začátku svojí kariéry vzbudil více pozornosti v Evropě než ve Spojených státech. Dříve než se stal všeobecné respektovaným ve své rodné zemi, byl hvězdou ve Francii, Nizozemí a Německu. Dokazuje to fakt, že byl hodně často zván na letní festivaly právě do těchto zemí. V roce 2003 ho francouzská verze časopisu Rolling Stone dokonce zvolila hudební osobností roku.\n\nHarper se také účastní všemožných charitativních akcí. V říjnu 2004 se podílel na albu \"For the Lady\", které bylo věnováno lidem v Barmě a Aun Schan Su Ťij – v té době uvězněné laureátce Nobelovy ceny míru. V roce 2007 přispěl svou coververzí písně Johna Lennona \"Beautiful Boy\" na charitativním CD \"Instant Karma: The Amnesty International Campaign to Save Darfur\" (které mělo upozornit na krizi v súdánském Darfúru).\n\nHarper také objevil písničkáře Jacka Johnsona, jeho demo poslal svému producentovi J. P. Plunierovi, který také produkoval první Johnsonovu desku.\n"}
{"id": "245029", "url": "https://cs.wikipedia.org/wiki?curid=245029", "title": "Řád rudého praporu práce", "text": "Řád rudého praporu práce\n\nŘád Rudého praporu práce bylo státní vyznamenání udělované v ČSR a v ČSSR na základě vládního nařízení číslo 24/1955 Sb. Propůjčoval se za mimořádné zásluhy získané celoživotním dílem, dlouholetou, houževnatou, obětavou a příkladnou prací na rozhodujících úsecích hospodářské, vědecké nebo kulturní výstavby socialismu, prodchnutou věrností k povolání. Měl tvar ozubeného kola zdobeného ve spodní části lipovými ratolestmi. Z ratolestí vybíhala žerď s rudým vlajícím praporem. Na pozadí byl svazek klasů, na kterém byla umístěna rudá pěticípá hvězda. Řád propůjčoval na návrh vlády prezident republiky, a to výjimečně i posmrtně. Nositelem řádu byl např. ostravský starosta Josef Kotas.\n\n"}
{"id": "245030", "url": "https://cs.wikipedia.org/wiki?curid=245030", "title": "Řád Klementa Gottwalda", "text": "Řád Klementa Gottwalda\n\nŘád Klementa Gottwalda – za budování socialistické vlasti je bývalé státní vyznamenání vzniklé roku 1953, respektive 1955. Původně řád vznikl vládním nařízením číslo 14/1953 Sb. pod jménem Řád budování socialistické vlasti. Vládním nařízením číslo 5/1955 Sb. vznikl Řád Klementa Gottwalda, jako nástupce předchozího. Hvězda a závěs byly raženy ze zlata o ryzosti 986, celková hmotnost byla 77,5 gramů.\n\nŠlo o nejvyšší státní vyznamenání v socialistickém Československu.\n\nNositelem řádu byl např. sám Klement Gottwald (před přejmenováním), československý prezident Gustáv Husák (vyznamenán čtyřikrát), nejvyšší představitel Sovětského svazu Leonid Iljič Brežněv (vyznamenán dvakrát), nejvyšší představitel socialistické Kuby Fidel Castro, ostravský starosta Josef Kotas, kolektiv Revoluční odborové hnutí a Jednotek lidových milicí nebo prezident Severní Koreje Kim-Ir-Sen.\n\n"}
{"id": "245034", "url": "https://cs.wikipedia.org/wiki?curid=245034", "title": "Řád 25. února", "text": "Řád 25. února\n\nŘád 25. února je bývalé státní vyznamenání udělované na základě vládního nařízení číslo 34/1949 Sb. Byl zřízen jako odměna pro občany, kteří se vynikající měrou zasloužili o dovršení vítězství komunistů v únoru 1948. Za stejné zásluhy mohl být řád udělen i vojenským a podobným útvarům, skupinám osob a symbolům. Měl tři stupně. Toto vyznamenání obdrželi např. ostravský starosta Josef Lampa, akademik František Trávníček a další.\n\nŘád měl následující třídy zásluh:\n\n\n"}
{"id": "245035", "url": "https://cs.wikipedia.org/wiki?curid=245035", "title": "Řád práce", "text": "Řád práce\n\nŘád práce je československé státní vyznamenání udělované na základě vládního nařízení číslo 30/1951 Sb. Jednalo se o ocenění zásluh o budování státu a jeho hospodářský, politický, sociální a kulturní rozvoj a zásluhy o posílení jeho brannosti. Propůjčoval se za významné pracovní výsledky na poli hospodářském, zejména v průmyslu, zemědělství, dopravě nebo obchodu, ve státní nebo jiné veřejné službě, za zvláštní úspěchy ve vědecké, výzkumné nebo jiné kulturní činnosti nebo za technická zlepšení a vynálezy velkého hospodářského významu anebo za zásluhy o zvýšení obranné schopnosti armády. Mohl být udělen i posmrtně. Jeho nositelem byl, mimo jiné, např. \nUherské Hradiště předseda národního výboru Milan Zlatník \nostravský starosta Josef Lampa, geograf Jaromír Korčák nebo filmové studio Barrandov.\n\n"}
{"id": "245037", "url": "https://cs.wikipedia.org/wiki?curid=245037", "title": "Jan Rejžek", "text": "Jan Rejžek\n\nJan Rejžek (* 21. června 1954 České Budějovice) je český hudební i filmový kritik a novinář, který vydal dvě básnické sbírky.\n\nV 70. letech přispíval jako sportovní novinář do časopisu \"Gól\", později proslul svými mnohdy nekompromisními kritikami v časopise \"Melodie\" (sám uvádí, že ze sta recenzí bylo 70 pozitivních a 30 negativních, ale lidé si prý pamatují jen ty negativní.). Sám Rejžek uvádí, že vzájemná solidarita mezi spolupracovníky časopisu přispěla k tomu, že nikdo z nich nepodepsal tzv. Antichartu.\n\nOd roku 1979 připravil na 900 poslechových pořadů v klubech po celé republice, příležitostně uváděl rockové a folkové festivaly včetně festivalu v Lipnici nad Sázavou v roce 1988, kde na závěr pozval na pódium tehdejšího předního disidenta Václava Havla. Do samizdatových \"Lidových novin\" přispíval pod pseudonymy Robert Žák a Milan Frýda. Aktivně se zapojil do vzniku petice \"Několik vět\", když získal velké množství podpisů. Patřil mezi kontaktní osoby uvedené na Petici novinářů, která protestovala proti uvěznění Jiřího Rumla a Rudolfa Zemana.\n\nPo sametové revoluci byl úředníkem v sekci vnitřní politiky v Kanceláři prezidenta republiky, pak tiskovým mluvčím politické strany ODA, pak krátce redaktorem zpravodajství Československé televize, později redaktorem českého vysílání rádia Svobodná Evropa. \n\nPracoval také pro bývalý Český rozhlas 6, kde připravoval hudební pořad \"Kaleidoskop\" a také \"Kritický klub Jana Rejžka\", v němž se s Vladimírem Justem a dalšímí hosty kriticky vyjadřoval ke kulturním událostem. \"Kritický klub\" byl pokračováním podobného pořadu \"Katovna\", který připravovali s Justem v České televizi. Pořad byl po neshodách s vedením České televize zrušen. Spolupráci s ním v létě 2014 rozvázal i Český rozhlas kvůli vulgaritám vůči jedné z posluchaček. Do ledna 2018 psal pravidelně sloupky do \"Lidových novin\". Od roku 2019 pravidelně publikuje komentáře v deníku E15.\n\nDne 2. července 2005 komentoval na druhém programu České televize živě přenášený koncert \"Live 8\", ve stejném médiu pak v roce 2009 semifinálové a finálové kolo Eurovision Song Contest v Moskvě. V České televizi také uvádí předávání cen Grammy – s překladatelkou Danou Hábovou.\n\nMinisterstvo obrany ČR jej 6. září 2017 ocenilo za účast ve třetím odboji.\n\nŽenatý byl s překladatelkou Helenou Rejžkovovou. Má syna, hudebníka Jáchyma Rejžka, vystupujícího pod přezdívkou \"Churchill\".\n\nJan Rejžek se stal autorem kontroverzních výroků na adresu některých osob; společným jmenovatelem Rejžkových hodnotově zabarvených vyjádření bývá jejich údajná činnost v době let 1948–1989 pod vládou Komunistické strany Československa. Ze spolupráce s komunistickou státní bezpečností tak obvinil českou herečku a operní divu Soňu Červenou, kterou později soud obvinění zprostil. (Určité) signatáře Charty 77 – bez bližší specifikace které – Rejžek nazývá \"hlavními chartistickými zloduchy\". O Miloši Skalkovi uvedl, že „měl stejně měřítka vkusu někde maximálně u San Rema“. Senátorovi Jaromíru Štětinovi vytýkal spolupráci s komunistickou tajnou službou. Štětina Rejžka obvinil, že spolupracuje se zpravodajskou službou BIS na jeho diskreditaci.\n\nSoudní spor vedl se zpěvačkou Helenou Vondráčkovou, v němž se podstatou procesu stala věta: „\"Vondráčková za svůj polistopadový comeback zřejmě vděčí tomu, že neztratila kontakty na mafiány, kteří ji v sedmdesátých a osmdesátých letech tlačili do médií.\"“ Spor po několika odvoláních skončil až u Ústavního soudu, který dal za pravdu Rejžkovi a vyvrátil tak, že Vondráčková byla neprávem obviněna. Slovo mafián podle Ústavního soudu není „tvrzením skutečnosti“, ale „hodnotovým úsudkem“.\n\nV listopadu 2014 vyvolalo mediální odezvu jeho prohlášení v reakci na úmrtí skladatele Petra Hapky, když uvedl, že to byl „přeceněný kýčař“. Tato slova byla množstvím lidí považována za velmi nevhodná a navíc pronesená v mimořádně nevhodnou dobu. Snesla se na něj vlna kritiky a vysloužil si nálepku „normalizační kritik“. Oponentní intelektuálové dokonce přinesli fámu, že kritiku neunesl a 3. prosince 2014 zemřel. Této zprávy se chytla i některá média, takže ji sám Rejžek musel vyvracet a tvrdit, že nezemřel.\n\n\n"}
{"id": "245041", "url": "https://cs.wikipedia.org/wiki?curid=245041", "title": "Mistrovství Evropy ve volejbale žen 2007", "text": "Mistrovství Evropy ve volejbale žen 2007\n\n25. mistrovství Evropy ve volejbale žen proběhlo ve dnech 20. až 30. září 2007 v belgických městech Charleroi a Hasselt, semifinále a boje o medaile pak v hale d'Coque v hlavním městě Lucemburska.\n\nTurnaje se účastnilo 16 týmů rozdělených do čtyř skupin. S každé skupiny postoupily tři týmy do osmifinále. Osmifinálové skupiny byly dvě, přičemž se započítávali výsledky ze základních skupin. Z každé osmifinálové skupiny pak postoupily dva nejlepší týmy, které se 29. a 30. září utkali v Luxemburgu o medaile.\n\n"}
{"id": "245043", "url": "https://cs.wikipedia.org/wiki?curid=245043", "title": "Žalman &amp; spol.", "text": "Žalman &amp; spol.\n\nŽalman & spol. je česká folková kapela.\n\nPrvní vystoupení tria „Žalmanův jihočeský výběr“ (Pavel Lohonka, Pavlína Jíšová a Antonín Hlaváč) proběhlo na festivalu Porta v Plzni roku 1982. Skupina se později přejmenovala na dnešní název Žalman & spol. Od roku 2012 kapela vystupuje v novém složení.\n\n\n\n\n\n"}
{"id": "245045", "url": "https://cs.wikipedia.org/wiki?curid=245045", "title": "Seznam matematických disciplín", "text": "Seznam matematických disciplín\n\nNásledující seznam je strukturovaným výčtem základních matematických disciplín.\n\n"}
{"id": "245047", "url": "https://cs.wikipedia.org/wiki?curid=245047", "title": "Samba (tanec)", "text": "Samba (tanec)\n\nSamba je latinskoamerický tanec na 2/4 nebo 4/4 takt. Tempo kolem 50 taktů za minutu. Slovo samba má původ v portugalském slově \"semba\" a v překladu znamená božská tanečnice. Existuje mnoho variací samby. Mezi nejznámější patří karnevalová samba, kterou můžete spatřit na karnevalech v Brazílii.\n\nFigury podle ČSTS:\n\n\n\n"}
{"id": "245049", "url": "https://cs.wikipedia.org/wiki?curid=245049", "title": "Anál", "text": "Anál\n\nAnál může znamenat:\n"}
{"id": "245056", "url": "https://cs.wikipedia.org/wiki?curid=245056", "title": "Švamberk", "text": "Švamberk\n\nHrad Švamberk (též \"Krasíkov,\" ) se nachází u osady Krasíkov obce Kokašice v okrese Tachov v Plzeňském kraji. Zřícenina gotického hradu se rozprostírá na vrchu Krasíkov (636 m n. m.) nad říčkou Hadovkou asi 3 km západně od Konstantinových Lázní. Od roku 1964 je chráněn jako kulturní památka.\n\nHrad Krasíkov byl založen kolem roku 1250. Prvním držitelem byl pravděpodobně Jiří ze Skviřína, purkrabí z Přimdy, který se psal z Krasíkova. Jméno hradu se změnilo na Švamberk (Labutí hora), když tento rod vložil do svého erbu bílou labuť na červeném poli a přejmenoval se na pány ze Švamberka. Roku 1644 hrad zcela vyhořel a již nebyl obnoven.\n\nHrad Krasíkov byl založen a vybudován v letech 1320–1330. Prvním, kdo se ze Švamberka psal, byl Bohuslav III. (cca 1280–1342), který se ještě v letech 1312–1320 psal jen z Boru a až 7. června 1330 poprvé ze Švamberka. Protože Bohuslav III. byl v té době seniorem rodu, je to dostatečným důkazem, že hrad byl zbudován právě mezi lety 1320–1330. Hypotézy o dřívější existenci hradu jsou chybné, protože mylně ztotožňují jméno Krasíkov – jméno tvrze a vesnice pod kopcem – s hradem. Tuto tvrz a ves získali páni ze Skviřína (konkrétně senior Ratmír II.) zřejmě v roku 1256 od dědiců Kojaty Hrabišice (patrně Hermanna z Krasíkova). Hrad sám tedy vybudovali až páni z Boru – Bohuslav III. – a byl od samého počátku nazván Švamberkem, na rozdíl od vesnice a tvrze Krasíkov pod kopcem. Až později došlo k spletení pojmů, zvláště po zániku vesnice. Hrad Švamberk byl zbudován jako nové rodové sídlo pánů původně ze Skviřína, od r. 1263 pánů z Boru. Hrad prošel obdobími budování, ale i destrukcemi, významné bylo dobývání hradu Žižkou v únoru 1421 (Bohuslav VI.). Hrad zažil i několik požárů, po tom posledním v roce 1644 byl hrad jen velmi nouzově opraven. Definitivní konec hradu pak znamenaly boje mezi švédským a císařským vojskem o tři roky později.\n\nHrad je tvořen dlouhým trojúhelníkem, který je v polovině přeťatý vyzděným příkopem. Z původního hradu za příkopem se zachovala pouze kulatá věž na konci ostrohu, část zdi přiléhajícího paláce a sklep s valenou klenbou. V předhradí stálo několik hospodářských budov.\n\nV roce 2012 byla na zbytcích věže postavena ocelová vyhlídková plošina.\n\n\n\n"}
{"id": "245059", "url": "https://cs.wikipedia.org/wiki?curid=245059", "title": "Prokaryotická buňka", "text": "Prokaryotická buňka\n\nProkaryotická buňka je typ buňky charakteristický pro bakterie a archea (tedy souhrnně Prokaryota). Je o řád menší než buňka eukaryotická, vyznačuje se také jednodušší organizací. Prokaryotické buňky mají značné množství charakteristických vlastností.\n\nProkaryota jsou vždy jednobuněčné organismy, netvoří tedy tkáně.\n\nUvádí se tři klíčové charakteristiky prokaryotických buněk:\n\n\nK dalším typickým, nikoliv však nutně všeobecným, vlastnostem patří:\n\n\n"}
{"id": "245060", "url": "https://cs.wikipedia.org/wiki?curid=245060", "title": "Měčín (zámek)", "text": "Měčín (zámek)\n\nMěčín je zámek na severozápadním okraji stejnojmenného města. Je chráněn jako kulturní památka.\n\nNa místě dnešního zámku stála původně pravděpodobně tvrz pocházející z 15. století. V roce 1548 získal Měčínský a Švihovský statek Heralt Kavka Říčanský z Říčan, který zde kolem roku 1580 nechal postavit zámek nazvaný Nový hrad. Původní stavbu ze 16. století tvořila pouze levá polovina, pravá byla dostavěna později. K přestavbě na zámek došlo na počátku 18. století. Budova byla v jádru podsklepena a původně měla dvě patra. Prostory byly valeně zaklenuté, v patře byla kaple a uprostřed schodiště do sklepa a do patra. Po požáru z roku 1874 bylo druhé patro ubouráno, po následné opravě pak objekt dostal dnešní podobu.\n\nVýzdobu zámku tvořila sgrafitová výzdoba z konce 16. století, která bylo objevena v průčelí hlavní budovy při úpravách v roce 1925. Tvořil ji rostlinný ornament se dvěma medailonky s podobiznami prvního majitele Heralta Kavky Říčanského a jeho manželky, a také s dvěma biblickými výjevy – kladení Krista do hrobu a jeho zmrtvýchvstání.\n\nK zámku původně patřil i park s rybníkem. Park byl v roce 1972 vykácen a z rybníka bylo zřízeno koupaliště. To není v současnosti využíváno, v roce 2005 bylo zčásti zavezeno stavební sutí pocházející z demolice klatovské škodovky.\n\nZámek v majetku Zemědělského družstva Měčín. Nejprve tu v roce 1948 byla zřízena strojní traktorová stanice. Po jejím přemístění do Přeštic zámek získalo družstvo, které v jeho hlavní budově zřídilo byty pro zaměstnance, zatímco v hospodářských budovách vznikly dílny a sklady. Po roce 1989 byl zámek v restituci vrácen potomkům poslední majitelky Věry provdané Berndorffové, od nichž jej družstvo posléze opět zakoupilo.\n\n\n"}
{"id": "245061", "url": "https://cs.wikipedia.org/wiki?curid=245061", "title": "Eukaryotická buňka", "text": "Eukaryotická buňka\n\nEukaryotická buňka (eucellula) je buňka vyskytující se u eukaryot, což jsou organizmy, jež mají těla složená z buněk s diferencovaným jádrem a s biomembránovými strukturami. Existují jako samostatné a jednobuněčné org. (prvoci apod.), nebo jako součásti tkání mnohobuněčných organismů (živočichové včetně člověka, rostliny, atp).\n\nSrovnáme-li eukaryotickou (jadernou) a prokaryotickou buňku, zjistíme, že ve srovnání s buňkou prokaryotickou je buňka eukaryotická podstatně větší. Liší se od ní strukturou jádra a jaderných chromozomů a také obsahuje velké množství biomembránových organel. Rozlišujeme eukaryotické buňky hub, rostlin a živočichů.\n\nNa povrchu buněk rostlin a hub je buněčná stěna. Ta je složena u hub z chitinu a u rostlin z celulózy. V případě dřevin se vyskytuje i lignin.\n\nVšechny eukaryotické buňky obsahují cytoskelet (kostra buňky). Tj. systém svazků molekul bílkovin, který je tvořen vlákénky (mikrofilamenty) a trubičkami (mikrotubuly; vlákénka i trubičky se podílí na vzniku dělícího vřeténka při mitóze). Ty v buňce tvoří svazky schopné zkracování a natahování se → pohyb cytoplazmy v buňce.\n\nBuňky eukaryot jsou v průměru desetkrát větší než buňky prokaryotických organismů, ačkoliv toto pravidlo platí jen zhruba. Nejmenší eukaryotické buňky má zelená řasa \"Ostreococcus tauri\", a to přibližně jeden μm, tzn. menší než např. buňka bakterie \"E. coli\". Naopak známe mnohé obrovské eukaryotické buňky. Značných rozměrů dosahují například některé mnohojaderné buňky (třeba nervové buňky) uvnitř těl velkých živočichů, které jsou však neschopné samostatné existence. Také žloutek ve vejcích pštrosa či vyhynulého ptáka \"Aepyornis\" dosahuje obrovských rozměrů, ačkoliv před oplozením představuje též jen jedinou buňku. Pokud se však zaměříme na největší buňku schopnou samostatné existence, existují i mimořádně velké jednobuněčné organismy. Velmi velká (až jeden metr) je jednobuněčná zelená řasa rodu \"Caulerpa\". Mnohojaderná plazmodia prvoků, jako je \"Physarum polycephalum\", mohou také dosahovat velikosti několika metrů – zaznamenáni byli jedinci s plochou 5,54 m.\n\nCytoplazmatická membrána ohraničuje celý živý obsah buňky. Je shodná s ostatními membránami v buňce a selektivně propustná (volně propouští jen molekuly vody). Základem biomembrány je dvojitá vrstva fosfolipidů. C. m. má hydrofilní (vně) a hydrofobní (uvnitř) části a dále pak nepravidelně najdeme vmezeřené molekuly bílkovin, které umožňují průchod molekulám bílkovin.\n\nCytoplazma je vnitřní prostředí buňky. Je to velmi viskózní, koncentrovaný roztok mnoha malých i velkých molekul. Zcela vyplňuje prostor buňky. Skládá se z vody, enzymů, živin, odpadních látek a plynů.\n\nJádro neboli \"nucleus\", příp. též \"karyon\" je zřetelně ohraničeno od okolní cytoplazmy. Na jeho povrchu je dvojitá biomembrána, tzv. blána jaderná (\"karyotéka\"). Membrána jádra není celistvá, ale narušuje jí množství jaderných pórů, které slouží k transportu velkých bílkovinných molekul a celých ribozomů. Fáze mezi dvěma stěnami membrány se nazývá \"perinukleární prostor\".\n\nKaryoplazma je polotekutá hmota vyplňující vnitřek jádra. V ní se nacházejí vláknité útvary zvané chromozomy, které obsahují deoxyribonukleovou kyselinu DNA (nositelka dědičných vlastností). Karyoplazma je v podstatě cytoplazma + DNA (eukaryot. DNA vytváří komplex s bílkovinami).\n\nV jádře se nachází jedno nebo i více jadérek. V nich jsou uloženy geny pro syntézu ribosomální RNA, proto jsou významná při rozmnožování jádra.\n\nMitochondrie - tj. tyčinkovité až vláknité útvary, kterých v buňce bývá až několik set. Jsou opatřeny dvěma biomembránami a uskutečňuje se zde buněčné dýchání. Mitochondrie jsou energetickým centrem buňky, přitom energie uvolněná při dýchání pak zabezpečuje životní děje v buňce. Buněčné dýchání probíhá na vnitřní membráně.\n\nPlastidy jsou důležité organely rostlinných buněk obsahující různá barviva.\n\nEndoplazmatické retikulum je membránový systém kanálků a trubiček. Produkty E.R. jsou v transportních váčcích dopravovány do Golgiho aparátu. Rozeznáváme:\n\nGolgiho aparát je místem, kde probíhají biochemické reakce enzymaticky upravující látky z E.R. Tzn, že produkty E.R. jsou do G.A. dopraveny v transportních váčcích a následně zde probíhá zahušťování produktů z E.R. a odstraňování metabolitů z těla buňky. V živočišných buňkách jsou v golgiho aparátu upravovány bílkoviny, lipidy a steroidy; v rostlinných buňkách pak bílkoviny a složité sacharidy, jako je např. celulóza.\n\nLysozomy jsou měchýřky, ve kterých jsou biomembránou uzavřeny trávicí enzymy. Vznikají tak, že váčky s upravenými látkami opouštějí G.A.\n\nVakuoly najdeme u buněk rostlin, hub a některých živočichů. Jsou to organely ohraničené jednoduchou membránou, tzv. tonoplast. Uvnitř vakuol je buněčná šťáva (roztok enzymů a dalších látek).\n\n\n\n"}
{"id": "245062", "url": "https://cs.wikipedia.org/wiki?curid=245062", "title": "Informační systém Masarykovy univerzity", "text": "Informační systém Masarykovy univerzity\n\nInformační systém Masarykovy univerzity (zkráceně \"IS MU\") je univerzitní administrativní webový informační systém Masarykovy univerzity přístupný přes Internet veřejnosti, zaměstnancům, studentům a absolventům univerzity. Je určen k zveřejňování informací, má integrovaný e-mailový server a slouží zejména pro celkovou administrativu všech studentů a jejich studií a studijních potřeb na všech fakultách univerzity jednotně.\n\nInformační systém je vyvíjen, provozován a inovován od prosince 1998 vývojovým týmem Centra výpočetní techniky Fakulty informatiky Masarykovy univerzity (FI MU). Je umístěn v datovém centru FI MU v Brně na Botanické ulici.\n\nInformační systém Masarykovy univerzity byl oficiálně uveden do provozu 1. března 1999 jako nástroj pro evidenci publikací, životopisů a katalog předmětů, poté již byly prioritně vyvíjeny aplikace pro studijní evidenci. V roce 1999 běžel na jednom serveru, při 2 GB paměti a 32 GB diskové kapacity jej používalo 11 972 uživatelů. Za rok 1999 se do něj vykonalo 3,7 mil. přístupů.\nV současnosti (2014) je provozován na více než 50 počítačích s více než 300 procesorovými jádry, při 1,2 TB operační paměti a 200 TB úložištěm jej aktivně používá 62 653 uživatelů. Za rok 2014 se do něj vykonalo 864 mil. přístupů.\n\nMasarykova univerzita prodává informační systém formou outsourcingu také dalším vysokým školám. \n\nVe veřejné části obsahuje informační systém řadu informací o studijních programech a oborech, všech vyučovaných předmětech a lidech působících na univerzitě, a to ve vzájemných vazbách (kdo vyučuje, co, kde, v jakém programu, s kterými kolegy, koho školil apod.) pomocí webových stránek a hypertextu. Má vlastní souborové úložiště, fulltextové vyhledávání, rozvrhové funkce, podporu e-learningu a další aplikace. Pomocí informačního systému se vede agenda elektronických přihlášek uchazečů k studiu na univerzitě. Obchodní centrum zde slouží jako e-shop vzdělávacích aktivit, univerzitních publikací a platební rozhraní s ročním obratem 132 milionů korun (2014).\n\nV neveřejné části používá IS MU každý student této univerzity jako povinnou součást svého studia ze studijního a zkušebního řádu. Evidují se v něm závazné informace o předmětech a studijních povinnostech, vypisují se v něm zkouškové termíny, vede se zde evidence známek, zápis k studiu a agenda jeho ukončení. Svou agendu v informačním systému vedou také učitelé a ostatní zaměstnanci univerzity. Všem uživatelům je přiděleno jednoznačné identifikační univerzitní číslo osoby (učo), e-mailová adresa a úložný prostor.\n\nV agendě \"student\" je zejména přehled zapsaných předmětů a získaných známek v každém studiu, přihlašování na zkoušky. Student v této agendě může zkontrolovat průchod svým studiem, tedy podle kontrolní šablony nechat informační systém zkontrolovat seznam povinných a volitelných předmětů ve vztahu k jeho studiu nebo zjistit nakolik splňuje kritéria jiného studijního programu a oboru. V agendě se provádí také registrace (předzájem) a závazný zápis předmětů studia, přihlašování do seminárních skupin jednotlivých předmětů. \n\nPřed zahájením semestru se student právě pomocí informačního systému povinně zapisuje do dalšího období (student fyzicky nikam nejde, zápis dělá v IS MU).\n\nDo tzv. poznámkových bloků, které mají textovou podobu jen pro zobrazení studentovi, učitel vkládá průběžné hodnocení, jako jsou slovní komentáře či počty bodů nebo mezivýsledky z prací a úkolů v průběhu semestru. Z pohledu studenta je zde možné projít naskenované zkontrolované (opravené) odpovědní listy ze zkoušek, pokud takovou formu a zpracování pomocí IS MU učitel použil.\n\nStudent zde nalezne také rozhodnutí o poplatku za studium a jeho výši. Vybírá téma, přihlašuje se a odevzdává zde také závěrečnou práci. \n\nV agendě \"učitel\" jsou zadávány známky a informace do poznámkových bloků, vypisovány zkoušky, přehlašováni studenti na různé termíny a seminární skupiny a probíhá zde kontrola a úprava předmětů, jež daný učitel vyučuje. Také je to vstupní bod pro vytváření e-learningu. \n\nPod agendu \"školitel\" spravují vedoucí závěrečných prací a doktorandů relevantní údaje.\nV \"rozvrhu\" je přehled výuky pro místnosti, studenty či učitele. Aplikace umožňuje generování rozvrhů a jejich export. \n\n\"Úschovna\" je časově omezené úložiště dat pro studenty i učitele, slouží k přenosu kapacitně velkých souborů. Aplikace nazvána \"můj web\" je správa osobního webového prostoru. V aplikaci \"hledání\" je možné fulltextově vyhledávat ve většině agend ISu. Jednoduchá aplikace \"projekty\" usnadňuje organizaci úkolů týmům pracujícím na společném projektu.\n\nSekce \"ubytování\" slouží k podávání žádostí o koleje, \"stipendia\" ke správě stipendií (studijních, ubytovacích, sociálních…) a \"spolek\" k přihlášení se do \"Spolku absolventů a přátel MU\". \"Fotosbírka\" slouží ke shromáždění dokumentárních fotografií týkajících se MU a \"podnětovny\" ke sběru podnětů od uživatelů.\n\n\"Vývěska\" slouží jako elektronická nástěnka fakult, celé univerzity i jednotlivých studentů. Diskuzní fóra jsou masivně využívána ke komunikaci studentů mezi sebou i s lektory. Existují oficiální diskuzní fóra celé univerzity, jednotlivých fakult, předmětová diskuzní fóra a také \"plkárny\", které slouží pro zábavu a volnou diskuzi. \"E-volby\" slouží jako anketa k různým tématům a umožňují také oficiální hlasování do akademických orgánů. \n\nAplikace \"pošta\" slouží jako klasický e-mail, \"lidé\" je seznam veřejných a osobních údajů o studentech a pracovnících školy, z nichž každý má automaticky osobní stránku, kterou může dále doplnit. \"Pracoviště\" spravují různá pracoviště školy. V této agendě existuje i správa vstupů do oblastí zpřístupněných kartou ISIC, kterou vlastní každý student prezenčního studia MU.\n\nV Informačním systému Masarykovy univerzity může mít každý předmět vlastní archiv studijních materiálů, videozáznamů (pokud byly pořízeny a učitelem svoleny k zveřejnění) a sběru souborů od studentů. Soubory a složky jsou hierarchicky seřazeny a mohou se lišit podle jednotlivých období výuky (každý semestr nová složka). Jsou dostupné ve veřejné nebo jen v neveřejné části systému, informační systém dokáže ledovat počet čtení jednotlivými osobami a zveřejňuje statistiku přístupu. Systém sběru souborů, odevzdávaní vlastní práce, je interně nazván jako \"odevzdávárna\".\n\nIS MU používá pro správu \"vlastního správce souborů\", který je přístupný v prohlížeči s řadou WYSIWYG ikon pro jednotlivé operace, exporty, importy, s možností vyplnění různých metadat o uložených souborech. Dokáže soubory po vložení s časovým odstupem automaticky konvertovat do PDF a provádí také optické rozpoznávání znaků do textového tvaru. Ve správě studijních materiálů hraje významnou roli správa oprávnění (role garanta, učitele, studenta v období, studenta fakulty, aktivní, absolvent, vyjmenovaný apod.). V archivu studijních materiálů je dostupná také anonymní tzv. \"poskytovna materiálů\" od studentů studentům, která ovšem pomáhá v budování indexu podobných souborů pro vyhledávání plagiátů. \n\nŘadu studijních materiálů lze prezentovat nejen jako soubory, ale také interaktivně pomocí \"vlastních interaktivních osnov\" a různých forem zkoušení a procvičování. Interně jsou tyto webové formuláře na testování nazvány jako \"odpovědníky\", může jít o vyplňování, výběr nebo zatrhávání správných odpovědí, již známe z jiných learning management systémů. Vývojový tým informačního systému tyto funkce dále vyvíjí a zaměstnává pracovníky tzv. \"e-techniky\" na pomoc s touto součástí systému.\nV \"obchodním centru\" probíhá prodej vzdělávacích aktivit (např. přípravné kurzy, odborné konference nebo univerzita třetího věku) a úhrada poplatků spojených se studiem (např. sportovní kurzy nebo vydání revalidační přelepky k ISICu). Je zde možné objednat různé knihy z produkce univerzity. Od roku 2014 obchodní centrum přijímá také platby v eurech. \n\nPřístup do IS MU zůstává všem lidem i po ukončení aktivního vztahu ke škole. Speciálně pro absolventy jsou připraveny další komunitní služby, např. promoční kruhy, seznam známých, blogy, aby mohli udržovat kontakty ze studií. S tímto záměrem bylo zpětně do ISu zavedeno přes 125 000 archivních záznamů z promočních knih.\nV roce 2005 byla Informačnímu systému Masarykovy univerzity udělena cena EUNIS Elite Award \"za nejlepší implementaci univerzitních informačních systémů a jako uznání vedoucího postavení v používání IT v rámci vysokého školství\".\n\nV roce 2007 získal za svůj elektronický archiv závěrečných prací se systémem na odhalování plagiátů cenu Inforum 2007. Toto ocenění IS MU vedlo k vytvoření národního archivu závěrečných prací theses.cz.\n\n\n"}
{"id": "245073", "url": "https://cs.wikipedia.org/wiki?curid=245073", "title": "Fret kočičí", "text": "Fret kočičí\n\nFret kočičí (\"Bassariscus astutus\" Lichtenstein, 1830) je drobná samotářská noční šelma z čeledi medvídkovitých.\n\n\nFret kočičí je všežravec; jeho potravu tvoří ptáci, malí savci, vejce, členovci, plody, ořechy. Jedná se o mimořádně obratné zvíře, velmi pružné díky tomu, že dokáže otáčet zadní nohy o 180 stupňů. Má částečně zatažitelné drápy. Přestože se snadno ochočí a je velmi čistotný, bývá v zajetí chován jen výjimečně. Někdy bývá uváděn po aztéckým jménem \"cacomiztli\", což znamená něco jako \"poloviční puma\" nebo \"maličká puma\".\n"}
{"id": "245080", "url": "https://cs.wikipedia.org/wiki?curid=245080", "title": "Lycoris radiata", "text": "Lycoris radiata\n\nLycoris radiata je druh rostliny z čeledi amarylkovité. Je to cibulovina s úzkými listy a červenými květy s nápadně dlouhými tyčinkami. Plodem je tobolka. Druh se vyskytuje ve východní Asii, zplaněle však roste i v jiných částech světa. Rozkvétá v podzimním období s příchodem dešťů.\nRostlina obsahuje alkaloidy (zejména lykorin) a je za syrova jedovatá. Je pěstována zejména v Japonsku, Číně a na jihovýchodě USA jako okrasná rostlina. Je také zdrojem farmaceuticky významného alkaloidu galantaminu. V České republice se pěstuje velmi málo.\n\n\"Lycoris radiata\" je vytrvalá bylina s podzemní kulovitou až vejcovitou cibulí. Listy jsou tmavě zelené, asi 15 cm dlouhé a 0,5 cm široké. Květní stvol je asi 30 cm dlouhý, zakončený okolíkem složeným ze 4 až 7 květů. Květenství je podepřené 2 listeny. Květy jsou jasně červené se zelenou okvětní trubkou. Okvětí je nálevkovité, zakončené silně nazpět prohnutými, kopinatými laloky. Okraje okvětních plátků jsou silně zvlněné. Tyčinky jsou přirostlé v ústí okvětní trubky, mají dlouhé tenké nitky a silně vyčnívají z květů. Semeník obsahuje několik vajíček a nese tenkou čnělku zakončenou drobnou hlavatou bliznou. Plodem je tobolka pukající 3 chlopněmi a obsahující černá, kulovitá semena. Rostlina kvete v srpnu až září a plodí v říjnu.\n\nDruh je přirozeně rozšířen v Japonsku, Koreji, Nepálu a Číně. Vyskytuje se na stinných a vlhkých stanovištích na svazích kopců a na skalnatých stanovištích podél vodních toků v nadmořských výškách do 1000 metrů, řidčeji i výše.\n\nRod byl pojmenován na počest starořímské herečky Lycoris, která byla milenkou Marca Antonia.\nRostlina je s oblibou pěstována v jihovýchodních oblastech USA. Nazývají ji zde \"Hurrican liliy\", neboť doba jejího květu se překrývá se sezónou hurikánů. Dalším názvem je \"Spider lily\" (pavoučí lilie, podle dlouhých tyčinek vyčnívajících z květů) nebo také \"Resurrection lily\" (lilie zmrtvýchvstání). V Japonsku je rostlina známá jako \"Higanbana\". Název je odvozen od slova \"higan\", které označuje japonský buddhistický svátek v době rovnodennosti, a od slova \"bana\" (květina).\nRostlina figuruje v japonském filmu Higanbana z roku 1958, který byl v Čechách promítán pod názvem Květ rovnodennosti.\n\nRod \"Lycoris\" je v rámci taxonomie čeledi \"Amaryllidaceae\" řazen do podčeledi \"Amaryllidoideae\" a spolu s příbuzným, středoasijským rodem \"Ungernia\" do tribu \"Lycorideae\".\nV rámci druhu jsou rozlišovány 2 variety. \"Lycoris radiata\" var. \"radiata\" je triploidní druh, rozšířený v oblasti od Japonska po Nepál. Tato varieta je sterilní a netvoří semena. Množí se pouze vegetativně. Naproti tomu \"Lycoris radiata\" var. \"pumila\" je diploidní a plodná. Vyskytuje se v jižní a východní Číně.\n\nRostlina obsahuje jedovaté alkaloidy, zejména lykorin a další příbuzné látky ze skupiny fenanthridinových alkaloidů. Podobné látky obsahují i narcisy. Také byly zjištěny fenolické látky, konkrétně trimethylether floracetofenonu. Požití malého množství rostliny se zpravidla obejde bez následků, při větším množství se dostavuje nauzea, zvracení, břišní křeče, průjem a s ním související dehydratace, a iontová nerovnováha.<ref name=\"mam-11/2\"></ref> Díky obsahu jedovatých látek se rostlině vyhýbá zvěř i hlodavci.\n\nRostlina je zejména v Japonsku a Číně již po dlouhý čas pěstována jako okrasná cibulovina. Bývá vysazována zejména v okolí chrámů a hřbitovů. V Japonsku je také často vysazována v okolí rýžových polí, neboť svojí jedovatostí odpuzuje hlodavce a jiné škůdce.\nCibule jsou po úpravě jedlé, a je z nich lokálně získáván škrob. Za syrova je rostlina jedovatá. Druh slouží jako farmaceutická surovina k získání alkaloidu galantaminu, který se používá při léčbě Alzheimerovy choroby. Za tímto účelem se v Číně pěstuje na plantážích.\n\nRostliny mají vegetační sezónu od podzimu do jara a na léto zatahují. Vykvétají po prvních silných deštích.\nCibulky se sázejí do dobře propustné půdy. Ve vegetační sezóně vyžadují přiměřené vlhko, na začátku léta je však třeba zálivku omezit. Prospívají na plném slunci i v polostínu. Druh je podle některých zdrojů možno pěstovat ve venkovních podmínkách v zóně odolnosti 6, při dobré ochraně i v zóně 5. Jiné zdroje naproti tomu uvádějí zónu 7 až 8. Možnost pěstování ve venkovních podmínkách v České republice je však s velkým otazníkem. Pokud listy v zimě vymrzají, cibulky postupně slábnou a rostliny nakonec hynou. Ani v českých botanických zahradách se nejedná o běžný druh. Množí se adventivními cibulkami.\n\n"}
{"id": "245081", "url": "https://cs.wikipedia.org/wiki?curid=245081", "title": "Hráz (Měčín)", "text": "Hráz (Měčín)\n\nHráz je částí obce Měčín v okrese Klatovy, kraj Plzeňský. V roce 2011 zde trvale žilo sedmnáct obyvatel.\n\nPrvní písemná zmínka o vesnici pochází z roku 1789.\n\nVznikla v polovině 18. století na hrázi Velkého rybníka pod panským dvorem zvaným Rudice, když poříčská vrchnost dovolila několika svým poddaným, aby si zde vystavěli chalupy. Velký rybník, který dal vesnici název, byl později zrušen a přeměněn na louky a pole.\nHráz se rozrůstala pomalu, koncem 18. století měla sedm čísel. Panský dvůr v Rudici se tehdy skládal ze čtyř traktů – zděné stodoly se sýpkou, zděného ovčína, dřevěné obytné budovy ovčáckého mistra a dřevěných chlívků s kurníkem. V roce 1837 měla obec podle Stabilního katastru už patnáct čísel popisných.\n\nPanský dvůr o výměře 146,04 ha byl i přes velký odpor zdejších zaměstnanců během pozemkové reformy v roce 1925 rozparcelován. Část pozemků zůstala při dvoře jako zbytkový statek (který přešel do vlastnictví nového majitele) a část byla rozdělena. Vzniklé menší pozemky si koupili především domkaři z Třebýciny a Hráze.\n\nMalá zvonice stávala v panském dvoře v Rudici. Během první světové války byl zvon odnesen do Červeného Poříčí, protože tamní zvon byl zrekvírován pro válečné účely. Hráz byla bez zvonku do roku 1936, kdy byl 10. dubna duchovním správcem místní farnosti ze Kbela slavnostně posvěcen nový. Ten byl umístěn na novou dřevěnou zvoničku u chalupy čp. 7. Při této příležitosti proběhlo slavnostní kázání katechety Josefa Štucbarta z Přeštic. Zvonička zanikla někdy po roce 1960, bližší okolnosti nejsou známy.\n"}
{"id": "245086", "url": "https://cs.wikipedia.org/wiki?curid=245086", "title": "Grand canyon du Verdon", "text": "Grand canyon du Verdon\n\nGrand canyon du Verdon je jeden z nejhlubších kaňonů v Evropě, který vyhloubila řeka Verdon, na hranicích Provensalských a Přímořských Alp v jižní Francii. V některých místech je až 700 metrů hluboký a jeho téměř svislé vápencové stěny jsou v nejužších místech od sebe vzdálené pouhých 6 metrů.\n\nKaňon začíná za městečkem Castellane a táhne se mezi skalními stěnami v délce 21 km až k přehradnímu jezeru Lac de Sainte-Croix.\n\nPodmínky ke vzniku tohoto impozantního jevu byly ideální: V mocných vrstvách vápencového pohoří se projevila hlavně hloubková eroze, zatímco povrchový splach, který by údolí v horní části rozšiřoval je minimální. Proto se řeka po milióny let zařezává pouze do hloubky. Řeka Verdon pramení v horách nedaleko průsmyku Col d´Allos ve výšce 2 200 m.\n\nJako první kaňon prozkoumal v r. 1905 francouzský geolog a speleolog E. A. Martel, který se tři dny probíjel s malou expedicí prudkým proudem mezi skalami. V r. 1928 byl vybudován na dně kaňonu turistický chodník, nesoucí Martelovo jméno.\n\nTúra po stezce dlouhé 14 km trvá kolem 6 hodin a na několika místech prochází tunely. Po obou okrajích kaňonu vedou silnice, mající na mnoha stanovištích působivé vyhlídky na kaňon. Na horním okraji kaňonu rostou celé olivové háje a omamně vonící levandule. Kaňon poskytuje skvělé podmínky pro skalní lezení a je proto velmi oblíbenou horolezeckou oblastí.\n\n"}
{"id": "245088", "url": "https://cs.wikipedia.org/wiki?curid=245088", "title": "Zbyslav (jméno)", "text": "Zbyslav (jméno)\n\nZbyslav je mužské křestní jméno slovanského původu. Vykládá se jako „posilující slávu“ nebo také jako „kdo má hodně slávy, komu zbývá sláva“. Další variantou jména je Zbislav. Ženskou podobou jména je Zbyslava.\n\nPodle staršího kalendáře má svátek 24. března.\n\n\n"}
{"id": "245090", "url": "https://cs.wikipedia.org/wiki?curid=245090", "title": "Hypotenze", "text": "Hypotenze\n\nPojem arteriální hypotenze označuje nízký tlak krve v tepnách, tedy pokud\nsystolický tlak klesne pod 100 mmHg a diastolický tlak pod 65 mmHg.\n\nNáhlý pokles krevního tlaku způsobuje mžitky před očima, rozostřené vidění (příčinou nedostatečné prokrvení), točení hlavy, mdloby, celkovou nevolnost.\n\nPříčinou poklesu krevního tlaku může být tzv.synkopa (krátkodobá ztráta vědomí). Rozlišujeme několik typů synkop (například kardiovaskulární, neurologické a jiné), mdloba je často vyvolána nedostatkem kyslíku, příliš rychlým pohybem nebo podrážděním periferního bloudivého nervu.\nDalší častou příčinou je šok, při němž organismus zkratově reaguje na náhlé a silné podněty z vnějšího či vnitřního prostředí. Podle aspektu jej vyvolávající rozdělujeme šok na traumatický, anafylaktický, septický a kardiogenní.\nMéně obvyklá je porucha mitochonriálních enzymů, kdy dochází ke zvýšené koncentraci oxidu dusnatého aktivaci cytokinů, poté je šokový stav a jej doprovázející hypotenze výsledkem nerovnováhy mezi oxidem dusnatým, superoxidem a jejich metabolity.\n\nChronická hypotenze se projevuje konstantně sníženými hodnotami krevného tlaku, celkovou únavou, spavostí, bolestmi hlavy, závratěmi, nedostatečným prokrvením končetin a sníženou funkcí potních žláz.\n\nMluvíme-li o primární idiopatické hypotenzi, jednou z možných příčin může být poškození neuronu sympatického nervového systému – důsledkem je nedostatečná sekrece katecholaminů, které hrají velkou roli co se týče baroreflexu. Druhotně také útlum osy Renin-Angiotenzin-Aldosteron; pokud se projevuje jenom ortostatickou hypotenzí, mluvíme o idiopatické ortostatické hypotenzi.\n\nSekundární chronická hypotenze může být způsobena poškozením CNS (např. roztroušenou sklerózou, poškozením mozkového kmene atd. Dále pak může být choroba zapříčiněna poškozením PNS (nejrůznější typy neuropatie, syndom Guillen-Barré apod.), endokrinními vlivy a \"pharmaky\" (tzv. poléková hypotenze).\n\nZákladní vyšetření u hypotenze: anamnéza, klinické vyšetření, základní laboratorní vyšetření, TK a TF vleže, po posazení, po postavení, holterovské monitorování TK a TF, EKG, HUT-test, odpady katecholaminů v moči, další dle podezření.\n\nU sekundární hypotenze odstranění základní příčiny, tedy léčba základního onemocnění a léčba symptomatická.\n\nU primární hypotenze postiženým prospěje pravidelné cvičení (plavání), vyvarovat se náhlých změn polohy, zvýšení příjmu soli na cca 10 a více gramů na den, častější a menší porce, používání elastických punčoch, bandáže dolních končetin + farmakoterapie.\n\n"}
{"id": "245091", "url": "https://cs.wikipedia.org/wiki?curid=245091", "title": "ChTZ-16", "text": "ChTZ-16\n\nT-16 neboli ChTZ-16 (rusky \"ХТЗ-16\", podle továrny \"Charkovskij Traktornij Zavod\" – \"Charkovská továrna na traktory\", která je vyráběla) bylo sovětské improvizované obrněné vozidlo, účastnivší se Velké vlastenecké války, vyráběné na šasi zemědělského traktoru. Vozidla byla vyráběna v Charkově před tím, než byla továrna evakuována na východ a výroba byla přesunuta do Stalingradu. Bylo plánováno ne méně než 809 vozidel, ale ne více než 60 jich bylo skutečně vyrobeno. Některá vozidla byla využita při obraně Charkova v říjnu 1941, ale byla rychle ztracena. \n\nŠlo vlastně o traktor STZ-3 s přidanou pancéřovou nástavbou a zbraní. Byl ovládán dvojčlennou posádkou a vyzbrojen tankovým kanónem ráže 45 mm a kulometem DP ráže 7,62 mm, které byly připevněny na pevné nástavbě traktoru.\n\n"}
{"id": "245095", "url": "https://cs.wikipedia.org/wiki?curid=245095", "title": "Mack Hellings", "text": "Mack Hellings\n\nMack Hellings (14. září 1917 Fort Dodge – 11. listopad 1951 ) byl americký automobilový závodník. Zahynul během leteckého neštěstí v roce 1951.\n\ntučně vyznačené závody znamenají zisk pole position\n\n"}
{"id": "245097", "url": "https://cs.wikipedia.org/wiki?curid=245097", "title": "Tod und Verklärung", "text": "Tod und Verklärung\n\nTod und Verklärung (do češtiny tradičně překládáno Smrt a vykoupení) je symfonická báseň Richarda Strausse. Byla psána od roku 1888, dokončena byla 18. listopadu 1889. Je určena pro velký orchestr a věnována skladatelovu příteli, Friedrichu Roschovi, zpodobňuje smrt umělce. Na žádost skladatele později jiný jeho přítel, Alexander Ritter, vyjádřil tytéž myšlenky v literární básni. Umírajícímu muži se vybavují vzpomínky na jeho život, nevinné dětství, spory a boje v dospělosti, dosažení jeho světských cílů a konečné vykoupení. Báseň má tyto čtyři části:\nPremiéra se konala na festivalu v Eisenachu 21. června 1890, dirigoval ji sám autor. Před smrtí autor prohlásil tuto svou skladbu za zcela bezvadnou, přesně zrcadlící jeho pocity.\n"}
{"id": "245099", "url": "https://cs.wikipedia.org/wiki?curid=245099", "title": "Lloyd C. Douglas", "text": "Lloyd C. Douglas\n\nLloyd Cassel Douglas (27. srpna 1877 – 13. února 1951) byl americký luterský pastor a autor několika úspěšných historických románů z doby počátku křesťanství. Jeho romány jsou podobné v Česku mnohem známějším románům Henryka Sienkiewicze.\n\n"}
{"id": "245100", "url": "https://cs.wikipedia.org/wiki?curid=245100", "title": "Omni Trio", "text": "Omni Trio\n\nOmni Trio je pseudonym, pod nímž vydává svá díla britský producent a hudebník Rob Haigh. Je známý svým jedinečným stylem hudební tvorby, který je nazýván jako \"Inteligentní Drum and Bass\" – relativně pomalý a melodický, někdy i se zvukovými samply klavíru.\n\nJeho skladba \"First Contact\" byla použita v počítačové hře Grand Theft Auto III v programu rádiové stanice \"MSX FM\", která hrála především Drum and Bass, a skladba \"Secret Life\" byla použita ve futuristické závodní hře \"Rollcage Stage II\".\n\n\n"}
{"id": "245103", "url": "https://cs.wikipedia.org/wiki?curid=245103", "title": "Čeněk Junek", "text": "Čeněk Junek\n\nČeněk Junek (25. května 1894 Dolní Čermná – 15. července 1928 Nürburgring, vlastním jménem Vincenc Junek) byl československý automobilový závodník, manžel automobilové závodnice Elišky Junkové. Závodil jako soukromník-amatér, občanským povoláním byl finančník a bankéř. Byl označován za sportovce-gentlemana. \nNarodil se v Dolní Čermné, v rodině krejčího Vincence Junka a jeho manželky Anny, rozené Řehákové, jako nejmladší ze 13 dětí. \n\nByl neobyčejně nadaný a ctižádostivý, rodiče ho poslali do měšťanské školy v Kyšperku (nyní Letohrad). Po absolvování měšťanské školy se odebral mladý Junek do Prahy na Obchodní školu. Po skončení obchodní školy nastoupil do Pražské úvěrové banky jako disponent. V době 1. světové války utrpěl zranění pravé ruky a byl demobilizován. Později, zřejmě usilovným cvičením, opět ruku učinil práceschopnou, avšak k rozhodujícímu zlepšení došlo až v roce 1923. Jeho nadřízení si ho vážili a poslali jej do Olomouce, kde se zřizovala filiálka banky. Brzy se stal schopným bankéřem a řídil pracovní tým, do kterého patřila i jeho sekretářka a korespondentka burzovního oddělení Alžběta Pospíšilová (16.11.1900-5.1.1994). V roce 1917 vedení banky Junka pověřilo, aby založil novou pobočku banky v Brně. Mezi spolupracovníky, které si vzal s sebou, byla i sekretářka Alžběta. Vincenc, kterému se přezdívalo Čeněk, se s ní dne 24. června 1922 oženil. Po sňatku si Alžběta změnila nejen příjmení, ale i křestní jméno. Z Alžběty Řehákové se tak stala Eliška Junková.\n\nOd července roku 1921 byl členem Československého klubu automobilistů (od r. 1922 Autoklub Republiky Československé) a zapojil se aktivně do klubového života. Byl členem komise pro pořádání sportovních podniků. To již je uváděn jako v Praze bydlící a jako bankéř. O rok později se začal zúčastňovat automobilových závodů. V roce 1922 ve svém Mercedesu vyhrál populární závod Zbraslav–Jíloviště. Jezdil po výstavách a autosalonech. V říjnu 1922 byl na pařížském autosalonu, kde se seznámil i s Ettorem Bugattim, který mu později dodával vozy Bugatti. Z autosalónů a ze závodů po Evropě psal zajímavé reportáže, zvláště do časopisu čs. motoristů Auto, do Pestrého týdne atd.\n\nV roce 1922 Junek, který byl v té době ředitelem Pražské úvěrové banky, zakoupil od Richarda Procházky statek a zámeček Humburky, ale hned v roce 1925 ho prodal MVDr. Rudolfu Randákovi z Městce Králové. Dnes objekt slouží jako domov pro seniory. \n\nV roce 1925 založil v Praze bankovní dům Junek a spol., jehož majitelem byl až do smrti.\n\nSvůj první závod 30. dubna 1922, závod automobilů do vrchu Zbraslav-Jíloviště, s Mercedesem (7274 cm) v kategorii cestovních vozů s objemem válců nad 6,7 l v traťovém rekordu této kategorie vyhrál. Byl to jeho jediný závod, který jel na Mercedesu. Všechny ostatní závody jako soukromý jezdec pak absolvoval na vozech Bugatti. Zprvu závodil na Bugatti Type 30 a později na Bugatti Type T35. \n\nV roce 1923 vyhrál Zbraslav-Jíloviště (29. dubna) již na závodním Bugatti do 2,0 l a celkově obsadil 2. místo, doprovázen svojí neohroženou chotí. V těch dobách posádku všech závodů tvořili jezdec a spolujezdec/mechanik. Role spolujezdkyně se tedy ujala jeho manželka, Eliška Junková. V neděli 22. července 1923 vyhrál na stejném voze v absolutním pořadí závod do vrchu Panorama v Karlových Varech. Sezónu ukončil dvěma závody v září 1923. Na I. mezinárodních automobilových závodech Lochotín-Třemošná, který se jel 16. září a na svém závodním Bugatti (Type 30, Grand Prix 1923), zvítězil v absolutním pořadí. Zde se mu přihodila nemilá příhoda, kterou později popsal v Pestrém týdnu. Při natáčení motoru ho \"kopla\" klika tak, že v okamžiku měl ruku opuchlou a neschopnou další akce. Přesto závod odjel a zvítězil, avšak on obstarával pouze řízení jednou rukou, zatímco brzdění a ostatní manipulaci s pedály obstarala jeho manželka Eliška, která jela jako spolujezdec. Faktem ale zůstalo, jak přiznal sám Junek, že se mu potom ruka \"zlepšila\" (po starém zranění z války) alespoň o 80 %. O 14 dnů později připojil vítězství v závodě do vrchu Schöber (Stožec) u Rumburka. \n\nZávodní sezonu 1924 zahájil opět na zbraslavském kopci. Startoval opět na Bugatti, tentokráte v kategorii cestovních automobilů do 2 l. V této kategorii zvítězil a vytvořil její traťový rekord. V klasifikaci cestovních automobilů dle formule výkonnosti obsadil 2. místo za vítězným Rudolfem Caracciolou na Mercedesu. IV. ročník závodu do vrchu Schöber, kde zvítězil Jindřich Knapp na Walter 0, nedojel pro poruchu spojky, ale na Panoramě v Karlových Varech jel úspěšně hned ve dvou kategoriích. V cestovních vozech do 2,2 l obsadil 2. místo za Desenským na Waltru WIZ, protože byl penalizován za dvoumístný vůz, a v závodních automobilem do 2 l byl také druhý, za Mickelem na Dinosu. Při sjíždění ke startu druhé jízdy prorazil benzínovou nádržku. V následném závodě jel bez kapoty a improvizovanou nádržku (plechovku) s benzínem mu držel spolujezdec. Sezónu 1924 ukončil v září dvěma závody do vrchu. Na závodu Lochotín-Třemošná oplatil Knappovi porážku ze Schöberu, vyhrál třídu a celkově skončil na 2. místě. Významnou událostí tohoto závodu byla skutečnost, že v kategorii cestovních automobilů do 2 l zvítězila nová závodnice, jeho manželka Eliška Junková. A potom 21. září zvítězil v kategorii závodních automobilů do 2 l na Ecce Homo u Šternberka a celkově skončil 2. za Otto Salzerem na Mercedesu. \n\nOd roku 1925 se zúčastňovali automobilových závodů jak Čeněk tak Eliška, každý sám. Eliška Junková se slabším vozem Bugatti Type T30 (osmiválec, 1991 cm), její manžel v silnější kategorii. V roce 1925 Čeněk zvítězil novým vozem Bugatti Type 35 (102 kW/138 k s kompresorem, 3 ventily na válec) na závodech do vrchu: v 2. ročníku mezinárodního závodu Brno-Soběšice (10. května), v 2. ročníku Dubí-Cínovec (7. června) a na 5. ročníku Schöberu do Stožeckého sedla (5. července). Celkově druhý dojel na Zbraslav-Jíloviště, kde vyhrál \"božský\" Ital Alberto Divo na pětilitrovém Delage \"Sprint II\". \n\nHned na začátku sezóny 1926 ho Eliška poprvé porazila, když zvítězila v absolutním pořadí závodu Zbraslav–Jíloviště (9. května) a porazila Čeňka o 1,3 desetiny vteřiny. Eliška byla i s méně výkonným, sportovním autem Bugatti Type T30 (osmiválec, 1991 cm) rychlejší než Čeněk. Jeho čas z roku 1925 ve stejné kategorii (závodní vozy do 2000 cm) překonala o plných 12 vteřin. Nenechal se tím rozladit a i v roce 1926 dál vyhrával na dvoulitrovém, závodním Bugatti Type 35B: 3. ročník závodu Knovíz-Olšany v traťovém rekordu (10. května), 3. ročník Brno-Soběšice (6. června), 6. ročník Schöber u Rumburka (13. června), 4. ročník Panoramy v Karlových Varech (11. července) a 6. ročník Ecce Homo (19. září), kde jako v jediném závodě jel na 2,3 l Bugatti (2262 cm). \n\nPro rok 1927 se manželé Junkovi rozhodli více závodit mimo Československa i na zahraničních tratích a to nejenom v závodech automobilů do vrchů. Čeněk zvítězil ve své třídě v závodě Zbraslav-Jíloviště se závodním, třílitrovém Bugatti Type 35 a v celkové klasifikaci byl na 2. místě. Ale oplatil Elišce loňskou porážku, vytvořil rekord třídy, ale byl rychlejší jen o 0,4 vt., když Eliška jela jen na svém dvoulitru). Absolutním vítězem se stal na Knovíz-Olšany, na Schöberu u Rumburku, v traťovém rekordu na Svatém Kopečku u Olomouce a na Ecce Homo. Prvním, českým okruhovým závodem se pro ně stal II. mezinárodní závod na okruhu pod Pradědem. Jelo se 19. června na okruhu dlouhém 22,4 km, start a cíl byl v Karlově Studánce. Závod byl vypsán na 14 kol, tj. 313,6 km. V závodě v nejsilnější kategorii přes 1,5 l zvítězil Čeněk Junek před manželkou Eliškou (oba Bugatti). V zahraničí se zúčastnili několika závodů. Na dlouhých závodech, kde bylo povoleno střídání jezdců, startovali společně (Targa Florio). Eliška startovala na Sicílii jako první a po třech kolech měla být vystřídána Čeňkem. K tomu však nedošlo, protože v 3. kole byla nucena odstoupit pro závadu na řízení. Nutno dodat, že v té době jela v čele závodu. Na kratších a nebo na \"dámských\" závodech startovala jen Eliška. Bylo to na Nürburgringu v kategorii do 3000 cm (17. července), na Handicap dam (Coupé des Dames) na 50 km (14.-15. srpna) a La Coupe de Salon (16. října), oba závody na okruhu Linas-Montlhéry. Všechny tyto 3 závody Eliška vyhrála. \n\nSezónu 1928 zahájili Junkovi na Targa Florio, kde Eliška dosáhla největšího úspěchu z její samostatné kariéry. Obsadila v tomto slavném, sicilském závodě páté místo. Posledním závodem, který Čeněk Junek vyhrál, byl 24. června 1928 jeho oblíbený závod do vrchu Knovíz-Olšany na novém automobilu Bugatti Type 35C (kompresor Roots, výkon 95 kW/128 k). \nZahynul při Velké ceně Německa v roce 1928 ve voze Bugatti Type 35B v závodě nižší třídy. Podle původní zprávy měla být lehce zraněna i spolujezdkyně Eliška Junková. Pozdější zprávy tuto domněnku vyvrátily (zraněným spolujezdcem byl mechanik). Vůz řízený Čeňkem Junkem se v 9. kole závodu, v ostré zatáčce ex-Mühle na Nordschleife (severní smyčka) u Breitscheidu překotil. Junek utrpěl zranění neslučitelná se životem, přestože asi 1 minutu po nehodě byl projíždějícím jezdcem viděn, jak stojí u vozu. Poté se složil k zemi. Příčinou bylo traumatické poranění mozku. Na znamení smutku zbývající českoslovenští závodníci (prof. MUDr. Otakar Bittmann, Hugo Urban-Emmrich) ze závodu odstoupili. Toho dne přišlo Československo o dva skvělé závodníky. Eliška Junková toho dne oficiálně ukončila svoji závodní kariéru. Přes časté naléhání například Ettore Bugattiho se Eliška Junková k závodění už nikdy nevrátila.\n\nČenek Junek měl pohřeb v Praze v pátek 20. července 1928. Je pohřben společně s manželkou Eliškou na Vinohradském hřbitově v Praze.\n\n"}
{"id": "245104", "url": "https://cs.wikipedia.org/wiki?curid=245104", "title": "Cohen", "text": "Cohen\n\nPříjmení Cohen (z hebr. \"kohen\", kněz) nesou nebo nesli:\n\n\n\n\n"}
{"id": "245105", "url": "https://cs.wikipedia.org/wiki?curid=245105", "title": "Jean-Philippe Rameau", "text": "Jean-Philippe Rameau\n\nJean-Philippe Rameau (25. září 1683, Dijon, Francie – 12. září 1764, Paříž, Francie) byl jeden z nejdůležitějších francouzských skladatelů a teoretiků hudby barokní éry. Byl nástupcem slavného Jean-Baptiste Lullyho jako dominantní skladatel francouzské opery, a několikrát byl napadán zastánci italské operní školy (intelektuální debata, tzv. „válka šašků“ v roce 1752).\nJeho přínosem do světa opery bylo zavedení přizpůsobivosti, dramatičnosti a výraznosti, na což později navázal svým dílem Gluck. Dalším příjemným oživením byla pestrost jeho meziher vkládaných do oper.\n\nJean-Philippe se narodil v Dijonu podle dochovaných pramenů 25. září 1683. S hudbou se Rameau setkal již v raném dětství, otec byl varhaníkem v katedrále sv. Štěpána (dnes již tento kostel není katedrálou) v Dijonu. Vzdělání získal na dijonské jezuitské koleji, kde už jako mladý komponoval drobné skladby. V 18 letech opouští jezuitskou kolej a odjíždí studovat hru na varhany a housle do Itálie. Jako další Evropané se zde učí italské kompozici (která ho ovlivní na celý život) a hudebnímu stylu. Přepisuje zde díla italských i dalších evropských autorů.\n\nV roce 1702 podepsal smlouvu na post varhaníka ve městě Clermont-Ferrand a zůstal zde celé čtyři roky. V roce 1706, v Paříži, publikoval první dílo pro cembalo \"Premier livre de pièces de clavecin\" a později získává v kostele sv. Benedikta post druhého varhaníka. Po této cenné zkušenosti odchází zpět do Dijonu, kde získává na necelých 6 let post varhaníka u jakobínů. Po zklamání, které přišlo ve chvíli, kdy se jeho bratr oženil se ženou, kterou sám Rameau miloval, odešel do Clermontu, kde zůstal celých 8 let. V této době Rameau studoval harmonii (propojuje hudbu s matematikou) a psal drobné varhanní skladby pro své žáky. Vznikla zde i teoretická práce, která vyšla v roce 1722: \"Traité de l'harmonie réduite à ses principes naturels\" (Pojednání o harmonii chápané z jejích přirozených základů).\n\nKdyž Jean-Philippe přišel v roce 1723 do Paříže, bylo mu již 40 let. Na svém pomyslném kontě měl již skladby pro cembalo, kantáty a moteta. Teprve v roce 1732 získal varhanické místo v kostele Sainte-Croix de la Bretonnerie. Roku 1726 se Rameau oženil s mladou Marií–Louisou Mangotovou z lyonské hudební rodiny. V Paříži byl znám více, díky svým hudebním spisům, než jako skladatel. V Paříži se více soustředil především na jevištní díla, tedy operu, pro kterou hledal jakékoliv libreto, které by zhudebnil. Šanci získal až v 50 letech, kdy se setkal s dramatikem abbé Pellegrinem. Jejich spolupráce vynesla první ovoce v podobě opery \"Hyppolyte et Aricie\", která měla premiéru v červenci 1733. Díky tomuto dílu se Rameau seznámil s Voltairem a napsal hudbu k divadelní hře \"Princesse de Navarre\" (Princezna z Navarry), která měla premiéru 23. února 1745 ve Versailles. Po tomto úspěchu získal Jean-Philippe post „skladatele komorní hudby“. Poté přichází s další, teď však komickou operou \"Plateé\". V květnu 1764 byl Rameau povýšen do šlechtického stavu – získal titul rytíře sv. Michala. Jean-Philippe Rameau 22. září 1764 zemřel ve svých 81 letech. Pohřben je v pařížském kostele sv. Eustacha, dnes však přesné místo jeho odpočinku neznáme.\n\nJean-Philippe Rameau byl skladatelem motet, kantát, drobných instrumentálních skladeb, ale také velkých vokálně instrumentálních děl – oper, píše jak operu seriu (vážnou operu) – \"Dardanus\", tak operu buffu (komickou operu) \"Les Indes Galantes\", \"Plateé\". Často se u Rameaua objevují skladby s podobným motivem jak ve skladbě pro cembalo, tak pro celý orchestr.\n\nPo jeho smrti bylo jeho lyrické dílo zapomenuto a ignorováno 140 let. Pařížská Schola Cantorum uvedla v roce 1903 v režii Charlese Bordese jeho operu \"La guirlande\". To byl výchozí bod k postupnému znovuobjevení Rameauova díla, které zařazují do svého repertoáru přední soubory barokní hudby.\n\nJean-Philippe Rameau byl označen autorem nadčasovým, patřil mezi nejvýznamnější francouzské hudebníky 18. století a ovlivnil nejednoho skladatele, třeba W. A. Mozarta, Hectora Berlioze a další. Známý dirigent specializující se na barokní hudbu Marc Minkowski v jednom z rozhovorů řekl toto: „Stačilo by přidat do závěrečného sboru \"Paladýnů\" pár dechů a máme tu skvělého Offenbacha! Až takhle předběhl svou dobu!“.\n\n\n\n\nTouto pětiaktovou \"tragédií lyrique\" uvedenou v Paříži v červenci 1733 a ve dvorní opeře 1. října téhož roku se padesátiletý Rameau představil jako autor hudebního dramatu. Libreto abbé Simona–Josepha Pellegrina se inspirovalo Euripidovou tragédií a Racinovým dramatem Phedre. Vypráví příběh Théseovy manželky Faidry, která vzplane láskou ke vlastnímu synovi Hippolytovi. Ten jí však odmítne, neboť miluje Aricii. Théseus obviní syna z toho, že se pokusil svést Faidru, a vyžene jej. Mořský netvor zahubí Hippolyta ve chvíli, kdy se chystal odplout s Aricií. Faidra spáchá sebevraždu a Hippolytova pověst je očištěna. Bohové ho za odměnu propustí z říše mrtvých, takže se může znovu setkat se svou milou.\nV této \"opeře–ballet\" o prologu a čtyřech vstupech (dějstvích) se samostatnými příběhy vystupují obyvatelé „Indie, Peru a Severní Ameriky – indiáni“. Tento název označoval v Rameauově době jakoukoliv vzdálenou, exotickou zemi. Díky umístění děje si mohl Rameau dovolit nezvyklé harmonické, melodické i rytmické postupy obhájit tvrzením o snaze přiblížit posluchači exotické prostředí.\nTragádie – lyrique podle libreta Pierra–Josepha Bernarda. Příběh se odehrává ve starověkém Řecku: Pollux je jako Jupiterův syn nesmrtelný, jeho bratr Castor je smrtelník. Když Castora zabijí, nabízí Pollux Castorově milé Télaiře výměnou svůj život. Zmatená Télaira souhlasí pod podmínkou, že Pollux odejde do podsvětí. Současně mu však líčí radostný život bohů na Olympu. Pollux se nenechá ve svém odhodlání zviklat. Před branami podsvětí na něj čeká Phébé, která ho miluje, a pokouší se jej přimět k návratu, zatímco Télara mu dodává odvahy. S Merkurovou pomocí vstupuje Pollux do podsvětí. Castor se chce vrátit na jeden den na zem, jenom proto, aby Télairu přesvědčil, že nemůže Polluxovu oběť přijmout. Jupiter nakonec rozhodne, že na Olymp vystoupí oba bratři a Télaira je následuje.\n\nNěkterá díla, například \"Les Boréades\" (1763), \"Nélée et Myrthis\", \"Zéphyre (Les Nymphes de Diane)\" (1754), \"Io\" se nedochovala.\n\n\n\n\n"}
{"id": "245109", "url": "https://cs.wikipedia.org/wiki?curid=245109", "title": "Grand Prix Itálie 1980", "text": "Grand Prix Itálie 1980\n\nGrand Prix Itálie (LI Gran Premio d'Italia) byla 12. závodem sezóny 1980, který se konal 14. září 1980 na okruhu Autodromo Enzo e Dino Ferrari. V závodě zvítězil Nelson Piquet na voze Brabham.\n\nGrand Prix Itálie se v roce 1980 konala na okruhu v Imole. Tradiční pořadatel, Monza, musel po hromadné nehodě v roce 1978, kdy zahynul Ronnie Peterson, okruh upravit dle bezpečnostních požadavků FIA. Na okruhu v Imole se již v roce 1979 uskutečnila Grand Prix Dina Ferrariho, která nebyla započítávána do šampionátu a byla jakousi prověrkou na nadcházející Grand Prix Itálie a posléze Grand Prix San Marina.\n\nDo kvalifikace se přihlásilo 28 vozů. Arrows nahradil Jochena Masse Manfrédem Winkelhockem, ale jeho kvalifikace měla krátkého trvání, po hodinách narazil do Lotusu Nigela Mansella. Oba vozy byly zničeny a do závodu se nekvalifikovaly. Nejlépe se kvalifikace vydařila vozům Renault, Rene Arnoux a Jean Pierre Jabouille obsadili první řadu. Carlos Reutemann s vozem Williams byl třetí a Bruno Giacomelli s Alfou Romeo, čtvrtý. Na dalších místech se seřadili Nelson Piquet (Brabham), Alan Jones (Williams), Riccardo Patrese (Arrows), Gilles Villeneuve (Ferrari), Hector Rebaque (Brabham) a Mario Andretti (Lotus). Potíže měl Ligier jeho jezdci Didier Pironi a Jacques Laffite se kvalifikovali až v druhé polovině pole. Také Ferrari se pustilo do experimentu a do kvalifikace pustilo Villeneuva na novém Ferrari 126C turbo, ale vůz se ukázal jako nespolehlivý a tak Villeneuve přesedl do starého Ferrari 312T5. Druhý pilot stáje Ferrari Jody Scheckter oznámil, že koncem roku opustí s definitivní platnosti Ferrari i formuli 1.\n\nDo závodu nejlépe odstartoval Carlos Reutemann, ale spojka v jeho voze vykazovala problémy a tak se přes něho dostaly oba vozy Renault, Arnoux i Jabouille, také Piquet, Giacomelli, Villeneuve, Rebeque a Jones. Ve třetím kole Arnouxe předjel Jabouille i Piquet, poté se Brazilec protáhl okolo Jabouilleho a ujal se vedení, které už do konce závodu nepustil. V pátém kole v zatáčce Tosa (nyní Villeneuve), prorazil Villeneuve pneumatiku a jeho vůz byl vymrštěn proti zdi, od které se odrazil zpět doprostřed trati. Villeneuve z vozu vylezl nezraněn, ale četné úlomky způsobily odstoupení Giacomelliho, který poškodil pneumatiky.\n\nKe stíhací jízdě se rozhodl Alan Jones, který nejprve zdolal Brabham řízený Rabaquem, vzápětí Arnouxe a v 29 kole Jabouilleho. Alan Jones dojel na druhém místě a i v celkovém pořadí šampionátu ztrácel na vedoucího Piqueta bod.\n\n\n\n\n\n"}
{"id": "245112", "url": "https://cs.wikipedia.org/wiki?curid=245112", "title": "Zla Kolata", "text": "Zla Kolata\n\nZla Kolata (Kolac, ) je nejvyšší hora Černé Hory, s výškou 2534 m n. m. Je to zároveň 16. nejvyšší hora v Albánii.\n\nJméno hory znamená Špatná Kolata. Dalším vedlejším vrcholem masivu Bjeliče je vrchol Dobra Kolata ( , česky Dobrá Kolata), která je s 2528 m n. m. druhou nejvyšší horou Černé Hory a která je jen něco málo přes 100 m na severovýchod a je oddělena sedlem 2416 m n. m. Význam slova Kolata je nejasný, ale Kolac, což je další jméno pro Kolatu, znamená v černohorštině/srbštině hromadu.\n\nZla Kolata se nachází na hranicích Černé Hory a Albánie, 10 km jižně od černohorského městečka Gusinje. Leží v Dinárských horách, přesněji v pohoří Prokletije, v horském celku Bělič. Je severní rozsochou nejvyššího vrcholu Bjeliče, Maja Kolats (albánsky \"Rodi e Kollatës\" nebo také \"Maja e Kollatë\", 2556 m), který se už nachází na albánském území. Severně od hory Zla Kolata, přes malé sedlo leží Dobra Kolata, vysoká 2 528 m n. m. Zla Kolata leží necelých deset kilometrů severovýchodně od Maja e Jezercës a necelých dvacet kilometrů západně od Djeravica, dvou nejvyšších hor Prokletije.\n\nZla Kolata má tvar mohutného skalního zubu. Vrchol je, ostatně stejně jako celý masiv Bjeliče, budován z vápence.\n\nK horskému celku Bjelič se lze dostat z černohorského městečka Gusinje na jih údolím Ropojana do vesnice Vusanje. Z Vusanje vede na vrchol Zla Kolata značená turistická stezka.\n\nV roce 2008 předložilo černohorské Ministerstvo cestovního ruchu a ochrany životního prostředí návrh Zákona o národních parcích, kterým se má Černohorské Prokletije stát pátým národním parkem v zemi. Území připravovaného národního parku zahrnuje i vrcholy Zla a Dobra Kolata.\n\n\n"}
{"id": "245116", "url": "https://cs.wikipedia.org/wiki?curid=245116", "title": "Tatra 70", "text": "Tatra 70\n\nTatra 70 byla luxusní limuzína kopřivnické firmy Tatra, vyráběná v letech 1931 až 1936. Byla následníkem velkého osobního automobilu T 31, jehož výrobu firma ukončila v roce 1931.\n\nAutomobil byl osazen vodou chlazeným řadovým šestiválcem s rozvodem OHC o objemu 3406 cm³ s výkonem 65 koní (48 kW). Motor předával výkon přes mechanickou dvoulamelovou suchou spojku a čtyřstupňovou převodovku na zadní kola. Maximální rychlost 2400 kilogramů těžkého vozu byla 110 kilometrů za hodinu. Podvozek byl tatrovácké koncepce s centrální rourou se spojovací hřídelí uvnitř. Vpředu byla dělená náprava odpružená příčnými listovými pery. Zadní náprava měla výkyvné poloosy a šikmo uložená listová pera.\n\nDo 27. dubna 1932 bylo vyrobeno 50 různých dvou a čtyřdveřových limuzín se čtyřmi, šesti a sedmi místy a landauletů. Vznikly i hasičské vozy na bázi T 70. Na jejích podvozcích vznikly i různé vozy individuálně karosované pro zákazníky, většinu z nich vyrobila firma Sodomka.\n\nV roce 1933 byl typ T 70 přepracován a od roku 1934 jej spolu s T 80 nahradil model nový, označovaný Tatra 70 A. Koncept vycházel z původního modelu, ale objem motoru se zvýšil na 3845 cm³ a výkon vzrostl na 70 koní (51 kW). Tak mohl 2450 kilogramů těžký automobil dosáhnout maximální rychlosti 130 km/h.\n\nDo 28. srpna 1936 vzniklo 70 kusů T 70 A. Po druhé světové válce byl z náhradních dílů postaven další automobil, který 23. května 1947 obdržel prezident Edvard Beneš. Následníkem typu T 70 A se v roce 1937 celkově odlišně koncipovaná Tatra 87.\n\nLimuzína T 70 a jeden hasičský vůz jsou exponáty sbírek Technického muzea Tatra Kopřivnice.\n\n\n"}
{"id": "245121", "url": "https://cs.wikipedia.org/wiki?curid=245121", "title": "Maputo", "text": "Maputo\n\nMaputo (do roku 1975 \"Lourenço Marques\", 1975–1976 \"Cam Phumo\") je hlavní a největší město Mosambiku. Je situováno u pobřeží Indického oceánu v zálivu Delagoa v nejjižnější z Mosambických provincií, která se též jmenuje Maputo. V roce 2007 žilo ve městě asi 1 766 000 obyvatel.\n\nV roce 1498 jako první Evropan zakotvil ve zdejším zálivu Delagoa portugalský mořeplavec Vasco da Gama při své první cestě do Indie. Příhodnou polohu tohoto přístavu docenil až portugalský obchodník Lourenço Marques. Ten nazval zátoku, ve které vládl náčelník Maputa, Baia de Lagoa (Lagunová zátoka). Lourenço Marques zde doslova pár tretek vyměnil za náklad slonoviny. Od té doby se sem portugalské galéry vracely, aby tu nakládaly slonovinu, nosorožčí rohy a otroky. O sto let později se zájem Portugalců přesunul severněji spíše do Sofaly a Ilha de Moçambique a Zátoka Delagoa jimi byla navštěvována spíše sporadicky. Roku 1721 zde postavila malou pevnost Nizozemská Východoindická společnost, ale po pár letech se odsud posádka stáhla. O mnoho lépe se později nevedlo ani Britům. A tak jedinými obyvateli byli až do roku 1781 domorodí Rongové. V tomto roce vystavěli Portugalci malá kasárna na ostrově Ilha Inhaca a pevnůstku na pobřeží, ta brzy poté vyhořela. Roku 1784 byl vystavěn přístav, usadili se zde první portugalští kolonisté a osadu nazvali Lourenço Marques. 1796 museli Portugalci hledat úkryt ve vnitrozemí, do zálivu vpluly totiž francouzské válečné lodě a na další čtyři roky místo ovládli Francouzi. Pak se Portugalci opět vrátili, aby zde žili v napětí s domorodci a sužováni malárií.\nPočátek 19. století byl v jižní a jihovýchodní Africe krutým obdobím zvaným difaqane. Kmeny se přelévaly z jedné strany na druhou, všichni bojovali se všemi, země byla sužována hladomory. Ani Zátoka Delagoa nebyla ušetřena. Nejdříve do ní vpadli ngonijští Zulové, které pak vytlačili z vnitrozemí útočící Búrové, které pak Portugalci zatlačili zpět. V 60. letech 19. stol. osada Lourenço Marques povyrostla v město. Po objevení diamantů v Kimberley potřebovali Búrové nutně přístup k moři a zvažovali anexi Lourenço Marques, Britové proto pomohli Portugalcům vystavět železnici do vnitrozemí. Portugalci pak zvolili Lourenço Marques za hlavní město kolonie místo Ilha de Moçambik, aby demonstrovali vůli a připravenost v zálivu zůstat. LM, jak město bylo zkráceně nazýváno se stalo díky železnici místem obchodu, financí, luxusu a zábavy. V 50. a 60. letech 20. století se stalo odpočinkovým rezortem bělochů z JAR a Rhodesie. V roce 1974 získal Mosambik nezávislost a prezident Samora Machel město přejmenoval na Maputo. Po vypuknutí občanské války v 70. letech nebylo Maputo nijak poškozeno, protože po celou dobu války zůstalo pod kontrolou vládních jednotek Frelimo. Po válce se stala z Maputa oáza pokroku celé země. Válkou zanedbaná infrastruktura byla přebudovávána a Maputo spojila s jihoafrickým Johannesburgem dálnice.\n\nNejvýznamnější architektonickou památkou je vlakové nádraží, které časopis Newsweek v roce 2009 hodnotil jako 7. nejkrásnější nádraží na světě.\n\n\nPartnerským městem je portugalský Lisabon.\n\nHUPE, Ilona et VACHAL, Manfred: Mosambik, Ilona Hupe Verlag, München 2008, ISBN 3-932084-27-6\n\n"}
{"id": "245125", "url": "https://cs.wikipedia.org/wiki?curid=245125", "title": "Rudolf Caracciola", "text": "Rudolf Caracciola\n\nOtto Wilhelm Rudolf Caracciola (30. ledna 1901, Remagen – 28. září 1959, Kassel) byl nejúspěšnější německý automobilový závodník období před druhou světovou válkou.\n\nRudi Caraciola byl trojnásobným mistrem Evropy v závodech typu Grand Prix (1935, 1937 a 1938), což byl předchůdce dnešního mistrovství světa formule 1. Rovněž byl trojnásobným mistrem Evropy v závodech automobilů do vrchu (2x ve sportovních vozech a 1x v závodních vozech). Byl i držitelem 17 světových, rychlostních rekordů na silnici.\n\nNěmecká veřejnost ho láskyplně nazývala Caratschem a rovněž byl znám pod přezdívkou „Regenmeister“ (Mistr deště), pro jeho hladkou, plynulou ale rychlou jízdu a schopnost zazářit i v deštivých podmínkách.\n\nOtto Wilhelm Rudolf Caracciola byl synem hoteliéra a obchodníka s vínem Otty Maximiliana Caraccioly (1866-1915) a Mathildy rozené Preutz (1867-1937). Byl jejich v pořadí již čtvrtým dítětem. Caracciola se zajímal o auta od mladého věku. Jeho rodiče mu dovolili, aby se naučil jezdit automobilem, s Mercedesem 16/45. Již ve věku 15 let mu byl vydán řidičský průkaz se zvláštním povolením (před legálním věkem 18 let). Po absolvování chlapecké vyšší školy \"Institut Kalkuhl\" (nyní Ernst-Kalkuhl-Gymnasium) v Oberkasselu pracoval Caracciola jako praktikant ve strojírenské společnosti Berlin-Anhalt Maschinenbau AG v Kolíně nad Rýnem a poté po přestěhování do Aachenu jako prodejce automobilů Fafnir. Ve své autobiografii Caracciola uváděl, že někdy prodal auto Fafnir, ale než byly doručeny peníze, „jejich hodnota kvůli inflaci stačila tak na pořízení dvou reflektorů”. Z Aachenu domů do Remagenu jezdil na motocyklu. Už tehdy měl jednu závažnější nehodu, když se srazil s hříbětem. Není v tom případě zřejmo, zdali neuhnulo hříbě či jezdec.\n\nV roce 1923 přemístil do Drážďan a stal se prodejcem firmy Daimler (po sloučení v roce 1926 jako Daimler-Benz) automobilů Mercedes-Benz. Uvažoval, že by se dal zapsat ke studiu strojírenství na drážďanské technice, ale vzhledem k nastartování od počátku úspěšné závodní kariéry se těchto plánů vzdal. I z tohoto angažmá měl Caracciola nedobrou vzpomínku na ztrátovost prodeje za hyperinflace. Byla to doba, kdy obnos za ráno prodaný automobil, pokud kupní smlouva nebyla uzavřena v dolarech, stačil při zaplacení v markách nanejvýš na pořízení dynama.\n\nV roce 1926 se Rudolf Caracciola oženil s Charlotte Liesenovou, se kterou se setkal v roce 1923 při práci pro Mercedes-Benz v Drážďanech. Caracciola vášnivě miloval zimní sporty, a proto se novomanželé přestěhovali do Švýcarska. Od počátku třicátých let žil ve Švýcarsku v Luganu. Možná i proto – mimo záliby lyžování – v roce 1930 byl nucen uzavřít obchodní zastoupení Mercedes-Benz v Berlíně poté, co jeho firma zkrachovala.\n\nV roce 1931 Caracciola byl seznámem s Hitlerem. V roce 1933 při příležitosti uskutečňování Hitlerovu plánu (od 30.1.1933 říšský kancléř) na zviditelnění technologické vyspělosti Německa v automobilových závodech byly vybrány týmy Mercedes-Benz a Auto Union, oba obdržely dotaci 250 000 říšských marek. V témže roce 1933 Rudolf Caracciola vstoupil do Nacionálně-socialistického svazu motoristů, kde dosáhl hodnosti Obersturmführer. To byla nacistická polovojenská skupina, ale nikdy nebyl členem nacistické strany NSDAP. V únoru 1934, během jeho rekonvalescence, jeho manželka Charlotta tragicky zahynula ve Švýcarsku při pádu laviny, nedaleko jejich nového domova.\n\nPodruhé se oženil 19. června 1937. Chotí mu byla Švédka Alice \"Baby\" Hoffman-Trobecková (nar. 1897), která se pak stala výraznou postavou v zákulisí automobilových závodů. Válku strávili v exilu ve švýcarském Luganu. Po II. světové válce zůstal ve Švýcarsku. Po dlouhém prověřování jeho žádosti z roku 1946 Bernskou federální prokuraturou mu bylo uděleno v roce 1949 švýcarské občanství. Poté, co odešel do závodnického důchodu (1952), pracoval Caracciola jako prodejce vozů Mercedes-Benz především pro armády NATO umístěné v Evropě.\n\nRudi s manželkou Alicí přes léto bydlili v domě, který Alice zdědila po svých rodičích ve Švédsku (Kyrkovägen 3, Vittsjö, Scania), a v zimě v jejich domě zvaném \"Casa Scania\" ve švýcarském Luganu. V roce 1956 byl jedním nejpopulárnějších návštěvníků Zimních olympijských her v Cortině d´Ampezzo.\n\nZemřel v německém městě Kassel poté, co podlehl selhání jater (cirhóza jater). Byl pohřben ve Švýcarsku, kde žil od počátku třicátých let.\n\nJeho více než 30 let trvající závodní kariéra začala na dvou kolech. V roce 1922 (v 21 letech) zvítězil v závodě na motocyklů na stroji NSU v závodě \"Kolem Kolína\" a také na v továrně zapůjčeném Fafniru skončil na čtvrtém místě v závodě automobilů na berlínském okruhu AVUS (Automobil-Verkehrs- und Übungs-Straße), mimo to skončil první ve své třídě a také jako nejrychlejší jezdec na vozech Fafnir.\n\nPo prvních úspěších v závodech se Caracciola úspěšně ucházel o místo, zprvu zaměstnance, později továrního jezdce u Daimler-Motoren-Gesellschaft (DMG). V roce 1923 vyhrál už jako tovární řidič na sportovním voze Mercedes 6/25/40 HP s kompresorem v Baden-Badenu svůj první závod za DMG a ve stejném roce zaznamenal dalších jedenáct vítězství. Jinde se uvádí, že vyhrál 4 závody z 8, kterých se zúčastnil. Podle statistiky vítězů v závodech do vrchu zvítězil Caracciola v roce 1923 v 6 závodech do vrchu: Münnerstadt (Schweinfurt), Pforzheim Climb, Solitude Climb (Stuttgart), Silesian Climb (Rosciszów), Pöhlberg (Annaberg) a Krähberg (Hetzbach, Odenwald). Jediné na čem se tyto zdroje shodnou je, že to bylo na voze Mercedes 6/25/40 HP.\n\nJeho oblíbeným závodem do vrchu se stal závod Zbraslav-Jíloviště. Poprvé ho vyhrál v roce 1924 (v kategorii cestovních vozů do 1,75 l a celkovým vítězem se stal v klasifikaci podle specifické formule výkonnosti) a jeho poslední vítězství z roku 1931 je dodnes platným rekordem trati. Jeho úspěchy pokračovaly v roce 1924 s novým přeplňovaným Mercedesem S (sport) s 1,5-litrovým motorem. Během sezony vyhrál 15 závodů, včetně vítězství ve třídě významného závodu do vrchu Klausen ve Švýcarsku (celkovým vítězem tohoto závodu byl Otto Merz). Zúčastnil se také italské, okruhové Grand Prix v Monze jako rezervní řidič za Mercedes, ale vlastního závodu se nezúčastnil. S cestovním Mercedesem 1,5 l vyhrál v roce 1925 5x závodů do vrchu ve své třídě a s Mercedesem 24/100/140 HP vyhrál závody do vrchu Kniebis a na Schauinsland u Freiburgu (opět ve třídě).\n\nPrůlom v jeho kariéře nastal v roce 1926. Na Mercedes-Benz SS (2,0 l) vyhrál 11. července překvapivě svou první a první Grand Prix Německa, na okruhu AVUS v Berlíně. Nově vzniklá, resp. sloučená společnost Mercedes-Benz (sloučení Daimler Motoren Gesellschaft a Benz & Cie.), která si velmi byla vědoma exportních dopadů na případný úspěch v tomto závodě, mu umožnila startovat v tomto závodě jako soukromníkovi. Před 230 000 diváky Caracciola za krajně nepříznivých podmínek na mokru slavně zvítězil. V závodech do vrchu 1926 zaznamenal vítězství s Mercedesem K24/110/160 na kopcích Kipsdorf-Oberbärenburg-Altenberg a s Mercedes-Benz K 4.5 L na Semmeringu.\n\nV červnu 1927 zvítězil v premiérově konaném závodu Eifelrennen na nově otevřeném okruhu Nürburgring a za krajně nepříznivých povětrnostních podmínek (v mlze a dešti) na nově postaveném vozidle. Němcům se stal od toho okamžiku „Regenmeisterem“ (Mistrem deště). V roce 1927 vyhrál 11 závodů, téměř všechny na Mercedes-Benz S, vyvinutém Ferdinandem Porschem.\n\nO několik let později byl první z jezdců, který zde jezdil známou zatáčku Carousel (kolotoč) úmyslně po levé vnitřní straně, až docela příkopem na vnitřku, což mu dovolilo projíždět tuto zatáčku mnohem vyšší rychlostí. Tato strouha byla původně vytvořena pouze pro odvod dešťové vody. Později byl karusel zpevněn betonovými deskami a proveden jako klopená zatáčka. Tato slavná „vracečka“ na Nordschleife (severní smyčka) byla v roce 2001 při příležitosti jeho nedožitých 100. narozenin přejmenována na Caracciola Carousel.\n\nCaracciola znovu získal německou Grand Prix na Nürburgringu v roce 1928, kdy řídil nový 7,1-litrový Mercedes-Benz SS. Jel společně s Christianem Wernerem, když převzal jeho vůz po jeho kolapsu vyčerpáním horkem. Pravidla AIACR (Asociace Internationale des Automobile Clubs Reconnus, dnes FIA) tuto výměnu jezdce v průběhu závodu dovolovala. V tom roce Caracciola ještě na Mercedes-Benz SSK zvítězil v závodech do vrchu Gabelbach (Ilmenau), Ratisbona (Kelheim), na Semmeringu.\n\nV roce 1929 Caracciola zahájil sezónu vítězstvím na závodu do vrchu Zbraslav-Jíloviště v kategorii závodních vozů s objemem 5000–8000 cm³. V celkovém pořadí skončil 2. za Hansem Stuckem (Austro-Daimler), který ho porazil o 3,4 sec. a vytvořil traťový rekord. Na voze Mercedes-Benz SSK (7,1 R6) obsadil 3. místo na Grand Prix Monaka (14. dubna), přestože startoval z poslední řady, a v roce 1930 na stejném typu 7. místo v Grand Prix Itálie a zvítězil v irské Grand Prix na Phoenix parku v Ulsteru. Tento závod byl označen jako RAC Tourist Trophy, jel se za dešti a Caracciola potvrdil svou reputaci jako specialista na mokré závody. \n\nÚspěšnější v tomto období byl na závodech do vrchu. V letech 1930 a 1931 vyhrál mistrovství Evropy na Mercedes-Benz v kategorii sportovních vozů. Celkem vyhrál v roce 1930 sedm závodů do vrchu v kategorii sportovních vozů z deseti, které do ME započítávaly. Prvním z nich byl závod Zbraslav-Jíloviště a dále Cuneo-Colle della Maddalena (nejdelší závod do vrchu 66,5 km), Shelsley-Walsh, Klausen (Altdorf), Schauinsland (Freiburg), Semmering (Vídeň) a Svab (Budapešť). V roce 1931 na voze Mercedes-Benz SSKL titul obhájil, když vyhrál šest závodů Rabassada (Barcelona), Zbraslav-Jíloviště, Kesselberg (Kochel), Tatra (Kraków), Mont Ventoux (Avignon) a Hármashatár (Budapešť) z osmi, které byly započítány do tohoto seriálu. Na závodu do vrchu Zbraslav-Jíloviště v roce 1931 vyhrál na sportovním Mercedesu, když porazil Hanse Stucka na závodním Mercedesu o 11 setin vteřiny, a vytvořil traťový rekord časem 2:42,73 min, který vlastně platí do současnosti, protože v roce 1931 se tento závod jel naposledy.\n\nMercedes-Benz se oficiálně stáhl z automobilových závodů v roce 1931 vzhledem ke celosvětové hospodářské krizi, přesto Caracciola v tomto roce vyhrál v rekordním čase a jako první cizinec v historii slavný italský závod Mille Miglia (1000 mil), spolu se spolujezdcem Wilhelmem Sebastianem na typu Mercedes-Benz SSKL spyder (7069 cm³). V podstatě nemohl na závod trénovat, pro potřebné zastávky neměl k dispozici dostatek mechaniků ani materiálu. A přesto zvítězil. Jediní jiní cizinci, kteří vyhráli tento závod byli Stirling Moss s Denisem Jenkinsononem v roce 1955. Jinak tu vyhrávali samí Itali. Grand Prix Německa 1931 se odehrála na Nürburgringu za přítomnosti 100 000 diváků. Déšť se snášel na trať již před závodem a pokračoval stejně, jako když Caracciola honil Fagioliho na Maserati, vedoucího po startu . Trať začala osychat teprve v šestém kole a Chiron na Bugatti, který jezdil druhý, se snažil zachytit těžšího Mercedesu s Caracciolou v čele. Caracciola zastávku v depu ukončil v rekordním čase a držel se před Chironem, a přestože Bugatti v posledních kolech byl o 15 vteřin rychlejší na kolo než Mercedes, Caracciola vyhrál o více než jednu minutu.\n\nCaracciola jezdil a vyhrával s jednou výjimkou (Alfa Romeo) pouze s vozy Mercedes-Benz, a to jak závody typu Grand Prix, tak v kategorii sportovních vozů. V roce 1932 přestal Mercedes-Benz podporovat závodní sport a Caracciola byl „nucen“ přestoupit k Alfě Romeo. Jeho smlouva stanovila, že bude závodit pro italský tým jako nezávislý jezdec. Svoje mistrovství prokázal i na novém voze Alfa Romeo Tipo B/P3 (2654 cm) a stal se i v roce 1932 mistrem Evropy v závodech do vrchu v kategorii závodních vozů. Vítězný čas si připsal pěti kopcích. Na okruzích vyhrál závody Eifelrennen na Nürburgringu, v tehdy polském Lvově, na Grand Prix Německa před Nuvolarim a Borzacchinim (ME) a na Grand Prix Itálie na Monze (ME). V Monaku, na Avusu (Manfred von Brauchitsch, Mercedes-Benz SSK), na Coppa Acerbo skončil na 2. místě a 3. ve Francii (ME). To mu stačilo na 3. místo v mistrovství Evropy na okruzích. Na AVUSu, kde jel na Alfě Romeo byl vypískán, protože „miláček německých diváků“ jel v italském týmu na italském voze. Přes několik úspěchů se však u Alfa Romeo necítil dobře.\n\nV roce 1932 se i Alfa Romeo oficiálně stáhla z účasti na závodech. Se svým přítelem Louisem Chironem, který byl tehdy vyhozen z Bugatti, založil Carracciola soukromý, závodní tým Scuderia CC (Caracciola-Chiron). Koupili tři Alfa Romeo 8Cs (typ známý jako Monzas). Chironovo auto bylo v modré barvě (Francie) s bílým pruhem a Caracciola měl bílý vůz (Německo) s modrým pruhem. Prvním závodem nového týmu byla Grand Prix v Monaku v roce 1933. V tréninku šlo z počátku vše dobře, vůz se výborně ovládal a zatáčkovitá trať v Monte Carlu mu seděla. Avšak při klesání od kasína do vlásenkovité zatáčky Tabac mu selhaly brzdy. Výsledkem nárazu byla několikrát zlomená noha a roztříštěná stehenní kost. Rekonvalescence trvala téměř rok.\n\nJednou z Caracciolových trumfových karet byl jedinečný vztah mezi ním a manažerem týmu Mercedes-Benz s Alfredem Neubauerem, srovnatelný s dominancí pozdějšího dua Jim Clark-Colin Chapman v 60. letech. Vzestup k moci nacistické strany po roce 1933 umožnil německým společnostem Mercedes-Benz a Auto Union velkou příležitost k plnohodnotnému návratu k automobilovým závodům. Po nástupu nacistů v roce 1933 k moci obě společnosti získaly závazný příslib financování a mohly tak realizovat svoje závodní projekty.\n\nAlfred Neubauer, manažer Mercedesu, přijel v listopadu 1933 do Caracciolovy chaty v Luganu s plánem podepsat s ním smlouvu pro sezónu Grand Prix na rok 1934. V únoru 1934 jeho manželka Charlotte zahynula pod lavinou. Caracciola se stáhl téměř úplně z veřejného života, truchlil a téměř byl rozhodnut odejít do závodnického důchodu. Nicméně, stručně řečeno Caracciola, ač ještě churav a vnitřně velmi bolav, se nechal Neubauerem ke smlouvě přemluvit. Jedním z důvodů jeho povzbuzení do dalšího života byla i návštěva kamaráda Chirona. Ačkoli ho noha při řízení závodního automobilu ještě silně bolela, byl jimi přesvědčen, aby se vrátil k závodění.\n\nPrvním závodem po těžkém zranění, který Caracciola vyhrál (a ještě v novém traťovém rekordu), byl závod do vrchu Klausen (Klaußenpaßrennen) ve Švýcarsku. Jel na novém závodním Mercedesu W 25B (4.0 R8) o výkonu 300 koní. Nutno uvést, že jeho pravá noha byla od nehody o pět centimetrů kratší, než jeho levice, a od té doby kulhal. Prvním Velkou cenou, kterou po zranění a úmrtí manželky vyhrál, byla na Grand Prix Itálie 1934 na Monze a na 2. místě skončil na Grand Prix Španělska. Na \"rekordním dni\" u Gyonu v Maďarsku na nové cementové silnici vytvořil 28.10.1934 nový světový rekord na 1 míli s pevným startem v čase 30,71 sec a dosáhl průměrné rychlosti 188,675 km/h.\n\nBěhem slavné éry stříbrných šípů (Silver Arrows 1934–1939) byl Caracciola třikrát mistrem Evropy v závodech typu Grand Prix, což je srovnatelné s dnešním titulem mistra světa formule 1. Jeho největšími konkurenty v této době byli jeho kolegové z týmu Manfred von Brauchitsch a Herman Lang a také pochopitelně Auto Union s piloty Hansem Stuckem a Berndem Rosemeyerem.\n\nV roce 1935 na typu Mercedes-Benz W 25 vyhrál čtyři velké ceny ze sedmi Grand Prix (ME), Francie (Autodrome de Linas-Montlhéry) před Fagiolim a von Brauchitschem, Belgie (Circuit de Spa-Francorchamps) opět před Fagiolim a von Brauchitschem, Švýcarsko (Circuit Bremgarten) před Hansem Stuckem a Achillem Varzim a Španělsko (Circuito Lasarte) před Berndem Rosemeyerem a Achillem Varzim, které byly započítávany do ME a pochopitelně se stal mistrem Evropy pro tento rok. Mimo těchto mistrovských závodů vyhrál ještě „volné“ Velké ceny v Tripolisu (Autodromo della Mellaha, organizovaná libyjským guvernérem, italským generálem Balbiem) a Eifelrennen na Nürburgringu (před Achillem Varzim a Berndem Rosemeyerem).\n\nV roce 1936 vyhrál s novým typem Mercedes-Benz W 125 Grand Prix Monaka závod ME (Circuit de Monaco) poté, co odstartoval z třetí pozice, a nemistrovský závod v Tunisu (Autodromo della Mellaha), na 2. místě skončil v Penya Rhin v Barceloně, 4. v Tripolisu a 5. na Grand Prix Německa (ME). Přesto byl Mercedes v roce 1936 označen za „neschopný“ konkurence. Alfréd Neubauer proto stáhl tým v polovině sezóny a nechal Auto Unionu šanci, aby Rosemeyer získal šampionát pro Auto Union, což potvrzuje to, že do Itálie na Grand Prix tým Mercedes-Benz ani nebyl vyslán. V mistrovství Evropy jezdců na okruzích Caracciola i proto obsadil až 6. místo.\n\nMistrovství Evropy Grand Prix 1937 bylo historicky pátým mistrovstvím Evropy v Grand Prix pořádaném Mezinárodní asociací automobilů AIACR (dnes FIA). V tomto roce se Rudolf Caracciola stal opět Mistrem Evropy na okruzích Grand Prix, když zvítězil na novém voze Mercedes-Benz W 154 v Německu, Švýcarsku, Itálii a v nemistrovském závodě na Masarykově okruhu v Brně. Mimo to byl ještě 2. na Eifelrennen a v Monaku (ME), v Doningtonu byl třetí. Na Masarykově okruhu v Brně měl Caracciola vždy smůlu. Startoval zde čtyřikrát a nikdy nedojel (1930, 1931, 1934, 1935). Až v roce 1937, při 5. startu, protrhl smůlu a v posledním, předválečném závodě typu Grand Prix na starém brněnském okruhu vyhrál.\n\nNa nově stavěných, německých dálnicích a závodních drahách (např. na závodní dráze Dessau, na dálnici Frankfurt-Darmstadt) vytvořil Caracciola 17 světových, rychlostních rekordů. Nejcennější z nich byly ty z 28. ledna 1938, kdy dosáhl na proudnicově kapotovaném voze Mercedes-Benz W125 rychlosti 432,7 km/h na letmém kilometru a 432,0 km/h na letmé míli, což byl rekord, který platil pro veřejné silnice téměř 80 let. Toho dne se při pokusu o překonání těchto rekordů zabil Bernd Rosemeyer na Auto Unionu.\n\nPotřetí se Mistrem Evropy v závodech na okruzích stal v roce 1938. To vyhrál „jen“ Grand Prix Švýcarska, ale dobrá umístění v ostatních, započítávaných závodech mu přinesla 3. titul (2. v Grand Prix Francie a Grand Prix Německa, 3. v Grand Prix Itálie). Mimo ještě „bodoval“ vítězstvím v nemistrovských Coppa Acerbo a 3. místem v Pau.\n\nV posledním, nekompletním ročníku před druhou světovou válkou (1939) vyhrál Grand Prix Německa, 2. byl ve Švýcarsku a v Tripolisu a 3. při závodech Eifelrennen. S mistrovstvím Evropy na okruzích se rozloučil celkově 3. místem.\n\nV roce 1946 chtěl Caracciola začít znovu závodit na „staré cihelně“ na oválu v Indianapolis, ale havaroval během tréninku, když jej zasáhl pták do tváře chráněné jen jednoduchými brýlemi a on havaroval nárazem do bariéry. V roce 1952 se pokusil o návrat na Mille Miglia, na Mercedes-Benzu 300 SL skončil čtvrtý. V témže roce při Grand Prix Švýcarska měl ve 13. kole velmi vážnou nehodu, následkem které si přivodil trojnásobnou zlomeninu na levé noze. Tímto nedokončeným závodem na švýcarském okruhu Bremgarten poblíž Bernu byla definitivně uzavřena jeho závodní kariéra (1922-1952).\n\nCaracciola zemřel 28. září 1959 v Kasselu ve věku 58 let na selhání jater (cirhoza jater). Jeho hrob se nachází na hřbitově Lugano-Castagnola (Švýcarsko).\nV roce 1998 byl uveden do mezinárodní motoristické Síně slávy (International Motorsports Hall of Fame). Dne 6. května 2008 byl Rudolf Caracciola uveden do Síně slávy německých sportů (zvítězil mj. v šesti německých Grand Prix, což do roku 2018 nikdo nedokázal). Během jubilejní akce Nürburgring Classic 16. června 2017 byla v paddocku odhaleno sousoší Caracciola spolu se \"stříbrným šípem\" Mercedes-Benz W154. Ve starém depu na Nürburgringu visí jeho reliéf na pamět jeho premiérového vítězství v Eifelrennen při otevření okruhu Nürburgring (1927). V Muzeu na Indianapolis je instalována rozsáhlá sbírka trofejí, které Caracciola získal.\n\nV roce 2009 byl v Německu vytvořen dokumentární film (96 min.) Rudolf Caracciola: Honba za vítězstvím, který byl odvysílán i stanicí Prima Zoom v roce 2016.\n\n\n"}
{"id": "245131", "url": "https://cs.wikipedia.org/wiki?curid=245131", "title": "Laputa (rozcestník)", "text": "Laputa (rozcestník)\n\nLaputa je létající ostrov z knihy Jonathana Swifta Gulliverovy cesty.\n\nLaputa může také znamenat:\n"}
{"id": "245132", "url": "https://cs.wikipedia.org/wiki?curid=245132", "title": "František Ptáček", "text": "František Ptáček\n\nFrantišek Ptáček (* 4. dubna 1975, v Praze) je bývalý český hokejový obránce. Většinu kariéry strávil ve Spartě Praha, získal s ní čtyři mistrovské tituly v sezonách 99/00, 01/02, 05/06, 06/07. V sezonách 2006/07 a 2007/08 vykonával funkci kapitána týmu.\n\nOd 21. září 2012, kdy odehrál své 1036. utkání v české nejvyšší hokejové soutěži, byl rekordmanem extraligy v počtu zápasů. Na začátku sezóny 2015/16 vylepšil v dresu Komety Brno rekordní bilanci na 1209 utkání, ale v polovině října 2015 v Kometě skončil a zamířil do prvoligového Kladna. V sezóně 2016/2017 jej v extraligovém prvenství v počtu odehraných zápasů překonal Petr Kadlec.\n\nFrantišek Ptáček odehrál sezónu 2016/2017 rovněž za prvoligové Kladno. Do dalšího ročníku už nenastoupil a začal trénovat mládež. Dne 30. ledna 2018 odehrál své 1210. extraligové utkání v dresu Sparty, která pro něj uspořádala slavnostní rozlučku. V zápase proti brněnské Kometě strávil na ledě jedno střídání.\n\n\nDne 10. prosince 2009 nastoupil jako pátý hokejista v historii k 900. utkání. Dne 27. listopadu 2011 v utkání 26. kola 2011/12 mezi HC Mountfield České Budějovice - PSG Zlín (3 : 2) odehrál jako druhý hráč v historii 1000. zápas v nejvyšší soutěži. V pátek 21. září 2012 se stal rekordmanem české historie, když domácí utkání proti Liberci (4 : 1) bylo jeho 1036. v nejvyšší soutěži. Překonal tak bývalého rekordmana Josefa Řezníčka. O rok později 20. října 2013 jako první hráč v historii české extraligy odehrál svůj 1100. zápas. K 1209. extraligovému utkání nastoupil v 9. kole sezóny 2015/16 v utkání Třinec - Brno, poté jej trenér Hadamczik po příchodu Dana Spanga uvolnil z kádru Komety. Dne 31. ledna 2018 absolvoval jedno symbolické střídání v dresu Sparty v zápase proti Kometě, čímž odehrál svůj 1210. extraligový zápas.\n\nV sezóně 2016/2017 jej v extraligovém prvenství v počtu odehraných zápasů překonal Petr Kadlec, který 15. března 2017 odehrál svůj 1210. extraligový zápas ve čtvrtfinálovém utkání play-off proti Liberci.\n\nFrantišek Ptáček je mistrem světa v hokejbalu z roku 1998.\n\n"}
{"id": "245135", "url": "https://cs.wikipedia.org/wiki?curid=245135", "title": "Atmosféra Marsu", "text": "Atmosféra Marsu\n\nAtmosféra Marsu je plynný obal nacházející se okolo planety Mars. Je velmi řídká, není schopná zadržovat tepelnou výměnu mezi povrchem a okolním prostorem, což má za následek velké tepelné rozdíly během dne a noci.\n\nTlak na povrchu se pohybuje mezi 600 a 1 000 Pa (s extrémy 30 Pa na vrcholku Olympus Mons až 1 155 Pa v oblasti Hellas Planitia). Je to přibližně 100- až 150krát méně než na povrchu Země; odpovídá to tlaku zhruba ve výšce 30 km nad zemským povrchem (průměrný tlak na povrchu Země je 101,3 kPa). Podobně jako na Zemi ale dochází k sezónním změnám v atmosféře, jak se planeta k Slunci přibližuje a oddaluje od něj. V zimě 25–30 % atmosférického oxidu uhličitého zmrzne na pólech, zatímco v létě opět sublimuje a vrací se do atmosféry.\n\nMars postupně v čase svou atmosféru ztrácí, což je způsobováno interakcí svrchních vrstev atmosféry se slunečním větrem a kosmickým zářením. Tyto interakce způsobují srážky molekul plynů tvořících atmosféru s vysoce energetickými částicemi. Během srážky dojde k rozštěpení molekuly a jednotlivé atomy (např. vodíku) mohou být pak odtlačeny dalšími dopadajícími částicemi z gravitačního působení planety do okolního vesmíru.\n\nAtmosféra je tvořena převážně z oxidu uhličitého (95,32 %), dále obsahuje: dusík (2,7 %), argon (1,6 %), kyslík (0,13 %), oxid uhelnatý (0,07 %) a vodní páry (0,03 %; vznikající sublimací z polárních čepiček). Mezi ostatní plyny vyskytující se v atmosféře se pak ještě řadí neon, krypton, xenon, ozón a metan (který je možným indikátorem života na Marsu, jelikož podléhá rychlému rozpadu a musí tedy existovat nějaký zdroj, který plyn v atmosféře doplňuje – možný život či sopečná aktivita). Jelikož je možné na povrchu planety pozorovat množství sopek, předpokládá se, že část atmosféry vznikla jako důsledek uvolňování sopečných plynů do ní.\n\nHlavní složkou atmosféry je oxid uhličitý, který zde vytváří vlastní koloběh. Díky nízkým teplotám dochází k tomu, že oxid uhličitý v zimě zkondenzuje a dopadá na povrch ve formě sněhu. Hlavní část pevného oxidu uhličitého se pak nachází v polárních oblastech, kde tvoří polární čepičky. Během léta část oxidu uhličitého začne opět sublimovat do atmosféry, kde zvětšuje svůj podíl.\nDalším významným plynem v atmosféře je netečný plyn argon podobně jako na dalších planetách. Oproti oxidu uhličitému nekondenzuje, což vede k tomu, že jeho obsah v atmosféře je konstantní. Na druhou stranu koncentrace argonu se v lokálním měřítku mění v závislosti na změnách obsahu oxidu uhličitého. Pokud dochází k sublimaci oxidu uhličitého do atmosféry, procentuální koncentrace argonu v atmosféře klesá a naopak. Satelitní data ukazují, že k tomuto poklesu a nárůstu dochází periodicky v oblastech severního a jižního pólu v závislosti na změně ročního období. Procentuální obsah argonu může díky zmenšení obsahu oxidu uhličitého dosáhnout až 30 %..\n\nV atmosféře Marsu byl objeven metan, který není schopen přetrvat v atmosféře déle než několik stovek let, což ukazuje, že se na planetě musí nacházet nějaký zdroj, který by jeho koncentraci doplňoval. Spekuluje se o dvou možných zdrojích – vulkanická aktivita nebo produkce biologickými pochody v podobě extrémofilních organismů. Podobné organismy, zpracovávající vodík a oxid uhličitý za vzniku metanu, jsou známé i ze Země.\n\nV březnu 2004 evropská sonda Mars Express potvrdila výskyt metanu v atmosféře, který byl dříve předpovězen na základě pozorování United Kingdom Infrared Telescope na Havaji a teleskopu Gemini South v Chile v roce 2003. V roce 2014 se podařilo detekovat metan i americkému vozítku Curiosity operující v kráteru Gale na povrchu Marsu.\n\nExistuje ale i geologické vysvětlení obsahu metanu v atmosféře, které je spojeno s přeměnou minerálu olivín na serpentin za přítomnosti tekuté vody někde pod povrchem, který (serpentin) by mohl uvolňovat dostatečné množství plynu do atmosféry.\n\nV únoru roku 2005 byl oznámen objev formaldehydu na základě měření planetárního fourierovského spektrometru na sondě Mars Express v mnohem větším množství, než někdo předpokládal, což se použilo jako podpora teorie o mikrobiálním životu. Výsledky měření jsou ale stále předmětem mnoha vědeckých debat bez jasného výsledku. Část vědců zastává názor, že data ze spektrometru byla chybně interpretována.\n\nAmoniak v marsovské atmosféře je velice nestálý a je schopný setrvat pouze po dobu několika hodin, ale i přes tento rychlý rozklad amoniaku byl tento plyn v atmosféře detekován. Vědci z NASA dokonce prohlásili: „\"Nejsou známy žádné způsoby, jak by se mohl vyskytovat amoniak v atmosféře Marsu, která neobsahuje život.\"“ Objevení čpavku se tak stává důležitým argumentem pro podporu hypotézy o současném životu na Marsu.\n\nNa druhou stranu výsledky měření planetárního fourierovského spektrometru byly opětovně zpochybněny částí vědecké obce, která poukazuje na fakt, že spektrometr nemá dostatečné rozlišení pro schopnost rozlišit amoniak od oxidu uhličitého. Pro definitivní potvrzení či vyvrácení naměřených výsledků bude potřeba další výzkum a měření.\n\nObdobně jako na Zemi i atmosféra Marsu se dá vertikálně rozčlenit na několik vrstev, ve kterých se projevují rozdílné vlastnosti atmosféry či ve kterých dochází ke změně teploty.\n\nPrůměrná teplota u povrchu planety je okolo −56 °C. Pro Mars jsou charakteristické velké rozdíly mezi dnem a nocí. Na rovníku se teploty běžně pohybují od −90 do −10 °C a nad nulu se dostanou jen výjimečně. Naproti tomu teplota povrchové vrstvy půdy může někdy dosáhnout až +30 °C. Díky těmto občasně příznivým teplotám na povrchu existuje sezóně v určitých místech kapalná voda a to i přesto, že se vlivem nízkého tlaku vypařuje již při teplotě 10 °C. Ve výšce okolo 40 až 50 km nad povrchem se nachází vrstva, která má stálou teplotu. Následně ve výšce přibližně 130 km začíná ionosféra a vodíková koróna planety dosahuje až do výšky 20 000 km.\n\nPodrobné znalosti o složení atmosféry, jejích změnách a o dlouhodobějším klimatu byly získány na základě několika sond, které na povrchu přistály (např. Viking 1 a 2, Spirit, Opportunity atd.) či které zkoumaly atmosféru z orbity. Na základě měření se zjistilo, že i na Marsu panuje skleníkový efekt, který otepluje planetu přibližně o 5 °C a zadržuje okolo 30 % tepelné energie. Výškově se atmosféra dělí na \"nižší\" (do 45 km), \"střední\" (do 110 km) a \"vyšší\" (nad 110 km)..\n\nNa střídání ročních období je založeno i počasí na Marsu. Hlavní složku v tomto procesu hrají polární oblasti. Během zimy na Marsu dochází v oblasti pólu k obdobným jevům jako na Zemi. Oblast pólu je vystavena permanentní tmě (tzv. polární noc) po určitou část solu. Během zimy vzniká suchý led, tvořený oxidem uhličitým, který na jaře začne sublimovat vlivem dopadajícího slunečního světla. Následně začne uvolněný oxid uhličitý měnit svoji pozici. Vlivem rychlého nárůstu dochází ke změnám tlaků mezi pólem a rovníkovými oblastmi, které (změny) se začnou vyrovnávat vznikem silných větrů dosahujících rychlostí až 400 km/h. Silné větry následně transportují obrovské množství jemného materiálu v podobě prachu, což způsobuje často vznik celoplanetárních prachových bouří.\n\nDíky těmto větrům dochází také k transportu vodní páry, která se často shlukuje v mracích typu cirrus. Tyto mraky byly vyfotografovány vozítkem Opportunity v roce 2004.\n\nNa Marsu byla pozorována i oblačnost, která je nejspíše tvořena krystalky oxidu uhličitého, vznikajícími ve výšce okolo zhruba patnácti kilometrů. Vyjma oblačnosti se zde projevují i další procesy napovídající, že i na Marsu panují procesy měnícího se počasí. Součástí počasí je také častý výskyt prachových bouří, které občas dosáhnou celoplanetárního charakteru; vznikají i malé vzdušné víry v podobě prašných vírů. Během bouří mohou větry na povrchu planety dosahovat až rychlosti okolo 200 km/h, přitom vynášejí do atmosféry značné množství drobných prachových částic (obsahujících magnetit) o velikosti 0,1 μm až 0,01 mm. Protože magnetit má větší schopnost pohlcovat modré světlo než červené, atmosféra se při pohledu z planety zdá žlutavá, při východu/západu Slunce až červená. Proces, který toto způsobuje, je složitější než Rayleighův rozptyl, který je znám ze Země, způsobující modrou barvu. Průměrné rychlosti větru jsou 35 až 50 km/hod. Díky řidší atmosféře nemá vítr takovou sílu jako obdobný vítr na Zemi.\n\nOblačnost na Marsu je tvořena většinou krystalky suchého ledu, tvořeného oxidem uhličitým, ale sonda Mars Global Sureyor přinesla definitivní důkazy, že některé druhy jsou tvořeny i ledovými krystalky z vody. První pozorování uskutečnila již sonda Mariner 9, ale její výsledky se daly interpretovat více způsoby. Jejich vznik je spojen převážně se severní polární čepičkou, která je z větší části tvořena vodním ledem. Během marsovského jara a léta dochází k evaporaci nad oblastí čepičky, vzniku oblačnosti a jejímu přesunu do rovníkových oblastí, kde mraky zmrznou a prostřednictvím ledových krystalků dopadnou na zem, čímž dochází ke vzniku jinovatky, tvořené zmrzlou vodou. Největší výskyt ledových mraků nastává mezi L = 40 až 150, což ukazuje na jejich sezónnost.\n\n"}
{"id": "245136", "url": "https://cs.wikipedia.org/wiki?curid=245136", "title": "Pat Garrett", "text": "Pat Garrett\n\nPat Floyd Garrett (5. června 1850, Chambers County, Alabama – 28. února 1908 u Las Cruces, Nové Mexiko) byl americký šerif v Lincoln County ve státě Nové Mexiko.\n\nPat Garett ve funkci šerifa zastřelil 14. července 1881 Henry McCartyho známého jako Billy the Kid (také pod jménem William Bonney nebo Henry Antrim).\n\nPatrick Floyd Garrett se narodil v Chambers County v Alabamě (blízko města Cusseta). Vyrůstal na prosperující farmě s plantážemi u Haynesville v Louisianě, u hranic s Arkansasem. Domov opustil v roce 1869 a začal pracovat jako kovboj v Dallas County v Texasu.\n\nV roce 1875 odešel a stal se lovcem bizonů. O tři roky později zastřelil svého společníka, který jej po neshodách ohledně bizoních kůží napadl sekerou.\n\nGarrett se v roce 1879 usadil v Novém Mexiku, kde opět pracoval jako kovboj, poté si otevřel vlastní saloon. Místními obyvateli byl pro svou výšku přezdíván „Juan Largo“ nebo „Long John“. Ve svém baru se seznámil s o devět let mladším McCartym a oba se spřátelili. Garett se v tomtéž roce oženil s Juanitou Gutierrez. Ta však brzy zemřela a tak se o rok později oženil s její sestrou jménem Apolonaria. Společně měli devět dětí. V roce 1880 byl jmenován šerifem Lincoln County.\n\nZemřel v roce 1908. Pochován byl v Las Cruces.\n"}
{"id": "245139", "url": "https://cs.wikipedia.org/wiki?curid=245139", "title": "Avernus Colles", "text": "Avernus Colles\n\nAvernus Colles je pahorkatina na povrchu Marsu, která se nachází na severní polokouli jihovýchodním směrem od sopky Elysium Mons ve východní části oblasti Elysium Planitia. Základna se rozkládá na 244 kilometrech. Existují i 3D fotografie oblasti.\n\nPojmenována byla v roce 1985 po jezeře v Itálii.\n\n\n"}
{"id": "245141", "url": "https://cs.wikipedia.org/wiki?curid=245141", "title": "FALF Player", "text": "FALF Player\n\nFALF Player je jednoduchý audio přehrávač pro desktopové prostředí KDE 3, které je používáno zejména v operačním systému GNU/Linux.\nJedná se o alternativu k hudebnímu přehrávači foobar2000, který je dostupný pro systémy Microsoft Windows. Poslední verze přehrávače byla vydána v roce 2008.\nFALF Player je napsaný v jazyce C++ a dále využívá knihovny Qt, KDE, xine a taglib.\nVývoj aplikace byl ukončen s vydáním desktopového prostředí KDE 4, které přineslo mnoho změn a zdrojový kód aplikace by bylo potřeba téměř kompletně přepsat.\nZdrojový kód poslední verze aplikace obsahuje více než 10 000 řádek. Na vývoji aplikace se podílel jen jediný programátor, který byl zároveň zakladatelem projektu.\n\nNázev aplikace je iniciálová zkratka znamenající Fuck Amarok Love Foobar. Autor aplikace tím zdůrazňuje nespokojenost s multimediálním přehrávačem Amarok a zároveň oblíbenost multimediálního přehrávače foobar2000, který ovšem pro systém GNU/Linux není dostupný.\n\nProgram je dostupný v 10 jazycích včetně češtiny, která je součástí aplikace od verze 1.0rc4 z února 2007. Mimo češtiny je aplikace dostupná v angličtině, čínštině, italštině, japonštině, nizozemštině, polštině, ruštině, španělštině a ukrajinštině.\n\n\n"}
{"id": "245142", "url": "https://cs.wikipedia.org/wiki?curid=245142", "title": "Porto Novo", "text": "Porto Novo\n\nPorto-Novo (také Hogbonou a Adjacéje) je hlavní město afrického státu Benin. Ve městě, založeném v 16. století, žilo v roce 2006 238 199 obyvatel.\n\nPorto-Novo leží na břehu zátoky Guinejského zálivu. Ačkoliv jde o hlavní město, je druhé největší v zemi. Větší a politicky i kulturně významnější je Cotonou, kde také sídlí vláda Beninu. Oblast v okolí Porto-Nova produkuje palmový olej, bavlnu a kapok. V 90. letech 20. století byla při pobřeží objevena ropa, která je důležitá pro export.\n\nÚzemí bylo v minulosti podřízeno jorubskému království Oyo. Město založili Portugalci a vybudovali ho jako přístav pro obchod s otroky. V roce 1863 přístav bombardovali Britové, což přinutilo Království Porto Novo hledat ochranu u Francouzů. V roce 1883 bylo zahrnuto do francouzské \"kolonie Dahomey a jeho dependencí\". V roce 1900 se stalo hlavním městem kolonie Dahomey.\nKrálové Porto Nova vládli městu formálně i neformálně až do smrti posledního z nich Alohinto Gbeffa v roce 1976.\n\nVe městě se usadilo mnoho Afro-brazilců, kteří sem přišli po zrušení otrokářství přes Atlantik. Brazilská architektura a kuchyně jsou pro kulturu města typické.\n"}
{"id": "245143", "url": "https://cs.wikipedia.org/wiki?curid=245143", "title": "Cotonou", "text": "Cotonou\n\nCotonou je největší město a ekonomicky nejvýznamnější město v Beninu (hlavním městem je Porto Novo). Jedná se o nejdůležitější přístav země, v roce 2012 zde žilo 779,314 obyvatel, okolní aglomeraci však podle odhadů obývá přes 1,2 miliónů obyvatel. V roce 1960 mělo město přitom pouze 70 000 obyvatel. Ve městě sídlí také vláda. Zeměpisné souřadnice jsou 6°22' severní šířky a 2°26' východní délky.\n\nCotonou se nachází na pobřežním pásu mezi jezerem Nokoué a Atlantským oceánem. V jazyce Fonského etnika, které oblast obývá, znamená Cotonou v překladu město u řeky smrti. Ve metropoli se nacházejí tři mosty přes řeku Oueme, která se tu vlévá do Atlantského oceánu. Oblast se již několik desetiletí potýká s masivní erozí a následným zatopováním mořského pobřeží, které přinutilo již mnoho obyvatel města k opuštění svých domovů. \n\nMěsto má vytvořenou dopravní infrastrukturu, včetně letecké, námořní, říční (až k přístavu hlavního města Porto Novo) a pozemní cesty, které usnadňují obchod se sousedními zeměmi Nigérií, Nigerem, Burkinou Faso a Togem. Turisté vyhledávají především zdejší velké trhy nebo atypickou katedrálu Notre Dame s červenými a bílými pruhy spadající pod římskokatolickou církev.\n\n\n"}
{"id": "245144", "url": "https://cs.wikipedia.org/wiki?curid=245144", "title": "Bujumbura", "text": "Bujumbura\n\nBujumbura (dříve Usumbura, česky též Bužumbura) je bývalé hlavní město a největší město afrického státu Burundi.\n\nMěsto je přístavem na jezeru Tanganika. Je zde rozvinutý rybolov, z přístavu se exportuje káva, kůže, cínová ruda.\n"}
{"id": "245145", "url": "https://cs.wikipedia.org/wiki?curid=245145", "title": "N'Djamena", "text": "N'Djamena\n\nN'Djamena (IPA: , arab. Niǧāmīnā ) je hlavní a zároveň největší město afrického státu Čad. Leží na hranicích s Kamerunem u soutoku řek Šari a Logone. Na druhém břehu řek se nachází menší Kamerunské město Kousséri, s nímž je N'Djamena spojena mostem.\n\nMěsto bylo založeno Francouzi v roce 1900. V roce 2018 zde žilo okolo 1 260 000 obyvatel.\n\nN'Djamena byla zčásti zničena v letech 1979 a 1980 během Občanské války. V té době uprchli z města téměř všichni obyvatelé na druhou stranu řeky ke Kamerunskému městu Kousseri.\n"}
{"id": "245146", "url": "https://cs.wikipedia.org/wiki?curid=245146", "title": "Konakry", "text": "Konakry\n\nKonakry (v jazyce Susu Kɔnakiri) je hlavní a zároveň největší město afrického státu Guinea. Leží u Atlantského oceánu, kde má také přístav. Konakry leží na ostrově Tombo. Vyváží se odsud bauxit, železná ruda, ovoce a káva. Město bylo založeno Francouzi v roce 1887. Žijí zde cca dva miliony obyvatel. \n"}
{"id": "245147", "url": "https://cs.wikipedia.org/wiki?curid=245147", "title": "Praia", "text": "Praia\n\nPraia (česky: Pláž) je hlavní přístavní a největší město afrického ostrovního státu Kapverdy. Leží na ostrově Santiago. V roce 2010 zde žilo 127 832 obyvatel, přitom v roce 1990 to bylo pouze 61 644 obyvatel. Pěstuje se zde káva, cukrová třtina a tropické ovoce.\n\n"}
{"id": "245148", "url": "https://cs.wikipedia.org/wiki?curid=245148", "title": "Lefka Ori", "text": "Lefka Ori\n\nLefka Ori ( ) je pohoří na ostrově Kréta, nacházející se v jeho západní části. V překladu znamená Lefka Ori „Bílé hory“. Vápencový masiv, který je již z dálky viditelný díky své bělostné barvě, se vypíná ve formě vrcholu Pachnes až do výše 2 453 m.\n\nRelativní nedostupnost pohoří způsobuje, že je nutno při výstupech na mnohé vrcholy pohoří překonávat poměrně velké vzdálenosti pěšky, ale třeba výstup na nejvyšší horu Páchnes je celkem snadný - od konce kamenité silnice z planiny Anopoli se po asi max. 45 min. ne příliš strmého výstupu po dobře vybudovaném chodníku dojde do sedla Rousiés (asi 2130 m), odkud vede další dobrá, pevná a často chozená pěšina, značená jak kamennými mužíky, tak i (nově) červenobílými značkami. Ze sedla to na vrchol Páchnes trvá zhruba hodinu a půl. V létě obtížnost pohybu v těchto horách (které přes letní měsíce mají prakticky status horské pouště) zvyšují velká vedra a nedostatek vody. Ovšem v sedle Rousiés je například celoročně fungující pramen a podobných vodních zdrojů celoročně fungujících je v oblasti jen několik a pro pohyb v horách je nutné jejich polohu znát. V pohoří lze k nocování využít přístavku horské chaty Volika nad vesnicí Kámbi (chata sama je však uzamčená) či bivak na horské planině Katsiveli, případně kamenné přístřešky místních pastevců, zvané \"mitato\", kterých je v horách několik. K turisticky nejoblíbenějším místům patří kaňon Samaria (součást Národního parku Samaria), jehož západní stěny tvoří prakticky kolmé, několik set metrů vysoké svahy hřebene s vrcholy Volakias a Gigilos (na jeho vrchol vede poměrně dobře značená a pro člověka s běžným fyzickým fondem ne příliš náročná cesta, která začíná na konci asfaltové silnice u vchodu do rokle Samária). Samaria je nejdelší soutěska v Evropě.\n\nCelé pohoří protíná od západu (z planiny Omalos) na východ (na planinu Niátos, případně níže položenou planinu Askifou) značená cesta (černo-žluté tyče či kosodélníkové značky, anebo černo-žluté pruhy na skalách a kamenech), která je součástí mezinárodní jihoevropské trasy E4. Tato trasa prochází prakticky celou Krétou a u západního okraje Lefka Ori se dělí na dvě větve: jedna kopíruje jižní pobřeží (vystoupí maximálně do výšky asi 500 m), zatímco horská větev překoná celé pohoří. Tato horská část je ale již jen pro zdatné lidi s dobrým orientačním smyslem a zkušenostmi s pohybem v náročném kamenitém terénu.\n\nPro začátky tras do těchto hor je dobré využít některé vesnice v severním podhůří Levka Ori, do kterých se lze dostat místními autobusovými spoji. Těmito výchozími body mohou být například vesnice Omalos (na stejnojmenné planině), Lakki, Therisso, Kámbi či Ammoudari na planině Askifou. Do hor se dá také dostat samozřejmě od jižního pobřeží Kréty, ovšem potom je nutné překonávat mnohem větší výškový rozdíl. Pro trasy do Lefka Ori existují 3 mapy vydavatelství ANAVASI, které pokrývají téměř celé pohoří a které bývají k dostání jak v obchodech na jižním pobřeží, tak i v některých obchodech ve městech.\n\nNárodní park Samaria je znám výskytem endemického druhu kozy bezoárové (zde nazývané Kri-Kri) a zalesněným údolím s bohatými porosty cypřišů, oleandrů a piniovými lesy. Na dně kaňonu teče travertinový potok, který se ovšem v létě po několika stovkách metrů postupně ztrácí v suchém korytě. Ovšem na jaře tak do června jím voda teče až do moře. Rokle končí na pobřeží Libyjského moře. V pohoří také roste značný počet endemických rostlinných druhů, což je výsledkem geologického vývoje ostrova. Jedním z nejznámějších a nejatraktivnějších druhů je pilát \"Anchusa cespitosa\", ale i endemické druhy šafránů či tulipánů se řadí k velmi atraktivním druhům.\n\n"}
{"id": "245150", "url": "https://cs.wikipedia.org/wiki?curid=245150", "title": "Drietoma", "text": "Drietoma\n\nDrietoma je obec na Slovensku v okrese Trenčín v Trenčínském kraji.\n\nObec se nachází přibližně 6 km západně od Trenčína.\n\nPrvní písemná zmínka o obci pochází již z roku 1244.\n\nNejvýznamnější pamětihodností obce je kostel svaté Kateřiny Alexandrijské postavený roku 1901 na místě staršího kostela z 18. století.\n\n"}
{"id": "245151", "url": "https://cs.wikipedia.org/wiki?curid=245151", "title": "Ångström", "text": "Ångström\n\nÅngström nebo angstrom (symbol Å) je jednotka délky. Hodnota jednoho angstromu je rovna 0,1 nm neboli 10 m. I když se nejedná o jednotku SI, často se používá při vyjadřování velikostí atomů, délek chemických vazeb nebo vlnových délek spektrálních čar.\n\nJednotka je pojmenována po švédském fyzikovi Andersi Jonasi Ångströmovi.\n\n\n"}
{"id": "245155", "url": "https://cs.wikipedia.org/wiki?curid=245155", "title": "Konstantinopolská univerzita", "text": "Konstantinopolská univerzita\n\nKonstantinopolská univerzita byla vysoká škola v Konstantinopoli, ustavená v roce 425 Theodosiem II. reformou starší vyšší školy zřízené při založení města Constantinem I. \n\nKoncem 4. století, kdy došlo k rozdělení římské říše na západní a východní, se ve Byzantské (Východní) říši prosazovala řečtina na úkor latiny, a to i v oﬁciální sféře. Řečtina byla proto na Konstantinopolské univerzit po jejím založení rovnocenná s latinou. (V 7. století již latina řečtině ustoupila.)\n\nKonstantinopolská univerzita zanikla v 15. století, kdy zanikla i Byzantská říše.\n"}
{"id": "245167", "url": "https://cs.wikipedia.org/wiki?curid=245167", "title": "Josef Hlinomaz", "text": "Josef Hlinomaz\n\nJosef Hlinomaz (9. října 1914 Praha – 8. srpna 1978 Split) byl český herec, ilustrátor a významný naivní malíř.\n\nZa svůj život hrál v divadle, v televizi a zejména ve filmu desítky rolí, v převážné většině případů se jednalo o menší či o vedlejší role nebo o role epizodní. Nicméně jeho neobyčejně zemitý a osobitý umělecký projev i charakteristický herecký styl ho předurčoval zejména pro role komické ba přímo parodické. Nezapomenutelná zůstává mimo jiné jeho role smradlavého \"Grimpa\" v divadelním představení v Brdečkově muzikálovém kusu \"Limonádový Joe aneb koňská opera\", kterou si pak zopakoval i ve stejnojmenném filmu (trojici filmových padouchů s ním tehdy ztvárnili Waldemar Matuška a Karel Effa). Ztvárnil mnoho podobných rázovitých postav z lidu, hrál i v oblíbeném televizním seriálu \"Chalupáři\" a v dalších televizních filmech. Je také znám jako naivní malíř, který ztvárňoval často náměty ze světa divadla, varieté, cirkusu a umění vůbec. Jeho naivistické obrazy jsou dnes ozdobou nejedné renomované galerie.\n\nNarodil se jako čtvrté a poslední dítě v rodině hudebního skladatele a pedagoga Václava Hlinomaze. Tři starší sourozenci pocházeli z otcova prvního manželství. Rodina žila v Dobříši a od roku 1916 v Příbrami, kam musel otec nastoupit jako učitel. Ten zde založil hudební školu a byl předsedou Příbramské filharmonie, se kterou vystupoval jako sólový houslista. Josef Hlinomaz v Příbrami studoval reálné gymnázium se zaměřením na přírodovědné obory. Sekundu a septimu musel pro špatný prospěch opakovat. Stejně jako jeho otec hrál v příbramském ochotnickém divadle. Po svém otci zdědil výrazné umělecké vlohy hudební, herecké i výtvarné. Jako dítě se naučil hrát na klavír a housle. Po maturitě nejprve dva roky studoval malířství na Uměleckoprůmyslové škole v Praze, ale po neshodách s tamními pedagogy přešel na studium herectví na dramatickém oddělení pražské konzervatoře, kterou absolvoval v roce 1940. Zpočátku své herecké dráhy vystřídal řadu oblastních divadel, často hrával i po estrádách. V sezóně 1941/1942 hrál na Kladně, 1942/1943 v pardubickém Východočeském divadle, 1943/1944 v Plzni, v roce 1944 hostoval v Divadle na Vinohradech a to až do uzavření divadel nacisty. Odstěhoval se zpět do Příbrami a živil se malováním. Po válce byl znovu angažován na Kladně (1945/1946), v sezóně 1946/1947 v Realistickém divadle, dva další roky působil v Divadle satiry. Od roku 1949 do roku 1950 byl angažován v pražském Národním divadle. Po jedné sezóně mimo divadlo působil v období 1951 až 1955 v Divadle estrády a satiry (pozdější Divadlo ABC).\n\nOd roku 1958 až do své smrti pak působil v hereckém souboru Filmového studia Barrandov. Zemřel během dovolené v jugoslávském Splitu ve věku nedožitých 64 let.\n\nJeho herecký projev byl velmi zemitý a realistický, působil velmi živelným, leckdy až improvizovaným dojmem. Nicméně byl to projev ozdobený výrazným hlasem, velmi dobrou mimikou jakož i výrazným pohybovým nadáním, na němž spočívalo jeho zvláštní osobité klaunství i nesporné osobní kouzlo, jímž oplýval.\n\nTak jako bylo osobité jeho originální herectví, byly velice osobité i jeho poeticko surrealistické obrazy, které se vyznačovaly velkou dávkou humoru, poezie a humorně laděné fantazie. Kromě naivního malířství se také věnoval knižním ilustracím. V roce 1967 například ilustroval Poláčkův román \"Bylo nás pět\". Přispíval také svými články a fejetony do různých novin a časopisů. Svůj umělecký směr nazýval \"surneonaivismem\". Sbírku několika jeho obrazů vlastní Severočeská galerie výtvarného umění v Litoměřicích a Orlická galerie v Rychnově nad Kněžnou. V roce 1976 o něm Jiří Brdečka natočil krátký dokumentární film \"Dvojí život Josefa Hlinomaze\".\n\n\n\n"}
{"id": "245175", "url": "https://cs.wikipedia.org/wiki?curid=245175", "title": "Česká soda", "text": "Česká soda\n\nČeská soda byl satirický dvouměsíčník, který pro Českou televizi v letech 1993–1997 vyráběla společnost Febio. Celkem vzniklo 14 původních dílů o stopáži 10 až 20 minut, dva silvestrovské sestřihy a jeden střihový celovečerní film, který se v kinech promítal v roce 1998.\n\nS námětem přišel Fero Fenič a dramaturgem pořadu byl Milan Tesař. Scénáře jednotlivých dílů byly týmovou prací autorů blízkých satirickému magazínu \"Sorry\". Režiséři se za dobu existence pořadu střídali.\n\nPořad byl koncipován jako pásmo příspěvků televizního zpravodajství prokládaných parodiemi na reklamní šoty. Od druhého dílu byl jeho součástí také „kurz německého jazyka“ Alles Gute Milana Šteindlera a Davida Vávry. Kromě Šteindlera a Vávry se díky České sodě do povědomí veřejnosti zapsal také Petr Čtvrtníček, který od šestého dílu pořadem provázel.\n\nAutoři České sody byli svými skeči kontroverzní. Pořad měl vysokou sledovanost a mnoho jeho scén zlidovělo. Jak ukazuje anketa publikovaná u příležitosti plánovaného spuštění Febio TV v roce 2006, Česká soda do dneška zůstává nejoblíbenějším pořadem Febia.\n\nNa projektu pracovalo mnoho autorů i režisérů, což znamenalo názorové třenice, největší mezi Feničem a Čtvrtníčkem. Po problémech s Radou pro rozhlasové a televizní vysílání, stížnostmi od politiků, odchodem sponzorů a změnou vysílacích časů na pozdní hodiny, Česká soda po 16 dílech skončila. \n\nV roce 1998 vznikl ovšem pořad nový, nazvaný \"Čtvrtníček, Šteindler a Vávra\" (název byl pokaždé jiný, ale podobný). Ten na obrazovkách vydržel jako občasník až do roku 2000. Vzniklo 9 dílů, na kterých už nespolupracovalo Febio ani Fenič, ale svým stylem na Českou sodu navazuje a mnohdy se za součást České sody považuje (například na ČSFD).\n\nNa konci roku 2008 vyšlo všech 16 dílů \"České sody\" na třech DVD, které se prodávaly v novinových stáncích. Celkový náklad činil 450 000 kusů.\n\nV roce 2009 se na popularitu pořadu pokusila navázat internetová televize Stream.cz s pořadem Alles Gute. Vzniklo 12 dílů, které vyšly také na DVD. V roce 2014 přibyl díl třináctý.\n\nČíslování podle oficiálních stránek Febia a vydání na DVD.\n\nČeská soda I<br>\nPremiéra 4. června 1993, uvádí Viktorie Kafková a Vlastimil Zavřel, délka 10 minut.<br>\nProjev prezidenta republiky; Dopisy Volze; Bratislavské metro; Návštěva nejmenovaného slovenského premiéra; Zcela nový, naprosto nový MečJar; Premiér Kraus; Cicciolina zvažuje vstup do ODS; Svaz žen požaduje prodloužení klínu; Magda - jak se vám líbí?; Chlapci z koalice; Krátce ze sportu; Výrobci šunky žalují prasata.\n\nČeská soda II<br>\nPremiéra 5. června 1993, uvádí Viktorie Kafková a Vlastimil Zavřel, délka 15 minut.<br>\nVymydlí dočista do čista; ...a koza zůstala celá; Dražba kravat V. Klause; Převor Pytel; Ať žije pan Uhde; Pepíček; Na českém pohřbu 4; Jak se obléká dnešní komunista; Rádio Kiss 98 FM; Lom je náš; Demokrati výsledek respektují; Alles Gute: Erna se nám trochu nachladila.\n\nČeská soda III<br>\nPremiéra 3. července 1993, uvádí Viktorie Kafková a Vlastimil Zavřel, délka 15 minut.<br>\nTak se nám ti mladí berou; Pevná hranice; Sedemdesiat sukien mala; Protože je špína zažraná!; Lom je Rom; Dětská problematika; Vrhnu se na dráhu...; Robert Chvost; Čeho se bojíte?; Evropské studio Servil; Pozdní příchod poslance; S mikrofonem za kopanou; Právní zástupce tohoto pořadu; Alles Gute: Sag deine Adresse!\n\nČeská soda IV<br>\nPremiéra 31. července 1993, uvádí Viktorie Kafková a Vlastimil Zavřel, délka 14 minut.<br>\nNejvíce prý zapáchal jičínský; Rokovanie NRSR; Pan Vondra s přáteli dopil; Teď souložím s Vapem; Ten lux za to nemůže; Jak dlouho se pan premiér zdrží?; Oko generála Sedláka; Plyn; Prezident vs. Liga za ochranu ptáků; Umělec Kočárník, Robertek Záruba; Anabolické steroidy; Maratonský běh s Oldou; Alles Gute: Die Besichtigung\n\nČeská soda V<br>\nPremiéra 28. srpna 1993, uvádí Viktorie Kafková a Petr Vacek, délka 15 minut.<br>\nNová dominanta Prahy; Nový Favorit; Czech made; Rekonstrukce jednoho ze zločinů 50. let; Podnětný rozhovor s 3. náměstkem guvernéra ČNB; Helena opět nakupovala; Vekorysá budova panevropské banky; Nový ředitel Pentagonu; Tráva; Aféra kožený Wališ; A nyní trochu hudby; Děkovný dopis Vasiľa Biľaka; Okamžiky z atletiky; Setkání Madonny s Kalvodou; Alles Gute: Strýc Karel nemůže usnout.\n\nČeská soda VI - Silvestr 93<br>\nPremiéra 31. prosince 1993, uvádí Petr Čtvrtníček, délka 29 minut.<br>\nNejvíce prý zapáchal jičínský; Ransdorf; Z domova; Magda - jak se vám líbí?; Premiér Kraus; Dr. Sládek má AIDS; Glass Echt; Lékař šmátrá, radí, informuje; Zcela nový, naprosto nový MečJar; 30 mil. Rumlů; Cicciolina zvažuje vstup do ODS; Převor Pytel; Oko generála Sedláka; Mytí dveří; Alles Gute: Sag deine Adresse!; Rekonstrukce jednoho ze zločinů 50. let; Zpověď hrůzného hříšníka; Nedělní vrána; Havlová - faux pas; Karel opakovaně kryl; DeGen Aleš; Ortman žaluje; Jak dlouho se pan premiér zdrží?; Převor Pytel; Protože je špína zažraná!; Hamburger SV; Trénink morálně-volních vlastností; Maratonský běh s Oldou; Pan Vondra s přáteli dopil; Je to peklo; Skupinka excelentních Romů; Klub aktivního stáří; Viděl jste někdy duši?; Převor Pytel; Helena opět nakupovala; Alles Gute: Die Entschuldigung; Předtočený záznam projevu prezidenta republiky; Omluva dr. Sládkovi.\n\nČeská soda VII<br>\nPremiéra premiéra 4. února 1994, uvádí Petr Čtvrtníček, délka 16 minut.<br>\nPoláci by raději jedli; Jugoslávská optika; Investiční fondy Sudety a Německo; Věci blízké mému srdci; Pindík na E55; Meditační hudba pro sadomasochisty; Past na lidi; Eufrat a Tigrid; Pěší zóna; Státní návštěva pana V.K.; K. Čáslavský vzat do vazby; Zemětřesení na kalifornském pobřeží; Svět podle Klepla: Případ Michael Jackson; Vložky; Kvok; Somr šlápl na Kemra; Slovník českých výtvarných umělců; Let prvního tělesně postiženého kosmonauta do vesmíru; Alles Gute: E fünfundfünfzig.\n\nČeská soda VIII<br>\nPremiéra 14. března 1994, uvádí Petr Čtvrtníček, délka 20 minut.<br>\nTak ať je to ta nejlepší soda v Čechách!; Ivan Lendl; Mužná objetí a slzy dojetí; Nekompromisní Audi; Transplantována Kindervejce; Skandál v bankovnictví; Pan Štěpán si nechal vyložit osud; Ve vinárně; Malý Čech; Prasata a hovada; Recept na polévku; Mareček je nejlepší kuchař; O mrtvých jen dobře; Svět podle Klepla: Případ Vladimir Žirinovskij; Jedno z mála míst, kde nemáme svoji pobočku; V@x po papuli; Socha Ludvíka Svobody; Poučení z krysového vývoje; Tetovací studio; Historie sexuálních pomůcek pro ženy; R. Šimůnkovi se nedařilo; Alles Gute: Der Eintopf.\n\nČeská soda IX<br>\nPremiéra 10. srpna 1994, uvádí Petr Čtvrtníček, délka 19 minut.<br>\nPřipadá mi to celé jako nějaké absurdní drama; Vyloupení spermabanky; Špindlerův seznam; Árijec; Hanobení rasy; Chilská soda; Vyprostí se malý Aleš dřív, než lano přehoří?; Trefa do Černého; Švýcarští novináři; Policisté dávali bezdomovcům deku; Karel Štědrý; A chcete mě?; Ulice dlážděné kočičími hlavami; Transplantace husí kůže; Hlavně na chleba ho mažem; Tanky nad Bosnou; Tomáš Ježek vs. Mažňák; Přenosová práva z kulečníku; V době, kdy jsem měla o 10 kilo víc; Tomáš si myje jen půl hlavy; Čísla, která změní váš život; Odvolán Gondolán; Alles Gute: Jak odškodnit a zároveň uspořit; Jděte už do prdele, kurva!\n\nČeská soda X<br>\nPremiéra 18. července 1994, uvádí Petr Čtvrtníček, délka 15 minut.<br>\nOpalovací krém Jan Hus; Strašnické krematorium hlásí další odstávku; Zkušenej kamuflážník; Odškodnění; Němá bába; Pekaři požadují právo veka; Mirka - nejjemnější pokušení; Holotropní píchání; Krutá kamera: Pepíček; Nevíte? Tak to sorry; Jiřinin pekáč; Jauways; Kulatý stůl; Bylo nás pět; Stejně byly ňáký nachcípaný; Zkusili jste někdy něco takového?; Písnice open; Alles Gute: Český a německý jazyk mají mnoho společného.\n\nČeská soda XI<br>\nPremiéra 1. listopadu 1994, uvádí Petr Čtvrtníček, délka 19 minut.<br>\nNejtepleji bylo v Oslu; Lidový léčitel Mirko Mirko; Ale babi, proč toho tolik kupuješ?; Zkušenosti a postřehy Ladislava Štaidla; Ty komunistická svině!; Pacienti narození ve znamení raka; Krutá kamera: Dědeček; Dobrý večer, tady Sova; Buzny; Vodní živel vyznavačům ohně dokonale vypálil rybník; Pojď stoupat jak dým; Přízraky Daniela Landy; Předvolební hymnus hnutí Együttélés; Alles Gute: Alle Rentner der Welt müssen Freunde bleiben.\n\nČeská soda XII - Silvestr 94<br>\nPremiéra 31. prosince 1994, uvádí Petr Čtvrtníček, délka 29 minut.<br>\nSestřih toho nejlepšího za poslední rok.\nAféra Vízner; Bílá a Kryl; Nemůžete lépe bydlet; Zkušenej kamuflážník; Zatýkání Miroslava Sládka; Jauways; Kulatý stůl; Bylo nás pět; Tomáš si myje jen půl hlavy; Tabu; Ivo Železný; Trefa do Černého; Mirka - nejjemnější pokušení; Alles Gute: Der Eintopf; Jděte už do prdele, kurva!; Buzny; Švýcarští novináři; Árijec; Vyloupení spermabanky; Škoda Henlein; Tomáš Ježek vs. Mažňák; Veselý drát; Mazda oslní; Pojď stoupat jak dým; Písnice open; Zárubovi; Zkusili jste někdy něco takového?; Alles Gute: Jak se musí Karl a Egon postarat se o svoji bezpečnost; Mates.\n\nČeská soda XIII<br>\nPremiéra 8. července 1995, uvádí Petr Čtvrtníček, délka 17 minut.<br>\nTento pořad vám přinesl Aleš; K. Sidon podniká křížové tažení proti nepořádkům v židovské obci; Už ti nestačí tvůj byt?; Přímý přenos z místa hrůzného činu; MenPos; Český svaz invalidních umělců; Mám rád vlaky, co někam jedou; Netopýr? To je takový malý ptáček; Jsme svědky dramatu jednoho mladého života; Rozhovor s panem Hansem Van Den Rijnem; Voní nádherně svěže; Alles Gute: Schöne Haube.\n\nČeská soda XIV<br>\nPremiéra 18. listopadu 1995, uvádí Petr Čtvrtníček, délka 16 minut.<br>\nMichal to sleduje z úkrytu; Marta Chadimová propuštěna na gauči; Konečné řešení ženské otázky; Kuřátka; Modré přilby mají situaci v bosně plně pod kontrolou; Prevíti mizerný!; Anticharta 77; Kuřátka; Risk; Tajemství pleti herečky Lucie Zedníčkové; To se nedělá, Ivane; Kuřátka; Zpráva pro sázející; Das Kulturprogramm.\n\nČeská soda XV<br>\nPremiéra 6. července 1996, uvádí Petr Čtvrtníček, délka 14 minut.<br>\nZajímaví hosté z Moravy; Aral; Samá voda; Je to pravda; Přihořívá, hoří; Parta hlubočanských profesionálů; Tohle není Jim Beam; Výlet do Pece pod Sněžkou; Je to jasné, nebo se tu mám i vykakat?; Vítám vás u naší soutěže; Alles Gute: Erna hat dreizehnten Geburtstag.\n\nČeská soda XVI<br>\nPremiéra 6. srpna 1997, uvádí Petr Čtvrtníček, délka 17 minut.<br>\nLehký mobilní holubník; Skandální materiály z rezidence prezidenta republiky; Ivo Mathé pozastavil uvedení muzikálu Vlasy; Už žádný drahý opravář; Pan Bašta prdí; Semišové kotníčkové boty; Účastník zahradní olympiády Béda Trávníček; Nejstarší registrovaný lihovar Jack Daniels; Eman; Francouzský prezident Bill Clinton; Comeback Mirka Černého; V Bitýšce začali zkoušet polskou krev; Alles Gute: Kurvensöhnchen (Kurvínek); Posaďte se, je to prima.\n\nČtvrtníček, Šteindler a Vávra uvádějí<br>\nPremiéra 25. září 1998, uvádí Petr Čtvrtníček, délka 19 minut.<br>\nLež, nenávist a vlastizrada V. Železného; Karol Sidon v kritickém stavu; Dášenka a Václavka; Pokoj s hajzlem; Ten vrchní je takovej divnej; Živím se svým kotlem; Všechny tyto děti byly pěkný smradi; Strašidlo kanibalismu obchází katolickou církev; Holila ses před třemi lety?; Maraton čtení z Ferlinghettiho textů; Pojďme se podívat na ovce; Úsměvy Petry Černocké; Václav Klaus má vilu ve Švýcarsku; Dokáže tohle váš kečup?; Hele, nemáš ňákej bombón?; Počasíčko se Zákopčaníkem; Vy Sudeťáci nejste žádní veteráni!; Alles Gute: Unerwartene Komplikation; S hezkou písničkou tvůrčí skupina Karla Boďáka.\n\nČtvrtníček, Šteindler a Vávra heute<br>\nPremiéra 31. prosince 1998, uvádí Petr Čtvrtníček, délka 19 minut.<br>\nPřírodní funerální voda; Zeman a Kavan jsou ve( )při; Vladimír Špidla si to vůbec nedává do toho ucha; Kalendárium: Jan Šubert; Košer muzikál Ajajajajaj; SR provedla v Maďarsku pokusný atomový výbuch; Už je to dobré, už je tu Vladimír Špidla; Spolupráce s novináři; Když už jí říkáte nějakou tu malou lež...; Tradičtí setkání se zástupci pražských otužilců; Mattoni už není; Jak se žilo ve Švýcarsku; Baťa; Jakýsi Havel (bohatší než Baťa); Zpívánky s V. Bendou; Easy Killer; Počasíčko s Míkovou; I muži mají své dny; Železný stárne; ...a buďte prosím tolerantní; Alles Gute: Die schreckliche Schande.\n\nČtvrtníček, Šteindler a Vávra na Hrad<br>\nPremiéra 16. dubna 1999, uvádí Petr Čtvrtníček, délka 18 minut.<br>\nLeoš Zeman pohřešován; Já sem taková kráva...; Duben - měsíc bezpečnosti v silničním provozu; V pravé poledne s Grebeníčkem a Dostálem; Tvor - tajemství dobré chuti; Páteční žluté béčko; Poslední rozloučení s J. Foglarem; Ty kurvy mi zas vyply telefon, buzeranti; Návrat idiota; Cukrárna při porodnici v Podolí; Ahoj, já jsem Terry, nemáš ještě jednu?; Krátce ze sportu; Alles Gute: Tixi by kupovali Napalmex; Krátce ze zahraničí.\n\nČtvrtníček, Šteindler, Vávra a Laufer uvádějí<br>\nPremiéra 25. června 1999, uvádí Petr Čtvrtníček, délka 19 minut.<br>\nZ Hongkongu; Za chvíli jsme s vámi; Václav Klaus má blechy; Ferrero Košer; Chce se mně?; To je můj brácha; Katovna; Kdo má hlavu, spoří s Liškou; SOS Kosovo (Bobina Ulrichová: V srdci lásku mám); Byl jsi skvělej, píčo; Osada havranů; Alles Gute: Die neue praktische Katze, miau; Osada havranů 2.\n\nKudláček, Spielberg a Jan Vávra uvádějí<br>\nPremiéra 15. října 1999, uvádí Petr Čtvrtníček, délka 19 minut.<br>\nUhl v Matiční; Jeďte do prdele; Klausovy seznamy homosexuálů (jsou ještě teplé); Odešel; Uwe Filter; Buben, na který se Calgon nepoužíval; Tak ať je na co koukat, Honzo; Mělo se to vysílat?; Železný zatčen za Riskuj na Kolotoči; Je nás tu 6 a všechny jsme nuly; Pravý ležák nespěchá; Mělo se to vysílat?; Život je skvělý; Čelisti; Práce herce s režisérem; Alles Gute: Ficken sie Deutsch?\n\nČtvrtníček, Šteindler a Vávra podvádějí<br>\nPremiéra 10. prosince 1999, uvádí Petr Čtvrtníček, délka 19 minut.<br>\nSledováním tohoto pořadu přispějete na ostrovy Viktora Koženého; Chaun a Mejstřík ožebračili handicapované občany; A teď fšichni kto mate naši sporžitelni fkladni knišku...; Pan Evropa Lánský v závodním výboru vozíčkářů; Štěpán je tuctový pouliční ratlík; Pešek... zkus ho; Dobrý večer, tady Sova; Zeman: image je na nic; Ozonová díra Ilony Csákové; Fanta - Česká republika; O čem sní Karel Gott; Go Ježíšku Go; Komu myslíte, že tento muž volá nejčastěji?; Alles Gute: Grosse Scheisse; Pravda o katastrofě egyptského letounu.\n\nZwei Kessel Buntes <br>\nPremiéra 31. prosince 1999, uvádí Petr Čtvrtníček, délka 32 minut.<br>\nZáběry ze sklepa prognostického ústavu ČSAD; Jmenuje se Vlasta, našli jsme se na internetu; Všechny tyto děti byly pěkný smradi; Vladimír Špidla si to vůbec nedává do toho ucha; Tvor - tajemství dobré chuti; Tak ať je na co koukat, Honzo; Lež, nenávist a vlastizrada V. Železného; Já sem taková kráva...; I muži mají své dny; Duben - měsíc bezpečnosti v silničním provozu; V pravé poledne s Grebeníčkem a Dostálem; Pravý ležák nespěchá; Spolupráce s novináři; Tixi by kupovali Napalmex; Mattoni už není; Návrat idiota; Zpívánky s V. Bendou; Život je skvělý; Osada havranů; Alles Gute: Hezký příklad Šlesvicko-Holštýnské improvizace.\n\nČtvrtníček, Šteindler a Vávra<br>\nPremiéra 17. března 2000, uvádí Petr Čtvrtníček, délka 18 minut.<br>\nHrozící stávka slepců; Jošua Černý; Špatně dýchající děti; Plyn už syčí z trouby ven; Lucie Bílá úplně nahá; Věra Bílá úplně nahá; Kdy jste se naposledy cítili, že vám rozumí?; Chmelíček; Klasika, která pohladí; Bohouš Klepetko; Už jsi ve vaně?; Alles Gute: Jódl šou.\n\nČtvrtníček, Šteindler a Vávra uvádějí svůj nekřesťanský magazín<br>\nPremiéra 31. prosince 2000, uvádí Petr Čtvrtníček a Luděk Sobota, délka 23 minut.<br>\nNaši moderátoři si zkrátka umějí počkat; Honza Rusák; Budeme si tykat; Václav Klaus navostro; Vidíme byznys za vším; Zeman poslal své dementy do ústavu; Akční hrdina; Aby nás to kolo nějak nesemlelo; Nevyjasněná narození; Hapka & Horáček; Lidé na Rokycansku honí ptáka... zraněného čápa; Když máme chuť, jdeme na pivo; Je na čase zatelefonovat Iljovi Hurníkovi; Alles Gute: Der Koffer. (oficiální text distributora)\n\nŘazeno podle data premiéry.\n\nEvropě to vosolíme!<br> \nNa Streamu jako epizoda č. 1, na DVD č. 1. Premiéra 22. února 2009. \n\nProtektor<br> \nNa Streamu jako epizoda č. 7, na DVD č. 2. Premiéra 22. března 2009. \n\nSanta vs. Ježíšek<br> \nNa Streamu jako epizoda č. 3, na DVD č. 10. Premiéra 8. března 2009. \n\nLiebe am Internet<br> \nNa Streamu jako epizoda č. 8, na DVD č. 4. Premiéra 5. dubna 2009. \n\nOtázky Václava Hlodavce<br> \nNa Streamu jako epizoda č. 4, na DVD č. 5. Premiéra 19. dubna 2009. \n\nJak se Češi baví<br> \nNa Streamu jako epizoda č. 9, na DVD č. 11. Premiéra 3. května 2009. \n\nNebe<br> \nNa Streamu jako epizoda č. 2, na DVD č. 6. Premiéra 17. května 2009. \n\nKluci jsou v akci<br> \nNa Streamu jako epizoda č. 11, na DVD č. 7. Premiéra 31. května 2009. \n\nJste to, co sníte<br> \nNa Streamu jako epizoda č. 5, na DVD č. 8. Premiéra 14. června 2009. \n\nPrvní noc v holobytě<br> \nNa Streamu jako epizoda č. 6, na DVD č. 9. Premiéra 28. června 2009. \n\nDoktor Pengele a Červená Karkulka<br> \nNa Streamu jako epizoda č. 12, na DVD č. 3. Premiéra 2. září 2009. \n\nGipsy.cz útočí<br> \nNa Streamu jako epizoda č. 10, na DVD č. 12 pod názvem Dežo ví. Premiéra 20. září 2009. \n\nPostižený spoluobčan<br> \nNa Streamu jako epizoda č. 13, na DVD není Premiéra 15. září 2014.\n\n"}
{"id": "245176", "url": "https://cs.wikipedia.org/wiki?curid=245176", "title": "Keříčkovec žabí", "text": "Keříčkovec žabí\n\nKeříčkovec žabí (\"Clarias batrachus\"; Linné, 1758) je ryba, která díky zvláštnímu dýchacímu orgánu dokáže přežít delší dobu na souší. Rychle roste, dorůstá délky až 55 cm. Na prsních ploutvích má jedové trny. Aktivní je v noci. Keříčkovec žabí je všežravec.\n\n\n"}
{"id": "245178", "url": "https://cs.wikipedia.org/wiki?curid=245178", "title": "Prinz Eugen (křižník)", "text": "Prinz Eugen (křižník)\n\nPrinz Eugen byla třetí jednotka těžkých křižníků třídy Admiral Hipper německé Kriegsmarine. Její pracovní jméno bylo \"Kreuzer J\" (\"křižník J\"). Po dokončení nesla jméno po rakouském princi Evženu Savojském.\n\nKýl lodě byl položen 23. dubna 1936 v loděnicích Krupp Germaniawerft v Kielu. Spuštění na vodu se dočkala 22. srpna 1938, a Kriegsmarine si ji do služby převzala 1. srpna 1940. Stavba jednotky vyšla Německo na 104,5 mil. RM.\n\nPohon zabezpečovalo 12 vysokotlakých kotlů, které poháněly 3 turbíny a výsledný výkon byl až 133 631 PS. Rychlost lodě byla při ideálních podmínkách 33 uzlů, v praxi 32,5 uzlu.\n\nBoční pancéřový pás, 70-80 mm se na přídi a zádi zužoval na 30-50 mm. Paluba byla chráněná dvěma pásy pancíře a to první o síle 12-20 mm a druhý 20-50 mm. Věže hlavní ráže 70-105 mm, barbety a velitelská věž až 50-150 mm.\n\nHlavní výzbroj se skládala z osmi děl ráže 203 mm (8\"/60 cal) ve čtyřech dvouhlavňových věžích SK C/34, s dostřelem 33 500 m. Pomocnou výzbroj tvořilo dvanáct děl ráže 105 mm uložených v šesti dvouhlavňových polootevřených věžích typu Dopp L/31, s dostřelem 17 700 m. Proti letadlům se dalo použít i pomocné dělostřelectvo ráže 105 mm, ale jen na ochranu proti letadlům bylo nainstalováno šest 37 mm kanónů a osm kanónů ráže 20 mm. Dvanáct torpédometů ráže 533 mm, ve střední části lodě po čtyřech trojhlavňových kompletech.\n\nKatapult se nacházel ve střední části lodě. Loď mohla nést tři hydroplány Arado Ar 196.\n\nLoď byla vybavená radarem, asi FuMO-27.\n\nOd srpna do prosince 1939 probíhala jednání o prodeji nedokončeného \"Prinz Eugen\" a jeho mladších sester \"Seydlitz\" a \"Lützow\" do SSSR, ale nakonec byl dojednán prodej jenom posledních dvou jednotek. Ještě během vyzbrojování v loděnici v Brestu byla 1. a 2. července 1941 loď zasažena pumami bombardérů RAF, jedna propadla palubami podél vnitřku pláště lodi a vážně poškodila zejména dělové systémy, opravován byl ještě v prosinci. Zásah je připisován několika letadlům, z nichž jedno z 311. československé bombardovací perutě navigoval Jan Gellner. Až do května 1941, než se připojil k bitevní lodi Bismarck, absolvovala posádka výcvik a různé testy.\n\n\nZ aktivní služby byl vyřazen 7. května 1945, fakticky na konci druhé světové války. Po válce ho pod názvém \"USS Prinz Eugen\" převzaly Spojené státy, které ho z provozu vyřadily a použily na testy jaderných zbraní na moři. V červenci 1946 přečkal testy Able a Baker, i když už byl zasažen radioaktivitou, byl přesunut k atolu Kwajalein a 22. prosince 1946 nedaleko Enubuj potopen. V roce 1978 byl vyzdvižen lodní šroub a umístěn v Německu v kielském námořním památníku Laboe.\n\n"}
{"id": "245181", "url": "https://cs.wikipedia.org/wiki?curid=245181", "title": "Wolfgang Köhler", "text": "Wolfgang Köhler\n\nWolfgang Köhler (21. ledna 1887, Reval (dnešní Tallinn), Estonsko – 11. června 1967, New Hampshire) byl německý psycholog, jeden ze zakladatelů berlínské školy tvarové psychologie, 50. nejcitovanější psycholog ve 20. století. Spolu s Maxem Wertheimerem a Kurtem Koffkou působili v psychologickém institutu ve Frankfurtu.\n\nV letech 1913–1920 působil jako ředitel stanice pro výzkum lidoopů Pruské akademie věd na ostrově Tenerife, kde podnikl řadu experimentů se šimpanzi. Obzvláště známý je jeho pokus s šimpanzem Sultánem, který dokázal spojit dvě tyče, aby se dostal k banánům, umístěným mimo klec. To přivedlo Köhlera k teorii učení vhledem.\n\nRoku 1922 bylo Köhlerovi nabídnuto místo vedoucího Psychologického ústavu na Berlínské univerzitě. Toto pracoviště se stalo centrem tvarové psychologie. Köhler napsal roku 1929 knihu \"Gestaltpsychologie\". V roce 1935 rezignoval na svůj post a emigroval do USA, kde působil až do konce života na Swarthmorské univerzitě. V roce 1956 byl zvolen prezidentem Americké psychologické asociace.\n\n"}
{"id": "245182", "url": "https://cs.wikipedia.org/wiki?curid=245182", "title": "Jasuo Fukuda", "text": "Jasuo Fukuda\n\nJasuo Fukuda (: 福田 康夫 \"Fukuda Jasuo\"; 16. července 1936, Takasaki) je japonský politik a bývalý 91. předseda vlády. Do čela Liberální demokratické strany (LDS) byl zvolen 23. září 2007. V minulosti již po tři roky zastával úřad hlavního tajemníka vlády (za vlád Jošira Moriho a Džun'ičiró Koizumiho). Svoji rezignaci na post předsedy vlády oznámil 6. září 2008.\n\nJasuo Fukuda je nejstarším synem Takea Fukudy, jenž vedl japonskou vládu v letech 1976–1978. V roce 1959 promoval na Univerzitě Waseda. Poté byl zaměstnán v naftařské společnosti Maruzen Petroleum. V letech 1962 až 1964 pracovně pobýval ve Spojených státech.\n\nV letech 1976 až 1978, kdy byl jeho otec předsedou vlády, vstoupil Jasuo Fukuda do politiky. V roce 1990 úspěšně kandidoval do Poslanecké sněmovny. V roce 1997 byl zvolen místopředsedou LDS a od roku 2000 působil jako hlavní tajemník vlády. Rezignoval v roce 2004, kdy musela vláda čelit ostré kritice z důvodu skandálu týkajícího se důchodové soustavy. Svůj post v dolní sněmovně si nicméně uchoval.\n\nJasuo Fukuda se hodlá zasadit o zlepšení vztahů s ČLR a KLDR. Ve svém úřadu rovněž nemíní navštěvovat svatyni Jasukuni, která je v zahraničí často spojována s japonským válečným militarismem a nacionalismem.\n\n"}
{"id": "245186", "url": "https://cs.wikipedia.org/wiki?curid=245186", "title": "Grand Theft Auto: Liberty City Stories", "text": "Grand Theft Auto: Liberty City Stories\n\nGrand Theft Auto: Liberty City Stories je akční počítačová hra ze série Grand Theft Auto. Roku 2005 ji pro PlayStation Portable a PlayStation 2 vydala společnost Rockstar Games.\n\nTony Cipriany, hlavní postava, se vrací z exilu do Liberty City. Přivítá ho sám Don Leone, ale v příštích dnech bude Tony nucen dělat práci pro jeho caporegima Vincenza. Ten ale zradí a tak Tony bude chvíli dělat pro starého přítele O'Toola a posléze bude řešit rozpory s matkou o tom, že je moc hubený, zbabělý a otec by se za něj styděl. Po několika pokusech přesvědčit matku o opaku zmasakruje jejího oblíbeného řezníka a nechá z něj v jeho vlastním řeznictví udělat Sicilský salám. Tony dál šplhá výš ve zločinecké hierarchii…\nYakuza je japonská mafie, která se vyskytuje v Torringtonu.\n\nKartel je Kolumbijský gang nacházející se v Cedar Grove.\n\nEl Diablos je portorikánský pouliční gang sídlící v Hepburn Heights v Portlandu.\n\nTriády jsou čínský gang z Chinatownu a úhlavními nepřáteli rodiny Leone.\n\nYardies je jamajský gang vyskytující se v Newportu.\n\nHoods jsou afroamerický gang rozdělující se na dva sety: Red Jacks a Purple Nines, a vyskytující se v čtvrti Vichita Gardens.\n\nSindacco Family je mafie, která má území v Chinatownu , Hepburn Heights a Red Light okrsku v Portlandu a v Torringtonu a Newportu na Staunton Islandu.\n\nPozn.: Nepocházejí z Liberty City.Je to mafie z Las Venturas, se kterou jste se mohli setkat v \n\nForelliové jsou mafie vyskytující se v Rockfordu, Liberty Campusu, Fort Stauntonu a Bellevillském parku v Staunton Islandu a ve Vichita Gardens v Shoreside Vale.\n\nPozn.: Tato mafie se objevila ve všech dílech 3d univerza (GTA III, GTA VC, GTA SA, GTA VCS a GTA LCS)\n\nLeones jsou mafie, která se vyskytuje v Saint Mark's, Portland View, Harwoodu, Trentonu a Atlantic Quays.\n\nSicilská Mafie je váš úhlavní nepřítel, který\nse snaží získat územní zisky na úkor rodin z Liberty City a pokusí se vaši mafii zničit.\n\nPříběh hry se odehrává v Liberty City z GTA III, pokud jste hráli GTA Liberty City Stories a nyní hrajete GTA III nebo naopak, můžete si všimnout změn na mapě.\n\nPrůmyslová část města. Najdete zde přístavní doky a skladiště, paneláky, továrny a Čínskou a Italskou čtvrť. Tato část města byla silně inspirována Brooklynem.\n\nOstrov uprostřed města. Je zde mnoho velkých podniků, městský park a fotbalový stadion. Ostrov je inspirován Manhattanem.\n\nStaunton Islandu. Najdete tu parkoviště, paneláky a svůj druhý dům (spíše budete mít byt). Této čtvrti vládne rodina Sindacco, ale i tak můžete na severní části území najít členy rodiny Forelli.\n\nPoslední část Liberty City. Moc tu toho nenajdete, protože více než polovinu oblasti zabírá letiště a zbytek je většinou industriální zóna. Oblast je pravděpodobně inspirována New Jersey.\n\nFrancis International Airport\n\n\n"}
{"id": "245187", "url": "https://cs.wikipedia.org/wiki?curid=245187", "title": "Grand Prix Itálie", "text": "Grand Prix Itálie\n\nGrand Prix Itálie je jedním z tradičních a klasických závodů mistrovství světa formule 1. Je pořádána druhou neděli v září.\n\nPrvní Grand Prix Itálie se uskutečnila 4. září 1921 v Montichiari v provincii Brescia na okruhu využívající běžné silnice. Následující rok byl vybudován okruh Autodromo Nazionale Monza a od tohoto momentu je krom čtyř ročníků využíván nepřetržitě (1937, 1947, 1948 a 1980).\n\nV roce 1928 došlo během závodu k vážné nehodě: pilot Emilio Materassi ztratil kontrolu nad svým vozem v rychlosti kolem 300 km/h a vlétl mezi diváky, při nehodě zemřelo 30 lidí. V důsledku této nehody se v dalších dvou letech Grand Prix Itálie neuskutečnila. V roce 1937 se závodilo na okruhu Circuito di Montenero v Livornu, aby se následující rok vrátil zpět do Monzy jako poslední Grand Prix Itálie před druhou světovou válkou.\n\nPo válce se Grand Prix Itálie pořádala až v roce 1947: okruh v Monze ještě nebyl zcela renovován, a proto se toho roku závodilo v Miláně a v roce 1948 na okruhu Valentino Park v Turíně. Od roku 1949 se Grand Prix Itálie vrátila na okruh v Monze.\n\nV roce 1980 se z důvodu prací na bezpečnosti okruhu uskutečnila Grand Prix Itálie na okruhu Autodromo Enzo e Dino Ferrari v Imole. Následující rok se do Monzy vozy formule 1 znovu vrátily a Monza je součásti kalendáře do dnešního dne.\n\n\n<nowiki>*</nowiki> V letech 1997-2003 působil jako Ilmor.\n<nowiki>**</nowiki> V letech 1968-1993 působil jako Cosworth.\n<nowiki>***</nowiki> Byl vyráběn Porsche.\n\n \n"}
{"id": "245188", "url": "https://cs.wikipedia.org/wiki?curid=245188", "title": "Lútroforos", "text": "Lútroforos\n\nLútroforos (řecky \"lútron\" - koupel, \"ferein\" - nést, přinášet) je starověká řecká vysoká pohřební amfora s dlouhým úzkým hrdlem a dvěma vysokým zdobenými uchy. Ve svatební den se v lútroforech přinášela voda pro posvátnou lázeň. Těm lidem, kteří zemřeli jako svobodní, byla umisťována na hroby. Jejich dekorace z toho důvodu měly především svatební nebo pohřební motivy. Existují i lútrofory s válečnými scénami, o nichž se předpokládá, že byly vyrobeny pro zemřelé vojáky.\n\n"}
{"id": "245191", "url": "https://cs.wikipedia.org/wiki?curid=245191", "title": "Edgar Wallace", "text": "Edgar Wallace\n\nRichard Horatio Edgar Wallace (1. dubna 1875, Greenwich, Londýn – 10. února 1932, Beverly Hills, Kalifornie, USA) byl anglický spisovatel, scenárista, dramatik a novinář nazývaný králem anglické detektivky.\n\nNarodil se roku 1875 v Londýnské čtvrti Greenwich. Jeho fyzickými rodiči byla herečka Polly Richardsová a herec Richard Horatio Edgar Marriott, který použil falešné jméno Walter Wallace při zápisu do matriky. Matka chlapce hned po narození odložila do nalezince, kde jej po devíti dnech adoptoval jako své jedenácté dítě nosič na londýnském rybím trhu Dick Freeman.\n\nJiž v 11 letech (po absolvování čtyř tříd) opustil školu a začal pracovat. Zpočátku se živil dosti podřadnou prací (roznášel mléko a noviny, prodával květiny a boty, pracoval v tiskárně a v továrně na pryž, stavěl silnice, byl poslíčkem i kuchtíkem na moři), ale v osmnácti letech vstoupil do britské armády, kde v letech 1893 až 1896 sloužil u jednotky \"Royal West Kent Regiment\". Roku 1896 byl odvelen do Jižní Afriky, kde působil u sanitního oddílu a pod vlivem povídek o Jacku Rozparovači se pokoušel o vlastní literární tvorbu. Seznámil se s reverendem Williamem Shawem Caldecottem z Kapského Města, který byl spisovatelem a pomáhal mu v jeho úsilí. Začal přispívat do různých novin a časopisů a také psal básně s válečnou tematikou, které vydal roku 1898 jako svůj knižní debut pod názvem \"The Mission That Failed\" (Mise, která selhala).\n\nPo propuštění z armády roku 1899 začal pracovat jako dopisovatel pro tiskovou agenturu Reuters a pro londýnský deník \"Daily Mail\". Svými články o brutalitě britské armády během druhé búrské války však natolik popudil jejího velitele, maršála Horatia Herberta Kitchnera, že mu zakázal pracovat jako válečný zpravodaj.\n\nRoku 1901 se oženil s Yvy Caldecottovou, začal pracovat u listu \"Rand Daily Mail\" v Johannesburgu a roku 1902 se vrátil z Afriky zpět do Anglie. Během rusko-japonské války v letech 1904- 1905 získal mnoho poznatků o práci ruských a britských špiónů operujících ve Španělsku a v Portugalsko, když působil jako dopisovatel \"Daily Mail\" ve Vigu.\n\nSvůj první román \"Čtyři spravedliví\" (The Four Just Men) o skupině mužů beroucích zákon do vlastních rukou vydal vlastním nákladem roku 1905. Kniha měla úspěch, ale kvůli špatné propagaci skončila pro autora finančním neúspěchem. Vše se uspokojivě vyřešilo až roku 1911 po vydání románu \"Sanders\" (Sanders of the River), prvního svazku jeho detektivní série z Afriky s komisařem Sandersem, jeho zástupcem poručíkem Bonesem a domorodým náčelníkem Bosambem. Touto knihou zahájil svoji řadu neustálých literárních úspěchů.\n\nRoku 1918 skončilo jeho první manželství rozvodem. V roce 1921 se oženil podruhé, tentokrát se svojí o dvacet tři let mladší sekretářkou Violet.\n\nNejslavnější román \"Zelený lučištník\" (The Green Archer), příběh napsaný v duchu gotického románu, napsal roku 1923 a díky němu stal se nejvydávanějším autorem své doby. Jeho produktivita byla ohromující (vydal 175 knih, napsal dvacet čtyři divadelních her a v novinách otiskl nespočetné množství článků), což vedlo k podezření, že vlastnil (obdobně jako Alexandre Dumas starší) tzv. \"továrnu na romány\" a pod díla jiných se jen podepisoval. To se však nikdy nepotvrdilo. Nikdy si nedělal ke knihám předem poznámky o průběhu děje a jednotlivých zápletkách. První stránku textu napsal vždy vlastní rukou, dál pak diktoval sekretářce nebo do diktafonu. Denně pracoval mnoho hodin, každou půlhodinu vypil šálek čaje a nepřetržitě kouřil cigarety.\n\nPracoval také jako filmový scenárista. Příkladem je třeba scénář pro britský film \"Pes baskervillský\" (The Hound of the Baskervilles), který napsal roku 1931 podle románu sira Arthura Conana Doyleho. Začátkem roku 1932 začal pracovat na scénáři pro americký film \"King Kong\". Pochází však od něj pouze námět, protože 10. února zemřel na cestě do Hollywoodu na zápal plic.\n\nJe považován za tvůrce kriminálního thrilleru. Ve svých dílech se dokázal odpoutat od vzoru velkého detektiva vytvořeného Edgarem Allanem Poem a zaměřil se spíše na popis policejního aparátu. Mnoho z jeho děl bylo zfilmováno (existuje téměř sto šedesát titulů natočených podle jeho námětu, např. \"Zelený lučištník\" byl zfilmován třikrát).\n\nV následujícím seznamu jeho děl jsou uvedena jen ta, která vyšla česky a u kterých je znám název a rok vydání anglického originálu.\n\n\n"}
{"id": "245192", "url": "https://cs.wikipedia.org/wiki?curid=245192", "title": "Master of Puppets (skladba)", "text": "Master of Puppets (skladba)\n\nMaster of Puppets je známá thrash metalová skladba americké skupiny Metallica ze stejnojmenného alba (1986). Autory je kvarteto tehdejších členů Metallicy - James Hetfield, Lars Ulrich, Cliff Burton a Kirk Hammett.\n\nStejně tak jako u alba \"Ride the Lightning\", i na Master of Puppets je titulní skladba nahrána jako druhá, předchází ji velice rychlá, typicky thrash metalová Battery. Mezi titulními skladbami stejnojmenných alb této skupiny, Ride the Lightning, Master of Puppets, a ...And Justice for All, je k nalezení i více společných znaků.\n\nSkladba Master of Puppets je také známa svou instrumentální mezihrou, začínající přibližně v polovině čtvrté minuty skladby.\n\nPíseň je o tom, jak může být člověk ovládnut manipulací a drogami. Objevila se v seriálu Simpsonovi v epizodě \"Žabař, kuchař, manželka a její Homer\" (18. řada, 1. díl), resp. její úvodní kytarové intro a také v úvodních titulcích filmu .\n"}
{"id": "245193", "url": "https://cs.wikipedia.org/wiki?curid=245193", "title": "Zemfira", "text": "Zemfira\n\nZemfira Talgatovna Ramazanova (26. srpna 1976, Ufa) je současná ruská zpěvačka, muzikantka, básnířka a skladatelka. Je zakladatelkou a sólistkou kapely „Zemfira“.\n\nNarodila se v roce 1976 v hlavním městě Baškortostánu Ufě do tatarsko-baškirské rodiny. Otec Talgat Talchojevič Ramazanov je učitelem dějepisu, matka Florida Chakjevna je rehabilitační lékařka.\n\n19 let svého života věnovala Zemfira hudbě. Když jí bylo pět let, matka ji přihlásila do hudební školy, kde se vzdělávala v oboru klavír, a tam byla také přijata do sboru jako vokalistka. Tehdy poprvé vystoupila i v televizním vysílání – zazpívala sólo o červíčkovi v baškirské televizi:\n\nUž ve školním věku Zemfiru přitahovala rocková hudba, poslouchala kapely jako Black Sabbath, Nazareth a Queen. V seznamu jejích prvních hudebních prací je také skladba o lásce k skupině Black Sabbath. Ve škole Zemfira stíhala současně navštěvovat sedm různých kroužků, avšak nejvíce se věnovala hudbě a košíkové. Hudební školu vystudovala s vyznamenáním a začátkem devadesátých let se stala kapitánkou ženského juniorského basketbalového týmu Ruska – i přes to, že nebyla moc vysoká (její současná výška je 173 cm).\n\nSoučasně se Zemfira učila hrát na kytaru a přímo na ulici hrála písně od skupin Kino, Akvarium a Nautilus Pompilius. Po dokončení školy se ocitla před těžkým rozhodnutím – hudba, nebo basketbal. Zvolila si hudbu a hned poté nastoupila do druhého ročníku umělecké školy v Ufě, kterou vystudovala s červeným diplomem v oboru estrádní hlas.\n\nZemfira mívá pravidelné problémy se středním uchem a nezřídka musí být i hospitalizována. Její nemoc nelze úplně vyléčit. V případech, kdy zpěvačka potřebovala oddech a čas na rozmyšlenou, poprosila známé doktory jedné z ufských nemocnic, zdali by jí nemohli poskytnout nemocniční lůžko – vždy jí bylo vyhověno.\n\nZemfira pracuje v ufském rádiu Evropa plus, kde natáčí reklamní spoty. V této době také zkouší psát v programu Cakewalk písně, které se následně dostanou i na její první desku.\n\nPrvní skladby: Снег (Sníh), Почему (Proč), Синоптик (Meteorolog), Петарды (Petardy).\n\nPrvním partnerem Zemfiry se stává baskytarista Rinat Achamdiev. Spolu se rozhodují natočit minimum písní, se kterými pak budou moci vystupovat při svátcích, což vyhovuje i radiostanici Evropa plus. Rinat posléze přivádí bubeníka Sergeje Sozinova a začínají společné zkoušky, na kterých Zemfira střídavě hraje na kytaru a klávesy. S příchodem klávesisty Sergeje Miroljubova je kapela téměř kompletní, chybí však sólový kytarista. Stává se jím Vadim Solověv, který se ke kapele přidává po jednom z koncertů. Tak se postupně zjevuje na scéně skupina Zemfira.\n"}
{"id": "245194", "url": "https://cs.wikipedia.org/wiki?curid=245194", "title": "Kiten", "text": "Kiten\n\nKiten ( \"Кѝтен\") je město v jihovýchodním Bulharsku. Leží v Burgaské oblasti, v obštině Primorsko. Je to známé letovisko na jižním bulharském pobřeží Černého moře. Žije zde přes 1 000 obyvatel a jde o čtvrté nejmenší město v Bulharsku.\n\nPůvodní osídlení se datuje dávno před náš letopočet. V těsné blízkosti dnešní města se nacházejí zříceniny thrácké pevnosti Urdoviza, přičemž tento název pochází z doby bronzové. Byly zde zdokumentovány bohaté nálezy antických kamenných kotev a keramiky z mladší doby bronzové a obalové keramiky z archaického i klasického helénistického období. Zlomky římských nádob s červeným firnisem lze nalézt v obou zálivech u poloostrova. Do současnosti se zde zachovalo zděné opevnění oddělující poloostrov od pevniny. Ještě na konci 19. století byly zdi Urdovizy velmi dobře zachovalé. Podle jedné z teorií se jedná o poslední trojský přístav, který odolával až do pádu Tróji.\n\nZa osmanské nadvlády se zdejší oblast nazývala Hasekiyata nebo Asekia. V prvních letech po dobytí Bulharska Osmanskou říší získala oblast řadu výsad, které se zachovaly až do první poloviny 19. století.\n\nOd roku 1878 až do první balkánské války tudy vedla hranice mezi Východní Rumélií a Osmanskou říší. Novodobé osídlení se váže k roku 1931, kdy na poloostrov Urdoviza dorazili první osadníci a bylo postaveno 14 domků typu „šaronski“ podle programu francouzského bankéře a komisaře Spojených národů pro uprchlíky René Charrona. Voda, příznivá poloha a bohaté pastviny přitahovaly další osadníky. Při pohledu z dálky domy připomínaly zápěstí (bulharsky китка – kitka) a osada byla v roce 1932 pojmenována podobným slovem - Kiten (krásný). V obci byla postavena kaple Nanebevstoupení Páně, která je nyní obnovena.\n\nObec se v 60. letech začala rychle rozvíjet jako středisko cestovního ruchu. V roce 1962 získal Kiten status lázní. Až do 80. let zde velké průmyslové podniky, instituce a organizace hromadně zřizovaly vlastní rekreační střediska, takže jejich koncentrace zde byla největší v celém Bulharsku. V 90. letech nastal boom ve výstavbě soukromých ubytovacích a stravovacích zařízení. Během 10 let bylo postaveno 30 nových hotelů a byla zrekonstruována mnohá rekreační střediska. Zastavěná plocha v obci vzrostla zhruba čtyřnásobně.\n\nRozhodnutím vlády ze dne 17. června 2005 získal Kiten status města.\n\nLázně Kiten se nacházejí v jihovýchodním Bulharsku, na pobřeží Černého moře, 55 km jihovýchodně od města Burgas, 5 km jižně od centra obštiny Primorsko a 12 km severozápadně od centra sousední obce Carevo. Zčásti leží na malém poloostrově Urdoviza severně od úst řeky Karaagač.\n\nPoloostrov od sebe odděluje dva zálivy – Karaagač na jihu a Atliman na severu V obou zálivech se rozkládají písečné pláže o celkové ploše 14,5 ha. Severní pláž (též Kiten Atliman) s rozlohou 8,1 ha je z obou stran obklopena skalami a jsou tu písečné duny. Na jih od skalnatého poloostrova Urdoviza, kde vybíhá přístavní molo, začíná Jižní pláž, která se v délce 1 380 m táhne až do ústí řeky Karaagač. Nachází se v zátoce Urdoviza, která je moři více otevřená, a dělí se na dvě pláže – Kiten jih a Kiten kemping. Pláže jsou hlavním přírodním zdrojem určujícím rozvoj Kitenu jako letoviska a centra letní rekreace.\n\nV lázních, v těsné blízkosti kempu Atliman, vyvěrá pramen. Voda přichází z hloubky asi 700 metrů, je zatrubněna a obsahuje zejména dusičnany a chloridy (277 mg/l). Voda z pramene se používá především k pití.\n\nKiten má mírné, slunečné, teplé a vlhké klima přechodného typu. Průměrná roční teplota je 12 °C a průměrná teplota v lednu neklesá pod 2 °C. Podnebí v Kitenu nemá charakter vnitrozemí v pohoří Strandža, kde v zimě mrzne. Od května do října je zde zhruba 1 700 hodin slunečního svitu a průměrná denní teplota v létě je 27 °C.\n\nV teplé polovině roku převládají severozápadní větry. Dobré klimatické podmínky v kombinaci s charakterem reliéfu (uzavřené zátoky) mají za následek, že moře je klidné po většinu léta. Nežádoucí silné deště a bouřky přicházejí v pozdním létě obvykle na konci srpna a v září.\n\nMořská voda má slanost 18‰ jako jinde v Černém moři.\n\nEkologická situace v Kitenu je podle sledovatelných znaků příznivá a je zde relativně čisté prostředí. Poblíž lázní neexistuje žádný podnik těžkého průmyslu, ani významný přístav nebo zdroj světelného znečištění. Lázně se nacházejí nedaleko přírodního parku Strandža, který byl vyhlášen v roce 1995. Rozkládá se na ploše 116,133 ha a je jedním z největších v Bulharsku.\n\nHlavními rostlinami, které vytvářejí vzhled většiny města, jsou různé druhy dubu a borovice. Roste tu také dřín a zejména kolem zálivu Karaagač se rozkládají významné topolové háje. Ústí řeky Karaagač je zarostlé bahenním rákosím a vrbami a na strmých skalních stěnách u Jižní pláže lze najít divoké víno. Z horské strandžské vegetace se zde vyskytují některé druhy, jejichž rozšíření bylo podmíněno povětrnostními vlivy moře.\n\nVe městě žije 1 113 obyvatel. Podle sčítáni 1. února 2011 bylo národnostní složení následující:\nKe zříceninám a vykopávkám pevnosti Urdoviza je omezený přístup, protože jsou součástí vojenské námořní základny.\n\nV Antarktidě je podle Kitenu je pojmenován mys Kiten, ležící na poloostrově Trojice, a podle Urdovizy je pojmenován ledovec Urdoviza, ležící na Livingstonově ostrově.\n\n"}
{"id": "245195", "url": "https://cs.wikipedia.org/wiki?curid=245195", "title": "Reverend", "text": "Reverend\n\nReverend je neakademický titul duchovního. Slovo pochází z latinského reverendus, což doslovně znamená \"ten, který je hoden úcty\" (\"ctihodný\"). Superlativ reverendissimus je vyhrazen prelátům. Dnes je tento titul užíván duchovními různých církví a náboženských společností a vyjadřuje oprávnění praktikovat duchovenskou činnost. Pokud duchovní je svou církví nebo náboženskou společností oprávněn užívat tohoto titulu, nahrazuje jím jiné označení duchovenské role, jako např. duchovní, kazatel, pastor atd. Titul je užíván před jménem zkratkou \"Rev.\". Akademický titul bude pak případně uveden jako druhý (např. Rev. Mgr. Novák).\n\n"}
{"id": "245196", "url": "https://cs.wikipedia.org/wiki?curid=245196", "title": "Max Wertheimer", "text": "Max Wertheimer\n\nMax Wertheimer (15. dubna 1880, Praha-Josefov - 12. října 1943, New Rochelle, New York) byl spolu s Kurtem Koffkou a Wolfgangem Köhlerem jeden ze zakladatelů tvarové psychologie (Gestaltpsychologie).\n\nV roce 1910 začal Wertheimer působit v psychologickém institutu na univerzitě ve Frankfurtu, kde zkoumal fenomén zdánlivého pohybu (fí fenomén). Došel k závěru, že iluze nevzniká na sítnici oka ve stádiu počitků, ale v mysli na úrovni vjemů. Podle Wertheimera vidíme jednotlivé podněty jako organizované celky (Gestalt).\n\nAčkoli se výzkum tvarových psychologů týkal zejména smyslové percepce, Wertheimer se snažil rozšířit teorii Gestaltu, aby vytvořil globální psychologickou teorii.\n\nV roce 1933 odešel Wertheimer do USA, kde působil v New School of Social Research v New Yorku. Stavěl se negativně k tehdy dominantnímu behaviorismu.\n\nBylo ustanoveno mnoho „zákonů gestaltů“, mezi nejdůležitější patří:\n\nŠkola tvarové psychologie zásadním způsobem ovlivnila vývoj psychologie.\n\n\n\n\n"}
{"id": "245197", "url": "https://cs.wikipedia.org/wiki?curid=245197", "title": "Galla Placidia", "text": "Galla Placidia\n\nGalla Placidia (392 – 27. listopadu 450) byla sestra císaře Honoria, prvního vládce Západořímské říše, a manželka císaře Constantia III.\n\nRoku 410 byla zajata Vizigóty, kde si vzala krále Athaulfa, švagra vizigótského krále Alaricha. Po třech rocích soužití s Gallou byl Athaulf zavražděn svým podkoním a jeho nástupce Wallia Gallu vyměnil zpět do Říma, kde se v roce 417 provdala za Constantia. Porodila mu dceru Justu Gratu Honoriu, kvůli které vyvstaly problémy mezi Atillou – hunským králem a Římskou říší, a syna, pozdějšího císaře Valentiniana III..\n\nGalla zemřela v Římě. Kde byla pohřbena není zcela jasné, ale dlouhodobě se spekulovalo o mauzoleu v Ravenně (budova je jako její mauzoleum i pojmenována), kde mělo být její tělo uloženo v největším sarkofágu, jehož obsah byl ale zničen v roce 1577.\n\n"}
{"id": "245206", "url": "https://cs.wikipedia.org/wiki?curid=245206", "title": "Bill Evans", "text": "Bill Evans\n\nWilliam John Evans, známý spíše jako Bill Evans (16. srpna 1929, Plainfield, New Jersey – 15. září 1980, New York, New York) byl jeden z nejznámějších a nejvlivnějších amerických jazzových pianistů 20. století a mnohonásobný držitel ceny Grammy. Jeho harmonické cítění a jeho nová a často překvapivá interpretace jazzových standardů měly vliv na celé generace pianistů. Mezi nimi byly takoví jako Herbie Hancock, Chick Corea, Keith Jarrett, ale také kytaristé Lenny Breau či Pat Metheny. Evansovo hraní budí nadšení i v současné generaci pianistů. Jako svou inspiraci ho uvádějí takoví jako Fred Hersch, Esbjörn Svensson, Bill Charlap, Geoffrey Keezer nebo Lyle Mays.\n\nZačátkem padesátých let si Evans získal první uznání jako spoluhráč různých newyorských jazzových ansámblů, které hráli hudbu na pomezí jazzu a klasiky. V této době měl Evans příležitost nahrávat s nejlepšími jazzovými hráči padesátých let. Největší vliv na jeho pozdější tvorbu měla ovšem spolupráce se skladatelem a hudebním teoretikem Georgem Rusellem. Z jejich vzájemné spolupráce vzešla také známá alba \"Concerto for Billy the Kid\" a \"All about Rosie\". V padesátých letech nahrával Bill Evans také s Charlesem Mingusem, Oliverem Nelsonem a Art Farmerem. V roce 1956 nahrál své první sólové album, které se jmenovalo \"New Jazz Conceptions\" a na kterém je originální verze slavné skladby \"Waltz for Debby\".\n\nV roce 1958 si Evanse (jako jediného bílého muzikanta) najal Miles Davis a vznikl tak slavný Miles Davis Sextet. Ačkoli jejich vzájemná spolupráce netrvala dlouho (ani ne osm měsíců), byla to i přesto jedna z nejplodnějších v celé jazzové historii. Evansovo pojetí jazzové improvizace na Davise velmi zapůsobilo a Davis pak postupně měnil svůj přístup k vedení svého ansámblu. Evansova snaha o vlastní sólovou práci a také přibývající problémy s užíváním drog ho vedly k tomu, aby Davisův Sextet brzy opustil. Naštěstí se pak ale ještě jednou k Davisovu Sextetu přidal. Miles Davis ho požádal, aby se zúčastnil nahrávání desky \"Kind of Blue\", která je dnes považována za jazzovou klasiku. Evansův vliv na tomto albu byl dlouho přehlížen. Jednak je spoluautorem skladby \"Blue in Green\", jednak dokázal geniálně rozvinout jednu figuru v písni \"Flamengo Sketches\", kterou vydal pod názvem \"Peace Piece\" na svém albu \"Everybody Digs Bill Evans\".\n\nNa konci padesátých let zakládá Evans své vlastní trio.\n\n\n\n\n\n\n"}
{"id": "245207", "url": "https://cs.wikipedia.org/wiki?curid=245207", "title": "Nezávislá množina", "text": "Nezávislá množina\n\nNezávislá množina (NM) je pojem z teorie grafů. Nezávislá množina v grafu je taková množina jeho vrcholů, že žádné dva z nich nejsou spojeny hranou.\n\nNechť \"G = (V, E)\" je graf, pak formula_1 je \"nezávislá množina\", pokud platí formula_2.\n\nNezávislost grafu G (značíme formula_3 )je největší počet prvků nezávislé množiny grafu G.\n\nČastou úlohou v teorii grafů je hledání \"maximální\" nezávislé množiny daného grafu. Ukazuje se ovšem, že je to NP-úplný problém. Důkaz se provádí polynomiálním převodem instance problému maximální kliky v grafu na instanci problému NM (hledání nezávislé množiny velikosti \"k\" odpovídá hledání kliky velikosti \"k\" v doplňkovém grafu).\nPokud by bylo možné řešit tento problém deterministicky v polynomiálním čase, bylo by tak možné řešit i problém kliky, o kterém je dokázáno, že je NP-úplný.\n"}
{"id": "245209", "url": "https://cs.wikipedia.org/wiki?curid=245209", "title": "Piz Julier", "text": "Piz Julier\n\nPiz Julier je třetí nejvyšší štít pohoří Albula, nacházející se v kantonu Graubünden, ve Švýcarsku. Leží na sever od toku Innu a tvoří kamennou kulisu světoznámému středisku St. Moritz. Z vrcholu je výborný výhled na krajinu Engadinských jezer, ležící o více než 1500 metrů níže a na ledovce Berniny, vystupující na druhé straně údolí Engadin.\n\nCesta na Piz Julier ze Svatého Mořice je ryze vysokohorskou túrou. Převýšení je 1600 m. V roce 1992 bylo na dlouhém hřebeni Piz Julier instalováno umělé zabezpečení, což výrazně snížilo obtížnost výstupu. I tak ale mohou nastat problémy při překonávání častých sněhových polí, či závějí, držících se ve vyšších partiích hory prakticky po celý rok.\n\nZe Svatého Mořice (část Champfer) postupujeme prudším stoupáním kolem potoku asi 400 výšk. metrů až na polany Alp Suvretta. Usnadnit výstup lze výjezdem sedačkovou lanovkou na stanici Suvretta (2182 m) a odtud traversem na stejnojmennou louku, kde začíná samotný výstup. Z cesty pokračujeme vlevo pod skalním amfiteátrem vrcholu Julier. Středem kotle vystoupíme na sedlo Fuorcla Albana s malým bivakem, či přístřeškem. Výstup pokračuje přímo po ostří jižního hřebene, na několika místech zajištěného lany a řetězy. Takto dosáhneme přes jižní stěnu vrcholového hřebene. V závěru opět instalace jistících pomůcek, nás místy poměrně exponovaně dovede na vrchol. Díky své výšce a určité izolovanosti je Piz Julier vyhlášeným rozhledovým bodem. Sestup stejnou cestou.\n\n\"Délka\": Svatý Mořic - Alp Suvretta - Fuorcla Albana (2,30 hod.) - Piz Julier (2 hod.) - sestup (3 hod.) Celkem 7,30 hod.\n\n"}
{"id": "245213", "url": "https://cs.wikipedia.org/wiki?curid=245213", "title": "Posunový díl", "text": "Posunový díl\n\nPosunový díl (někdy též postaru posunující díl) je označení železničního vozidla, resp. svěšených vozidel, se kterými je zamýšlen nebo prováděn posun. Rychlost jízdy posunových dílů je omezena na 40 km·h při jízdě samostatné lokomotivy nebo při tažení vozidel, respektive na 30 km·h při sunutí vozidel. Při posunu zpravidla posunový díl neopustí obvod dopravny. Pokud jej opustí, pak se jedná o posun mezi dopravnami (označovaný zkratkou PMD).\n"}
{"id": "245217", "url": "https://cs.wikipedia.org/wiki?curid=245217", "title": "Jindřichův Hradec (zámek)", "text": "Jindřichův Hradec (zámek)\n\nZámek, původně gotický hrad, v Jindřichově Hradci byl založen ve 13. století na soutoku Nežárky a Hamerského potoka, na místě starší vodní tvrze. Po Pražském hradu a zámku v Českém Krumlově je největším zámeckým komplexem České republiky a dnes patří mezi velmi oblíbené turistické cíle. Je ve vlastnictví státu (správu zajišťuje Národní památkový ústav) a je přístupný veřejnosti.\n\nPředchůdcem hradu bylo přemyslovské hradiště, poprvé připomínané 1220. Zakladatelem hradu byl Jindřich z Nového Hradce z rodu Vítkovců, jejichž hradní linii patřil až do začátku 17. století, kdy rod vymřel po meči. Původní stavbu nevelkého hradu dokončil kolem 1270 Oldřich I. z Hradce. Za něho byla také postavena válcovitá věž, která měla chránit vstup do jeho pokojů. Za Jindřicha IV. z Hradce, který působil jako nejvyšší pražský purkrabí, dosáhl hrad zlepšení ochranných prostředků.\n\nHrad se stal postupně komfortním renesančním zámkem, který byl přizpůsoben moderním trendům. O největší přestavbu se zasloužili v 16. století Adam I. z Hradce, který čerpal prostředky získané z pomoci Ferdinandu I. na trůn. V rekonstrukci pokračovali jeho syn Jáchym z Hradce a vnuk Adam II. z Hradce.\n\nNa jeho renesanční přestavbě v letech 1560–1596 se podíleli nejprve stavitel Antonio Ericer, později pak Baldassare Maggi, Antonín Vlach a další.\n\nV roce 1604 přešel zámek do rukou rodu Slavatů sňatkem Lucie Otýlie z Hradce (1582–1633), sestry posledního pána z Hradce Jáchyma Oldřicha, s Vilémem Slavatou z Chlumu a Košumberka (1572–1652). Rodu Slavatů patřil zámek do konce 17. století a během jejich panství nedošlo k žádným zásadním změnám.\n\nV roce 1694 pak po jejich vymření přešel do rukou rodu Černínů z Chudenic, během sedmileté války se z něj stala vojenská nemocnice a roku 1773 vyhořel. Při tomto požáru došlo k poškození velké části zámku a rekonstrukce se dočkal až za Evžena Černína.\n\nJiž od dob pánů z Hradce bylo v kuchyni na Zelený čtvrtek hoštěno mnoho chudých. Tomuto zvyku se říkalo „rozdávání sladké kaše“ a byl zrušen až roku 1782 na příkaz císaře Josefa II.\n\n\nZámek Jindřichův Hradec byl čtvrtým nejnavštěvovanějším objektem ze třinácti kulturních památek ve správě Národního památkového ústavu v Jihočeském kraji (po Českém Krumlově, Hluboké a Červené Lhotě) − v roce 2011 jej navštívilo téměř 57 tisíc lidí. V roce 2013 však s návštěvností necelých 48 tisíc lidí klesl na páté místo za hrad Rožmberk.\n\n\n\n"}
{"id": "245221", "url": "https://cs.wikipedia.org/wiki?curid=245221", "title": "Střední škola průmyslová a umělecká Opava", "text": "Střední škola průmyslová a umělecká Opava\n\nStřední škola průmyslová a umělecká Opava, příspěvková organizace, je střední škola s technickým a uměleckým zaměřením. Škola patří se svou více než padesátiletou tradicí k nejstarším odborným školám v Opavě. Její původní ryze technický profil se zaměřením na obory strojírenské a elektrotechnické byl v devadesátých letech rozšířen o uměleckoprůmyslové obory a perspektivní obor – informační technologie.\n\nV současné době obsahuje škola 14 tříd s necelým čtyřmi sty studentů, kteří studují jeden ze dvou průmyslových, či tří uměleckoprůmyslových oborů.\n\n"}
{"id": "245227", "url": "https://cs.wikipedia.org/wiki?curid=245227", "title": "Encarna Sánchez", "text": "Encarna Sánchez\n\nEncarna Sánchez Jiménez (19. září 1935, Carboneras – 5. dubna 1996,Alcobendas, Madrid, Španělsko) byla španělská rozhlasová moderátorka a komentátorka aktuálních témat. Její názory byly považovány převážně za konzervativní a měly velký vliv na nižší a střední společenskou vrstvu a na tehdejší španělskou vládu. Rozhlasové vysílání jejích pořadů bylo spjato s politickými skandály, které přispěly k pádu první socialistické vlády ve Španělsku v roce 1996. Vyhrála třikrát cenu Ondas - ocenění, které se každoročně uděluje ve Španělsku významným publicistickým pořadům a osobnostem publicistiky. \n\nTémata jejích programů nebyly politicky zaměřené a byly podobné těm, které dělala Oprah Winfrey v USA. Encarna se vždy zajímala spíše o témata sociální a byla vždy v přímém kontaktu se svými posluchači, kteří ji volali do studia své problémy.\n\nJejí styl byl někdy agresivní, ale většinou klidný a během rozhovorů lichotivý. Svým podmanivým hlasem dokázala upoutat pozornost nových posluchačů. Její rozhlasové pořady měly velmi vysokou poslechovost. Během svého veřejného působení si nadělala mnoho nepřátel, na které obsedantně zaměřovala své kritiky. Mezi ně patřili například někteří představitelé televizních pořadů, které se jí nelíbily, nebo politici, o kteří byli podezřelí z korupce.\n\nDalší charakteristikou jejích rozhlasových vystoupení, která stojí za povšimnutí, byla velká schopnost improvizace, což oceňovali její inzerenti a ona sama si vybírala, které značky bude ve svých projevech podporovat.\n\nNarodila se v Carboneras v provincii Almería jako nejmladší z pěti sourozenců. Její otec pracoval v armádě a zemřel, když jí bylo několik měsíců. \n\nKdyž jí bylo 14 let, setkávala se po škole se svým chlapcem, který pracoval v regionálních rozhlase. Jednoho dne jí nabídli, aby zaskočila za nemocnou moderátorku. Ředitel programu a zároveň i rozhlasové stanice jí byl tak nadšen, že jí nabídl její první pracovní smlouvu. \n\nIhned zamilovala do rozhlasu a po roce se přestěhovala do Madridu, aby pokračovala ve studiu mediální komunikace Radia Juventud, které zde mělo svou školu. Dle svých slov složila úspěšně všechny zkoušky během jednoho roku, i když byly určeny na pět let studia. \nUž jako profesionálka začala pracovat v Radio Juventud a v Radio Espana v Madridu a poté přesídlila do San Sebastianu v Baskicku na severu Španělska, kde měla na starosti obchodní oddělení jedné rozhlasové stanice.\n\nKdyž se vrátila zpět do Madridu, začala se stávat známou pro svá noční vysílání jako \"Esto es España, señores (Toto je Španělsko, pánové), CS y buen viaje (CS a šťastnou cestu – CS byla značka sponzora pořadu) \"a\" La noche vista por mí (Noc, jak ji vidím já)\".\n\nV roce 1970 přijala práci v Mexiku a poté působila v rozhlasovém vysílání v Dominikánské republice a v Los Angeles, zatímco studovala rozhlasovou produkci v televizi ABC. V Los Angeles se provdala za jednoho podnikatele, ale manželství trvalo pouze tři roky. Zpátky do Španělska se vrátila v roce 1975, kdy země po smrti Francisca Franca přecházela k demokracii. \n\nAčkoliv byla poměrně populární, prozatím neměla vysílání, které by pokrývalo celou zemi. Situace se změnila, když byla zaměstnána pro stanici COPE, kterou neopustila až do své smrti. \nV letech 1978-1981 se stala královnou nočních vysílání se svým pořadem Encarna de Noche (Noční Encarna). Od roku 1981 představila nový odpolední pořad Directamente Encarna (Encarna na příjmu).\n\nV roce 1992 onemocněla rakovinou plic. Nemoci čelila svou typickou odvahou, pracovitostí a vzdorem. Několik měsíců během čtyřletého boje s rakovinou každé ráno létala letadlem do Švýcarska na léčení a ve čtyři hodiny odpoledne už byla připravena zpět ve studiu na živé vysílání.\n\nPočátkem roku 1996, když čím dál více začínala chybět v pravidelném vysílání, se začaly šířit spekulace o jejím onemocnění, které ona sama nechtěla zveřejnit a prosila své blízké přátele, aby neříkali, že se jedná o rakovinu. Během posledních měsíců příležitostně do rádia nedocházela, ale telefonovala. Nechtěla, aby se vedení společnosti dozvědělo, jak vážné je její onemocnění. Naposledy, kdy se během těchto telefonátů byl slyšet její hlas, se zmínila o nemoci jako o “ malé obtíži, kvůli které ji lékař doporučil pár dní odpočinku“. Řekla “milionům přátelům“, které ji podporovali, že „“zvuk rádia byl pro mě a stále bude tou nejkratší cestou k pochopení přátelství a především důvěry. Nyní jsem tady. Brzy se zase budete smát. Brzy se se mnou setkáte. Brzy budu moci odvážně říct: Třeste se všichni podvodníci!! \n\nZemřela na rakovinu plic 5. dubna 1996. Její popel byl rozptýlen do Středozemního moře.\n\nJedním z nejznámějších sporů byl ten, který vedla s humoristy Martes y Trece. Nejznámější parodií této dvojice byla scénka z roku 1986, která se točila okolo zmatené matky, která volá do pořadu Noční Encarna, zatímco smaží pirohy, aby vyprávěla o svých synech, kteří vykonávají vojenskou službu v Móstoles – město v okolí Madridu. Parodie se rozvíjí až do okamžiku úplného zmatení, kdy dotyčná volající plete všechny části příběhu dohromady a výsledkem je, že vypráví o tom, jak smaží své syny a že Móstoles hoří. Scénka byla prvotně parodií na ženy, které mají problém vyjádřit se v krátkém čase jednoho telefonátu. Hovory žen v domácnostech, které volaly, aby se sáhodlouze vypovídaly, tvořily velkou část posluchačů Encarniných pořadů. Problém přišel o rok později, kdy předmětem posměchu se stala ona sama a její přítelkyně, španělská zpěvačka, Isabel Pantoja. Zažalovala Martés y Trece, protože v jedné z jejich bezpočetných scének naráželi na to, že tyto dvě ženy mají mezi sebou intimní vztah.\n\nV posledních letech se začal v bulvárních pořadech přetřásat její život a na povrch vyplula její homosexuální orientace a nemožnost si ji připustit. Po její smrti se řada jejích blízkých zřekla přátelství s ní a odmítají být nadále spojováni s její osobou.\n"}
{"id": "245231", "url": "https://cs.wikipedia.org/wiki?curid=245231", "title": "Olověný akumulátor", "text": "Olověný akumulátor\n\nOlověný akumulátor je sekundární galvanický článek s elektrodami na bázi olova, jehož elektrolytem je kyselina sírová. Hlavní výhodou olověných akumulátorů je schopnost dodávat vysoké rázové proudy. Tato vlastnost, spolu s jejich nízkou cenou, je atraktivní např. pro startování automobilu. Baterie těchto akumulátorů se vyrábějí v kapacitách řádově od 1 do 10 000 Ah.\n\nV nabitém stavu aktivní hmotu záporné elektrody tvoří houbovité olovo (Pb), u kladné elektrody je to oxid olovičitý (PbO).\n\nElektrolytem v olověných akumulátorech je vodou zředěná kyselina sírová (HSO) o koncentraci přibližně 35% obj. u plně nabitého akumulátoru. Tento roztok může být z technických důvodů nasáknutý do vaty ze skelných vláken (AGM) nebo ztužený do formy gelu.\n\nVybíjením se aktivní hmota záporné i kladné elektrody přeměňuje na síran olovnatý (PbSO) a elektrolyt je ochuzován o kyselinu sírovou a obohacován o vodu. Při vybíjení tedy klesá koncentrace elektrolytu a naopak při nabíjení jeho koncentrace roste.\n\nCelková reakce vybíjení:\n\nTato reakce probíhá také s kyselinou sírovou, která je disociována pouze do 1. stupně na H a HSO. Rovnice pak vypadají následovně:\n\nPři nabíjení probíhají uvedené reakce opačným směrem. Vybíjení akumulátoru probíhá také samovolně bez připojení k elektrickému obvodu – samovybíjením. Rychlost samovybíjení je zhruba 3-20% kapacity za měsíc. Horní hranice se týká starých typů olověných akumulátorů, dnešní typy mají úroveň samovybíjení podstatně nižší.\n\n\n\n\nPři posuzování životnosti baterie se pracuje často s pojmem cyklus. Cyklem se rozumí nabití a následné vybití baterie. Počet cyklů je závislý na hloubce vybíjení. Celkovou životnost baterie ovlivní více faktoru. Hlavní faktory jsou:\nTyto faktory se navzájem ovlivňují. Například velká hloubka vybíjení může významně snížit počet cyklů.\n\nOlověný akumulátor má omezení, které spočívá v tom, že když je delší dobu – řádově dny – ponechán v nedostatečně nabitém (případně vybitém) stavu, tak na jeho elektrodách dochází k tzv. sulfataci, která výrazně snižuje jeho kapacitu. Proto poté, co je olověný akumulátor používán, je potřeba ho brzy dobít. Sulfatací rozumíme postupný vznik krystalického síranu olovnatého přeměnou z amorfního síranu, který vznikl na elektrodách při vybíjení. Zmíněný pokles kapacity v důsledku sulfatace je způsoben tím, že na rozdíl od původního amorfního síranu, se vzniklé krystaly zúčastňují přeměn aktivní hmoty elektrod jen ve velmi omezené míře. Kapacitu sulfatací zasaženého akumulátoru je ve větší nebo menší míře možné obnovit postupem zvaným desulfatace. Ta spočívá v upraveném nabíjení (např. pomocí krátkých pulzů většího proudu), které převádí krystalický síran zpět na aktivní hmoty elektrod. Funkcí desulfatace jsou vybaveny některé \"inteligentní\" nabíječky olověných akumulátorů.\nKapacita akumulátoru je uváděna v ampérhodinách. Jedná se o jmenovitý údaj. U akumulátorů nejde počítat s využitím jejich úplné kapacity. Předpokládané režimy využití baterie, způsob vybíjení a hloubka vybíjení jsou konstrukční charakteristiky baterie. Při volbě kapacity je potřeba vzít v úvahu dostupnou hloubku vybití, kterou obvykle uvádí výrobce a zvážit vliv hloubky vybití na počet cyklů za dobu života baterie.\n\nOlověné baterie určené pro startování nejsou navržené pro hluboké vybití – mají velký počet tenkých elektrod kvůli co největší ploše a tím co největšímu proudu, ale hlubokým vybitím mohou být snadno poškozeny. Opakované hluboké vybití způsobí ztrátu kapacity a významně sníží životnost. Startovací baterie se skladují odpojené a měly by se pravidelně dobíjet podle doporučení výrobce (např. každé 3 měsíce), aby se předešlo sulfataci.\n\nSpeciální baterie navržené pro provoz například manipulační techniky, golfových vozíků, čí el. nůžkových plošin. Tyto baterie jsou rozděleny na článkové 2V a na blokové 6V, 8V, 12V. Konstrukce článku je nejčastěji mřížková olověná elektroda s vlisovanou aktivní hmotou a dále mezi elektrodami oddělující separátory. Konstrukce blokové baterie je buďto mřížková elektroda nebo trubková elektroda. Tyto baterie jsou stavěné na dlouhodobé odebírání energie a následné znovu nabití. např. manipulační technika a baterie v ní je stavěna na 8 hod. provozu (jedna pracovní směna). Pro tyto trakční baterie je nutné dodržení cyklů a to nabití na 100% a následné odebrání 80% a tak dále se opakuje, tento úkon je jeden nabíjecí cyklus. Standardní trakční článková baterie má 1500 nabíjecích cyklů a blokové baterie například pro golfové vozíky od 400 do 1200 nabíjecích cyklů. Tyto baterie pokud jsou hluboce vybity - pod zbývající 20% energie, sulfatují a snižují se dané kapacity baterií až do trvalého poškození, nesmí se tedy hluboce vybíjet a dále ani mezidobíjet.\n\n"}
{"id": "245232", "url": "https://cs.wikipedia.org/wiki?curid=245232", "title": "Výsledky Sparty Praha v evropských fotbalových pohárech", "text": "Výsledky Sparty Praha v evropských fotbalových pohárech\n\nTahle stránka slouží jako přehled všech výsledků fotbalové Sparty Praha v evropských fotbalových pohárech.\n\n\n\n\n\n"}
{"id": "245233", "url": "https://cs.wikipedia.org/wiki?curid=245233", "title": "Gutmannova metoda", "text": "Gutmannova metoda\n\nGutmannova metoda je algoritmus pro bezpečné vymazání obsahu počítačových pevných disků. Navrhli ji Peter Gutmann a Colin Plumb. Probíhá zápisem série 35 vzorků přes rušenou oblast disku.\n\nJeden úplný přepis se skládá ze zápisu čtyř náhodných vzorků, následují vzorky 5–31 provedené v náhodném pořadí, a mazání končí dalšími čtyřmi zápisy náhodných vzorků. Každý ze vzorků 5–31 byl navržen s ohledem na kódování na magnetických médiích.\n\nKódované bity zapsané kurzívou označují, co by mělo být v ideálním vzorku, i když kvůli kódování je na začátku stopy přítomen doplňkový bit.\n\n\n"}
{"id": "245234", "url": "https://cs.wikipedia.org/wiki?curid=245234", "title": "Stará říše", "text": "Stará říše\n\nStará říše je období dějin starověkého Egypta odpovídající době vlády 3. – 6. dynastie v Egyptě (přibližně 2700 – 2181 př. n. l.). Někteří autoři do tohoto období zařazují také 7. a 8. dynastii (pak by toto období zahrnovalo roky přibližně 2700 – 2160 př. n. l.). Období Staré říše následovalo po období Cínevského království, resp. po raně dynastickém období (vláda 1. – 2. dynastie, 3100 – 2700 př. n. l.) a předcházelo První přechodné období.\n\nNázev Stará říše byl zaveden dějepisci v 19. století. Staří Egypťané ho nikdy nepoužívali, protože poslední král raně dynastického období a první panovníci Staré říše byli pravděpodobně příbuzní s královnou Nimaathap. Ta byla za vlády faraona Chasechemueje nazývána „matkou králových dětí“ a za vlády Džosera „matkou krále Horního a Dolního Egypta“. Avšak změny v královské pohřební architektuře jsou důvodem, pro rozdělení období dějin starověkého Egypta na raně dynastické období a období Staré říše.\n\nJe to první vrcholné období v dějinách starověkého Egypta. Po sjednocení země došlo k vytvoření nového politického centra, kterým se stalo město Memfis (egyptsky Mennofer), které leželo na hranicích mezi Horním a Dolním Egyptem. V čele země stál panovník (faraon), v rukách kterého se soustředila všechna politická, náboženská a vojenská moc.\n\nJeho pomocníky a zástupci byli vezírové (egyptsky catej), jeden pro Horní a druhý pro Dolní Egypt. Původně to byli příslušníci královské rodiny (synové), později schopní úředníci. Skutečnost, že jednotný Egypt vznikl sloučením dvou částí, se odrážela i v tom, že byli vždy dva úředníci vedle sebe. Součástí byrokratického centralistického aparátu byly i chrámy a jejich knězi, kteří zabezpečovali správu země a náboženské funkce.\n\nNa regionální úrovni se Egypt dělil na oblasti (řecky nomy), v čele kterých stáli nomarchové. Ti zabezpečovali výkon státní správy, řídili svěřené oblasti, organizovali zemědělské práce. Když se ke konci období rozkládala státní správa, nomarchové převzali správní moc a zabezpečovali existenci jednotlivých nomů.\n\nSjednocený Egypt se stabilizovanou vládou dosáhl v tomto období svého prvního politického a kulturního rozkvětu. Moc faraonů sahala od Středozemního moře na severu až po první katarakt na Nilu. Z obou stran Nilu byla krajina chráněna pouští, proto ji nikdo neohrožoval. Politická moc byla stabilizována, přecházela z otce na syna.\n\nZ nálezů je patrné, že Egypt udržoval čilé obchodní styky s asijskými kraji, se kterými sousedil, a s Núbií. Dováželo se zlato, slonovina a také dobytek. Z období 3. dynastie byly na Sinajském poloostrovu ve Vádí Marára nalezeny v lomech do tyrkysu a malachitu vytesány jména Džosera a Sechemcheta. Dokládají tak rozsáhlost Egyptské říše.\n\nEgypt se postupně rozšiřoval především směrem na jih do Núbie, odkud panovník Snofrev přivezl několik tisíc zajatců, zlato a dobytek. Z doby vlády tohoto panovníka pochází také zprávy o stavbě lodi z cedrového dřeva, které bylo pravděpodobně dovezeno po moři z Libanonu.\n\nVládcové 5. dynastie se museli bránit před nájezdy Libyjců na západě, ale rozšiřoval se také obchod směrem na severovýchod. Faraon Sahure se pokusil zajistit bezpečnost Egypta výpravami proti Libyjcům na západě a Beduínům na severozápadě Egypta. Obchodovalo se se syrsko-palestinským pobřežím a také se zemí Punt (Pvévent), která se pravděpodobně nacházela na somálském pobřeží.\n\nNejvýznamnějším panovníkem je Necerierchet Džoser, který nechal vybudovat první rozlehlý komplex kamenných staveb. Nejznámější je jeho stupňovitá pyramida v Sakkáře. Jeho vezírem byl Imhotep, lékař a spisovatel, domnělý autor koncepce pyramidy.\n\nV tomto období dosáhl Egypt největší stupeň rozvoje. Panovník Nebmaatré Snofrev začal se stavbou dvou pyramid (Růžová, Lomená) v Dahšůru a patrně dokončil v Medúmu pyramidu svého předchůdce faraona Huneje. Jeho následovníci ve stavbě pyramid pokračovali.\n\nCheopsova pyramida v Gíze s rozměry 230 × 230 × 146 m) je největší pyramidou. Poblíž se nachází Rachefova (nebo Chafré, řec. Chefrén) a Menkaureova (řec. Mykerinos). Jejich tři pyramidy patří mezi největší stavby starověku vůbec. Výstavba pyramid, kterou zabezpečovalo svobodné obyvatelstvo země – zemědělci, značně vyčerpávala krajinu a její obyvatelstvo. Na druhé straně byly pyramidy symbolem hospodářské a politické moci Egypta.\n\nFaraon Radžedef svou pyramidu v Abú Roaši severozápadně od Gízy nedokončil, faraon Šepseskaf si nechal postavit v Sakkáře mastabu.\n\nV okolí pyramid byly zakládány rozsáhlé zádušní chrámy a hrobky pro vysoké hodnostáře.\n\nNěkteří panovníci (Veserkaf, Venis) pokračovali ve stavbě pyramid v Sakkáře, ale panovník Sahure začal s budováním pohřebiště u Abúsíru, severně od Sakkáry.\n\nVenisova pyramida obsahuje poprvé Texty pyramid, což jsou náboženské texty, které doprovázely mrtvého na onen svět. Některé části možná pocházejí z předhistorických dob.\n\nV této době začali významné úřady zastávat i lidé nekrálovského původu, protože došlo k nárůstu počtu administrativních úředníků. Jedním z nich byl Ptahšepses, který byl původně královským holičem a manikérem a nakonec se stal vezírem. Králové své úředníky odměňovali pozemky i s lidmi, kteří na nich pracovali. Moc místních správců a vládců jednotlivých nomů tak rostla a sociální rozdíly mezi obyvateli se zvětšovaly.\n\nV tomto období se začala projevovat stagnace země. Za dlouhé, slabé vlády panovníka Pjopeje II., který vládl údajně 94 let, došlo k úpadku panovníkovy moci. Po jeho smrti došlo k sociálním nepokojům, vnitřním rozbrojům a bojům o moc mezi jednotlivými nomarchy, k nájezdům vnějších nepřátel a úpadku zemědělství. Nakonec se země rozdělila na několik nezávislých částí a Egypt vstoupil do období svých dějin, které se označuje jako První přechodné období (asi 2181 – 2040 př. n. l., vláda 7. – 10. dynastie).\n\nBěhem období Staré říše vzrostl výrazně počet profesionálních řemeslníků. Tento vzrůst byl umožněn lepší organizací administrativy a zvyšováním zemědělské produkce zavlažováním a rozšiřováním obdělávané zemědělské půdy. Při obdělávání půdy byl používán dřevěný pluh tažený dobytkem.\n\nDůležité obce se stávaly hlavními městy nomů a hlavní město se pravděpodobně nacházelo na špici nilské delty na rozhraní Horního a Dolního Egypta.\n\nKultura tohoto období je především symbolizována stavbou pyramid, které sloužily jako hrobky faraonů, členů jejich rodin (manželky, děti) a vysokých státních úředníků. Se stavbou pyramid je spojena víra v posmrtný život, kterého bezpodmínečnou podmínkou je zachovaní tělesné schránky člověka. Od přírodní mumifikace Egypťané dospěli k specifickým a složitým obřadům a postupům balzamování těl, s vyjímáním vnitřních orgánů a jejich ukládáním do samostatných nádob – kanop. Při hrobkách panovníků byly ukládány také čluny, na kterých se přepravovali do světa mrtvých.\n\nSoučástí výzdob pyramid se stávají během období 5. dynastie i Texty pyramid.\n\nV tomto období se objevují monumentální sochy panovníků, obyčejně z kvalitních druhů kamene (mramor, čedič, diorit), ale ke konci období i (dřevěné) sochy starostů a písařů, které odrážejí jejich postavení i sebevědomí.\n\n"}
{"id": "245245", "url": "https://cs.wikipedia.org/wiki?curid=245245", "title": "Dvoumetrový dalekohled v Ondřejově", "text": "Dvoumetrový dalekohled v Ondřejově\n\nDvoumetrový dalekohled na observatoři Astronomického ústavu Akademie věd ČR v Ondřejově – nyní Perkův dalekohled – je v současnosti největší dalekohled v České republice. Jde o zrcadlový dalekohled (reflektor) s průměrem hlavního zrcadla 2 m. Používá se především k získávání spekter různých typů hvězd. Byl uveden do provozu v roce 1967. \n\nOd roku 2012 nese jméno po českém astronomovi Luboši Perkovi, který se o jeho stavbu zasadil. \n\nDalekohled se skládá z tubusu vlastního dalekohledu, na jehož spodní části je umístěno hlavní (tzv. primární) zrcadlo..\nUvnitř tubusu jsou pak další zrcadla, která směrují paprsek k měřicím přístrojům. Každé ze zrcadel je v ose tubusu upevněno 4ramenným nosníkem – tzv. pavoukem.\n\nPrimární zrcadlo dalekohledu je vyrobeno z borosilikátového skla. Na něm je nanesen hliník, který tvoří vlastní odraznou vrstvu. Proti atmosférickým vlivům je chráněn ještě velmi slabou vrstvou fluoridu hořečnatého (MgF). I přes tuto ochranu však hliník ztrácí postupně svoji odrazivost a proto je třeba zrcadlo jednou za několik let znovu pokovit.\n\nZrcadlo má tvar rotačního paraboloidu a jeho skutečný průměr je 208 cm; efektivní průměr plochy, na kterou dopadá světlo pozorovaného objektu, je jen 200 cm.\n\nPředevším z důvodu lepšího ovládání je dalekohled postaven na tzv. dvouosé paralaktické podpůrné montáži. Při ní je tubus dalekohledu umístěn mimo osu nosného pilíře, a proto je k jeho vyvážení použito protizávaží. Tubus se zrcadlem, protizávaží a další pohyblivé části váží celkem 83 tun; vlastní dalekohled má hmotnost 33 tun.\n\nDalekohled je umístěn na pilíři, který má základy v hloubce 5 m. Není však ukotven přímo ke skále, ale stojí na 30 cm tlusté vrstvě upěchovaného suchého písku, který izoluje vlastní dalekohled od otřesů z okolí.\n\nDalekohled může mít podle nastavené konfigurace dalších optických prvků (především vedlejší zrcadla a v omezené míře také korekční čočky) tři ohniska, ve kterých se mohou umisťovat měřicí přístroje. První dvě z nich se nacházejí ve vlastním dalekohledu – primární ohnisko u horní hrany tubusu a tzv. Cassegrainovo ohnisko na spodní straně dalekohledu. Protože však moderní přístroje vyžadují konstantní teplotu a především vysokou stabilitu, čehož v prostoru dalekohledu nejde dosáhnout, používá se v současnosti již jen měření v tzv. coudé ohnisku. To je umístěno na úrovni přízemí pod podlahou kopule. Obraz pozorovaného objektu je k němu přiveden soustavou zrcadel.\n\nDalekohled je umístěn v kopuli o průměru 21 m. Kopule je převážně dřevěná doplněná dalšími izolačními materiály (styropor, sololit). Z vnějšku je pobita hliníkovým plechem. Celá její konstrukce byla navržena tak, aby měla co nejlepší tepelně-izolační vlastnosti a aby tedy teplota uvnitř během dne kolísala co nejméně.\n\nKopule váží 195 tun\na je otočná. Po podstavě se pohybuje na 24 vozících, z nichž 4 hnací jsou opatřeny elektromotory. Pro pozorování je kopule opatřena 5 m širokou štěrbinou. Ta je mimo období pozorování zakryta dvoukřídlými posuvnými vraty, z nichž každé váží 10 tun.\nV patře kopule je zasklená návštěvnická galerie. Ta je oddělena od ostatních prostor kopule, aby šlo v prostoru dalekohledu lépe udržovat nízkou prašnost a minimalizovat kolísání teploty.\n\nKopule stojí na podstavě, kterou je kruhová budova s tloušťkou stěn 0,5 m. Také ona je z důvodů izolace otřesů založena na vrstvě suchého písku.\nMezi podstavcem kopule a pilířem dalekohledu neexistuje žádné pevné spojení – obě konstrukce jsou vždy odděleny dilatační mezerou širokou 10 cm. Cílem je zabránit tomu, aby se pohyby kopule přenášely na vlastní dalekohled a jeho příslušenství.\n\nO výstavbě dalekohledu bylo rozhodnuto v roce 1959 tehdejším usnesením vlády. Po výběru vhodné lokality (ze začátku nebylo jasné, že bude dalekohled postaven těsně u astronomické observatoře v Ondřejově) se v roce 1963 začalo s výstavbou kopule. Ta byla dokončena o rok později.\n\nJako výrobce dalekohledu byla již dříve vybrána firma Carl Zeiss Jena v Jeně (tehdejší Německá demokratická republika).\nDůvodem bylo i to, že tato firma nedávno před tím (1960) vyrobila dvoumetrový dalekohled pro hvězdárnu v Tautenburgu (severovýchodně od Jeny). V roce 1965 začalo v Jeně broušení zrcadla a v roce 1967 byl dalekohled smontován na Ondřejově.\n\nSlavnostně byl uveden do provozu 23. srpna 1967 u příležitosti 13. kongresu Mezinárodní astronomické Unie, který tehdy zasedal v Praze. V této době byl spolu se stejně velkými dalekohledy v Tautenburgu (nynější Německo) a Šemaše (nynější Ázerbájdžán) 7. největším dalekohledem na světě. Dnes je velikostí v pořadí ve druhé stovce na světě.\n\nJiž od počátku byl dalekohled konstruován pro měření spekter hvězd – nelze z něj tedy získat fotografie nebeských objektů. Ze spekter však jde zjistit složení hvězd, odhadnout jejich pohyb apod. a proto je spektroskopie hlavním nástrojem při vědeckém pozorování hvězd i dalších vesmírných objektů.\n\nJeho primární zaměření byly spektra tzv. horkých hvězd, tedy hvězd spektrální třídy B o povrchové teplotě obvykle 10 000 až 30 000 K (pro srovnání: Slunce má povrchovou teplotu 5 800 K). V průběhu let se zaměření výzkumu rozšiřovalo, takže nyní zahrnuje i studium dvojhvězd a vícenásobných hvězdných systémů, hydrodynamických obálek hvězd (hvězdného větru) a získávání podkladů k modelování atmosfér horkých hvězd.\n\nVelká část pozorovaných objektů se pozoruje dlouhodobě. To je výhoda těchto dalekohledů „střední třídy“ oproti největším dalekohledům. Ty jsou sice velmi výkonné, mohou pozorovat i slabší objekty, s větším rozlišením atd., ale vzhledem k velkému zájmu o jejich využití je pozorovací čas jednoho objektu velmi omezený. Ondřejovským dvoumetrovým dalekohledem se takto dlouhodobě pozoruje např. hvězda β Lyrae (Sheliak) v souhvězdí Lyry.\n\nOd roku 2017 se vznikem pracovní skupiny zabývající se studiem extrasolárních planet (planet nepatřících do sluneční soustavy) se pozorování s 2m dalekohledem zaměřilo i na měření spekter hvězd hostící extrasolární planety. Cílem je potvrdit nebo vyvrátit předpoklad, že se u jisté hvězdy nachází planeta. Kandidáti na extrasolární planety jsou výsledkem fotometrických měření (měření změn jasu mateřské hvězdy), především vesmírných misí Kepler/K2 a TESS.\n\nBěhem 40 let existence dalekohledu došlo k několika modernizacím. První z nich začala v roce 1982 a měla se při ní především vyměnit zastaralá elektronika a zlepšit spektrograf. Během kontroly se však zjistilo poškození ložisek a proto se oprava protáhla až do roku 1987. Při další modernizace v letech 1997-1998 se vyměnil především systém řídících počítačů.\n\nProbíhaly však i další modernizace, které se příliš netýkaly vlastního dalekohledu. Velmi důležitou byla modernizace spektrografů, kdy se přešlo z fotografování na skleněné desky k záznamu spekter elektronickými detektory. První takováto změna proběhla v roce 1992. Celkem se za dobu existence dalekohledu použilo již několik spektroskopů; poslední z nich – štěrbinový spektrograf typu echellet – je v současné době (rok 2007) ve zkušebním provozu.\n\n"}
