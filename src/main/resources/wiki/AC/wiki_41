{"id": "275340", "url": "https://cs.wikipedia.org/wiki?curid=275340", "title": "Otakar Nejedlý", "text": "Otakar Nejedlý\n\nOtakar Nejedlý (14. března 1883, Roudnice nad Labem – 17. června 1957, Praha) byl český malíř.\n\nNavštěvoval gymnasium v Roudnici, a již jako student nižších tříd měl velký zájem o malování, pro který měli pochopení také jeho rodiče. Podporoval ho i přítel Angelo Zeyer (synovec Julia Zeyera), student Akademie výtvarných umění v Praze, žák Václava Brožíka. V patnácti letech odešel O. Nejedlý do Prahy, kde chtěl studovat na Akademii výtvarných umění nebyl však přijat. Přihlásil se tedy na soukromou školu krajinomalby Ferdinanda Engelmüllera, kterou navštěvoval tři roky. Jeho dalším učitelem a přítelem byl Antonín Slavíček; malovali spolu déle než rok v místě Slavíčkovy krajinářské inspirace, Kameničkách na Vysočině. Po návratu do Prahy (1905) se Nejedlý plně zapojil do uměleckého i společenského života, vstoupil do SVU Mánes a hodně cestoval, hlavně po jižní Evropě. Spolupracoval především s Vincencem Benešem, jehož ovlivnění kubismem je patrné i na Nejedlého obrazech z tehdejší doby.\n\nV roce 1907 se v Římě seznámil se začínajícím malířem Jaroslavem Hněvkovským a uvažovali, že se vypraví na velkou malířskou cestu do Indie a na Cejlon. Již za tři neděle po tomto rozhodnutí odjeli na Sicílii, odkud chtěli odplout lodí do Colomba na Cejlonu. Cestu však museli z nejrůznějších důvodů několikrát odložit, hlavně kvůli nemoci a úmrtí Nejedlého matky. Až 12. září 1909 konečně vypluli. Odjížděli plni nadějí a plánů, hlavně však naivních představ, a bez základních předpokladů – peněz a znalosti angličtiny. Na Cejloně strádali, často trpěli hladem, stále však malovali. V naději na lepší obživu odjeli do jižní Indie s idealistickými představami, že je zaměstná nějaký bohatý mahárádža. V Kerale však žili jen u domorodců z nejnižších kast, nejprve v rybářských vesnicích na pobřeží, později v horách, kde se živili lovem. Útrapy takového živoření Nejedlý těžko snášel, dokonce onemocněl malárií, takže se v roce 1911 vrátil domů. Hněvkovský v Indii zůstal ještě další dva roky.\n\nKrátce po válce (1919) byl O. Nejedlý spolu s Vincencem Benešem vyslán na bojiště 1. světové války ve Francii, aby zde malovali místa, kde bojovali českoslovenští legionáři. Jejich obrazy byly vystaveny v Topičově salonu v Praze (1920).\n\nV roce 1925 byl Nejedlý jmenován profesorem speciální krajinářské školy na Akademii výtvarných umění, a patří k nejlepším a zároveň i nejoblíbenějším učitelům této školy. „Oťas“, jak ho všichni nazývali, se snažil rozvíjet talenty svých studentů a nikdy neomezoval jejich hledání samostatné umělecké cesty. Na dnes již téměř legendárních studijních zájezdech, které se svými žáky podnikal o prázdninách, bylo vždy plodné a inspirující prostředí. Jezdili hlavně na jih Evropy, na Korsiku, do Francie, Itálie a Dalmácie. V létě jezdil se svými žáky po Čechách, např.na Hrubou Skálu, Hlubokou, nebo do Českého ráje.\n\nNejedlý miloval jih, většinu svého díla však zasvětil české krajině (Turnovsko, Orlicko, Táborsko). Jeho obrazy se vyznačují barevností, lze v nich vystopovat i vliv romantismu, impresionismu a expresionismu, vytvořil si však vlastní, osobitý umělecký projev. Svými obrazy je zastoupen v pražské Národní galerii, Moravské galerii v Brně, v Galerii hlavního města Prahy, v Galerii moderního umění v Roudnici nad Labem, Oblastní galerii v Liberci, Východočeské galerii v Pardubicích, Severočeské galerii výtvarného umění v Litoměřicích, Galerii umění v Karlových Varech aj.\n\n\nDalší samostatné výstavy měl v galeriích v Roudnici nad Labem (1963), Litoměřicích (1963), Liberci (1973), Hradci Králové (2005) Chebu (2005) a Pardubicích (2013).\n\nJiž od roku 1900 se účastnil skupinových výstav SVU Mánes doma i v cizině (Pittsburgh, Berlín, Moskva).\n\n\n\n\n\n\n"}
{"id": "275344", "url": "https://cs.wikipedia.org/wiki?curid=275344", "title": "Mezní užitek", "text": "Mezní užitek\n\nMezní užitek je užitek dodatečně získané jednotky daného statku, či služby, v daném okamžiku.\n\nMezní užitek, anglicky \"marginal utility\" (MU), vyjadřuje, o kolik vzroste celkový užitek, pokud se množství spotřebovávaného statku zvýší o jednotku. Je odvozován z celkového užitku, \"total utility\" (TU). Mezní veličiny obecně vyjadřují přírůstky a udávají, o kolik se změní jedna proměnná při změně druhé proměnné o jednotku. William Jevons definoval mezní užitek jako první derivaci z užitku celkového.\n\nformula_1\n\nMezní užitek se používá v kontrastu s celkovým užitkem.\nPodle mezního užitku se rozhodujeme. Naopak celkový užitek naše rozhodování v danou chvíli neovlivňuje.\n\nPříklad. Máme před sebou sklenici vody a sklenici perel. Vezmeme si raději sklenici perel, jelikož v dané chvíli je pro nás cennější (méně dostupná) než sklenice vody. (Neuvažujeme-li o člověku trpícím žízní.) Avšak celkový užitek vody je pro člověka důležitější než celkový užitek perel. Bez vody bychom nepřežili, bez perel ano.\n\nZákon klesajícího mezního užitku říká, že mezní užitek s růstem objemu spotřebovávaného statku klesá. Z toho vyplývá, že nejvyšší přírůstek uspokojení potřeb přináší první spotřebovávaná jednotka statku. Každá další jednotka přináší spotřebiteli menší užitek, za předpokladu, že se nemění intenzita spotřebitelových potřeb a vzácnost tohoto statku. Ve vztahu k celkovému užitku to znamená, že zatímco mezní užitek při každé další spotřebované jednotce statku klesá, celkový užitek se naopak zvyšuje. Ovšem platí, že s růstem objemu spotřebovávaného statku se zvyšuje stále pomaleji.\n\nVznik teorie mezního užitku je spojen s tzv. marginalisty. Ti reagovali na klasickou ekonomickou školu, která se, z jejich pohledu, zaměřovala pouze na nabídkovou stranu trhu a podceňovala stranu poptávky. Marginalisté kladou důraz hlavně na spotřebitele. Za důležitou považovali teorii hodnoty. Právě ta objasňovala alokaci zdrojů. Hlavními představiteli marginalismu, kteří rozpracovali teorii mezního užitku jsou William Jevons, Léon Walras a Carl Menger.\n\nŠvýcarský matematik Daniel Bernoulli jako první definoval mezní užitečnost bohatství. Podle jeho tvrzení užitečnost dodatečného bohatství s rostoucím bohatstvím klesá. Za dalšího předchůdce marginalismu je považován Johann H. von Thünen, který během zkoumání rozmístění produkce přišel s teorií mezní produktivity. Augustin A. Cournot ve své knize \"Zkoumání matematických principů teorie bohatství z roku\" 1838, jako první nakreslil funkci poptávky. Definoval poptávku jako funkci vyjadřující klesající poptávané množství v závislosti na růstu ceny. Nedokázal však nijak propojit tuto funkci s užitečností. O to se významnou měrou zasloužil Jules Dupuit. Ten na základě svých úvah o tom, že cena nevyjadřuje skutečnou hodnotu statku, přišel s něčím, co A. Marshall později nazval přebytkem spotřebitele. Posledním tzv. předchůdcem marginalismu je Wilhelm H. Gossen. Jevons a Walras se odkazovali hlavně na Gossena, jako na svého předchůdce. Jeho dílo \"Vývoj zákonů lidského chování\" (1854) formovalo základy teorie mezní užitečnosti, což definuje jako užitečnost poslední jednotky statku. Hodnota statku je, podle Gossena, vyjádřením subjektivního ocenění statku spotřebitelem.\n\nWilliam Jevons odmítal názory politické ekonomie v čele s jejími hlavními představiteli Davidem Ricardem a Johnem Stuartem Millem. Ekonomie má, podle Jevonsova názoru, vysvětlovat jednání ekonomického člověka, který se snaží maximalizovat své uspokojení s minimálními náklady. Tyto názory formoval ve svém stěžejním díle \"Teorie politické ekonomie\". Mezní užitek definoval jako první derivaci z celkového užitku. O rozvoj teorie mezního užitku se dále zasloužil Léon Walras, představitel Laussanské školy. Walras odvodil funkce poptávky a nabídky z mezních užitečností. S pomocí mezní užitečnosti dále zformuloval svou teorii spotřebitelovy rovnováhy. Posledním z trojice, který je považován za zakladatele marginalistické teorie, je představitel rakouské školy Carl Menger. Ten se připojil ke kritice klasické politické ekonomie. Podle Mengera je hodnota statku subjektivním významem pro konkrétního jedince. Ve své teorii hodnoty Menger definoval statky prvního řádu, které uspokojují lidské potřeby přímo a statky vyšších řádů. Ty uspokojují potřeby lidí nepřímo a slouží k výrobě statků prvního řádu.\n\n\n"}
{"id": "275350", "url": "https://cs.wikipedia.org/wiki?curid=275350", "title": "Forenzní chemie", "text": "Forenzní chemie\n\nForenzní chemie nebo \"detektivní\" či \"soudní chemie\" je druh analytické chemie. Patří do skupiny forenzních věd, což jsou vědy používané k řešení právních otázek. Právní moc se snaží zjistit pravdu v soudní při a forenzní chemie se snaží odhalit také pravdu, ale poněkud odlišnými metodami. Slovo forenzní pochází z latinského před fórem, což bylo ve Starověkém Římě místo, kde se projednávaly obchodní a právní záležitosti.\n\nPrvní případy, které bychom dnes mohli připsat soudní chemii, byly případy otrav. V roce 82 př. n. l. byl v Římě přijat zákon odsuzující zločin otravy s heslem \"Kdo žije jedem, zemře jedem\". Ale už 250 let předtím Římané popravovali zrádné manželky, které trávily své manžely, otce a ostatní příbuzné. Tyto ženy pak byly donuceny vypít vlastní lektvary, a popravily se tak samy.\n\nS forenzními vědami souvisí i svědectví před soudem. Jde o ona proslulá prohlášení soudních znalců v oborech psychologie, balistiky, biomechaniky a případně chemie. Traduje se, že první znalecký posudek před soudem byl podán přivolaným lékařem kvůli prohledání těla Julia Caesara a určení, která rána císaře zabila.\n\nChemii patří první doložené svědectví v případu otravy, když byl otec soudní toxikologie M. J. B. Orfila roku 1840 přizván k případu Marie LaFargeové. Marie byla zatčena a nebožtíkovo tělo bylo testováno na přítomnost arseniku s neprůkaznými výsledky. Soud nebyl spokojen a pověřil Orfilu přezkoumáním důkazů. Orfila nechal exhumovat tělo nebožtíka a spolehlivě určil přítomnost arsenu v tělesných tkáních. Ovšem kromě toho prokázal i dost předvídavosti a odebral a přezkoumal i vzorky půdy, do níž byl nebožtík pohřben, aby mohl určit, zda se arsen do těla nedostal z půdy. Arsen se v půdě nevyskytl a na základě Orfilova znaleckého posudku byla Marie LaFargeová uznána vinou a potrestána nevolnictvím.\n\nPrvní forenzní laboratoř založil v roce 1910 Edmund Locard se dvěma přístroji – mikroskopem a spektrofotometrem. Tyto přístroje patří k základům forenzní analýzy dodnes. Přibyly k nim i další spektroskopické metody jako infračervená spektroskopie a rentgen. Dalším vylepšením byli dělicí analytické metody jako je například plynová chromatografie s hmotnostním spektrometrem (GC-MS). V poslední době se ve forenzní chemii začíná používat i nukleární magnetická resonance (NMR) a skenovací elektronová mikroskopie (SEM).\n\nVzorek patří ve forenzní chemii k základním pojmům. Používá se k získávání odpovědi na otázky vyšetřovatelů, ale nejprve se musí odebrat a před samotnou analýzou upravit. Nakonec by analýza měla přidat alespoň určitou část jistoty do položené otázky. Velmi často je ale zapotřebí podobných vzorků více, aby byla jistota větší.\n\nVzorek lze zpracovat dvěma způsoby. Nevratným způsobem (rozkladem - analýza) a extrakcí.\n\nPrvní možností je nevratný rozklad například pomocí kyseliny, což je vhodné pro anorganické látky (složení kulky pro identifikaci střelce). Nevýhodou tohoto postupu je zničení původního vzorku. Na rozpuštěné kulce se už těžko budou zjišťovat její deformace.\n\nDruhému způsobu se říká extrakce a je to proces, při němž se ze vzorku vyberou převážně ty látky, které nás zajímají, tedy hlavně látky organické (drogy). Příkladem takového postupu je například analýza obsahu ethanolu v krvi. Odebraná krev se vpraví do\nnádobky, která se okamžitě utěsní. Protože je ethanol těkavý, pomalu jeho páry zaplní volný prostor, čemuž se dá navíc pomoci i lehkým ohřevem. Plyn se poté odebere a jeho složení se zjistí pomocí plynové chromatografie.\n\n"}
{"id": "275363", "url": "https://cs.wikipedia.org/wiki?curid=275363", "title": "Nejedlý", "text": "Nejedlý\n\nPříjmení Nejedlý nosilo více osob:\n\n"}
{"id": "275366", "url": "https://cs.wikipedia.org/wiki?curid=275366", "title": "Ivo Železný", "text": "Ivo Železný\n\nIvo Železný (* 7. června 1950 Praha) je český nakladatel, překladatel, příležitostně i tlumočník (pár desítek filmů) především ze švédštiny, ale něco přeložil i z angličtiny, dánštiny, esperanta, finské švédštiny, norštiny, polštiny, ruštiny a slovenštiny, drobnosti i z nizozemštiny a islandštiny, antologista a editor. Vystudoval Filozofickou fakultu Univerzity Karlovy v Praze, obor anglistika a nordistika (švédština). PhDr. z UK 1985 (švédský jazyk). Pracoval 1974–1985 v Nakladatelství Svoboda (redaktor), 1985–1990 v Odeonu (vedoucí redaktor anglo-germánské redakce), 1989–1991 v družstvu kulturních služeb Art-servis jako šéfredaktor Nakladatelství Art-servis a spoludružstevník (20 vydaných knižních titulů + periodika v letech 1990–1991), 1991 – v Ivo Železný, nakladatelství a vydavatelství (podle NK 4659 neperiodických titulů, knihy a periodika vydávalo 1991–2006; prodalo se jich za 860 milionů) jako majoritní vlastník a šéfredaktor, 1993–2007 v nakladatelství IŽ (podle NK 2740 neperiodických titulů + periodika v letech 1996–2003; prodalo se jich za 430 milionů) jako majitel a šéfredaktor. V těchto třech nakladatelstvích z převážné části vymyslel a prodal knih a časopisů za více než 1,3 miliardy korun. Redigoval přes sto knižních titulů, jejichž většinu nalezl a prosadil.\n\nIvo Železný byl zapojen do činnosti jednoho z prvních SF klubů v Praze Villoidus, jehož byl členem 1972 až 1984, překladatel sci-Fi literatury a byl členem soutěžní poroty v začátcích ankety o Cenu Karla Čapka na Parconech. Patří k zakladatelům Československého fandomu. Sestavil řadu antologií české a slovenské a světové sci-fi, viz níže.\n\nV roce 1984 získal na Parconu cenu Ludvík za vydanou antologii \"Experiment člověk\" a o rok později další za antologii \"Stalo se zítra\". Dále získal i cenu Mlok.\n\n\n\nTitulky několika málo filmů ze švédštiny a angličtiny, např pro Tarkovského Oběť.\n\n\n\nVe svém mládí se Ivo Železný intenzivně věnoval esperantu a po obnovení Českého esperantského svazu v roce 1969 se stal vedoucím jeho sekce mládeže. Je doživotním členem Universala Esperanto Asocio, světového esperantského svazu. V letech 1966–1970 fungoval jako zprostředkovatel (peranto) pro časopisy Heroldo de esperanto (Belgie, hlavní informační čtrnáctideník světového esperantského hnutí), La Juna penso (Francie, volnomyšlenkářský měsíčník), Liberecana ligilo (Francie, anarchistický obměsíčník) a Pacon en Vjetnamio (Japonsko, pacifistický měsíčník). Během těchto let fungoval i jako retranslační stanice pro zásilky literatury a hudebních nosičů mezi Universala Esperanto Asocio v Nizozemsku a komunistickými zeměmi. Za tu dobu přeposlal tisíce zásilek oběma směry. Kuriozitka: samizdatové texty estonských zakázaných autorů chodily přes Finsko, turisté z Tallinnu je převezli a odeslali z Finska. V opačném směru: esperantský překlad Bible z Nizozemska či Polska do Sovětského svazu nikdy nedošel. Z Československa ano. Odeslal jich hodně přes stovku.\n\nIvo Železný je rozvedený se svou manželkou Jitkou Železnou-Soukupovou, rovněž redaktorkou a překladatelkou. Mají dva syny Iva a Pavla.\n\n"}
{"id": "275368", "url": "https://cs.wikipedia.org/wiki?curid=275368", "title": "Vodní nádrž Láz", "text": "Vodní nádrž Láz\n\nVodní dílo Láz se nachází necelý 1 km vzdušnou čarou západně od obce Láz (Žernová) v lesnatém údolí v Brdech. Je to první nádrž vybudovaná na řece Litavce, která v tomto údolí pramení. Současná šířka hráze je v koruně 5 m, délka dosahuje 245 m, kóta koruny hráze je 643 m a výška hráze je 15,7 m. Nádrž zadržuje 829 000 m³ vody, typické vysokou kyselostí. Plocha zcela zalesněného povodí je 8,8 km² a zatopená plocha je 15,5 ha.\n\nÚdolí, ve kterém se nádrž nachází, je až na nepatrné výjimky (Skelná Huť) zalesněno a je velmi půvabné. Od místa, kde Litavka opouští les až do sedla (816 m) mezi vrchy Hradiště (840 m) a Brdce (839 m), je dlouhé 4,2 km. V nejužším místě (poblíž hráze nádrže) je široké 0,5 km, v nejširším – od sedla mezi Plešcem (786 m) a Malým Tokem na jihu a Závirkou (719 m) a Brdci (839 m) na severu pak 3,2 km.\n\nÚdolí obklopují vrchy Bílá skála (721 m), Plešec, Malý Tok, Hradiště (840 m), Brdce, Závirka a Žernovák (673 m). Ve svazích Malého Toku a Hradiště pramení ve výšce 765 m Litavka. Jde o velmi vlhké údolí, nad nádrží se vyskytují rozsáhlé mokřady a rašeliniště. Západně nad Lázskou nádrží se v místech bývalé sklárny (Skelná Huť), rozkládají půvabné lesní louky. Oblast je hojně navštěvována turisty, cyklisty, běžkaři a také houbaři a sběrači borůvek (rozsáhlé plantáže na vrchu Žernovák), přesto, že leží ve VVP Brdy a je bez povolení oficiálně veřejnosti nepřístupná.\n\nNádrž byla budována v letech 1818–22 jako zásobárna vody, potřebné pro příbramské doly a hutě. Původně se jmenovala podle arcivévody Františka Karla Erzherzog Franz Karl Teich No.1.. V letech 1857-59 byla po havárii rekonstruována. K další významné rekonstrukci se pak přistoupilo až po více jak 100 letech, mezi roky 1991-93.\n\nV současnosti slouží jako jeden z rezervoárů pitné vody pro příbramskou aglomeraci.\n\n\n"}
{"id": "275372", "url": "https://cs.wikipedia.org/wiki?curid=275372", "title": "Tereza Marie Neapolsko-Sicilská", "text": "Tereza Marie Neapolsko-Sicilská\n\nTereza Kristýna Marie Neapolsko-Sicilská (14. března 1822, Neapol - 28. prosince 1889, Porto) byla neapolsko-sicilskou princeznou a poslední brazilskou císařovnou.\n\nNarodila se z druhého manželství neapolsko-sicilského krále Františka I. s Marií Isabelou, dcerou španělského krále Karla IV. Otec, syn neapolsko-sicilského krále Ferdinanda I., stejně jako matka pocházeli z Bourbonské dynastie (otec z větve Bourbon-Obojí Sicílie, matka z Bourbon-Anjou). Tereza měla dvanáct vlastních sourozenců a sestru z otcova prvního manželství s Marií Klementinou Habsbursko-Lotrinskou, Marii Karolínu.\n\n\n4. září 1843 se provdala za brazilského císaře Pedra II., syna císaře Pedra I. a Marie Leopoldiny Habsbursko-Lotrinské. Manželství nebylo zpočátku příliš šťastné, ale později začal Pedro, který vyrostl bez matky, oceňovat laskavou a mateřskou povahu své ženy. Manželství ukončila po 46 letech společného života Terezina smrt.\n\n"}
{"id": "275385", "url": "https://cs.wikipedia.org/wiki?curid=275385", "title": "Exkrece", "text": "Exkrece\n\nSlovo exkrece je vylučování:\n\n"}
{"id": "275389", "url": "https://cs.wikipedia.org/wiki?curid=275389", "title": "Krátký meč", "text": "Krátký meč\n\nKrátký meč je většinou označení pro meč, který je do jedné ruky a je kratší než 1 metr. Jeho výhodou je, že je lehký a při jeho používání může dotyčný držet v druhé ruce štít, nebo druhý meč. \n\n"}
{"id": "275391", "url": "https://cs.wikipedia.org/wiki?curid=275391", "title": "Chovd", "text": "Chovd\n\nChovd ( ) je město v Mongolsku a hlavní město stejnojmenného ajmagu. Leží na úpatí Mongolského Altaje na řece Bujant. V roce 2006 žilo v Chovdu 30 500 obyvatel.\n\n"}
{"id": "275393", "url": "https://cs.wikipedia.org/wiki?curid=275393", "title": "Fred Thompson", "text": "Fred Thompson\n\nFred Dalton Thompson (19. srpna 1942 – 1. listopadu 2015 Nashville) byl americký republikánský politik, právník, lobbista a herec. V letech 1994 až 2003 byl senátorem za stát Tennessee. V roce 2008 byl jedním z kandidátů na nominaci za Republikánskou stranu pro prezidentské volby.\n"}
{"id": "275394", "url": "https://cs.wikipedia.org/wiki?curid=275394", "title": "Anjouovci", "text": "Anjouovci\n\nAnjou bylo jméno několika panovnických rodů, pocházejících z francouzského hrabství a později vévodství Anjou.\nFulkové ci Foulqutteové apod., původně rod francouzských hrabat z Gâtinais (Château-Landonové), která roku 1060 zdědila rozsáhlá panství původních hrabat z Anjou a Maine.\n\nStarší větev kapetovsko-anjouovské dynastie, zejména ve střední Evropě označovaná jako Anjouovci, byla vedlejší větví rodu Kapetovců založená Karlem, mladším bratrem francouzského krále Ludvíka IX. Vládla od roku 1245 v Provenci, od roku 1246 v Anjou, od roku 1266 v Neapolsku a na Sicílii, od roku 1308 v Uhrách a od roku 1370 v Polsku.\n\nV mužské linii se od nich odvozuje i anglický královský rod Plantagenetů, který je ale jako Anjouovci označován jen zřídka.\n\nV roce 1246 byl Karel jmenován hrabětem z Anjou (odtud název Anjouovci). Roku 1266 udělila papežská kurie Sicilské království v léno právě Karlovi. Ten porazil roku 1266 nemanželského syna císaře Fridricha II. Manfréda a 1268 Fridrichova mladičkého vnuka Konradina, kterého poté nechal v Neapoli popravit. Vládu v království však neudržel dlouho.\n\nRoku 1282 vypuklo proti Francouzům rozsáhlé povstání na Sicílii, které vešlo do dějin pod názvem sicilské nešpory. Příčinou byl daňový útlak vlády krále, který se neustále pokoušel o další expanzivní politiku, mimo jiné na území obnovené Byzantské říše. Proto povstání finančně podpořil byzantský císař Michael VIII. Palaiologos. Jako svého krále přijali vzbouření Sicilané Manfredova zetě, aragonského krále Petra III. Ten ovšem ovládl pouze ostrov Sicílii, zatímco pevninská část království zůstala v anjouovských rukou. V roce 1282 tak Karel z Anjou ztratil titul sicilského krále, ale jako neapolský král se na trůně udržel. Jeho následníci vládli Neapoli až do roku 1435.\n\nPo dvaceti letech bojů byla roku 1302 uzavřena mírová smlouva, kterou byla uznána samostatnost ostrovního Sicilského království v čele s aragonskou dynastií.\n\n\nDynastie vymřela po meči Ladislavem Neapolským v roce 1414, v ženské linii pak jeho sestrou Johanou II. v roce 1435.\n\n\n"}
{"id": "275395", "url": "https://cs.wikipedia.org/wiki?curid=275395", "title": "Lysippos", "text": "Lysippos\n\nLysippos (asi 400 – 330 př. n. l.) byl starověký řecký sochař. Společně se sochaři Skopem a Práxitelem je zařazován mezi největší sochaře řeckého klasického období.\n\nLysippos pocházel ze Sikyónu. Působil jako dvorní sochař Alexandra Makedonského, který jej dosazoval do různých úřadů.\n\nCelkem vytvořil kolem 1500 soch, z velké části bronzových. Jeho sochy jsou protáhlejší, hlavy naopak menší, kontrapost (pohybově vyvážený postoj, při němž váha těla spočívá na jedné noze ) uvolněnější, postava má v tváři výraz odpovídající zpodobnělé situaci.\n\nLysippos vytvořil řadu portrétů Alexandra a jezdecké sochy. Jeho nejznámější sochou je atlet očisťující si paži od oleje. Díky jeho umění známe podoby Aristotela, Sókrata či Eurípida. Jeho tvorba otvírá helenistické období Řecka.\n\n\n"}
{"id": "275399", "url": "https://cs.wikipedia.org/wiki?curid=275399", "title": "Seznam středních škol v Česku", "text": "Seznam středních škol v Česku\n\n\n\n\n\n\n\n\n\n\n\n\n\n\n\n\n"}
{"id": "275400", "url": "https://cs.wikipedia.org/wiki?curid=275400", "title": "Kim Deal", "text": "Kim Deal\n\nKimberly Ann Deal (* 10. června, 1961 Dayton, Ohio, USA) je americká zpěvačka, skladatelka a hudebnice. V lednu 1985 se přidala ke skupině Pixies jako baskytaristka a na albech \"Come on Pilgrim\" a \"Surfer Rosa\" začala vystupovat pod jménem Mrs. John Murphy. Po albu \"Doolittle\" a přestávky Pixies, s Tanyou Donelly a Josephine Wiggs založila skupinu The Breeders. Potom co Pixies roku 1991 znovu začali činnost, se Kim Deal stále více sbližovala s frontmanem Francisem Blackem, což na začátku roku 1993 vedlo k rozpadu Pixies.\n\nPoté opět se zaměřila na The Breeders, kteří roku 1993 vydali platinovou desku \"Last Splash\". V roce 1994 si skupina dala přestávku, protože její dvojče Kelley Deal se léčilo z drogové závislosti. Během osmileté přestávky skupiny The Breeders přijala pseudonym Tammy Ampersand a založila The Amps, kteří nahráli album \"Pacer\" (1995). Poté v The Breeders pokračovala jako kytaristka - album \"Title TK\" (2002); roku 2004 se Pixies dali znovu dohromady. Roku 2008 koncertovala s Pixies a nahrávat s The Breeders.\n\n"}
{"id": "275401", "url": "https://cs.wikipedia.org/wiki?curid=275401", "title": "Palackého třída 27", "text": "Palackého třída 27\n\nPalackého třída 27 je divadelní hra od Františka Šamberka, poprvé uvedená v roce 1884. Hra byla situována do pražského prostředí druhé poloviny 19. století a byla konstruována podle vzoru vídeňských a pařížských situačních komedií. \n\nPalackého třída bývá dodnes v repertoáru profesionálních i amatérských divadel, vedle dalších her Františka Šamberka, Jedenácté přikázání a Podskalák. \n"}
{"id": "275406", "url": "https://cs.wikipedia.org/wiki?curid=275406", "title": "Trebuchet", "text": "Trebuchet\n\nTrébuchet [\"trébyše\"] (také \"trebus\", \"triboke\", \"trabuchetum\", \"trabocco\", \"blida\") byla obléhací zbraň pracující na principu vahadla (nerovnoramenné páky a protizávaží), nikoliv tedy torzního momentu jako u jiných katapultů. Jedná se o velký „dalekonosný katapult“ dřevěné konstrukce, určený k likvidaci zejména budov a hradeb, použít jej však bylo možné i k rozbití těsných formací pěchoty.\n\nTrebuchet vrhá i poměrně těžké projektily po balistické křivce. Tento druh praku měl společné dlouhé dřevo na ose se pohybující jako kyvadlo, jehož jedno rameno bylo dlouhé a slabší, druhé krátké a silnější, na němž bylo zavěšeno či připevněno velké zatížení, obyčejně kamení. Takovéto kyvadlo bylo zavěšeno v silných vidlích z klád, postavených na silném roubení. Na konci dlouhého ramene byla na háku a provaze zavěšena kůže, na kterou se kladly vrhané projektily, vesměs tedy až centový kámen. Dlouhé rameno, které ve stavu nenapjatém následkem zatížení druhého konce trčelo přímo do výše, se přitahovalo provazem a rumpálem až k zemi. Následně bylo jednoduchým zařízením po úderu puštěno tak, že se v okamžiku vyhouplo do výše, a dvojí silou, jednak zatížením, jednak pružností dlouhého ramene, a na kůži položený projektil byl vržen obloukem do dálky.\n\nZaměřování se seřizovalo větším nebo menším zatížením, přibližováním nebo vzdalováním od cíle, a zvláště pak váhou tělesa, které bylo vrháno. Experimentální pokusy prokázaly, že trebuchety byly velmi přesné zbraně. Při pokusech v Runneburgu (hrad v obci Weißensee ležící v Durynsku v Německu) byl rozptyl po sobě následujících vrhů pouhých 20 cm. Při rozdílných klimatických podmínkách byla přesnost dopadu s 10m rozptylem. S takovouto přesností je pravděpodobné cílení střelby na jednotlivé objekty ostřelovaného místa.\n\nJako projektily se také využívaly zápalné soudky či otepi slámy napuštěné olejem k šíření požárů. Zcela netradiční munici představovaly soudky plněné mršinami, zdechlými zvířaty či žumpou. Stalo se tak např. při obléhání hradu Karlštejna r. 1422 husitskými vojsky, která naházela do hradu během půlročního obležení až na 2 000 kusů takové munice. Jednalo se o jakousi bakteriologickou zbraň, šířící infekce mezi obleženými.\n\nNěkteří odborníci se domnívají, že trebuchet byl vynalezen na přelomu starověku a středověku, ale většina zastává názor, že byl vynalezen ve 13. století a byl používán jako jedna z hlavních obléhacích zbraní v pozdním středověku, než jej v průběhu 15. století vytlačila obléhací děla. Určitou přechodnou renesanci zaznamenaly při dobývání Střední Ameriky, když je Hernán Cortés použil namísto nedostatkových děl, např. při dobývání Tenochtitlánu. Jejich použití však bylo pouze dočasným nouzovým řešením, jakmile byl na kontinent přesunut dostatečný počet děl, byly trebuchety zapomenuty.\n\nV roce 1779 si britské síly bránící obležený Gibraltar vyrobily trebuchet, ale ten patrně do bojů významně nezasáhl.\n\n\n"}
{"id": "275410", "url": "https://cs.wikipedia.org/wiki?curid=275410", "title": "Theodor W. Adorno", "text": "Theodor W. Adorno\n\nTheodor Ludwig Wiesengrund-Adorno (11. září 1903 – 6. srpna 1969) byl německý filosof, muzikolog, sociolog, estetik a spolu s M. Horkheimerem nejvýznamnější představitel kritické teorie frankfurtské školy. \n\nTheodor Ludwig Wiesengrund-Adorno se narodil 11. září 1903 ve Frankfurtu nad Mohanem matce Marii roz. Calvelli-Adorno della Piana, pěvkyni katolického vyznání a otci Oscaru Wiesengrundovi, židovskému obchodníkovi s vínem, který konvertoval k protestantismu. Theodor později zkrátil otcovské příjmení Wiesengrund na iniciálu W. a nahradil je příjmením matky – Adorno. Od své matky a její sestry zdědil celoživotní zájem o hudbu. \n\n1921 maturoval na Gymnáziu císaře Viléma ve Frankfurtu. Následovalo studium filozofie, sociologie, psychologie a hudební vědy na Frankfurtské univerzitě. První filozofické školení obdržel Adorno od Siegfrieda Kracauera. Během studií se Adorno věnoval hudební kritice v duchu radikální moderny a zasadil se o dílo Arnolda Schönberga. Ve stejném období navázal známost s Maxem Horkheimerem, v roce 1923 se pak seznámil s filozofem Walterem Benjaminem a Margaretou Karplus, se kterou se později oženil.\nV 21 letech ukončil Adorno studium prací o Edmundu Husserlovi u Hanse Cornelia. V roce 1925 odešel studovat hudební kompozici do Vídně u Albana Berga a klavír u Eduarda Steuermanna. Seznámil se s Arnoldem Schönbergem, Antonem Webernem a Györgem Lukácsem. Po návratu do Frankfurtu posílil vazby s Institutem pro sociální výzkum, který vedl Max Horkheimer. 1931 se Adorno habilitoval prací \"Konstrukce estetického u Kierkegaarda\" a stal se soukromým docentem filozofie ve Frankfurtu. V roce 1933 byl zbaven úřadu a odešel do anglického Oxfordu. 1937 se oženil s Margaretou Karplus, inženýrkou chemie. O rok později společně emigrovali do USA. Adorno se stal členem Institutu pro sociální výzkum v New Yorku a podílel se na \"Princeton Radio Research Project\". V roce 1941 přesídlil Adorno do Los Angeles a psal společně s Maxem Horkheimerem \"Dialektiku osvícenství\" (vyšlo 1944). Dále v tomto období napsal \"Filozofii nové hudby\", \"Minima Moralia\" a spolupracoval s německým spisovatelem Thomasem Mannem (zejména na jeho románu \"Doktor Faustus\").\n\nPo válce se v roce 1949 vrátil do Frankfurtu jako mimořádný profesor filozofie na Frankfurtské univerzitě. Po obnovení Institutu pro sociální výzkum ve Frankfurtu v roce 1950 se Adorno ujal funkce zástupce ředitele. \nV roce 1951 vydal \"Minima Moralia\" a od roku 1958 řídil společně s Horkheimerem Institut pro sociální výzkum, v této době vyšly mimo jiné \"Poznámky k literatuře\", \"Poznámky k literatuře II\" (1961) a \"Poznámky k literatuře III\" (1965). 6. srpna 1969 zemřel během dovolené ve Švýcarsku v kantonu Vallis na následky infarktu.\n\nAdorno založil spolu s Horkheimerem tzv. Kritickou teorii Frankfurtské školy, cílem byl interdisciplinární výzkum moderních společenských jevů, které připouštějí příklon k totalitním tendencím v demokratických uspořádáních. Kritika modernity je popsaná v \"Dialektice osvícenství\". Moderní doba se vyznačuje převážením racionálního myšlení, které mělo lidstvo osvobodit od strachu a učinit člověka pánem přírody. Moderní masové výrobní procesy a kapitalismus zaměřené na pokrok a ekonomický růst ale lidi znovu zotročily. Nové prostředky zotročení se zdají býti sice méně přímé, mají zato větší globální dopad a jsou navíc neustále živené moderním výzkumem a technologiemi.\n\nMyšlení, které se v moderním světě přetransformovalo na důležitý sebezáchovný prvek a které se původně vyvinulo ze základních tělesných potřeb a tužeb, není zaměřeno na ovládnutí přírody, jak odhaluje konceptuální sebereflexe, nýbrž na přizpůsobení se. Adorno tedy vytváří koncept myšlení identity, které se projevuje rozumem, užíváním jazyka a společenskými vlivy, které spojují myslící subjekty s objektivním věděním. V důsledku myšlení identity dochází k odcizení. V protikladu k myšlení identity se zdá být moderní umění, které se snaží být autonomní, ale protože autonomie je uvnitř totality pouhou iluzí, zabývá se Adorno v \"Estetické teorii\" především dvěma otázkami, může-li moderní umění přežít v kapitalistickém světě a může-li přispět k jeho transformaci.\n\n\"Estetická teorie\" je Adornovo poslední dílo. Z Adornovy pozůstalosti ji v roce 1970 vydala Adornova žena Gretel Adorno a Rolf Tiedemann. Toto dílo zůstalo torzem a mělo by být chápáno jako fragment, ne jako autorova konečná zamýšlená verze. Dílo bylo zanecháno jako souvislý text. Konečná podoba knihy není výsledkem její fragmentárnosti, nýbrž podrobení její formy obsahu. Autor se brání stupňovité argumentaci, v které jedno vyplývá z druhého, a spíše se snaží obsah zachytit prostřednictvím montáže řady komplexních prvků, které mají stejnou váhu a jsou proto koncentricky seřazené. Jejich konstelace (uspořádání) pak spoluutváří určitou ideu, která odhaluje pravdivý obsah (Wahrheitsgehalt). Umění zprostředkovává poznání. Přístup k pravdě uměleckého díla získáme pouze odpoutáním se od běžných teorií o podstatě pravdy (adekvační teorie, koherence nebo pragmatický přístup). Umělecká pravda je podle knihy dialektická, postupně odhalující a nepoměrná. Každé dílo má podle Adorna vlastní obsah (Gehalt) utvořený vnitřní dialektikou mezi obsahem (Inhalt) a formou (Form). Pravdivost či nepravdivost uměleckého díla je možno kriticky posoudit pochopením vnitřního uspořádání díla a sociokulturních souvislostí totality, jejíž součástí umělecké dílo je.\n\n\n\n\n"}
{"id": "275413", "url": "https://cs.wikipedia.org/wiki?curid=275413", "title": "Chromatografie na tenké vrstvě", "text": "Chromatografie na tenké vrstvě\n\nChromatografie na tenké vrstvě (zkratka TLC z anglického Thin Layer Chromatography) je rychlou analytickou metodou analytické chemie. V principu jde o rozdělování jednotlivých látek mezi postupující pohyblivou (mobilní) fázi rozpouštědla a pevnou (stacionární) fázi tenké vrstvy.\n\nStacionární fáze je nejčastěji hliníková destička pokrytá sorbentem (silikagel, oxid hlinitý) a mobilní fází jsou organická rozpouštědla - tzv. vyvíjecí soustava. Testovaná látka se nanese na jedno (např. tužkou označené) místo destičky nakapáním, mnohem častěji však \"naočkováním\" tenkou kapilárou s roztokem vzorku. Toto místo se nazývá startovní skvrna nebo prostě start. Podle potřeby lze také při zachování přímky nanést několik vzorků v rozumné vzdálenosti od sebe. Poté se destička vloží do vyvíjecí komory, ve které je rozpouštědlo (nebo častěji směs rozpouštědel v určitém poměru - takzvaná \"vyvíjecí soustava\"), které okamžitě začne vzlínat silikagelem vzhůru. Při svém postupu silikagelem narazí na látky ve skvrně a začne je dělit, podobně, jako se dělí barvy fixy na papíře politém vodou.\n\nNa obrázcích je příklad chromatografie pro rozdělení barviv zelených listů v sedmi krocích. Karoteny se oddělily velmi rychle a jsou vidět pouze do kroku 2. Chlorofyl A a B jsou v posledním kroku uprostřed a xanthofyly zůstaly dole.\n\nV některých speciálních aplikacích se používá tzv. 2D TLC, kdy se destička vyvíjí standardně v\njedné soustavě, poté se otočí o 90° a vyvíjí se v jiné vhodné soustavě.\n\nSamotné rozdělení by ani nebylo tolik zajímavé, kdyby se tak látky nedělily vždy stejně. V laboratoři tedy stačí mít připravené standardy a sledovat, jestli se chovají stejně jako analyzovaný vzorek.\nKaždé chemické individuum se chová odlišně podle použité vyvíjecí soustavy (směs rozpouštědel použitá k vyvíjení chromatogramu).\nV různých soustavách tak můžeme pozorovat skvrnu (popř. skvrny) jedné látky v různé vzdálenosti od startu k čelu (místo kam až dovzlínala mobilní fáze). Tuto skutečnost vyjadřuje bezrozměrná veličina nazývaná retenční (retardační) faktor R. Ten lze vypočítat:\n\nformula_1\n\nKdy V vzdálenost středu skvrny od startu a V vzdálenost čela od startu. Retenční faktor závisí na konkrétní vyvíjecí soustavě, na povaze látky ale i na dalších faktorech (např. na teplotě, množství nanesené látky). Dodržíme-li však laboratorní teplotu lze\nR faktor používat jako jednu z orientačních hodnot pro zkoušenou látku (vždy se musí uvádět s použitou soustavou). Přesto se téměř vždy používá určitý standard např. pro porovnání R.\n\nNe všechny látky jsou však barevné a tedy ne vždy provádíme přímé hodnocení chromatogramu. Ke zviditelnění skvrn můžeme použít chemické činidlo a chromatogram tzv. \"vyvolat\". (např. nástřik ninhydrinem pro zviditelnění aminokyselin, vložení do par jódu apod., viz Reakční činidla v TLC). Chromatogramy se také často pozorují pod UV světlem, které řada látek specificky pohlcuje a proto jsou bezbarvé skvrny mnoha látek na TLC pod UV světlem barevné. Tuto vlastnost mají např. všechny aromatické organické sloučeniny (absorpci UV vykazuje benzenové jádro). Některé látky na TLC také světélkují (např. kyselina anthranilová a chinolindiony mají po ozáření UV výraznou fialovou fluorescenci, kys. salicylová fluoreskuje modře). Tato vlastnost však závisí na vlnové délce UV lampy a povaze fluorescenčního indikátoru dané TLC desky (uvedené údaje jsou vztaženy k vlnové délce 254 nm (tj. standardní vlnová délka laboratorních UV lamp).\n\nPodle povahy testovaných látek se samozřejmě používají různé vhodné soustavy (směsi rozpouštědel) popř. méně častěji čistá rozpouštědla. Vhodné je aby se látka v rozpouštědle nerozpouštěla dokonale, jinak by snadno vyvzlínala zároveň s mobilní fází až k čelu a R by bylo rovno téměř 1. Proto se také volí takové soustavy rozpouštědel, kdy se v jednom z nich látka rozpouští snadno a v druhém téměř ne. Běžné používané soustavy jsou např.:\n\nčistý ethanol\nchloroform:ethanol 9:1\nchloroform:ethanol 19:1\nhexan:ethylacetát 7:3\nchloroform:aceton 85:15\n\nTakových soustav by samozřejmě bylo možno uvést nepřeberné množství. Vhodné je použít několik podobných soustav a zjistit retenční faktory pro konkrétní látku v konkrétních soustavách, čímž se zvýší přesnost TLC analýzy.\n\nChromatografie na tenké vrstvě nalézá široké uplatnění v řadě laboratorních metod a v mnoha odvětvích chemie. V analytické chemii může pomoci na základě porovnání se standardem určit přítomnost konkrétní látky ve vzorku. Ačkoliv většina analytických stanovení je dnes založena na metodách instrumentální analýzy, existuje řada rychlých orientačních metod pro stanovení některých látek ve vzorku (např. stanovení PCB). V organické chemii je hojně používaná ke sledování průběhu reakce (pravidelným odebíráním reakční směsi a \"očkováním\" na TLC vedle standardu eduktu či produktu lze nejen odhadovat co se v reakční směsi děje, ale zejména zjistit zda je stále přítomný edukt - výchozí látka). Neméně významné je také uplatnění TLC při určování vhodnosti elučních systémů pro sloupcovou chromatografii a pro detekci látek v jednotlivých frakcích sloupcové chromatografie.\n\n\n"}
{"id": "275414", "url": "https://cs.wikipedia.org/wiki?curid=275414", "title": "TLC", "text": "TLC\n\nZkratka TLC může znamenat:\n\n"}
{"id": "275430", "url": "https://cs.wikipedia.org/wiki?curid=275430", "title": "Bloomova taxonomie", "text": "Bloomova taxonomie\n\nTaxonomie výchovných cílů (často nazývána Bloomova taxonomie), je hodnocení rozdílných cílů a dovedností, které nastavili učitelé pro studenty (vzdělávací cíle). Taxonomie byla navržena v roce 1956 Benjaminem Bloomem, výchovným psychologem na Univerzitě v Chicagu. Dělí vzdělávací cíle do tří okruhů: emocionální, senzomotorický a vzdělávací. Stejně jako jiné taxonomie, je Bloomova strukturovaná, což znamená, že učení se na vyšší úrovni je závislé na vědomostech a schopnostech na nižší úrovni. Výhodou Bloomovy taxonomie je motivovat učitele zaměřit se na všechny tři okruhy, vytvořením více komparativní formy vzdělávání.\nMnohé posudky Bloomovy taxonomie zmiňují pouze vzdělávací okruh. Je zde ovšem o dost méně uváděná, revidovaná verze taxonomie, zveřejněná v roce 2001 pod jménem \"Taxonomie pro učení, vzdělávání a hodnocení\" (Anderson, Lorin W., Krathwohl, David R., Airasian, Peter W., Cruikshank, Kathleen A., Mayer, Richard E., Pintrich, Paul R., Raths, James a Wittrock, Merlin C.).\n\nDovednosti v emočním okruhu popisují cestu lidí k emocionální reakci a jejich schopnosti cítit bolest či radost jiné živoucí bytosti. Emocionální cíle se typicky zaměřují na uvědomění a vývoj postojů, citů a pocitů. Máme pět úrovní, kterými musíme projít od nejnižší až po nejvyšší:\n\nNejnižší úroveň; student pasivně dává pozor. Bez této úrovně nemůže nastat další učení.\n\nStudent se aktivně podílí ve vzdělávacím procesu, nejenom jako reakce na podnět, student také reaguje nějakém okruhu.\n\nStudent přidává objektu hodnotu, jev či část informace.\n\nStudent dokáže dát dohromady odlišné hodnoty, informace a myšlenky a dokáže je zapracovat do svého vlastního schématu; porovnávání, propojování a propracovávání na to, co byl naučen.\n\nStudent drží jednotlivé hodnoty nebo domněnky, které mají vliv na jeho chování tak, že se stanou charakteristické.\n\nDovednosti v senzomotorickém okruhu popisují schopnosti fyziky manipulovat nástroje a pomůcky jako je ruka či kladivo. Senzomotorické cíle obvykle zaostřují na změně nebo rozvoji chování nebo dovedností. Bloom a jeho kolegové nikdy nevytvořili podkategorie pro dovednosti v senzomotorické okruhu, ale od té doby jiní učitelé vytvořili jejich vlastní senzomotorické taxonomie.\n\nDovednosti ve vzdělávacím okruhu se točí kolem znalostí, pochopení a hledání kontextu v jednotlivých tématech. Tradiční vzdělávací má sklon dávat důraz na dovednosti v tomto okruhu, částečně na cíle nižšího pořadí. Máme šest úrovní v taxonomii, jdoucí od v pořadí od nejnižší po tu nejvyšší:\n\nUkazuje zapamatování již probraných materiálů vyvoláváním faktů, časů, základních pojmů a odpovědí:\n\n\nOtázky typu: Co je...?\n\nDemonstrativní porozumění faktům a myšlenkám organizováním, porovnáváním, překládáním, interpretováním, vysvětlováním a uvádějící hlavní myšlenky\n\n\nOtázky typu: Jak bys srovnal a porovnal...?\n\nUžití nové znalosti. Řešení problémů do nových situací připuštěním druhotných znalostí, faktů, technik a pravidel v jiném užití\n\nOtázky typu: Můžeš utřídit_____k demonstraci...?\n\nZkoušení a rozebírání informací v části identifikováním příčin a důsledků. Tvorba závěrů a nacházení důkazů k podpoře generalizace\n\n\nOtázky typu: Jak byste zařadili...?\n\nSestavování informací dohromady v různých možnostech kombinováním částí do nových vzorců a navrhování alternativních řešení\n\n\nOtázky typu: Můžeš předpovědět výsledek?\n\nPrezentovat a obhajovat názory děláním rozhodnutí o informacích, validitě nápadů nebo kvality práce založené na sadě kritérií\n\nNěkteří kritici Bloomovy taxonomie (vzdělávacího okruhu) uznávají existenci těchto šesti kategorií, ale otázkou je existence následného systematického propojení (Paul, R. (1993)). Kritické myšlení: Co každý potřebuje k přežití v náhle se měnící se světě ((3. úprava) Rohnert Park, Kalifornie: Sonomská státní univerzita žurnalistiky). Rovněž opravená verze Bloomovy taxonomie přemístila Syntézu na vyšší úroveň než Hodnocení. Některé úvahy tří nejnižších úrovní jako systematicky uspořádaných, ale tři vyšší úrovně jako paralelní. Jiní říkají, že občas je lepší přesunout Aplikaci před uvozující Pochopení. Toto přemýšlení se zdá propojené do metod Problémového vyučování.\n\n\n"}
{"id": "275433", "url": "https://cs.wikipedia.org/wiki?curid=275433", "title": "Miroslav Heryán", "text": "Miroslav Heryán\n\nMiroslav Heryán (13. července 1923 Ostrava – 8. února 2003) byl český českobratrský duchovní, teolog, pedagog, esperantista a básník.\n\nPůsobil jako farář ve sboru v Praze-Radotíně a ve sboru Brno II. Byl znám svou ekumenickou činností mezi mládeží, pro kterou používal moderních forem. Byl spoluzakladatelem a prvním předsedou České evangelikální aliance. Byl dlouholetým předsedou evangelizačního odboru ČCE, podílel se - v rámci starozákonní skupiny - na ekumenickém překladu Bible. Vyučoval na Evangelikálním teologickém semináři VOŠT v Praze systematickou teologii a etiku. V letech 1991–1995 byl ředitelem Vyšší odborné školy biblické v Hradci Králové.\n\nByl jedním z hlavních řečníků v ročnících 1994 (Eklesiologie), 1995 (Autorita Bible, Soteriologie), 1998 (Církve a Izrael). V ostatních ročnících se účastnil jako jeden z dotazovaných v rámci panelových diskuzí.\n\n\n"}
{"id": "275434", "url": "https://cs.wikipedia.org/wiki?curid=275434", "title": "Ivanovice na Hané (zámek)", "text": "Ivanovice na Hané (zámek)\n\nZámek v Ivanovicích na Hané je pozdně renesanční zámek ležící ve stejnojmenné obci, asi 7 km severovýchodně od Vyškova.\n\nPůvodně vodní tvrz přestavěná stavitelem Antonínem Lorencem Parisem z Brna a kameníkem Janem Focumem z Boskovic na pozdně renesanční čtyřpodlažní čtyřkřídlý zámek uzavírající obdélníkového nádvoří. Tři z čestných křídel mají po vnitřních stranách obvodu dvoupatrové arkády, které se dochovaly dodnes. Stavební konstrukce však mají základy už v období pozdní gotiky. Stěny hlavních sálů byly zdobeny rodokmeny Bukůvků. V roce 1643 se marně snažili dobýt zámek Švédové, z čehož je dodnes v zámecké zdi dělová koule.\n\nPři úpravách zámku a okolí ve druhé čtvrtině 19. století byl v okolí zřízen přírodní park, čímž se stal zámek charakteristickou dominantou městské zástavby.\n\nPrvní písemná zmínka o Ivanovicích pochází z roku 1183. Ves byla součástí Orlovského panství, které náleželo johanitskému řádu společně s hradem Orlov. Ten roku 1482 spolu s vsí Orlovice, Ivanovicemi s dvorem a vesnicemi Hoštice, Málkovice (dnes Moravské Málkovice) s dvorem a Medlovice s dvorem Johanité prodali varadínskému biskupovi Janu Filipcovi. Roku 1503 získal Orlovské panství Jindřich Kropáč z Nevědomí. Ten si jako středisko panství zvolil Ivanovice a zde také vybudoval vodní pozdně gotickou tvrz.\n\nSmrtí Jindřichova syna Bohuše Kropáče získaly panství jeho sestry, které byly provdány za Pražmy z Bílkova a ti statek velmi zadlužili. Následným majitelem se stala Kristina z Rogendorfu, vdova po Hynku starším Bruntálském z Vrbna. Ta prodala Ivanovické zboží s příslušenstvím moravskému Janu Bukůvkovi z Bukůvky († 1611). Ten nechal v roce 1608 objekt johanitské komendy, později vodní tvrze přestavět do podoby renesančního zámku.\n\nPo několika dalších majetkových převodech koupil ivanovické panství Jan Přepyský z Rychemberka. Velmi zadlužené panství převzal v roce 1725 jeho syn Jan Václav Přepyský z Rychemberka, který vynikl jako úspěšný hospodář. Ten však tvrdě utlačoval a vykořisťoval poddané, aby splatil ohromné dluhy, jež vázly na majetku. K panství pak ještě přikoupil statek Vícemilice.\n\nV letech 1792–1837 držela panství hrabata z Aueršperka a v roce 1837 je koupil arcivévoda František Ferdinand d’Este, princ Modenský, jehož dcera a dědička Marie Tereza Rakouská-Este se stala bavorskou královnou a tím přešel zámek do majetku bavorské královské rodiny Wittelsbachů. Posledním vlastníkem zámku se stal bavorský král Ludvík III. Bavorský. \n\nVzhledem k tomu, že do zámku v Ivanovicích byl po neustálém stěhování umístěn „Státní bakteriologický a serologický ústav”, intervenoval v roce 1926 poslanec Dominik Nejezchleb-Marcha u ministra zemědělství, aby stát koupil nejenom zámek, ale celé panství. Ministerstvo zemědělství následně rozhodlo, že celé panství Ivanovické odkoupí, jelikož se mu podařilo najít způsob náhrady pro majitele a tak bude moci v nejbližší době přistoupit ke koupi. K jeho odkoupení nakonec nedošlo. Zámek byl po roce 1945 na základě tzv. Benešových dekretů zabaven Československým státem.\n\nPověst vypravuje, že jeden z posledních majitelů – Jan Václav Přepyský – už druhý den po svatbě vyhnal z domu svou manželku Karlu z Moravce a uzavřel se v zámku, který již prý nikdy neopustil. Žil jen ve společnosti dvou psů a stýkal se pouze se svým myslivcem. Vyhnaná manželka našla útočiště v selském statku v Bučovicích, kde žila v osamění a bídě, podporována příbuznými, kteří se však marně domáhali od Přepyského alespoň minimálního výživného pro ni. Snad pověsti o jeho bohatství nebo msta byly příčinou jeho tragického konce, neboť dne 11. září L.P. 1765 byl nalezen na zámku ubit. Údajně po přepadení lupiči. Pro podezření z vraždy bylo vězněno a mučeno vícero osob (někteří ve vězení zemřeli), přesto ale případ nebyl nikdy vyřešen.\n\nV období druhé poloviny 20. století se zámek stal součástí areálu národního podniku Bioveta. Inventář zámku byl z části rozkraden, částečně si jej odvezl poslední majitel a něco se nachází ve vyškovském muzeu. V současné době je objekt již částečně opraven.\n"}
{"id": "275436", "url": "https://cs.wikipedia.org/wiki?curid=275436", "title": "Legionář", "text": "Legionář\n\nLegionář byl voják starověkého Říma. Příslušníkem legie se mohl stát pouze římský občan mladší 45 let, který se zavázal k 25leté službě. Tím se lišili od dřívějších římských vojáků, kteří se svolávali pouze dočasně na dobu jednotlivých tažení. V posledních pěti letech byly veteránům jejich povinnosti ulehčovány. \n\nBěhem pochodu v nepřátelském území museli být legionáři plně vyzbrojeni: nesli zbroj, štít (\"scutum\"), helmici (\"galea\"), dva oštěpy (\"pila\"), dýku (\"pugio\") a krátký meč zvaný \"gladius\". Obuti byli v těžkých sandálech (\"caligae\") a v batožině na zádech si nesli jídlo, vodu a další výstroj.\n\nLegionáři procházeli velmi tvrdým výcvikem. Základem úspěchu byla disciplína, přičemž jakékoli prohřešky byly velmi tvrdě trestány. Neustále byli cvičeni v boji se zbraněmi, a aby mohla být armáda účinně použita, museli být schopni ujít desítky kilometrů denně.\n\n"}
{"id": "275437", "url": "https://cs.wikipedia.org/wiki?curid=275437", "title": "Tvrdolistý les", "text": "Tvrdolistý les\n\nTvrdolistý les je les typický pro subtropický pás. Zima v této oblasti je mírná, a proto dřeviny neshazují listy (neprobíhá každoroční výměna listoví). Stromy a keře mají velmi často listy tvrdé a kožovité, voda se z nich vypařuje jen nepatrně.\nTato oblast se také nazývá středomořské lesy. \n\nV částech mírného pásma, kde je klima dostatečně teplé, jsou mnohé stromy vždy zelené. Na rozdíl od opadavého lesa, který roste na jaře a v létě, rostou vždyzelené druhy stromů v zimě a na jaře, kdy teploty jsou ještě nízké, ale už není příliš chladno a voda je dostupná v dostatečném množství. \nVždyzelenému lesu říkají botanici sklerofylní (tvrdolistý) les. Někde je les nízký, ale v Austrálii, kde je dominantním stromem blahovičník, obsahuje největší listnaté stromy na světě. Vždy zelené stromy mírného pásma mají obvykle značně otevřené koruny, proto jsou stromová patra obvykle méně výrazná než v lesích chladnějších oblastí a mnoho světla zde může dopadat až na zem. \nVzduch ve vždyzeleném lese také příjemně aromaticky voní, protože většina rostlin obsahuje silně vonící éterické oleje. Ty pomáhají listům v obraně proti vyschnutí a také je chrání před živočichy. Jsou to vysoce účinné odpuzující látky, protože jen málo živočichů má tyto listy ve svém jídelníčku.\n\nTyto lesy jsou bohaté na zvířata, které potřebují tamější půdu a na teplomilné živočichy, jako jsou ještěrky i motýli, kteří jsou obvykle ve vyšší úrovni lesa, přesto je však lze spatřit, jak se slunní na zemi. Otevřená struktura lesa také dovoluje ledňáčkům, mandelíkům, dudkům střemhlavý let dolů za kořistí pohybující se na zemi. \nNěkteré stromy jsou dnes zahubeny salinizací – stoupajícím obsahem soli v půdě. K zasolování dojde po pálení lesa, které způsobí změnu vodní rovnováhy v půdě. Zasolená krajina je zemědělsky nevyužitelná.\n\nTyto lesy se vyskytují v regionech, které mají pro ně potřebné prostředí – mírná, vlhká zima a teplé suché léto. Je zajímavé, že se tyto lesy vyskytují na místech sobě daleko vzdálených. Například; na jihozápadě Severní Ameriky a na Jihu Austrálie.\n\nTyto oblasti byly osídleny již ve starověku a lidé z velké části vždyzelené lesy vykáceli. Nyní jsou tyto oblasti porostlé křovinatými porosty – časté jsou duby, vřesovce, pistácie, myrta a rozmarýn. V subtropické oblasti Středomoří se tyto porosty nazývají macchie. Rostou zde i například citrusové plody, olivy, fíky nebo mandle, dobře se tu daří i vinné révě.\n"}
{"id": "275438", "url": "https://cs.wikipedia.org/wiki?curid=275438", "title": "Imunoassay", "text": "Imunoassay\n\nImunoassay je metoda podobná chromatografii na tenké vrstvě, ale podstatně přesnější. Tato metoda je založena na imunologické reakci antigenu (analyt) s protilátkou (činidlo). V podstatě jde o sledování základní imunitní reakce proti zvolené droze nebo metabolitu, ale problém je, že drogy nebo metabolity imunitní reakci v organismu běžně nevyvolávají.\n\nBěžnou cestou je výroba protilátek hypersenzibilizací zvířete (typicky krá­líka, nebo slepic – protilátka pak je ve vejcích) drogou spojenou s proteinem mnohdy tisíckrát větším než je droga sama. Droga navázaná na protein se nazývá hapten a vzniklému komplexu říkáme imunogen. Po vstupu imunogenu do organismu a po určité inkubační době se odebere krev zvířete a protilátky se z krve vyizolují a pročistí, čímž vznikne antisérum. Čím silnější je reakce antiséra s antigenem, tím je vyšší titr séra. Ten udává, do jakého zředění bude reakce zhruba průkazná, takže titr běžných antisér 1:500 značí, že budou reagovat na imunogen zhruba do zředění 1:500. Antisérum vyprodukované touto cestou není tvořeno jednou čistou protilátkou, ale spíše směsí rozdílných protilátek specifických proti různým oblastem imunogenu a takováto antiséra se označují jako polyklonální a mohou se lišit, dokonce i když pocházejí ze stejného zvířete. Pro důvěryhodnou analýzu je toto zásadní problém.\n\nAby se alespoň částečně zamezilo možnosti chyb, tak se například sportovcům odebírá vzorků víc a testují se postupně s různými časovými intervaly. V případě, že dva sportovci dopovali stejnou dávkou nandrolonu, ale půl roku po sobě a na analýzu se použijí dvě odlišné šarže protilátek, tak jednou sportovci doping dokáží, ale druhému ne. \n\nUrčitým krokem ke zlepšení byl vynález produkce monoklonálních protilátek. Tento postup je obdobný jako u běžného postupu. Prvním krokem je vložení imunogenu do zvířete, ale zvíře se po inkubační době zabije a odeberou se mu buňky sleziny. Tyto buňky produkují protilátky. Jejich spojením s rakovinnými buňkami vzniknou téměř nesmrtelné buňky. Nakonec se vyberou ty nejlepší z nich (produkují protilátky, které se na antigen vážou nejúčinněji) a udržují se v konstantních podmínkách. Takové buňky neustále produkují vysoce specifická antiséra s vysokým titrem. Přesto i tyto takřka dokonalé protilátky mohou reagovat s látkami se strukturami podobnými analytu. (např. neškodný efedrin reaguje s antisérem proti amfetaminu/metamfetaminu)\n\nI přes některé výhody se může stát, že protilátka bude reagovat i s látkou, proti níž není určena, což občas vede k falešně pozitivním výsledkům, a proto se imunoassay používá jen jako přibližná metoda k odlišení vzorků. Její výho­dou je její snadná automatizace, takže je možné současně analyzovat desítky či stovky vzorků.\n\n"}
{"id": "275439", "url": "https://cs.wikipedia.org/wiki?curid=275439", "title": "Przednia Kopa", "text": "Przednia Kopa\n\nPrzednia Kopa [pšedňa kopa] (německy \"Cornelsberg\") je hora nacházející se v polské části Jizerských hor, ve Vysokém jizerském hřebeni.\n\nHora je přístupná pouze takřka neznatelnou stezkou, která odbočuje z hřebenové červené značky. Ta vede po celém Vysokém jizerském hřebeni, přechází vrchol Sine Skałki (1122 m n. m.) a prochází nevýrazným sedlem mezi ním a kopcem Przednia Kopa. Vrchol je viditelný ze silničního sedla Rozdroże Izerskie, které leží na silnici spojující města Szklarska Poręba (Sklářská Poruba) a Świeradów-Zdrój.\n\nV nevýrazném sedle mezi Přední kupou a Vysokou kupou leží ve výšce 1100 m n. m. nejvýše položené rašeliniště Jizerských hor, velmi bohaté na poměrně neobvyklé druhy rostlinstva. Nalézají se zde i malá jezírka.\n\n"}
{"id": "275443", "url": "https://cs.wikipedia.org/wiki?curid=275443", "title": "Kriminalistická biologie", "text": "Kriminalistická biologie\n\nKriminalistická biologie je aplikovanou biologickou vědou, která slouží kriminalistické praxi vyhledáváním, zajišťováním, zkoumáním a vyhodnocováním biologických stop lidského, zvířecího a rostlinného původu.\n\nHlavním úkolem kriminalistické biologie je identifikace osob, která se buďto uskuteční na úrovni určení skupinové příslušnosti nebo na úrovni individuální identifikace.\nV poslední době je zvláště významná identifikace pomoci DNA.\n\nBiologický materiál jako objekt zkoumání lze rozdělit do několika skupin.\n\nS tímto materiálem se setkáváme v kriminalistice nejčastěji. Vytváří biologické stopy podle následujících způsobů oddělení od lidského organismu:\n\nKriminalistická biologie se tímto materiálem zabývá zpravidla pouze do té doby, než je bezpečně prokázáno, že se skutečně jedná o materiál zvířecího původu – např. ale v případě neoprávněného usmrcení vzácného nebo drahého zvířete, v případech napadení člověka zvířetem, v případech útěků zvířat ze zoologických zahrad apod. se rovněž zkoumá biologický materiál zvířecího původu\n\nJen výjimečně je předmětem kriminalistického zájmu.\nV minulosti byly biologickými metodami zkoumány rostlinné drogy, v současnosti jsou tyto drogy identifikovány chemickými metodami.\nV úvahu přichází biologická identifikace tabákových výrobků a nejrůznějších rostlinných zbytků spojených s konkrétní událostí.\n\nV kriminalistice se nejčastěji setkáme s následujícími biologickými materiály: krev, sliny, ejakulát, vlasy, chlupy, moč, kostní a kostrové nálezy.\nOstatní druhy biologických stop se vyskytují vzácně.\n\nPodle vztahu jejich zůstavitele k objasňované události dělíme biologické stopy na:\n\nPodle místa nálezu dělíme biologické stopy nalezené:\n\nPro některé objasňované události je nález určitých druhů biologických stop typický (nejčastěji se biologické stopy nalézají v souvislosti s trestnými činy proti životu a zdraví):\nNález přichází v úvahu např. i na nedopalcích cigaret, na dopisních obálkách, na oděvních součástkách, na motorových vozidlech apod.\n\nStopy můžeme rozdělit na\nNezbytnou podmínkou při vyhledávání stop je trpělivost a dobré osvětlení.\nZvlášť opatrně a pečlivě je třeba vyhledávat biologické stopy na objektech, které mají podobnou barvu nebo jedná-li se o velmi malá množství biologických materiálů.\nVyhledávání biologických stop lze usnadnit pomocí ultrafialového záření, pod kterým některé biologické stopy fluoreskují či se naopak jeví jako tmavé skvrny.\nPro detekci krve lze použít postřik prověřovaných míst luminolem (fluorescence krevních stop) nebo reakci s o-tolidinem (modré až modrozelené zbarvení přítomnosti krve), zkoušky ale nejsou specifické a navíc hrozí i nebezpečí poškození biologického materiálu.\n\nZajišťování stop má kromě obecných požadavků svá specifika:\n\nKriminalisticko-technické zkoumání biologických stop je rozděleno do 4 etap:\n\nUvedené 4 etapy zkoumání nemusí být vždy striktně dodrženy, v řadě případů lze jedním zkoumáním odpovědět současně na několik etap.\n"}
{"id": "275446", "url": "https://cs.wikipedia.org/wiki?curid=275446", "title": "Šavle", "text": "Šavle\n\nŠavle je lehká sečná zbraň obvykle zakřiveného tvaru s ostřím na jedné straně, může ale být i přímá a oboustranná. V historii byla velmi oblíbená a užívaná od středověku až po začátek 20. století.\n\nČeský výraz \"šavle\" pochází pravděpodobně z maďarského slova , znamenajícího zhruba „\"nástroj na sekání\"“.\n\nHistorický původ šavle není zcela jasný. Nejpravděpodobnějšími vynálezci nejstaršího typu šavle jsou však turkické a mongolské kmeny. V Asii byla šavle během 6. stol. přejímána od kočovných Turkutů do Persie, poté co obě říše společně zničily stát Hefthalitů (tzv. bílých Hunů), a poté, co získaly společnou hranici, se ze spojenců stali nepřátelé. V Persii šavle následně zdomácněla a jejím perským prototypem se stal šamšír. Šamšíry jsou typické výrazným zakřivením poměrně štíhlé čepele. Z Persie postupovala šavle dále do sousední Indie, kde dostala typickou rukojeť s terčovou hlavicí, do té doby v Indii užívanou pro indický rovný meč zvaný Khanda. Tato indická šavle nese název \"talwar\". Dále se šavle šířila postupem turkických kmenů, především Seldžuckých Turků, na Arabský poloostrov a do Anatolie. Odtud pak do celého islámského světa. Jiný postup šavle byl přes Chazarský kaganát a odtud skrze kočovné uherské kmeny, jež se odpojily z kaganátu, dále do Evropy, až do Panonie, kde se Uhři pod vedením Arpáda usadili po rozpadu Velkomoravské říše. Šavle užívané tehdejšími Maďary jako poboční zbraň (primární zbraní byl luk) byly sice jednosečné (jednostranně broušené), ale s poměrně rovnými čepelemi. Dále se šířily s turkickými kmeny kočovných Bulharů jižně na Balkán, a prostřednictvím Kumánů připojujících se k Uherskému království a k pohraničním oblastem Kyjevské Rusi, již se zavázali chránit. V těchto oblastech zůstala v užívání i nadále. Dále byla posílena její přítomnost vpády Mongolů ve 13. stol., a dále následnickými tatarskými státy po rozštěpení Zlaté hordy. V Uhrách, které se v průběhu staletí značně poevropštily, proniká šavle opět za vpádu Osmanů (ti užívali především šavle typu kilič, která byla typická pérkem - rozšíření čepele u hrotu s osazením na tupé straně čepele, toto rozšíření čepele v poslední čtvrtině její délky mělo dodávat hrotu větší pádnost při seku, a tím i průraznost, Tataři jej nazývali yelmán, navíc byl jelmán broušen oboustranně, to kvůli sekům hrotem, jejž v bojových technikách Turci hojně využívali, aby se zakřiveným koncem čepele dostali za soupeřův kryt, a zasáhli tak hrotem nebo ostrým jelmánem soupeřovu ruku), především v 16. stol. V té době je rozšířena také po celé Polskolitevské říši, již připadla značná část bývalé Kyjevské Rusi. Zde zůstala šavle i nadále ve službách Kozáků i po Chmelnického povstání. Uherští husaři a polští huláni (původně Tataři ve službách polského krále) se pak stali vzorem lehké jízdy, kterou později využívaly i ostatní evropské armády, a tak pro své praktické využití jízdou získala šavle na popularitě i v zemích západní civilizace, včetně tehdejšího amerického kontinentu. Evropské šavle dostaly navíc ochranu záprstí svého nositele v podobě řetízku vedoucího od konce záštity na straně ostří až po hlavici na konci jílce. Dalším druhem ochrany pěsti před seky protivníka byl záštitný oblouk užívaný též u kordů a mečů novověku. Tak například vypadaly francouzské pěchotní šavle \"briquet\", jež měly celou rukojeť odlitou z bronzu, včetně záštitného oblouku, jenž v té době nahrazoval středověkou záštitu (což byla pouze příčka chránící ruku, u templářských mečů tak například tvořila rovněž symbol kříže). K záštitným obloukům bývaly někdy připojovány další úpony rozšiřující ochranu kolem zbytku nechráněné pěsti. Za Rakousko-Uherska pak převažovaly na místo záštitných oblouků ochranné koše, jež se odlišovaly od pouhého oblouku tím, že tvořily širší placatou ochranu pěsti. Tyto ochranné koše zůstaly šavlím i u současného sportovního šermu. Velmi rozšířená byla šavle v 19. století v době napoleonských válek.\n\nDnes je používána ve sportovnímu šermu a některými armádami (např. v armádě ČR je používána praporčíky a důstojníky ke slavnostním uniformám šavle vzor 24/200, která je téměř totožná s předválečnou čs. šavlí vzor 1924. Nějakou dobu byla šavle používána i jednotkou hradní stráže.)\n\nVe sportovním šermu je platný povrch omezen na trup, ruce a hlavu, platí zde tzv. právo útoku. Zásah je možné dát kontaktem zbraně s platným povrchem, a to jak seknutím (ostřím i rubem čepele), tak bodnutím (špičkou). Je zakázáno zasahovat košem (ochranou ruky). Takový přestupek je trestán žlutou kartou, stejně tak jako zkřížení nohou při pohybu vpřed či brzký start (před zazněním povelu \"Vpřed!\" od rozhodčího).\n\n"}
{"id": "275448", "url": "https://cs.wikipedia.org/wiki?curid=275448", "title": "JkDefrag", "text": "JkDefrag\n\nJkDefrag je defragmentační utilita pro Windows, a je to první open source defragmentační projekt vůbec. Jeho autorem je Jeroen Kessels, který jej začal tvořit v roce 2004 pod licencí GNU General Public License. V roce 2008 byl program přejmenován na MyDefrag a jeho zdrojový kód byl uzavřen.\n\nJkDefrag rozděluje soubory do tří zón:\nSoubory a adresáře, které neleží ve své zóně jsou přesunuty do své zóny. Adresáře jsou nejvíc používaná data na disku, proto je zóna 1 umístěna na začátek disku. Zónu 1 následuje volné místo pro adresáře vytvořené v budoucnu a pro dočasné soubory (např. z internetových stránek). Dále začíná zóna 2, po ní další volný prostor, pak zóna 3 s velkými a málo používanými soubory jako archívy, soubory v koši, instalační soubory a další. Nakonec zbývá volné místo až do konce disku.\n\n\n"}
{"id": "275459", "url": "https://cs.wikipedia.org/wiki?curid=275459", "title": "Mykola Leontovyč", "text": "Mykola Leontovyč\n\nMykola Dmytrovyč Leontovyč ( ; 13. prosince 1877 – 23. ledna 1921) byl ukrajinský skladatel, sborový dirigent, společenský činitel, pedagog. Autor četných sborových adaptací ukrajinských lidových písní, mj. ukrajinské koledy „Ščedryk“, jejíž anglický překlad s názvem „Carol of the Bells“ je celosvětově známý.\n\nNarodil se 1. prosince 1877 ve vesnici Selevynci, Braclavského povitu Podolské gubernie v rodině vesnického kněze.\n\nV roce 1887 Leontovyč zaháil studium na Nemirovském gymnáziu. O rok později byl převeden kvůli nedostatku financí do šarhorodského základního teologického učiliště.\n\nV roce 1892 byl zapsán do Podolské teologické akademie v Kamenci – Podolském, kde studoval hudební teorii a sborový zpěv, hru na housle, klavír, základy hry na některé hudební nástroje a teorii skladatelství. Podle vzoru Mykoly Lysenka začal zpracovávat některé folklorní melodie. Po skončení akademie pracoval jako učitel na podolském venkově; roku 1901 vydal první sborník lidových písní z Podolí. V roce 1903 vyšel druhý sborník, věnovaný Lysenkovi.\n\nNa podzim 1904 se Leontovyč odstěhoval na Donbas, kde rovněž pracoval učitelem zpěvu; založil sbor dělníků. Po revolučních událostech 1905. roku vrací se zpět na Podolí. Od 1909 roku soukromě studuje teorii zpěvu u Boleslava Javorského.\n\nV roce 1916 se Leontovyč seznámil se skladatelem Kyrylem Stecenkem, v tomtéž roce spolu se sborem Kyjevské univerzity poprvé uvedl svůj remake písně „Ščedryk“.\nPo zosnovaní Ukrajinské lidové republiky nastalo přijel do Kyjeva, kde zahájil aktivní skladatelskou a dirigentskou činnost. Skložil operu podle pohádky Borise Hrinčenka „O rusalčiných Velikonocích“.\n\nV noci ze dne 22. na 23. ledna 1921 byl Leontovyč zabit agentem Čeky Afanasijem Gryščenkem v domě jeho rodičů. Utajený čekista požádal, aby zůstal přes noc v domě a sdílel pokoj s Mykolou. Za úsvitu skladatele zastřelil (zemřel na ztrátu krve o pár hodin později) a oloupil jeho rodinu. Text zprávy, který zobrazuje jméno vraha skladatele byl zveřejněn až v roce 1990.\n\nDílo Mykoly Leontovyče zahrnuje stovky lidových písní v autorské úpravě a autorské písně, inspirované folklorem. Za jeho největší profesionální úspěch jsou považovány písně „Ščedryk“ a „Dudaryk“, v nichž Leontovyč dosáhl maximální rytmické organizace. Organicky zde pojednal postupy klasické a lidové polyfonie.\n\n"}
{"id": "275497", "url": "https://cs.wikipedia.org/wiki?curid=275497", "title": "Matěj Anastasia Šimáček", "text": "Matěj Anastasia Šimáček\n\nMatěj Anastasia Šimáček (5. února 1860 v Praze – 12. února 1913 v Praze ), vystupoval také pod pseudonymem Martin Havel, byl český úředník, novinář a spisovatel.\n\nNarodil se v Praze, matka mu zemřela po narození, otec ve čtyřech letech; vychovávala ho babička a teta. Nejdříve absolvoval českou reálku a na technice vystudoval chemii. V letech 1881–1884 pracoval jako úředník (adjunkt), chemik v cukrovaru. Když se vrátil do Prahy, ujal se z pověření svého strýce, nakladatele Františka Šimáčka, redakce Světozoru (1884–1899, tj. do jeho zániku), Zvonu (1900–1913, tj. do své smrti), a od roku 1903 byl divadelním referentem v Národní politice. Psal i do časopisu Květy.\n\nDne 4. května 1886 se v Hoříně oženil s Marií Trojanovou (1864-1903), dcerou rolníka z Brozánek. Manželé Šimáčkovi měli dvě děti. Dcera Milada (1887-??) se provdala za nakladatele Bohuslava Šimáčka (1866-??), její syn byl spisovatel Radovan Šimáček. Syn Matěje Anastasia Šimáčka Vladimír Šimáček byl hercem.\n\nPo smrti první manželky se v roce 1906 oženil s vdovou Augustou Polívkovou, rozenou Boryštavskou (1861-??). Je pohřben na pražských Olšanech. Někdy je jeho jméno psáno Matěj Anastazia Šimáček nebo Matěj Anastásia Šimáček. Druhé křestní jméno měl po matce Anastasii Šimáčkové, rozené Prettnerové.\n\nSvoji literární dráhu započal básněmi a povídkami. Čerpal z jemu známého prostředí, cukrovarů. Pak začal psát i romány, rozebíral prostředí pražských měšťanských kruhů, jeho romány patří do společensko-psychologických prací. V dramatické tvorbě patřil mezi průkopníky realismu na divadle, včetně zakomponování poznatků ze zmíněného cukrovaru. Výjevy bídy a utrpení nemocných dělníků byly na scéně velice nezvyklé. Nicméně hlavní jeho pozornost patřila novinám a časopisům. V letech 1907–1912 byly vydány \"Sebrané spisy Šimáčkovy\" o dvaceti svazcích.\n\n\n\n\n"}
{"id": "275499", "url": "https://cs.wikipedia.org/wiki?curid=275499", "title": "Ščedryk", "text": "Ščedryk\n\nŠčedryk – jedná z nejznámějších ukrajinských koled v úpravě Mykoly Leontovyče, známá po celém světě též v anglickém překladu pod názvem „Carol of the Bells“. \n\nCelkem je známo pět redakcí této písně, první z roku 1901, poslední z r. 1919. \nPoprvé byla píseň v úpravě Leontovyče nazpívaná sborem Kyjevské univerzity a uvedená na scénu v roce 1916 v Kyjevě. Tato píseň okamžitě přinesla Leontovyčovi velký úspěch a popularitu v hudebních kruzích i u široké veřejnosti.\nV roce 1922 „Ščedryk“ zazněl v newyorské Carnegie Hall v podání Ukrajinského národního sboru Oleksandra Košyce.\nV roce 1936 pracovník rádia NBC, Peter Wilhousky (původem Ukrajinec) napsal anglickou verzi této písně. Píseň je v angloamerické kultuře známá jako „\"Carols of the Bells\"“.\n\nZákladní hudební téma si Leontovyč vypůjčil z jedné z ukrajinských lidových písní, (tzv. „štědrovky“, které vedle koled jsou zpívané v období Vánoc). Leontovyčova verze v sobě spojuje principy folklorní a klasické polyfonie, díky čemuž dosahuje výjimečně harmonického zvuku a intenzivního napětí. \n\nЩедрик, щедрик, щедрівочка,\n\nПрилетіла ластівочка,\n\nСтала собі щебетати,\n\nГосподаря викликати:\n\n«Вийди, вийди, господарю,\n\nПодивися на кошару, -\n\nТам овечки покотились,\n\nА ягнички народились.\n\nВ тебе товар весь хороший,\n\nБудеш мати мірку грошей,\n\nХоч не гроші, то полова,\n\nВ тебе жінка чорноброва.»\n\nЩедрик, щедрик, щедрівочка,\n\nПрилетіла ластівочка.\n\nHark how the bells,\nsweet silver bells,\nall seem to say,\nthrow cares away\n\nChristmas is here,\nbringing good cheer,\nto young and old,\nmeek and the bold,\n\nDing dong ding dong\nthat is their song\nwith joyful ring\nall caroling\n\nOne seems to hear\nwords of good cheer\nfrom everywhere\nfilling the air\n\nOh how they pound,\nraising the sound,\no'er hill and dale,\ntelling their tale,\n\nGaily they ring\nwhile people sing\nsongs of good cheer,\nChristmas is here,\n\nMerry, merry, merry, merry Christmas,\nMerry, merry, merry, merry Christmas,\n\nOn on they send,\non without end,\ntheir joyful tone\nto every home\n\nDing dong ding… dong!\n\nHudba písně \"Carols of the Bells\" stala se leitmotivem četných reklam, je typicku vánoční znělkou řady amerických rozhlasových stanic. Její parodické verze zazněly v animovaných seriálech South Park a Family Guy. S touto koledou se rovněž můžeme setkat ve filmu Sám doma.\n\n"}
{"id": "275502", "url": "https://cs.wikipedia.org/wiki?curid=275502", "title": "Richard III. (Shakespeare)", "text": "Richard III. (Shakespeare)\n\nRichard III. je renesanční historická hra s prvky tragédie napsaná zhruba v roce 1591. Ve hře se střídají pasáže v blankversu a v próze. Autorem je William Shakespeare; do češtiny přeložili František Doucha (1855), Josef Václav Sládek (1903), František Nevrla (1960), Zdeněk Urbánek (1967), Břetislav Hodek (1972), Martin Hilský (2004) a Jiří Josek (2006). V současnosti jsou nejvíce používanými překlady poslední dva.\n\nHlavní postava je vytvořena dle skutečné historické postavy, Richarda III. Shakespeare ovšem postavu z politických důvodů posunul do role padoucha. Hra zdaleka není historicky přesná, už vzhledem k dobově tendenčnímu pojetí hlavní postavy, nicméně Richard III. je jedna ze Shakespearových nejpropracovanějších záporných postav.\n\nRichard, vévoda z Glostru, roznese po městě falešné věštby, které se dostanou až ke králi Edwardovi IV., jeho bratrovi, že královský rod vyvraždí královská osoba s iniciálem G. Vévoda z Clarence, je na rozkaz svého druhého bratra, krále Edwarda IV., uvězněn v Toweru, protože se jmenuje George a král se obává budoucí hrozby. V Toweru se s ním setká Richard, který mu slibuje, že ho z vězení za každou cenu dostane. Potom ale najme vrahy, aby jej zabili.\n\nRichard potká lady Annu, která se chystá pohřbít svého manžela, kterého Richard zabil. Král Edward je nemocen a smíří příbuzné své ženy Alžběty a ostatní pány. Při této příležitosti jsou všichni shromáždění prokleti zrádnou Markétou, manželkou bývalého krále Jindřicha. Richard králi řekne, že Clarence byl zabit na jeho rozkaz, protože jej nestihl včas odvolat. Edwardovi se přitíží a zemře.\n\nVlády se má ujmout jeho syn princ Edward, ale protože je ještě dítě, Richard je zvolen lordem protektorem. Později zabije prince Edwarda i jeho bratra, vévodu z Yorku, aby mu už nikdo nestál v cestě k trůnu. Poté už tedy není nikdo jiný, kdo by se stal králem.\n\nRichard se ožení s lady Annou, kterou ovšem také po nějakém čase zabije, protože se mu už nehodí. Nechá popravit i své věrné služebníky Buckinghama, Riverse, Hastingse, Graye a Vaughana. Po nějakém čase své vlády zjistí, že se proti němu zvedá povstání pod vedením Richmonda, který přijel z Francie, aby ho zabil a sám se stal králem Anglie. Richard si je jistý, že povstání porazí. Ještě předtím si sám pro sebe naplánuje svatbu s dcerou svého bratra, Alžbětou, aby ještě posílil své postavení. Vytáhne proti Richmondovi.\n\nVečer před bitvou ho ale straší duchové těch, které zabil, a přejí mu neúspěch, zatímco Richmonda povzbuzují a přejí mu vítězství. Na bitevním poli bojuje Richard hrdinně - snaží se zabít Richmonda, ale je pod ním zastřelen kůň a tehdy volá slavnou větu \"Království za koně!\", aby mohl Richmonda dohnat. Nakonec jej ale Richmond zabije a stane se králem.\n\n\n\n"}
{"id": "275505", "url": "https://cs.wikipedia.org/wiki?curid=275505", "title": "Reverzní proxy", "text": "Reverzní proxy\n\nReverzní proxy server je principem velmi podobný proxy serveru. Sdružuje (resp. rozděluje) požadavky klientů, kteří jsou k němu připojeni. V praxi se nejčastěji využívá s několika připojenými servery. Všechna připojení z internetu směřující na některý ze těchto serverů jsou směrována přes tento reverzní proxy server, který buďto požadavek zpracuje sám nebo ho předá dál serverům. \nReverzní proxy rozděluje vstupující provoz na několik serverů zachovávajíce jediný vnější interface pro klienta. Využívá se toho například pro vyvažování zátěže serverů zapojených v clusteru. Naopak obyčejný proxy server se využívá pro provoz do vnější sítě – příkladem může být proxy na výstupu ze sítě ISP, který předává HTTP požadavky do internetu a díky cachování snižuje zátěž linky.\n\n\n\n\n"}
{"id": "275507", "url": "https://cs.wikipedia.org/wiki?curid=275507", "title": "Berkové z Dubé", "text": "Berkové z Dubé\n\nBerkové z Dubé byli starý český šlechtický rod, který se vyčlenil z rodu pánů z Dubé a jsou tak jednou z linií Ronovců. Ve své době patřili k nejbohatším rodům. Drželi majetky zejména v severních a východních Čechách, ale i na Moravě a v Kladsku. Hlavním domíniem bylo Českolipsko. V roce 1637 byl rod povýšen na říšská hrabata. Rod přišel o moc v 18. století.\n\nSvůj původ odvozují od Smila z Tuháně z konce 12. století. Jeho synové Jindřich a Častolov jsou uváděni v první půli 13. století jako bratři z Tuháně a Žitavy, kteří kraj na severu získali od panovníka. Oni a jejich synové založili další rodové větve, např. pánů z Klinštejna, pánů z Lipé, Škopkové z Dubé, Lichtenburkové, Páni z Dubé, Adršpachové z Dubé.\n\nVětšina Ronovců podporovala krále i vojensky a také za to získávala majetek, tituly, důležité funkce v království. V předbělohorské době podporovala většina berkovských větví protireformaci a stala tedy na straně Habsburků.\nZ hlediska předků rodiny Berků z Dubé je důležitý starší ze synů, Častolov ze Žitavy. Měl tři syny – Jindřicha, Častolova a Chvala a také dceru. Pro Berky z Dubé je předkem nejstarší syn Jindřich, uváděný v listinách v letech 1249 až 1290. Zprvu jako Jindřich, Hajman, pak hlavně jako Hynek z Dubé (Hynek je přes latinu přepisován pozdějšími kronikáři jako Jindřich).\n\nPosledně zmiňovaný Hynek Berka z Dubé měl tři syny. Nejstarší byl Hynek mladší z Dubé, prostřední Albrecht a nejmladší Čeněk.\n\nNejstarší syn Hynek mladší z Dubé je zmiňován v archiváliích z let 1276 až 1309. Měl čtyři syny\n\nKuřívody drželi Berkové v letech 1297 až 1621. Po bitvě na Bílé hoře pán na zámku Kuřívody Bohuchval Berka ze země emigroval a zkonfiskovaný majetek získal Albrecht z Valdštejna.\n\nKuřivodská větev Berků byla velmi početná. Mezi vlastníky jsou z různých pramenech citování Hynek Berka (1297), jeho syn Hynek Berka (založil 1337 Bělou pod Bezdězem), jeho synové Jindřich a Hynek Berkové (zmiňováni 1348), syn Jindřicha další Jindřich (Jindřich řečený Berka z Dubé a pán na Housce) zde zůstával dle listin mezi roky 1363 až 1391. Zemřel asi roku 1404. Od roku 1405 patřilo městečko dalšímu Jindřichu Berkovi, který o rok později zemřel a došlo k dělení majetku, dostal se sem příbuzný Hynek Berka nejmladší. V roce 1415 je majitelem uváděn Václav z Dubé, sezením v Kuřívodech. Po jeho srmti se zde vystřídali další Berkové, roku 1430 je uváděn zdejším pánem \"Chval z Dubé, odjinud z Kuřích Vod\". Po něm se zde vystřídali další Berkové, např. 1454 Aleš Berka z Dubé (měl i Zakšín), jeho syn Jiří Berka (1492–1513). Posledním významným vlastníkem Kuřívod byl od roku 1601 zmiňovaný Bohuchval Berka.\n\nDo Zákup se Berkové z Dubé dostali kolem roku 1463. Byl to Jindřich Berka Dubský a jeho synové Jaroslav, Jiří, Petr a Jan. Po smrti otce měli majetek společný, v nedílu. Jan v roce 1492 zemřel. V roce 1518 (definitivně 1532) Zákup získal Zdislav Berka, přívrženec Ferdinanda I. Habsburského. Za podporu Ferdinanda při volbě českým králem získal odměnou řadu hodností a úřadů: nejvyšší sudí, královský rada, nejvyšší hofmistr (1534–1553), fojt Horní Lužice (1527). Zemřel roku 1553. Byl třikrát ženatý, potomků se nedočkal.\n\nTři roky po jeho smrti se dle závěti Zákup a dalších panství na severu Čech ujal Zbyněk Berka z Dubé, téhož roku se oženil, měl čtyři syny a dceru, dostavěl v Zákupech řadu staveb včetně krypty tamního kostela a zde také byl roku 1578 spolu s manželkou a řadou potomků pohřben. V kryptě bylo pohřbeno 23 příslušníků rodu Berků. Zákup se ujal jeho druhorozený syn Václav, protože prvorozený Jan byl roku 1578 svým sluhou v České Lípě zavražděn.\nVáclav se zadlužil a o Zákupy v roce 1612 přišel. Tím rod Berků své působení v Zákupech skončil.\n\nV České Lípě byl farní kostel sv. Petra a Pavla zhruba v prostoru dnešního Škroupova náměstí. Po prvním ničivém požáru města v roce 1787 byly jeho zbytky vč. hrobek vykradeny kvůli cennostem i kovům, kosti pohřbených vyházeny na zem. Po druhém požáru byly rozebrány měšťany v okolí i zdi a celý prostor byl zastavěn.\n\nV kostele byly dvě hrobky Berků. První starší byla vybudována při vysvěcení kostela roku 1490. Byl zde pohřben roku 1493 Jaroslav Berka z Dubé, vrchní sudí u dvora (z milštejnské rodové větve), dále jeho syn, pán v Zákupech Zdislav Berka z Dubé a Lipé roku 1553 a také v dubnu 1540 Jaroslavův synovec, syn Petra Berky Jiljí Berka.\n\nDruhá hrobka s kryptou byla v podzemí. Zde byli pohřbeni roku 1570 Zikmund Berka z Dubé, druhý syn Petra Berky z Dubé a roku 1594 i jeho druhá manželka Kunhuta Berková z Dubé. V červenci 1607 přibyl Adam Berka z Dubé, vnuk zmíněného Zikmunda a roku 1617 Anna, rozená Berková, provdaná Salhausenová.\n\nZřejmě někde v tomto kostele byly hroby Jana Berky z Dubé, zabitého roku 1578 svým lokajem a Jana Hovory Berky z Dubé, což byl pán na Stružnici. Pohřben byl zde roku 1603.\n\nBerkové mají v erbu, stejně jako všechny ostatní odnože Ronovců, černé sukovité větve čili ostrve ve zlatém poli. Toto znamení Ronovců pochází od německého pojmenování ostrve – Ronne. Po povýšení do hraběcího stavu vylepšili svůj erb o červený štítek s černým lvem na skále.\n\n\nFrantišek Antonín Berka z Dubé (1635–1706), císařský tajný rada a poslední příslušník rodu, byl donátorem 41. kaple Svaté cesty z Prahy do Staré Boleslavi, založené roku 1674. Také byl donátorem kaple Obětování Panny Marie na Svaté Hoře u Příbrami v roce 1661.\n\n\n\n"}
{"id": "275509", "url": "https://cs.wikipedia.org/wiki?curid=275509", "title": "Martin Havel", "text": "Martin Havel\n\nMartin Havel (* 21. března 1966 Karlovy Vary) je český politik, právník a manažer, od března 2015 do listopadu 2016 hejtman Karlovarského kraje, předtím v letech 2008 až 2015 první náměstek a řadový náměstek hejtmana, v letech 2014 a 2015 zastupitel města Karlovy Vary, člen ČSSD.\n\nVystudoval dvě vysoké školy - právo na Fakultě právnické Západočeské univerzity v Plzni a ekonomii na Vysoké škole Karlovy Vary. Pracoval na různých funkcích na Celním úřadu v Karlových Varech, své působení zakončoval v roce 2002 ve funkci ředitele této instituce. V letech 2002 až 2004 byl tajemníkem Magistrátu města Karlovy Vary, následně mezi roky 2004 a 2008 řídil karlovarskou pobočku ČSOB.\n\nV letech 2005 až 2007 byl společníkem ve firmě Ekonomické a právní poradenství (majetková účast 25 %). Vzhledem k politickým funkcím byl či je členem statutárních orgánů několika městských a krajských institucí, např.: předseda správní rady obecně prospěšné společnosti \"Hvězdárna a radioklub lázeňského města Karlovy Vary\" (2003–2010), člen správní rady Nadace Film-Festival Karlovy Vary (2008–2009), předseda dozorčí rady Karlovarské krajské nemocnice (od 2009), člen představenstva akciové společnosti Klimentovská (2009–2011) či člen dozorčí rady společnosti Letiště Karlovy Vary (od 2009).\n\nMartin Havel je ženatý, má jednu dceru a jednoho syna. Žije v karlovarské městské části Drahovice.\n\nOd roku 2004 je členem ČSSD, v níž zastává pozici místopředsedy ČSSD v Karlovarském kraji a post člena Ústředního výkonného výboru ČSSD.\n\nV komunálních volbách v roce 2006 kandidoval za ČSSD do Zastupitelstva města Karlovy Vary, ale neuspěl. Podařilo se mu to až ve volbách v roce 2014, kdy byl původně na kandidátce na 9. místě, ale vlivem preferenčních hlasů skončil na 4. místě (strana přitom ve městě získala 5 mandátů). V březnu 2015 se po zvolení hejtmanem Karlovarského kraje mandátu vzdal.\n\nV krajských volbách v roce 2008 byl za ČSSD zvolen do Zastupitelstva Karlovarského kraje a v listopadu 2008 se stal 1. náměstkem hejtmana pro oblast ekonomiky, legislativy a informatiky. Působil také jako člen předsednictva Rady hospodářské a sociální dohody Karlovarského kraje, člen Bezpečnostní rady Karlovarského kraje a člen Výboru Regionální rady regionu soudržnosti Severozápad. V krajských volbách v roce 2012 mandát zastupitele obhájil a v listopadu 2012 se stal náměstkem hejtmana pro oblast investic a grantových schémat, projektového řízení a informatiky a legislativy.\n\nPo rezignaci Josefa Novotného na post hejtmana Karlovarského kraje na konci ledna 2015 se ČSSD a KSČM nedokázaly dohodnout na jeho nástupci, ale ani na přechodném způsobu, jak kraj vést. Koalice se tedy rozpadla a Martin Havel v polovině února 2015 rezignoval na post náměstka hejtmana. Po složitých jednáních vznikla nová koalice ČSSD, ODS, HNHRM a TOP 09 a Starostů pro Karlovarský kraj (koalici podporuje i strana ALTERNATIVA) a právě Martin Havel byl nakonec dne 9. března 2015 zvolen hejtmanem Karlovarského kraje, získal 32 z 37 platných hlasů. V krajských volbách v roce 2016 byl lídrem kandidátky ČSSD v Karlovarském kraji a mandát zastupitele obhájil. ČSSD se však nepodařilo uzavřít krajskou koalici, a tak jej dne 22. listopadu 2016 vystřídala v křesle hejtmana Jana Mračková Vildumetzová.\n\nVe volbách do Poslanecké sněmovny PČR v roce 2010 kandidoval za ČSSD v Karlovarském kraji, ale neuspěl.\n"}
{"id": "275510", "url": "https://cs.wikipedia.org/wiki?curid=275510", "title": "Nabis (umění)", "text": "Nabis (umění)\n\nLes Nabis neboli nabisté je skupina francouzských malířů, vedená Paulem Sérusiérem, podléhající vlivu Paula Gauguina. Patřili k ní Pierre Bonnard, Maurice Denis, Paul Ranson, Edouard Vuillard, maďarský malíř József Rippl-Rónai a jiní.\n\nNázev pochází z tehdejší hebrejštiny a znamená „proroci“. Malíři se v 90. letech 19. století scházeli v Ransonově ateliéru, častovali se podivnými přezdívkami a diskutovali o symbolismu. Oproti impresionismu zdůrazňovali barevnou plochu a souvislé kontury. Modelace a prostorové hodnoty malby ustupují do pozadí. \nTeoretik skupiny Maurice Denis definoval obraz jako plochu pokrytou barvami, uspořádanou dle určitých zákonů.\n\nKromě Gauguina na skupinu působili také Odilon Redon (jeho nejznámější obrazy jsou: \"Oko jako balón\", \"Kyklop\", \"Zavřené oči...\", jeho imaginaci a protikladnost vysoce ocenili i surrealisté) a G. Morreau (hojně užíval mytologická a náboženská témata, stylizoval kresbu neobvyklým osvětlením a dekorativním koloritem, tím dosahoval čarovné působivosti. Jeho díla: \"Salome\", \"Zjevení\"). Dále se skupina Nabis nechala volně inspirovat japonským barevným dřevořezem. Významně zasáhla do užitého umění, plakátu, divadelní dekorace a knižní ilustrace.\n\n"}
{"id": "275511", "url": "https://cs.wikipedia.org/wiki?curid=275511", "title": "Oxid chlorný", "text": "Oxid chlorný\n\nOxid chlorný, ClO, je nestabilní chemická sloučenina. Je to oxid jednomocného chloru.\nZa laboratorní teploty je to hnědožlutý plyn a po ochlazení pod teplotu varu se změní v hnědočervenou explozivní kapalinu.\nJe to anhydrid kyseliny chlorné.\n\nVzniká jako nestabilní produkt rozkladu chlornanu vápenatého.\nVe vyšších koncentracích se výbušně rozkládá po iniciaci třením nebo statickou elektřinou.\n\n"}
{"id": "275512", "url": "https://cs.wikipedia.org/wiki?curid=275512", "title": "Ježek západní", "text": "Ježek západní\n\nJežek západní (\"Erinaceus europaeus\"), známý též pod názvem ježek obecný, je spolu s ježkem východním jediní zástupci čeledi ježkovitých (Erinaceidae) v ČR. Vyskytuje se v podstatě na celém území České republiky. Obývá území od nížin až po 800 m n. m., výjimečně jej můžeme spatřit až 1100 m vysoko. Žije na okrajích lesů, na pasekách, v křovinatém terénu, v parcích a zahradách nebo ve městech. (K rodu ježek viz také Erinaceus.)\n\nJežek západní je až 31 cm velký a až 1300 g vážící Hmyzožravec, který svými rozměry patří k největším hmyzožravcům v Evropě. Je o něco větší než ježek východní. Srst, která pokrývá nohy, břicho, hrdlo, krk a část hlavy, je řídká a hrubá, na bocích hnědá, na břiše světlá s podélnou hnědou skvrnou. Skvrna je u mladých nebo starých jedinců méně výrazná. Typicky zbarvená je srst hlavy, resp. obličejové masky: na světlé hlavě má tmavohnědý pruh tvarovaný do písmene V – táhne se od čenichu k očím a tvoří ježkovi západnímu tzv. brýle. Hřbet a boky kryje 7000-8000 bodlin, které jsou 2–3 cm dlouhé, stejnoměrně tmavo-bíle pruhované a pravidelně uspořádané, „učesané“ jedním směrem - dozadu.<br>\n\nZe smyslů má nejlépe vyvinutý čich, cítí i potravu žijící v zemi. Kromě čichových buněk v čenichu má funkční přídatný čichový orgán na horním patře v ústní dutině, tzv. Jacobsonův orgán. Na konci čenichu má hmatové vousy. Kromě čichu mu v orientaci nejvíce pomáhá sluch. Vidí špatně ve dne i v noci.\n\nOdlišení od ježka východního:\n\nKromě období rozmnožování žije ježek západní samotářsky. Je aktivní v noci, kdy bývá slyšet jeho funění a dupání; během noci urazí 700–1500 metrů. Ve dne odpočívá v hnízdě vystlaném trávou a listím, umístěném v méně dostupných místech, např. pod většími kameny a padlými kmeny, mezi kořeny stromů a keřů, pod chrastím, u zídek a zdí, pod uskladněným dřívím, kůlnami a přístavky. Zimní období přečkává zimním spánkem, do kterého upadá v říjnu nebo listopadu a který trvá většinou do května. Zimní hnízdo bývá zakryto vrstvou hrabanky a nemá vchod, protože jej ježci ucpou. Anděra uvádí, že začátek hibernace signalizuje ježkům vedle prodlužujících se nocí i pokles průměrné teploty vzduchu přibližně o 10 až 15 stupňů Celsia. V nepromrzajícím úkrytu spí ježek stočený na bok. Tělesná teplota se mu sníží na 5 až 8 stupňů Celsia a počet tepů srdce z dvou set až tří set na pouhých pět za minutu. V intervalech několika dní či týdnů se probouzí, aniž by opouštěl úkryt. Ježek umí dobře plavat, šplhat, a pokud je k tomu donucen, dokáže i poměrně rychle běhat.\n\nPři pocitu ohrožení ježek zpevní a naježí bodliny, někdy nadskakuje a odrazuje také hlasitým funěním. Uslyší-li predátora (lišku, psa), stočí se do klubíčka; bodlinatá koule většinu živočichů odradí. Predátorem ježka je výr velký a tchoř.\n\nAčkoli je všežravec, dává přednost živočišné potravě, zvláště bezobratlým živočichům, mezi které patří slimáci, žížaly, brouci nebo jiný hmyz a jejich larvy. Preferuje žížaly, stonožky \"Glomeris marginata\" a \"Tachypodoiulus niger\" nebo zástupce čeledi střevlíkovitých \"Carabus nemoralis\". Občas se přiživuje i žábami, malými hlodavci, mladými ptáky, ptačími vejci nebo plody. Potravu vyhledává čichem, který má výborně vyvinutý. Denně spotřebuje 50–70 g potravy, tedy asi desetinu své hmotnosti.\n\nSamička má pohlavní orgán u řitního otvoru, sameček téměř ve středu břicha. Páří se od května do října, přičemž se samec se samicí nejprve honí, poté samec do samice naráží, kouše ji, prská, syčí. Samička připravená k páření sklopí ostny na hřbetě, aby se sameček nepopíchal. Po 31denní až 35denní březosti rodí 2–10 mláďat, obvykle v jednom vrhu ročně. Mláďata váží pouhých 10–25 g, jsou slepá a holá – ostré a pevné bodlinky jsou zabořené hluboko v kůži. Po porodu kůže seschne a objeví se řídké bílé bodlinky, které jsou 24 hodin po porodu asi 2,5 cm dlouhé. Po několika dnech je doplní bodliny běžné barvy; po několika měsících jsou nahrazeny bodlinami dospělců. Do bodlinaté koule se ježčata dokáží schoulit po 11 dnech, vidět začínají po dvou týdnech života. V přírodě se ježek západní dožívá 2–3 let. (Zejména v prvním roce života je úmrtnost obrovská, asi 60 až 70 %. Značná je také během zimního spánku.)\n\nObývá celé území Čech, Slezska a značnou část Moravy do podhůří Beskyd a jižně přibližně k hlavnímu toku Moravy.<br>\nV Evropě se vyskytuje od Finska, kde byl vysazen, střední Skandinávie a Britských ostrovů po jih Pyrenejského poloostrova a Itálii, východní hranice areálu běží ze severozápadu evropské části Ruska přes západního Polsko, naše území do západního Slovinska. Vyskytuje se také na některých středomořských ostrovech (Korsika, Sardinie, Elba, Sicílie aj.). <br>\nV místech hojnějšího výskytu ježka západního i ježka východního se někdy objevují obtížně určitelní jedinci (křízenci), kteří nesou znaky obou druhů.\n\nV minulosti byl rovněž dovezen na Nový Zéland, v současnosti je široce rozšířen a ohrožuje mimo jiné původní druhy obojživelníků, ptáků a bezobratlých.\n\nČeské rodové jméno „ježek“ je ustrnulá zdrobnělina původního rodového jména „jež“.\n\nHmotnost dospělého zdravého ježka by měla být nad 800 g. K úspěšnému přezimování potřebuje ježek hmotnost minimálně 600–700 g. Pokud koncem října ježek váží méně než 400 g nebo v listopadu méně než 600 g, potřebuje lidskou pomoc. Stejně tak, je-li zraněný, nemocný (pohybuje se obtížně, je malátný, při dotyku rukou nenaježí bodliny, nestočí se do klubíčka), lapený v pasti, nalezený během zimy, silně napadený parazity (klíšťata, blechy, muší vajíčka). Nejvhodnější je kontaktovat nejbližší záchrannou stanici (https://web.archive.org/web/20170915203044/http://www.zvirevnouzi.cz/zachranne-stanice).\n\n\n\n"}
{"id": "275515", "url": "https://cs.wikipedia.org/wiki?curid=275515", "title": "Ježek východní", "text": "Ježek východní\n\nJežek východní (\"Erinaceus\" \"roumanicus\") jeden ze dvou druhů ježků žijících na území ČR.\n\n\nJežek východní žije ve střední a východní Evropě, Balkánském poloostrově, západní hranici výskytu tvoří Polsko, Česká republika a Rakousko. Vyskytuje se na téměř celém území ČR mimo větší část západních Čech.\n\nJežek východní pochází ze stepí, které kdysi pokrývaly jihovýchod a východ Evropy, a tak si víc než ježek západní libuje na suchých a teplých místech, hlavně v nížinách, jako jsou lomy a rokliny, křovinaté meze a stráně, sady a zahrady.\nDélka trusu:až 4 cm\n\n"}
{"id": "275516", "url": "https://cs.wikipedia.org/wiki?curid=275516", "title": "Wysoki Kamień", "text": "Wysoki Kamień\n\nWysoki Kamień (německy \"Hochstein\") je výrazná hora kuželovitého tvaru, nacházející se v polské části Jizerských hor, na jihovýchodním konci Vysokého jizerského hřebene. Zhruba 2,5 km jihovýchodně od vrcholu leží město Szklarska Poręba.\n\nPro pohodlí turistů chodících na vrchol především z lázeňského města Świeradów Zdrój, nechali v roce 1837 Schaffgotschové postavit na vrcholu dřevěnou chatu. Ta byla ve své době častým cílem výletníků. Tato chata stála na vrcholu Wysoki Kamień až do roku 1882, kdy vyhořela. Na protilehlé vrcholové skále stála také dřevěná rozhledna. Chata i rozhledna byly v pronájmu a tak se zde vystřídalo mnoho hospodářů. K chatě byla vystavena nová cesta a v zimě také sáňkařská dráha, po které bylo možno dojet až do Szklarske Poręby.\nV roce 1945 byla chata částečně zbourána. Zůstal jen příbytek pro deset osob. V roce 1950 přešla chata do rukou polského turistického spolku \"(PTTK)\", pod jehož vedením chátrala až do roku 1962 kdy byla uzavřena a v roce 1963 definitivně zbourána.\nRoku 2002 byla započata stavba nové horské chaty (majitel Josef Gołba).\n\nNa vrcholu se nachází skaliska a rozestavěná (rok 2007) horská chata (otevřený je pouze bufet). Z hory je výhled na téměř celé Jizerské hory a severní stranu Krkonoš. Při dobré viditelnosti lze spatřit i Ještěd.\n\nPřístup na vrchol je možný ze tří stran:\n"}
{"id": "275517", "url": "https://cs.wikipedia.org/wiki?curid=275517", "title": "WLM", "text": "WLM\n\nZkratka WLM může znamenat: \n"}
{"id": "275518", "url": "https://cs.wikipedia.org/wiki?curid=275518", "title": "Kurganská oblast", "text": "Kurganská oblast\n\nKurganská oblast ( , \"Kurganskaja oblasť\") je federální subjekt Ruské federace (oblast). Administrativní centrum je Kurgan. Je začleněna do Uralského federálního okruhu.\n\nLeninův řád (1959)\n\nDle sčítání v r. 2002 byli z 1 019 532 obyvatel Kurganské oblasti největší etnickou skupinou Rusové (932 613) a tvořili 91,4 % populace. Ostatní větší etnické skupiny byli Tataři (20 899) s 2 %, Baškirové (15 343) s 1,5 %, Kazaši (14 804) 1,5 % a Ukrajinci (11 243) s 1,1 %. Ostatní populace je tvořena více než 140 různými etnickými skupinami (všechny pod 0,5 %).\n\n\nPrůmysl potravinářský, textilní a strojírenský (autobusy, zemědělské, polygrafické a chemické stroje).\n\n"}
{"id": "275528", "url": "https://cs.wikipedia.org/wiki?curid=275528", "title": "Tenisový turnaj v Adelaide", "text": "Tenisový turnaj v Adelaide\n\nTenisový turnaj v Adelaide (oficiální název Next Generation Adelaide International) byl v letech 1972–2008 tenisový turnaj mužského okruhu ATP. Turnaj se konal pravidelně první týden v roce na tvrdém povrchu v areálu Memorial Drive Park v Adelaide, Austrálie.\n\nV letech 1972-1980 a r. 1988 se v Adelaide konal nepravidelně i tenisový turnaj žen okruhu WTA. K roku 2008 byla celková dotace turnaje 419 000 USD, vítěz dvouhry získal 64 800 USD.\n\nV ročníku 1998 se stal místní rodák Lleyton Hewitt ve věku 16 let a 11 měsíců nejmladším vítězem turnaje okruhu ATP v historii.\n\nOd roku 2009 pořadatelství turnaje přešlo do Brisbane.\n\n"}
{"id": "275533", "url": "https://cs.wikipedia.org/wiki?curid=275533", "title": "Unified Video Decoder", "text": "Unified Video Decoder\n\nUnified Video Decoder, dříve označovaný jako Universal Video Decoder, zkráceně UVD je dekodér videa od společnosti AMD. Umožňuje hardwarové dekódování video kodeků H.264 a VC-1. Je součástí technologie ATI Avivo HD.\n\nUVD nyní (Q1 2011) podporuje pouze DXVA (DirectX Video Acceleration) API specifikace pro Microsoft Windows a Xbox 360 platformu.\n\nSchopnost přehrávat HD videa (filmy) na nosičích Blu-ray a HD-DVD s minimálním vytížením procesoru (CPU).\n\nUVD je obdoba PureVidea HD.\n\nUVD je podporování na operačním systému Windows od vydání technologie a na linuxu od října 2008.\n\nUVD se nalézá na grafických kartách ATI Radeon série HD 2000, vyjma série HD 2900 a na grafických kartách ATI Radeon série HD 3000. Podobně je tomu i u NVIDIA, zde nalezneme PureVideo HD na grafických kartách NVIDIA GeForce série 8400, 8500, 8600 a 8800 (G92).\n\nGrafické karty ATI Radeon série 2400 a NVIDIA GeForce série 8400 nedosahují při přehrávání HD obsahu kvalit výkonnějších modelů. \nPureVideo HD nenabízí úplnou akceleraci VC-1 a má tak vyšší nároky na CPU při jeho dekódování.\n\nNejnovější generací s podporou UVD je GPU R900.\n\nUVD 3 přidává podporu pro DivX a Xvid dekódování skrze MPEG-4 Par 2 a Blu-ray 3D skrze MVC.\n\nUVD 2.2 má přepracované rozhraní lokální paměti a rozšířenou podporu video formátů MPEG2, H.264 a VC-1. Přesto se mnohdy objevuje pod názvem UVD 2. Čip RV770 a RV730 mají speciální logickou jednotku pro hardware dekódování video formátů MPEG2, H.264 a VC-1 s 2 vlákny. UVD 2.2 je pouze malé vylepšení UVD 2.\n\nUVD 2 podporuje dekódování H.264, MPEG-4 AVC a VC-1 s vysokým datovým tokem, stejně dobře jako MPEG2 dekódování. Podporuje taky dekódování 2 vláken a režim obrazu v obrazu (\"Picture-in-Picture mode\"). Díky tomu je UVD2 plně kompatibilní s BD-Live.\n\nUVD je založen na videoprocesoru ATI Xilleon a tvoří část grafického procesoru (GPU). Dekódování videa H.264/AVC a VC-1 je, podle tvrzení ATI, realizováno zcela prostřednictvím UVD. UVD je schopen dekódovat video kódované v H.264 při datovém toku až 40Mbit/s. Zajišťuje plynulé přehrávání videí na nosičích Blu-ray a HD-DVD v rozlišení až 1080p. Souvislé-adaptivní binární aritmetické kódování (CABAC) podporuje dekódování dvou datových toků, které by měly zajistit možnost funkce obraz v obraze (PiP). \n\nPředcházející generace videoakceleračních bloků jako např. ATI Avivo a PureVideo (NVIDIA) zajišťovaly částečnou akceleraci VC-1 a H.264, přičemž část procesu zpracovávání videa byla realizována CPU. UVD rovněž obsahuje pokročilé funkce pro odstranění šumu (denoising), odstranění prokládání (deinterlacing) a změnu velikosti (rozlišení) videa (scaling/resizing). AMD říká, že blok UVD zaujímá v jádře GPU plochu pouze 4.7mm při výrobní technologii 65nm.\n\n\n"}
{"id": "275538", "url": "https://cs.wikipedia.org/wiki?curid=275538", "title": "Klášter Viktring", "text": "Klášter Viktring\n\nKlášter Viktring ( \"Stift Viktring\") je rakouský cisterciácký klášter ve stejnojmenné městské části Klagenfurt am Wörthersee v Rakouských Korutanech.\n\nKlášter byl založen roku 1142 jako cisterciácká fundace. Fundátorem byl Bernard z Trixenu ze sponheimské dynastie a jeho žena Kunhuta Štýrská. První mniši dorazili do Viktringu z francouzského kláštera Villers-Bettnach z morimondské filiační řady.\n\nPůsobil zde mj. Jan z Viktringu, sektetář českého krále Jindřicha Korutanského a jeho dcery Markéty.\n\nDceřiným klášterem je slovinský klášter Kostanjevica založený roku 1234.\n\n"}
{"id": "275540", "url": "https://cs.wikipedia.org/wiki?curid=275540", "title": "Sarmati", "text": "Sarmati\n\nSarmati (, ) byl původem íránský kočovný a pastevecký lid, příbuzný se Skyty, Médy a Peršany. Jejich kultura vzkvétala od asi 5. století př. n. l. do 4. století našeho letopočtu.\n\nPrvní zmínky o Sarmatech pocházejí ze spisů Herodota, Hippokrata a Strabóna. Ve starořeckých dílech je uvedeno, že obývali území na východ od Visly.\n\nSarmati pocházeli ze středních částí euroasijské stepi a byli součástí širších skytských kultur. Kolem 4. a 3. století před naším letopočtem se začali přesouvat západním směrem a kolem roku 200 před naším letopočtem začali dominovat blízce příbuzným Skytům. V největším rozsahu, kolem 1. století našeho letopočtu, tyto kmeny pokrývaly území od řeky Visly po ústí Dunaje, na východě k Volze až po břehy Černého a Kaspického moře a na jihu po Kavkaz.\n\nJejich území bylo řecko-římským etnografům známé jako Sarmatia (Sarmátie) a odpovídalo západní části velké Skýtie. Zahrnovala dnešní střední a jihovýchodní Ukrajinu, jižní Rusko, ruskou Volhu a jižní Ural), také v menší míře severovýchodní Balkán a okolí Moldavska). V 1. století našeho letopočtu začali Sarmati ve spojení s germánskými kmeny narušovat území římské říše. Ve 3. století našeho letopočtu bylo jejich dominantní postavení na pontské stepi zlomeno germánskými Góty. V souvislosti s vpády Hunů ve 4. století se mnoho Sarmatů připojilo ke Gótům a jiným germánským kmenům (Vandalům) a usadili se na území západořímské říše. Protože velké části dnešního Ruska, konkrétně území mezi pohořím Ural a řekou Don, byly v 5. století před naším letopočtem ovládány Sarmaty, jsou tyto stepi nazývány také „vlastí Sarmatů“.\n\nSarmati byl nakonec rázně asimilováni (např. slavizováni) a absorbováni proto-slovanskou populací východní Evropy\n\nMezi sarmatské kmeny náležely Jazygové, Roxolani, Syrakové, Aorsové, Alani a snad i Antové, u nichž se předpokládá smíšený sarmatsko-slovanský původ. Nejstarší Sarmati sídlili v 6. století př. n. l. v povodí dolní Volhy. Vedli kočovný nebo usedlý život na pomezí mezi dnešní Moldávií, Ukrajinou, Polskem a pobřežím Černého moře. Postupně se šířili na východ do oblasti Aralského jezera, přes Kazachstán až k Altaji na jižní Sibiří a na jih k severním svahům Kavkazu. Stopy po jejich pobytu byly odhaleny zejména u přítoků Dněstru, Dněpru, delt Amudarji i Syrdarji, v povodí Volhy, Samary a na Uralu. Stopy po většině sarmatských kmenů mizí v prvních staletích našeho letopočtu. Nejdéle přežili Alani, kteří se zapojili do Stěhování národů. Tehdy pod tlakem Hunů opustili povodí Donu a Volhy, spojili se s germánskými Vandaly a Svéby a putovali na západ. Postupně pronikli až na Pyrenejský poloostrov a do severní Afriky. Část Alanů odešla na jih, do oblasti řeky Kubáně a na severní Kavkaz, kde vytvořili raně středověké království. Ve 12. století bylo jejich území připojeno ke Gruzii. Jejich potomci zde však žijí dodnes jako Oseti.\n\nSarmati byli především kočovní nebo polokočovní pastevci, ale některé populace žily i usedle. Kočovní Sarmati nezakládali stálé osady, žili v jurtách, umístěných na vozech, chovali koně, skot i ovce, s nimiž kočovali stepí.\n\nUsedlí Sarmati byli méně početní. Obývali především lesostepi v povodí Prutu, Dněstru a Dněpru (Černjachovská kultura), ale patřili k nim i kavkazští Alani. V těchto oblastech byly objeveny zbytky stálých osad s nálezy sarmatských artefaktů. V oblasti lesostepi se mohlo jednat o smíšené sarmatsko-germánské, sarmatsko-bulharské nebo sarmatsko-slovanské (Antové) osídlení.\n\nSarmatští válečníci bojovali většinou jako tzv. \"katafrakti\" neboli clibanarii, tedy těžká jízda, vyzbrojená kopími a dlouhými meči. Jezdci používali nejčastěji destičkovou, koženou nebo kroužkovou zbroj a žebrové přílby. Podle Pausania vyráběli destičkovou zbroj z koňských kopyt. Na rozdíl od těžké jízdy jiných tehdejších vojsk (Peršané, Číňané, Římané aj.) nepoužívali ochrannou zbroj pro koně. Lehká jízda nebyla vybavená ochrannou zbrojí, používala luky, vrhací oštěpy a lasa, jimiž strhávali z koní nepřátelské jezdce. Pěchotu Sarmati patrně vůbec nepoužívali.\n\nO náboženství Sarmatů dnes není mnoho známo. Římský historik Ammianus Marcellinus psal o uctívání boha války v podobě meče, zabodnutého do hromady klestí (totéž uvádí o několik staletí dříve Hérodotos u Skytů, podobné symboly se objevovaly později i u Hunů). Sarmatské umění často zobrazuje tvory podobné gryfům nebo ptáku Símurghovi z perské mytologie, je proto pravděpodobné, že v jejich mytologii hráli důležitou roli. Písemné památky se dochovaly pouze u Alanů a to až z pozdního období, kdy byly tradiční představy silně promísené křesťanstvím. Jedním z nejdůležitějších bohů byl tehdy \"Uastyrdží\", ztotožněný se sv. Jiřím a \"Uacilla\", ztotožněný se sv. Basilem. Vládce podsvětí \"Barastyr\" byl ztotožněn s Ďáblem. Mezi další mytologické bytosti Alanů patřili jednoocí obři \"Uajugové\", podobní antickým Kyklopům nebo podzemní skřeti \"Kadziové\" s chodidly obrácenými dozadu.\n\n\n"}
{"id": "275542", "url": "https://cs.wikipedia.org/wiki?curid=275542", "title": "Pilská nádrž", "text": "Pilská nádrž\n\nPilská nádrž se nachází 2,6 km vzdušnou čarou severozápadně od obce Bohutín v lesnatém údolí v Brdech. Je vybudováno na Pilském potoce, který v tomto údolí pramení ve výšce 772 m, východně od sedla mezi Tokem a Brdcemi.\n\nNádrž byla budována v letech 1849–1853 původně jako zásobárna vody, potřebné pro příbramské doly a hutě, v současnosti představuje největší rezervoár pitné vody pro příbramskou aglomeraci. Původní jméno nádrže znělo \"Sofiin rybník\". Nádrž byla vybudována zhruba v místech původního rybníka Pilka, později pak převzala jeho jméno.\n\nV r. 1854 zde po dlouhodobých deštích došlo k těžké havárii. Hráz se před půlnocí 21. června zcela protrhla, přívalová vlna způsobila veliké materiální škody zejména v Bohutíně, kde také 2 osoby zahynuly. Od té doby procházela nádrž řadou různých rekonstrukcí s omezeným provozem až do r. 1956, kdy byla zahájena zásadní rekonstrukce díla. Až do r. 1983 pak probíhal opět omezený provoz. Teprve 31. 12. 1985 byla nádrž poprvé naplněna až na přelivovou hranu. Drobné opravy a rekonstrukce pak proběhly ještě několikrát, naposledy v roce 2007.\n\nSoučasná šířka hráze je v koruně 5 m, její délka je 380 m, kóta koruny hráze je 672,7 m a výška hráze je 19 m. Nádrž zadržuje 1 600 000 m³ vody, typické vysokou kyselostí. Plocha zcela zalesněného povodí je 6,6 km² a zatopená plocha je 20,79 ha.\n\nÚdolí, ve kterém se nádrž nachází, je zcela zalesněno a je velmi půvabné. Od místa, kde Pilský potok před Bohutínem opouští les až do tzv. Borského sedla (790 m) mezi vrchem Brdce (839 m) a jižním vedlejším vrcholem Toku, je dlouhé 6,8 km. V nejužším místě (poblíž hráze nádrže) je široké 0,9 km, v nejširším – od předvrcholu Brdců (kóta 770 m) na jihu a vrchem Na káni (792 m) na severu pak 2,1 km.\n\nÚdolí obklopují vrchy Zavírka (719 m), Brdce (839 m), jižní vedlejší vrchol Toku, Na káni (792 m) a Ohrádka (747 m). Nad nádrží se rozkládá rašeliniště, které je však v důsledku některých necitlivých vodohospodářských zásahů v rozpadu.\nÚdolím prochází lesní silnice (neveřejná) ze Strašic na Rokycansku, přes Borské sedlo až nad hráz přehrady. Tady se odpojuje další lesní silnička na sever do Obecnice, pod hrází se pak původní silnice dále větví – do Kozičína a do Bohutína. Oblast je hojně navštěvována turisty, cyklisty, běžkaři a houbaři, přesto, že většina území leží ve VVP Brdy a je bez povolení oficiálně veřejnosti nepřístupná. Oblast Ohrádky v masivu Třemošné (778 m) náleží do částečně (o víkendech a svátcích) zpřístupněné části VVP.\n\nOd křižovatky pod hrází nádrže prochází dolní částí údolí zelená turistická značka, spojující městskou část Příbrami, Orlov, přes Třemošnou s Bohutínem a Lázem. Až k okraji lesa (koupaliště) v Bohutíně zajíždí linka 15 z Příbrami, která má zastávku také v Kozičíně. Jak zde, tak i u koupaliště v Bohutíně se nacházejí menší parkoviště.\n\nPilská nádrž byla propojena s níže položenou nádrží Lázskou korytem, které od Lázu dále pokračovalo velkým obloukem až na Březové Hory v Příbrami. Tudy byla vedena voda pro důlní a hutní provozy. Tento zděný povrchový kanál, zvaný také Struhy, dlouhý 17,5 km je u nás zcela ojedinělou technickou památkou. Po roce 1960 však již nebyl udržován a nachází se nyní v žalostném stavu, na řadě míst je i zasypán. Objevily se však návrhy na jeho rekonstrukci.\n"}
{"id": "275544", "url": "https://cs.wikipedia.org/wiki?curid=275544", "title": "Achille Lauro", "text": "Achille Lauro\n\nAchille Lauro (původním názvem \"Willem Ruys\") byla osobní dopravní loď, která je známá především kvůli únosu palestinskými teroristy roku 1985.\n\nLoď byla objednána v roce 1938, první práce na kýlu byly započaty roku 1939 v nizozemském Vlissingenu. Výroba byla přerušena druhou světovou válkou a dvěma nálety a loď byla dokončena jako \"Willem Ruys\" až roku 1947. Na první plavbu vyplula 2. prosince 1947. Loď délky 192 a šířky 25 metrů mohla ubytovat až 900 pasažérů. Byla vybavena 8 motory Sulzer a 2 šrouby.\n\nRoku 1964 byla prodána firmě Flotta Lauro Line (později Star Lauro, nyní MSC Cruises) a přejmenována na \"Achille Lauro\" podle italského politika a bývalého starosty Neapole. Byla přestavěna a modernizována a byla uvedena do služby roku 1966. Byla nasazena například při evakuaci Britů uvězněných během šestidenní války. Během cesty do Durbanu byla 30. listopadu 1994 u somálského pobřeží zachvácena požárem. Evakuovaná loď se o tři dny později potopila.\n\n7. října 1985 byla \"Achille Lauro\" na trase z Alexandrie do Port Said unesena čtyřmi členy Palestinské osvobozenecké fronty. Únosci požadovali propuštění 50 palestinských vězňů z izraelských vězení, přičemž vyhrožovali zabitím Američanů a Židů mezi pasažéry. Loď plující podél severoafrického pobřeží nasměrovali k syrskému přístavu Tartus. Poté co jim nebylo vydáno povolení vplout do přístavu, zastřelili 69letého amerického občana Leona Klinghoffera židovského původu. Klinghoffer, který se pohyboval na kolečkové židli a nemohl se podrobit příkazům únosců, byl střelen do čela a jeho tělo i kolečková židle byly hozeny do moře.\n\nPoté byla loď nasměrována na Port Said v Egyptě. V Port Saidu došlo k dohodě mezi únosci a egyptským prezidentem Mubarakem. Bylo jim umožněno opustit loď a odletět běžnou linkou do Tuniska. Během letu byl letoun egyptských aerolinií Boeing 737 přinucen americkými stíhačkami, které vystartovaly z letadlové lodi USS Saratoga ve Středozemním moři, přistát na základně NATO Sigonella na Sicílii. Únosci byli zatčeni. Po nedorozumění mezi USA a italskou vládou bylo umožněno zbylým cestujícím včetně hlavy únosu Abu Abásse na palubě letadla pokračovat v letu. Abbás byl zatčen roku 2003 americkou armádou v Iráku a zemřel roku 2004.\n\nO únosu byl roku 1990 natočen film \"Únos lodi Achille Lauro\" s Burtem Lancasterem v hlavní roli.\n\nRoku 1991 složil minimalistický skladatel John Adams operu pojmenovanou podle jediné oběti tohoto útoku palestinských teroristů The Death of Klinghoffer (Smrt Klinghoffera). Autorkou libreta byla Alice Goodmanová, do češtiny jej přeložila Vlasta Reittererová \n\n"}
{"id": "275546", "url": "https://cs.wikipedia.org/wiki?curid=275546", "title": "Černý obelisk", "text": "Černý obelisk\n\nČerný obelisk je román Ericha Marii Remarquea z roku 1956. Odehrává se v Německu na začátku dvacátých let 20. století, v době kdy v zemi vládne hyperinflace. Nabízí pohled mladého člověka, poznamenaného válkou, na svět a jeho problémy.\n\nPříběh se odehrává těsně po první světové válce, kdy v Německu panuje hluboká ekonomická krize. Hlavním hrdinou je přemýšlivý mladík Ludvík, který pracuje jako návrhář u pohřební služby – navrhuje pomníky, hroby atd. Spolu s ním pracuje u firmy také jeho nejlepší kamarád Jiří Kroll a jeho bratr Jindřich, který Ludvíka v lásce moc nemá.\n\nLudvík během celého příběhu navštěvuje slečnu v ústavu pro choromyslné. Genevieva (jak se ve skutečnosti jmenuje) trpí schizofrenií, a tak si většinou říká Isabela. Ludvíkovi přezdívá Rudolf (nebo v horším případě Rolf). Má svůj vlastní názor na svět, který s logickým myšlením nemá nic společného, ale přesto dokáže odhalit pravou podstatu věci a chytře volenými otázkami vždy dostane „normálně“ uvažujícího člověka do úzkých.\n\nLudvík hraje každý týden v kostele na varhany a poté chodí na jídlo s knězem a doktorem, který má na starosti pacienty v ústavu. Ludvík s ním nevědomky spolupracuje na léčení Isabely, do které se možná zamiloval, aniž by chtěl. Isabela má trauma z dětství, ale po příjezdu její matky se změní a nakonec se úplně uzdraví. Tato proměna osobnosti má za výsledek i zapomnění všeho, co se v ústavu odehrálo. Zklamaného Ludvíka tak už nepoznává a odjíždí s matkou do města, aby se zpátky začlenila do vyšší vrstvy obyvatelstva, kam původně patřila.\n\nEkonomická situace má na svědomí obrovskou inflaci, díky které lidé chudnou, protože si nemohou skoro nic koupit – výplatu dostávají několikrát denně, aby její hodnota zůstala alespoň trochu zachována. Vyplatí se tak investovat do hmotných statků, třeba do náhrobních kamenů. Ludvík s Jiřím navštěvují Eduarda Knoblocha v jeho hostinci, kde si již dávno zakoupili stravenky a teď se stravují prakticky zadarmo. Knobloch je nemá rád nejenom z tohoto důvodu, ale panuje mezi nimi vzájemná nevraživost i ve spolku básníků, jehož jsou členy. Situaci vyhrotí také Gerda, akrobatka vystupující v místním podniku. Ludvík i Knobloch si s ní začnou a ona si s nimi pohrává. Ač je jí sympatičtější Ludvík, podle jejího názoru spíše nevyzrálý, Knobloch má majetek a postavení, a tak se s ním snaží flirtovat.\n\nDominantou celého příběhu jsou však názory mladého Ludvíka na současný svět. Je poznamenaný válkou, které se coby osmnáctiletý zúčastnil a spatřil tolik násilí a smrti, že jej to poznamenalo na celý život. V neválečném období hledá smysl života, podstatu bytí a proto na potkání dává lidem nejrůznější otázky, i když se mnohdy nesetkává s pochopením.\n\nVe svém pátrání chce pokračovat ve městě, kam na konci příběhu odjíždí. Opouští tak své přátele, které už nikdy nespatří.\n"}
{"id": "275547", "url": "https://cs.wikipedia.org/wiki?curid=275547", "title": "Klášter Neuberg", "text": "Klášter Neuberg\n\nKlášter Neuberg je dodnes zachovalý gotický cisterciácký klášter ve štýrské části Rakouska ve městě Neuberg an der Mürz.\n\nKlášter Neuberg byl založen jako cisterciácká fundace roku 1327 rakouským vévodou Otou Habsburským zv. Veselý. Mateřským klášterem se stal klášter Heiligenkreuz, stará babenberská fundace.\n\n\n"}
{"id": "275548", "url": "https://cs.wikipedia.org/wiki?curid=275548", "title": "Mistrovství světa juniorů v ledním hokeji 2008", "text": "Mistrovství světa juniorů v ledním hokeji 2008\n\nMistrovství světa juniorů v ledním hokeji se na přelomu let 2007 a 2008 konalo na území České republiky v Pardubicích a Liberci.\n\nMinulé pořadatelství MS Juniorů v České republice hostily v roce 2002 města Pardubice a Hradec Králové.\n\nVe dvou základních skupinách hrálo vždy pět týmů každý s každým. Vítězství se počítalo za tři body, v případě nerozhodného výsledku si oba týmy připsaly bod a následovalo 5 min. prodloužení a samostatné nájezdy. Tato kritéria rozhodla o držiteli bonusového bodu.\n\nVítězové základních skupin postoupili přímo do semifinále, druhý a třetí tým ze skupiny sehrály čtvrtfinálový zápas. Čtvrté a páté týmy z obou skupin se utkaly ve skupině o udržení, ze které sestoupily dva týmy. Také se hrál zápas o páté a třetí místo, ve kterých se střetli poražení z play-off.\n\nV play-off se v případě nerozhodného výsledku prodlužovalo deset minut, případně následovala trestná střílení.\n\n\n\n\"Poznámka:\" Zápasy Dánsko 3–4 Slovensko \"a\" Švýcarsko 1–3 Kazachstán \"se započítávaly ze základní skupiny.\"\n\n\n\" Dánsko a Švýcarsko sestoupily do I. divize na Mistrovství světa juniorů v ledním hokeji 2009\"\n\n Kanada\n\nJonathan Bernier, Steve Mason, Karl Alzner, Drew Doughty, Josh Godfrey, Thomas Hickey, Logan Pyett, Luke Schenn, Pk Subban, Zach Boychuk,Colton Gillies, Claude Giroux, Matthew Halischuk, Riley Holzapfel, Stefan Legien, Brad Marchand, Shawn Matthias, Wayne Simmonds, Steven Stamkos,Brandon Sutter, John Tavares, Kyle Turris\nTrenér: Craig Hartsburg\n\nJhonas Enroth, Stefan Ridderwall, Niclas Andersén, Kristoffer Berglund, Jonathan Carlsson, Oscar Eklund, Victor Hedman, Eric Moe, Johan Motin,Johan Alcén, Joakim Andersson, Mikael Backlund, Patrik Berglund, Robin Figren, Tobias Forsberg, Carl Hagelin, Mario Kempe, Tony Lagerström,Thomas Larsson, Patrik Lundh, Oscar Möller, Magnus Pääjärvi\nTrenér: Pär Mårts\n\nSergej Bobrovskij, Stanislav Galimov, Jurij Alexandrov, Maxim Čudinov, Pavel Doronin, Marat Kalimulin, Jevgenij Kurbatov, Jakov Selezněv, Vjačeslav Vojnov, Artěm Anisimov, Jevgenij Bodrov, Alexej Čerepanov, Jevgenij Dadonov, Nikita Filatov, Vadim Golubcov, Artěm Gordějev, Anton Koroljov, Dmitrij Kugryšev, Maxim Mamin, Michail Milechin, Dmitrij Sajustov, Viktor Tichonov\nTrenér: Sergej Němčinov\n5. místo Česko\n\nMichal Neuvirth, Jakub Kovář, náhradník Lukáš Daneček – Antonín Bořuta (1), Jan Piskáček, Martin Parýzek, Michal Jordán, Tomáš Kundrátek (1), Patrik Prokop, Jiří Suchý – Jakub Voráček, Michael Frolík (5), David Květoň, Jakub Sklenář (4), Jiří Ondráček, Daniel Bártek (2), Martin Látal (2), Radek Meidl (1), Zbyněk Hampl (1), Petr Strapáč (1), Roman Szturc, Pavel Kuběna, Jan Semorád.\nTrenéři: Miloslav Hořava, Radim Rulík a Ondřej Weissmann.\n\nTurnaj skupiny A se uskutečnil od 9. do 15. prosince v Bad Tölzu v Německu a turnaj skupiny B od 12. do 18. prosince v Rize v Lotyšsku.\n\" Německo postoupilo mezi elitu, zatímco Litva sestoupila do 2. divize na Mistrovství světa juniorů v ledním hokeji 2009\"\n\n\" Lotyšsko postoupilo mezi elitu, zatímco Velká Británie sestoupila do 2. divize na Mistrovství světa juniorů v ledním hokeji 2009\"\n\nTurnaj skupiny A se uskutečnil od 9. do 15. prosince v Canazei v Itálii a turnaj skupiny B od 10. do 16. prosince v Tallinnu v Estonsku.\n\" Itálie postoupila do 1. divize, zatímco Island sestoupil do 3. divize na Mistrovství světa juniorů v ledním hokeji 2009\"\n\n\" Estonsko postoupilo do 1. divize, zatímco Čína sestoupila do 3. divize na Mistrovství světa juniorů v ledním hokeji 2009\"\n\nTurnaj se uskutečnil od 16. do 24. prosince v Bělěhradě v Srbsku.\n\" Nový Zéland a Srbsko postoupili do II. divize na Mistrovství světa juniorů v ledním hokeji 2009\"\n"}
{"id": "275549", "url": "https://cs.wikipedia.org/wiki?curid=275549", "title": "Backusova–Naurova forma", "text": "Backusova–Naurova forma\n\nBackusova-Naurova forma (BNF) je způsob zápisu bezkontextových gramatik používaných pro popis formálních jazyků. BNF vytvořil John Backus pro popis syntaxe programovacího jazyka ALGOL a zdokonalil Peter Naur. BNF používá dva typy pravidel: lexikální a syntaktická.\n\nBNF a její varianty EBNF (rozvinutá Backusova–Naurova forma) a ABNF (rozšířená Backusova–Naurova forma) se používají i k zápisu (notaci) instrukčních sad a komunikačních protokolů, ale také jako notace pro popis částí gramatik přirozených jazyků.\n\nBNF vytvořil John Backus pro popis syntaxe jazyka ALGOL. Na prvním Světovém počítačovém kongresu konaném v Paříži v roce 1959 Backus přednesl příspěvek \"Syntaxe a sémantika navrhovaného mezinárodního algebraického jazyka z curyšské konference ACM-GAMM\", v němž formálně popsal mezinárodní algebraický jazyk (IAL) později nazvaný ALGOL 58. Formální jazyk, který Backus představil, byl založen na produkčním systému Emila Posta. Generativní gramatiky se pak staly objektem intenzivních matematických studií, prováděných např. Noamem Chomskym, který je aplikoval na gramatiky přirozených jazyků.\n\nPeter Naur označil Backusovu notaci za Backusovu normální formu (ALGOL 60, 1963) a zjednodušil ji, aby minimalizoval počet používaných znaků. Na návrh Donalda Knutha bylo do názvu přidáno Naurovo jméno jako uznání za jeho práci v oboru a nahradilo „N“ ve zkratce, neboť Knuth argumentoval tím, že BNF \"není v žádném případě normální\". Backusova-Naurova forma, resp. gramatika BNF, je do značné míry podobná Paniniho gramatickým pravidlům, proto bývá někdy nazývána Paniniova-Backusova forma.\n\nBNF je sadou odvozovacích pravidel tvaru\n\nkde symbol je neterminál a výraz se symboly sestává ze sekvence symbolů nebo sekvencí oddělených svislou čárou „|“, která indikuje možnost výběru. Celek představuje možnou náhradu za symbol vlevo. Symboly, které se na levé straně nikdy neobjeví, jsou terminály.\n\nPovažujte následující řádky za příklad možné BNF pro americkou poštovní adresu:\n\nPřeloženo do češtiny:\n\nPoštovní adresa se skládá z části \"Jméno\", \"Adresa\" (ulice) a \"PSČ\" (Poštovní směrovací číslo).\n\nBerme v úvahu, že řada položek by mohla být dále specifikována na levé straně (např. formát jména, PSČ apod.) pomocí dalších pravidel BNF.\n\nBNF sama o sobě se dá specifikovat pomocí pravidla BNF následujícím způsobem:\n\nV příkladu se předpokládá, že pro správnou interpretaci pravidla BNF nemusí toto pravidlo obsahovat žádné mezery. codice_1 představuje konec řádku (v ASCII návrat válce tiskárny, resp. nový řádek (line feed) v závislosti na operačním systému). codice_2 a codice_3 lze nahradit za název a text deklarovaného pravidla.\n\nExistuje řada variant a rozšíření BNF, které vznikly z důvodu dosažení větší jednoduchosti nebo stručnosti, popřípadě za účelem adaptace BNF pro specifické účely. Jedním společným znakem řady variant BNF je použití opakovacích operátorů z regulárních výrazů, např. codice_4 a codice_5.\n\nRozvinutá Backusova-Naurova forma (Extended Backus–Naur form, EBNF) je metasyntaktická notace používaná k vyjádření bezkontextové gramatiky. Původně byla vyvinuta Niklausem Wirthem, dnes je však většina proměnných EBNF standardizována a definována normami, zejm. ISO-14977 pod kódovým označením ISO/IEC 14977:1996(E).\n\nRozšířená Backusova-Naurova forma (Augmented Backus–Naur form, ABNF) vychází z BNF, má však svůj vlastní specifický syntax a pravidla odvozování. Základním principem tohoto meta-jazyka je popsat formální systém jazyka. ABNF je zanesen do a je často používán jako definovací jazyk pro komunikační protokol IETF.\n"}
{"id": "275579", "url": "https://cs.wikipedia.org/wiki?curid=275579", "title": "Jan Sokol (architekt)", "text": "Jan Sokol (architekt)\n\nJan Sokol (25. května 1904 Roudnice – 27. září 1987 Praha) byl český architekt, profesor Vysoké školy uměleckoprůmyslové, kde vyučoval v letech 1936–1955 Nauku o slohu, v letech 1938–1951 vedl vlastní atelier a v letech 1940–1945 byl jejím rektorem. Jan Sokol pracoval na roční stáži v ateliéru architekta Le Corbusiera v Paříži (1929), kde se seznámil také s architektem Augustem Perretem.\n\nNarodil se v rodině středoškolského profesora matematiky a fyziky, když se rodina odstěhovala do Náchoda, vedl tam skautský oddíl. Po maturitě v letech 1923–1928 studoval na dnešním ČVUT v Praze u prof. Antonína Engela. V letech 1928–1929 pracoval jako stipendista v ateliéru Le Corbusiera v Paříži a po krátkém studijním pobytu v Anglii a v Holandsku studoval do roku 1932 na Akademii výtvarných umění u Josefa Gočára. V letech 1932–1936 pracoval jako architekt na Ministerstvu veřejných prací a na Pražském Hradě u Pavla Janáka. Byl stálým spolupracovníkem francouzského časopisu pro soudobou architekturu \"L'architecture d'aujourdhui\". Zajímal se o dějiny umění, byl členem Klubu za starou Prahu a spřátelil se s Vojtěchem Birnbaumem a Josefem Cibulkou. Roku 1935 se oženil s Jiřinou Nušlovou a měl s ní dva syny – filozofa Jana Sokola ml. a grafika Václava Sokola.\n\nOd roku 1936 působil na dnešní VŠUP a roku 1940 na pozváni Pavla Janáka převzal jeho ateliér. UmPrum nebyla vysokou školou a mohla se vyhnout uzavření českých vysokých škol. Rektorem se ale nesměl stát člověk, podezřelý z levicových sympatií, a tak na nátlak kolegů tuto funkci přijal. V období protektorátu byl členem pražské Plánovací komise pro hlavní město Prahu a okolí. Koncem války onemocněl tuberkulózou a po infarktu roku 1951 musel ateliér opustit. Pracoval ve Státním ústavu památkové péče na památkových rekonstrukcích a později do roku 1976 na Pražském Hradě.\n\nHlavně pro jeho křesťanské přesvědčení zůstala většina jeho prací ve fázi studií a soutěžních projektů na papíře. Je znám jako autor mnoha liturgických doplňků – oltáře, kalichy, návrhy pomníků, relikviáře nebo doplňky interiérů chrámu. V jeho práci se často objevují projekty kostelů. Ve svých pracích často spolupracoval se sochařem Josefem Wagnerem.\n\nBěhem práce na Pražském hradě ve 30. letech pracoval například na úpravách Královského letohrádku a přilehlého giardinetta. V 1935 neuspěl se soutěžním návrhem na nový katolický kostel ve Strašnicích. Nerealizován byl rovněž soutěžní návrh na nový katolický kostel ve Zlíně z roku 1940. Naopak realizován byl Sokolův vlastní rodinný dům v Praze-Břevnově a vila na pražské Ořechovce (později necitlivě přestavěn Vladimírem Železným). Roku 1937 společně se sochařem Josefem Wagnerem navrhl nový oltář pro baziliku sv. Jiří. Po vzniku protektorátu byl oltář odstraněn a nedochoval se.\n\nPo vynuceném odchodu z UmPrum se věnoval návrhům drobných úprav kostelních prostor nebo sakrálních předmětů – např. relikviář na lebku sv. Vojtěcha pro katedrálu sv. Víta na Pražském hradě. Po návratu na Pražský hrad pracoval na úpravách Starého královského paláce a interiéru katedrály sv. Víta. Realizováno bylo pouze torzo – například oltářní stůl (spolupráce se sochařem Janem Frömlem) a chrámová vrata Zlaté brány z let 1956–1966. Navrhl také menzu do hlavní chrámové lodi. Navrhl úpravy Přemyslovského paláce v Olomouci. V roce 1966 navrhl pavilon pro umístění barokní fresky Václava Vavřince Reinera v Duchcově. Do pavilonu byla freska přenesena ze špitálu zbořeného kvůli těžbě uhlí.\n\nNavrhl pomník Jaroslava Vrchlického na Petříně a vyhrál soutěž na pomník Antonína Dvořáka na dnešním Palachově náměstí v Praze – dle jeho návrhu měla socha stát před filozofickou fakultou na vysokém pylonu s kašnou. Je autorem několika hrobek svých přátel. V Uhřínově je dle jeho návrhu proveden hrob Jana Zahradníčka, v Praze hroby Josefa Šusty, Jana Patočky, Jaroslava Jedličky nebo Františka Nušla.\n\nVedl také rekonstrukci Strahovského kláštera, nebo památkové rezervace Cheb.\n\n\n\n"}
{"id": "275581", "url": "https://cs.wikipedia.org/wiki?curid=275581", "title": "Klášter Fürstenfeld", "text": "Klášter Fürstenfeld\n\nKlášter Fürstenfeld je dodnes dochovaný, původně románský klášter ve městě Fürstenfeldbruck v Bavorsku.\n\nKlášter založil jako cisterciáckou fundaci Ludvík II. zv. Přísný, vévoda hornobavorský a falckrabě rýnský, otec budoucího římského císaře Ludvíka Bavora na věčnou památku své první manželky Marie Brabantské, která byl pro údajnou nevěru popravena. Jsou zde pohřbeny i Ludvíkovy další ženy Anna Hlohovská a Matylda Habsburská.\n\n"}
{"id": "275595", "url": "https://cs.wikipedia.org/wiki?curid=275595", "title": "Albuquerque", "text": "Albuquerque\n\nAlbuquerque je největší město státu Nové Mexiko na jihozápadě USA. Má 449 236 obyvatel (v aglomeraci 797 940). Nachází se v okresu Bernalillo County v centrální části státu.\n\nMěsto bylo založeno roku 1706 španělskými kolonizátory a dodnes si udržuje některé typické španělské kulturní prvky. V letech 2005 a 2006 se slavilo třísté výročí založení Albuquerque.\n\nV Albuquerque se nachází Univerzita státu Nové Mexiko s Botanickou zahradou při Univerzitě státu Nové Mexiko, Státní laboratoře Sandia a Kirtlandova letecká základna. V západní části Albuquerque se rozprostírá pohoří Sandia, řeka Rio Grande protéká městem ze severu na jih. Podnebí je suché a slunečné, obvykle s méně než 300 milimetry srážek ročně.\n\nCelý říjen se slaví \"Fiesta Internacional de Globos de Albuquerque\", největší shromáždění horkovzdušných balonů na světě. Město bylo také několikrát dějištěm závodu o Pohár Gordona Bennetta v balonovém létání.\n\nStará španělská čtvrť Albuquerque byla založena podél El Camino Real roku 1706 jako zemědělská obec. Byla postavena v typickém španělském koloniálním stylu s centrálním náměstím obklopeným domy, správními budovami a kostelem. Tato stará čtvrť se dochovala a dnes slouží jako muzeum, kulturní místo a obchodní centrum.\n\nGuvernér provincie Don Francisco Cuervo y Valdés udělil vesnici jméno \"Alburquerque\" na počest Vévody z Alburquerque, místokrále Nového Španělska v letech 1702 až 1710. První \"r\" se v angličtině během 19. století vytratila, ale starý pravopis je příležitostně stále používán.\n\nV únoru 1862 během Americké občanské války bylo město krátce okupováno vojskem Konfederace pod vedením generála Henryho Hopkinse Sibleyho. Během svého ústupu do Texasu se Sibley 8. dubna 1862 obrnil v Albuquerque.\n\nKdyž stavba železnice Atchison-Topeka-Santa Fe dorazila roku 1880 do města, nádraží a vozovna nebyly postaveny ve staré čtvrti, nýbrž několik kilometrů na východ od náměstí. Toto místo dostalo název \"New Albuquerque\" nebo také \"New Town\". Oblast kolem náměstí, \"Old Town\", byla samostatná obec až do roku 1940.\n\nNew Albuquerque se brzy stalo prosperujícím městem, které mělo na přelomu 18. a 19. století již 8000 obyvatel a všechny vymoženosti moderní doby včetně tramvajové sítě spojující obě Albuquerque a nově založenou Univerzitu Nového Mexika. Roku 1902 byl vedle nové železniční stanice postaven známý hotel Alvarado. Stal se symbolem města až do roku 1970, kdy byl zbourán a nahrazen parkovištěm. V roce 2002 bylo na stejném místě postaveno \"Alvarado Transportation Center\", které se má podobat dřívějšímu hotelu Alvarado.\n\nRoute 66, známá silnice spojující Chicago, Illinois a Santa Monica, Kalifornie, dorazila do Albuquerque roku 1926 a nedlouho potom začali přicházet první návštěvníci. Brzy bylo podél Fourth Street, kudy projížděla Route 66 městem, zbudováno mnoho motelů, restaurací a obchodů se suvenýry. V roce 1937 byla silnice přesunuta na Central Avenue, proto se většina budov z doby Route 66 nachází tam, ale několik jich můžeme najít i na Fourth Street.\n\nDíky zbudování letecké základny a státních laboratoří v letech 1939 a 1949 mělo Albuquerque velký význam během Studené války. Rozrůstalo se a rozšiřovalo na východ a roku 1960 dosáhlo 200 000 obyvatel.\n\nPodle sčítání lidu z roku 2010 zde žilo 545 852 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 46,7% populace.\n\n\n"}
{"id": "275604", "url": "https://cs.wikipedia.org/wiki?curid=275604", "title": "Vyvažování zátěže", "text": "Vyvažování zátěže\n\nVyvažování zátěže ( ) je v informatice technika pro rozložení zatížení mezi dva nebo více počítačů, síťových linek, procesorů, pevných disků nebo jiných zařízení, aby bylo dosaženo optimálního využití, prostupnosti nebo času odezvy. Použití více zařízení pro vyvážení zátěže může poskytnout i větší odolnost proti výpadkům ( ).\n\nVyvažování zátěže zajišťuje obvykle speciální program, hardwarové zařízení (například switch, který umí přepínat na síťové vrstvě), počítačový cluster, ale může být dosaženo i pomocí DNS.\n\nPro rozdělování zátěže mezi více serverů lze využít DNS. Každý server bude mít jinou IP adresu a v DNS budou k jednomu jménu v URI přiřazeny všechny použité IP adresy. Klasický jednoduchý klient si pro komunikaci vybere první z nabízených adres. Pokud DNS server bude nabízet varianty IP adres v náhodném pořadí, budou se klienti připojovat zhruba stejně na obě IP adresy. Tento systém se nazývá \"Round robin DNS\". Příkladem takového vyvažování zátěže mohou být dvě serverovny Seznam.cz.\n\nRůzné druhy rozhodovacích algoritmů jsou používány load balancery pro určení cílového serveru, kterému pošle požadavek. Jsou to jednoduché algoritmy využívající náhodný výběr nebo metodu Round Robin. Sofistikovanější load balancery mohou brát v potaz i další faktory jako jsou například hlášení zatížení, doba odezvy, status zapnuto/vypnuto, počet aktivních připojení, geografická pozice, schopnosti, nebo jaký je potřeba momentálně traffic.\n\nVysokorychlostní systémy mohou používat několik vrstev vyvažování. Kromě dedikovaných hardwarových vyvažovačů jsou k dispozici také pouze softwarové varianty včetně open source projektů. Příkladem je pak ve webovém serveru Apache modul \"mod_proxy_balancer\". Gearman se pak může využít pro rozdělení vhodných procesů na jednom počítači mezi několik různých počítačů takže velké úlohy jsou zpracovány mnohem rychleji.\n\nVyvažování zátěže může být užitečné v aplikacích s redundantními komunikačními spojeními. Například společnost může mít více síťových připojení zajišťující přístup k Internetu, pokud jedno z připojení selže. Bez vyvažování by vše fungovalo tak, že jedna linka by byla určena pro běžné použití, zatímco druhá by se použila pouze v případě, že primární selže.\nPomocí vyvažování zatížení, mohou být obě linky celou dobu požívány. Zařízení nebo program monitoruje dostupnost všech linek a vybere cestu pro odesílání paketů. Použití více linek současně zvyšuje dostupnou šířku pásma. Většina telekomunikačních společností má mnoho linek uvnitř své vlastní sítě nebo vedou do externích sítí. Používají proto sofistikované vyrovnávání zátěže pro přesun provozu z jedné linky na druhou, aby se zabránilo přetížení sítě na konkrétní lince, a někdy tak minimalizovat náklady díky přenosům přes vnější sítě nebo jen zlepšují spolehlivosti své sítě.\n\nDalší možností využití vyvažovačů zátěže je při monitorování síťové aktivity. Vyrovnávače mohou být použity při rozdělení velkého datového toku na několik dílčích malých přičemž každý z nich čte jen malou část původních velikých dat. Toho se velmi často využívá ve vysokorychlostních sítích jako jsou 10GbE nebo STM64, kde zpracování celých dat nemusí být dostatečně rychlé pro danou přenosovou rychlost.\n\n"}
{"id": "275610", "url": "https://cs.wikipedia.org/wiki?curid=275610", "title": "Sarmatismus", "text": "Sarmatismus\n\nSarmatismus je polský a litevský kulturní směr od konce 16. do konce 18. století, polsko-litevské baroko. Byl založen na mýtu, že polská šlechta údajně pocházela od starověkého národa Sarmatů, který původně obýval oblast mezi Dolní Volhou a Donem. Po starověkých Sarmatech měla šlechta (sama se také označovala jako Sarmati) zdědit touhu po svobodě, pohostinnost, dobrodušnost, odvahu a hrdinství. Sarmatismus sehrál významnou roli v polské barokní literatuře a ovlivnil myšlení, zvyky a ideologii polské šlechty. Spojoval v sobě západní, východní a domácí tradice, ovlivnil kulturu některých dalších slovanských zemí, Uher, Valašska a Moldávie. \n\nUrčitý přežívající vliv na národní vědomí a tradice si sarmatismus uchovává v polské společnosti dosud.\n\nSarmati věřili ve výjimečnou roli Polska, které mělo být \n\nNeoddělitelnou součástí sarmatismu byly demokratické myšlenky: zákonnost, samospráva a volitelnost úředníků včetně toho nejvyššího - krále. Zřízení první polsko-litevské republiky (šlechtické) se považovalo za nejlepší na světě a polský Sejm za nejstarší. Rádi se přirovnávali k republikánskému Římu a starořeckým městským státům. Základem byly tzv. jindřichovské články (schválené Sejmem 20. května 1573) a později také právo liberum veto. Každý pokus o jejich zrušení či změnu a tím snížení role drobné šlechty byl brán jako největší zločin. To později blokovalo akceschopnost státu a přispělo k jeho oslabení, vedoucí až k dělení Polska.\nSarmatismus také oslavoval stará vítězství polských zbraní a vyžadoval od šlechty udržování těchto tradicí. Neodlučným prvkem slavnostního oděvu byla šavle (zpravidla karabela).\nV oblasti náboženství se přísně udržovalo katolictví. Zdůrazňovala se dobrota Boha, jeho milosrdenství a prozřetelnost. Značný důraz se kladl na pokání. Výjimečným kultem se těšila Panna Maria, dále pak svatí a Boží muka. Náboženská tolerance klesala, jinověrcům se postupně odebírala jejich privilegia.\nOděv se značně lišil od zbytku (zejména západní) Evropy. Byly v něm významné východní prvky stepních národů (turko-tatarských). Byl dlouhý, bohatě zdobený a pestrý. Základem byl \"župan\" (dlouhý plášť), který byl přepásán ozdobným pásem. Na župan se oblékala tzv. \"delia\" (druh kožešinového pláště, 17. století) nebo kontuš (18. století) a občas různé obměny uherských přehozů. Na nohách se nosily \"šaravary\" (druh orientálních kalhot). Na hlavu se nasazoval \"kalpak\" (pokrývka hlavy pocházející z Turecka) s volavčími péry. \n\n\n\n"}
{"id": "275650", "url": "https://cs.wikipedia.org/wiki?curid=275650", "title": "Klášter Clairvaux", "text": "Klášter Clairvaux\n\nKlášter Clairvaux byl francouzský cisterciácký klášter 100 km severně od Dijonu. Konvent byl založen 25. června 1115 jako dceřiný klášter Cîteaux přímo sv. Bernardem a dalšími mnichy vyslanými opatem Štěpánem Hardingem. Během svého působení vyslal tento klášter velké množství konventů k založení nových fundací. Budovy středověkého kláštera byly až na dům konvršů zbořeny v 18. století a nahrazeny klášterní novostavbou ve stylu klasicismu. \n\nKonvent zanikl následkem Francouzské revoluce a od roku 1808 v jeho prostorách sídlí věznice (Maison centrale de Clairvaux). Ke známým vězňům patřili socialističtí revolucionáři Auguste Blanqui a Petr Kropotkin nebo dočasně známý venezuelský terorista Carlos Šakal.\n\n\n\n\n\n\n\n\n\n\n\n"}
{"id": "275653", "url": "https://cs.wikipedia.org/wiki?curid=275653", "title": "Talnach", "text": "Talnach\n\nTalnach ( ) byl do roku 2005 městem, než byl spolu s Kajerkanem administrativně připojen k Norilsku, je jeho satelitním městem. Status města přitom získal teprve v listopadu 1982. Leží asi 25 km od Norilsku na Tajmyrské plošině na úpatí plošiny Putorana, na severu Krasnojarského kraje v Rusku.\n\nV roce 2002 měl 58 654 obyvatel, v roce 1989 zde žilo 62 849 lidí. Je stanovištěm důlní obsluhy produkce niklu a ostatních kovů v norilském hutnickém průmyslu. Minerál talnachit je pojmenován po Talnachu.\n24. srpna 1960 byla z bohatých ložisek nerostných surovin v okolí Talnachu vytěžena první ruda. Prvními obyvateli Talnachu byli geologové, od dubna 1962 zde pracovali také stavitelé.\nStavební materiál se po řece Norilce dopravoval do jezera Pjasino a odtud se traktory převážel do Talnachu. V létě převážely lidi a náklady přes Norilku vlečné nákladní lodě. Výstavba silnice do Norilsku probíhala od počátku roku 1962. V roce 1963 byl přes řeku vytvořen pontonový (plovoucí) most, v srpnu téhož roku se začal stavět normální most, který byl dokončen 17. června 1965.\n\nV roce 1962 se začalo s výstavbou obytných domů. Na jaře vyrostl první čtyřpatrový zděný dům a 7. listopadu téhož roku byl dokončen první dřevěný dům. Talnach se začal znatelně rozrůstat, jen za rok 1963 přibylo 12 roubených dřevěných a další 4 čtyřposchoďové cihlové domy.\n\nOd roku 1963 také místní mládež budovala klub \"Юность\" (\"Mládí\").\n\n30. října 1964 rozhodl výkonný výbor Krasnojarské krajské (průmyslové) rady zástupců pracujících o převedení Talnachu na sídlo městského typu (\"Рабочий посёлок\"); toto rozhodnutí vstoupilo v platnost 1. ledna 1965, tehdy žilo v Talnachu kolem 5000 lidí. Správní rada (sovět) Talnachu byla přitom administrativně podřízena norilskému městskému sovětu.\n\nV říjnu 1967 vznikla v Talnachu večerní hudební škola. Od roku 1969 nesla název \"Talnašská dětská hudební škola\" a později \"Talnašská dětská škola umění\".\nV roce 1971 byla otevřena pobočka sjednocené městské knihovny jménem leninského komsomolu.\nRoku 1972 začalo fungovat místní kino, které se časem stalo osobitým centrem města, a také poliklinika s léčebným zařízením. 20. července 1979 bylo otevřeno muzeum historie Talnachu.\n\nV roce 1982 získal Talnach status města, ale již roku 2005 byl (stejně jako Kajerkan) připojen k Norilsku jako jeho satelitní město.\n\nVelká část obyvatel jsou horníci, kteří pracují v místních dolech \"Маяк\" (Majak), \"Комсомольский\" (Komsomolskij), \"Октябрьский\" (Oktjabrskij), \"Таймырский\" (Tajmyrskij) a \"Скалистый\" (Skalistyj).\n\nV oblasti dnešního Talnachu byla expedicí v roce 1920 objevena ložiska uhlí, později byla objevena i velká ložiska mědi a niklu. V tehdejším SSSR se ale při těžbě a úpravě surovin nebral ohled na životní prostředí, a tak je v současnosti oblast silně znečištěna.\n\nS Norilskem je Talnach spojen silnicí a železnicí; silniční most přes řeku Norilku byl dokončen v roce 1965. Obyvatelé mohou využívat také letiště \"Alykel\", vzdálené okolo 60 km.\n"}
{"id": "275659", "url": "https://cs.wikipedia.org/wiki?curid=275659", "title": "Miroslav Masák", "text": "Miroslav Masák\n\nMiroslav Masák (* 23. května 1932, Úvaly) je architekt, vysokoškolský profesor a bývalý poradce prezidenta Václava Havla.\n\nMiroslav Masák vystudoval v letech 1952–58 Fakultu architektury a pozemního stavitelství ČVUT u prof. Josefa Kittricha). V letech 1958–91 pracuje v Libereckém projektovém ústavu (Stavoprojekt Liberec). V roce 1968 spoluzakládá Sdružení inženýrů a architektů v Liberci (SIAL), díky kterému mohl také založit a vést ve své době, ale i do dnes unikátní tzv. Školku – samostatný ateliér čerstvých absolventů – architektů.\n\nPo procesech Pražského jara byl nucen své činnosti zanechat. Přesto dál pracoval v neoficiálních skupinách, které na bázi Školky fungovaly a to nejen v Liberci, ale také v Brně, Praze, Ústí nad Labem nebo Karlových Varech, kde nadále vychovával mladé architekty. V letech 1987–1989 působí jako člen skupiny Obecní dům a Otevřený dialog. Roku 1988 spoluzakládá nezávislé sdružení českých umělců Nová skupina.\n\nV letech 1989–1990 je členem prezídia Obce českých architektů v Praze. V listopadu 1989 se angažuje v koordinačním centru Občanského fóra, což ho vede v lednu 1990 k jmenování odborným poradcem prezidenta ČSFR. Zároveň je pověřen koncipováním dalšího rozvoje Pražského hradu. Od roku 1991 se stává ředitelem kulturní sekce Kanceláře prezidenta republiky a od září 1991 se stal asistentem prezidenta ČSFR. Roku 1993 je místopředsedou nově zřízené Rady Pražského hradu.\n\nOd roku 1994 působil také jako externí pedagog Fakulty architektury Vysokého učení technického v Brně. Od roku 1995 pracuje v pracovní skupině České komory architektů, kde je od roku 1997 členem představenstva a pověřen vedením úseku vzdělání architektů.\n\nV roce 1999 byl jmenován profesorem na Vysokém učení technickém v Brně v oboru architektura.\n\nArchitekt Masák je výrazně spjat s historií libereckého ateliéru SIAL, který pod vedením architekta Karla Hubáčka představoval od 60. let jeden z mála výrazných a osobitých proudů tehdejší české architektury. V něm vytvořil nebo spolupracoval na nejvýznamnější české architektuře své doby.\n\nArchitektura Miroslava Masáka prošla od britského brutalismu, přes organickou architekturu, etapu \"manšinismu\" až k návratu k střídmému minimalismu.\n\nMiroslav Masák se přes svou pedagogickou a veřejnou činnost stal jednou z významných osobností české architektury, který i v těžkých dobách nedělal ubohé kompromisy a dokázal kolem sebe, v období hluboké nesvobody, vytvořit \"ostrůvek svobody\".\n\n\nCelý svůj život vyvíjel Miroslav Masák hojnou publikační činnost. V roce 2006 vyšla jeho knížka vzpomínek s názvem Tak nějak to bylo.\n\n"}
{"id": "275662", "url": "https://cs.wikipedia.org/wiki?curid=275662", "title": "Klášter Alvastra", "text": "Klášter Alvastra\n\nKlášter Alvastra jsou ruiny cisterciáckého kláštera ve Švédsku, 25 km od města Vadstena.\n\nByl založen jako cisterciácká fundace roku 1143. Prvotní konvent byl povolán z francouzského mateřského Clairvaux a zakladatelem byl švédský král Sverker I. s chotí Ulfhilde.\n\n"}
{"id": "275669", "url": "https://cs.wikipedia.org/wiki?curid=275669", "title": "Železniční trať Kravaře ve Slezsku – Chuchelná", "text": "Železniční trať Kravaře ve Slezsku – Chuchelná\n\nTrať Kravaře ve Slezsku - Chuchelná (v jízdním řádu pro cestující součást tratě č. 317) je jednokolejná železniční trať o délce 10 km. Jedná se o dráhu regionální. Jízdenky koupíme po celé trati, kromě zastávek Štěpánkovice a Bolatice.\n\nTrať vznikla jako součást železniční trati Opava - Ratiboř, která byla postavena jako mezistátní trať spojující Prusko a Rakousko-Uhersko. Valná část trati však ležela na území Pruska, neboť jeho součástí bylo v té době též Hlučínsko. První vlak projel celou tratí 20. října 1895. K posunutí hranice došlo po 1. světové válce, kdy bylo Hlučínsko připojeno k Československu a poslední stanicí na území Československa se stala Chuchelná, dále už následovalo území Německa. Po skončení 2. světové války již nebyl provoz v pohraničním úseku obnoven. Významnější se pak stala trať Opava - Hlučín s využitím původně odbočné trati z Kravař do Hlučína a naopak trať Kravaře ve Slezsku - Chuchelná začala být považována za odbočnou.\n\n\nNa trati jsou v současnosti (2011) vedeny pouze osobní vlaky, jejichž dopravcem jsou České dráhy. Nákladní doprava byla zastavena.\n\n"}
{"id": "275672", "url": "https://cs.wikipedia.org/wiki?curid=275672", "title": "Zemský sněm", "text": "Zemský sněm\n\nZemský sněm může být:\n\nZemský sněm je také označení historických parlamentů a jejich obdob:\n"}
{"id": "275673", "url": "https://cs.wikipedia.org/wiki?curid=275673", "title": "Koncese", "text": "Koncese\n\nKoncese (lat. \"concessio\", dovolení, připuštění, ústupek) obecně označuje subjektivní právo, výsadu či oprávnění k provozu nějaké činnosti na určitém území, nejčastěji na území nějakého státu, např. jde o výsadu pro cizince k provozování nějakých služeb na území cizího státu. Může se jednat i o povolení k provozu či užívání nějakého objektu (nemovité věci, stroje,\ninfrastruktury apod.) na nějakém území. Jako metafora se slovo koncese užívalo i pro toto území samé.\n\nV dalším, starším významu, dnes již málo používaném, se mohlo jednat také o synonymum pro ústupek – např. územní ústupek.\n\nKoncese je státní povolení k provozování některých vybraných živností podle § 5 odst. 1 živnostenského zákona. Jedná se pak o tzv. koncesované živnosti (dříve provozované také pomocí koncesní listiny). Zákon v příloze vyjmenovává, o které živnosti přesně jde.\n\nStátem neregulovaná živnost se nazývá ohlašovací živnost.\n\nKoncese byly dříve udělovány například i pro provoz telekomunikačních zařízení. Odtud pak pochází používaná sousloví \"televizní koncesionář\" a \"koncesionářské poplatky\", dnes typicky u rozhlasu a televize.\n\nÚzemní koncese je většinou ústupek nějakého území slabšího státu, který ho podstoupí silnějšímu. Takové území resp. koncese zůstává oficiálně součástí původního státu, ale veškerou moc a suverenitu nad ním má nová silnější mocnost. Nejznámější územní koncesí je město Tchien-ťin (Tiencin), ležící na řece Chaj-che na pobřeží Pochajského zálivu. Více než polovina města byla od konce 19. století do konce první světové války obsazena mnoha koloniálními mocnostmi jako Rakousko-Uhersko, Itálie, Rusko, Belgie, Japonsko, Francie, Spojené království, Německo.\n\nZnámá je také německá koncese na Šantungském poloostrově, přístav a zátoka Čching-tao. Až do roku 1891 byl Čching-tao jen malou rybářskou vesnicí, kdy se císařský dvůr dynastie Čching rozhodl, že zde umístí důležitou vojenskou základnu. V roce 1897 se toto město stalo německou koncesí. Němci z něho brzy vytvořili strategicky důležitý přístav a vybudovali v něm mnoho výstavných ulic a boulevardů a základnu námořnictva. V roce 1914 byl Čhing-tao okupován Japonskem. Zpět čínské vládě se vrátilo roku 1922, ale během druhé světové války bylo znovu okupováno. Po ní zde krátkou dobu sídlila část americké pacifické flotily. 2. června 1949 do města ale vstoupila Čínská lidová armáda a Komunistická strana Číny jej od té doby kontroluje.\n\n"}
{"id": "275674", "url": "https://cs.wikipedia.org/wiki?curid=275674", "title": "Josef Uher", "text": "Josef Uher\n\nJosef Uher (14. prosince 1880 Borač-Podolí u Tišnova - 5. prosince 1908 Brno) byl český učitel a spisovatel. Byl výrazným představitelem \"bosácké literatury\".\n\nNarodil se jako nejstarší syn v rodině chudého domkáře - tkalce. Jediným rodinným majetkem byla kráva, kterou Josef chodil pást; doma též vypomáhal s prací otci. Od roku 1893 chodil pěšky do měšťanky v Tišnově. Po ukončení školy se rozhodl stát se učitelem, aby mohl uniknout z neradostných domácích poměrů. Byl přijat na Učitelský ústav v Brně. Hudbě jej tu učil Leoš Janáček, literaturu bratři Mrštíkové, výtvarnou tvorbu Max Švabinský. Během studií trpěl hladem a nedostatkem, i když si přivydělával básničkami posílaných do moravských časopisů. Po studiích, v jeho 19 letech, se u něj při vojenském cvičení poprvé projevily první příznaky tuberkulózy, chrlení krve. Začal učit na různých místech Brněnska, v říjnu 1900 Židenice, 1901-1903 Babice u Rosic, 1903 Ostrovačice, 1904 Padochov u Oslavan, 1905 Vranov u Brna. Pak onemocněl, na vlastní žádost byl dán na roční dočasný odpočinek. Byl živ jen z honorářů a malé státní podpory. Předčasně ve svých 28 letech, i přes snahu se léčit, zemřel. Pochován je v Brně. Nestačil tak rozvinout své nadání, které se projevilo v povídkové tvorbě. Povídky o vyděděncích společnosti byly ovlivněny steskem nad životem zmařeným chorobou a bídou (později nazváno tzv. bosáckou literaturou).\n\n\n\n"}
{"id": "275675", "url": "https://cs.wikipedia.org/wiki?curid=275675", "title": "Vanniovo království", "text": "Vanniovo království\n\nVanniovo království (latinsky \"regnum Vannianum\") byla první politická jednotka založená na území mezi řekami Marus a Cusus (Moravou a Váhem), založena římským konzulem Drusem na počátku 1. století n. l. někdy mezi lety 19 až 21 (zdroje se liší). Základ tvořilo území germánských vládců Marobuda a Katwaldy. Jako klientský stát podléhal Římskému impériu, pod jehož byl ochranou.\n\nV čele státu stál Vannius z Tudrova rodu. Systematicky budoval centra na hranicích, kontroloval důležitou Jantarovou stezku, vybíral poplatky a daně. Cornelius Tacitus píše, že Vannius byl \"„známý a oblíbený u svých krajanů“\", ale během dlouhé vlády se změnil v tyrana svého lidu a nepřítele svých sousedů. Království se udrželo do roku 50, kdy byl Vannius svržen Vangiem a Sidem, syny Vanniovy sestry. Vannius se bránil, ale jeho spojenci svou nedisciplinovaností způsobili jeho porážku. Vanniovi se podařilo uprchnout do exilu do Panonie na území kontrolované Římany.\n\nÚzemí mezi Moravou a Váhem poté přitahovalo kmeny Lugiů i jiných germánských kmenů kvůli bohatství, které se Vanniovi podařilo během třicetiletého fungování státního útvaru nashromáždit. Vannius drancováním vybudoval opulentní říši. Vlády v rozpadajícím se království se ujali Vangio a Sido.\n\n\n"}
{"id": "275677", "url": "https://cs.wikipedia.org/wiki?curid=275677", "title": "Ruský balet", "text": "Ruský balet\n\nBallets russes (Ruský balet) byl baletní soubor z Ruska, vedený legendárním impresáriem Sergejem Pavlovičem Ďagilevem.\n\nV prvním desetiletí 20. století se značně posílily francouzsko-ruské politické, hospodářské a v důsledku toho také kulturní vztahy obou zemí. V roce 1906 se ruští malíři velmi úspěšně představili na pařížském \"Jarním salonu\" (Salon de printemps). To přivedlo ruské a francouzské oficiální kruhy k myšlence pořádání pravidelných sezón ruského umění v Paříži. Jejich organizací byl pověřen Sergej Ďagilev, kulturní organizátor a aktivní člen umělecké skupiny \"Svět umění\" (Mir iskusstva / Мир искусства, podle stejnojmenné jí vydávané revue) založené roku 1897, jejíž první hlavou byl Alexandre Benois. V roce 1907 Ďagilev zorganizoval sérii tzv. historických koncertů, na nichž byla představena hudba ruských skladatelů jako Rimského-Korsakova, Rachmaninova a Glazunova. Jejich úspěch umožnil výpravu operního souboru sestaveného z hvězd petrohradského Mariinského divadla i moskevského Velkého divadla v následujícím roce. Pařížská premiéra Musorgského \"Borise Godunova\" (ve zvlášť připravené nové revizi Rimského-Korsakova s Fjodorem Šaljapinem v titulní roli) se stala triumfem.\n\nNa rok 1909 Ďagilev naplánoval nový zájezd s předvedením neméně než pěti ruských oper. Současně jej jeho přátelé a příznivci přesvědčili, aby do Paříže přivezl i ruský balet. Přestože původní záměry bylo třeba zredukovat, měla nová ruská sezóna opět vynikající úspěch, a to zejména díky baletní části. Na tu se Ďagilev ve svém dalším podnikání téměř výlučně soustředil. Poslední opera, kterou za svého podnikání uvedl, byl Stravinského \"Slavík\" roku 1914, ale řada inscenací \"Ballets russes\" i z pozdějších let integrovala prvky hudebního divadla.\n\nPrvní baletní sezónu Ďagilev připravoval s nejlepšími hvězdami ruského baletu, tehdy působícími v Mariinském divadle (Vaclav Fomič Nižinskij, Tamara Platonovna Karsavina, Michail Michajlovič Fokin, Anna Pavlovna Pavlovová a další), ale též s dalšími umělci z okruhu \"Světa umění\", výtvarníky Léonem Bakstem a Alexandrem Benoisem nebo skladatelem Nikolajem Čerepninem. Od počátku kladl důraz na rovnocenné spojení hudební, pohybové a výtvarné stránky baletu.\n\nFrancouzský balet měl bohatou historii a zažil významný rozkvět ve druhé třetině 19. století, počátkem 20. století však prožíval období strnulosti a úpadku. \"Ballets russes\" proto ohromil Paříž jak technickou úrovní tanečníků, tak exotickou hudbou a prostředím, neboť první sezóny byly téměř výlučně věnovány ruským skladatelům. Pro ruské umělce, včetně Ďagilevova vedoucího choreografa Michaila Fokina, naopak pařížské sezóny znamenaly příležitost k vyzkoušení avantgardnějších a modernějších postupů, což bylo v konzervativních ruských divadlech obtížné.\n\nPo dvou sezónách Ďagilev z různých důvodů (mj. skandální propuštění Nižinského z Mariinského divadla) ukončil organizační propojení s Mariinským divadlem i usilování o státní subvence a založil \"Ballets russes\" jako soukromou společnost, kterou pak provozoval na vlastní náklady až do své smrti. Zkoušky se již neodehrávaly v Petrohradě, ale v Monte Carlu, které stalo domovským působištěm souboru. Toto místo bylo vhodnější pro řadu členů souboru, kteří po úspěších prvních let nalezli stálé angažmá v západoevropských divadlech. Někteří umělci zůstali v Ďagilevově společnosti, jiní se vrátili do Mariinského divadla a další působili střídavě na obou místech. Většina premiér se nadále odehrávala v Paříži v různých divadlech, která Ďagilev dočasně pronajímal. Dalším významným a pravidelným působištěm byl Londýn, turné probíhala po řadě západo- a středoevropských měst. V roce 1913 proběhlo první, velmi úspěšné turné po Jižní Americe; v Jižní a Severní Americe strávil \"Ballets russes\" většinu první světové války.\n\nRepertoár \"Ballets russes\" odrážel umělecké přesvědčení Ďagilevova okruhu. Klasický balet (Adamova \"Giselle\", Čajkovského \"Labutí jezero\") se objevoval jen výjimečně. Jádro repertoáru tvořily dvě skupiny děl. První sestávala z nově objednaných baletů od moderních skladatelů ruských a později i francouzských a jiných; druhou tvořily baletní adaptace hudby významných skladatelů minulosti, která nutně nebyla s tancem spojována. V prvních letech byla takto využita díla ruských (Glinka, Borodin, Rimskij-Korsakov, Glazunov…) a evropských romantických skladatelů (Schuman, Chopin, Weber), zajímavým pozdějším experimentem bylo využití skladatelů klasické buffy (G. Scarlatti, Cimarosa, Rossini) nebo Händela.\n\nTémata byla důmyslná a mnohdy provokativní. Pařížské obecenstvo se vzbouřilo, když spatřilo \"Faunovo odpoledne\" (L'Après-midi d'un faune) a \"Svěcení jara\" (Le Sacre du printemps), dvě mistrovská díla Clauda Debussyho a Igora Stravinského, navzájem sladěná s choreografií Nižinského a návrhy malíře Leona Baksta. Po dobu dvaceti let ruský balet účinkoval každý rok, dokonce během Světové války, a cestoval po světě. Skupina byla mnohotvárná, přizpůsobivá a experimentální. Po roce 1920 napsali pro soubor nová baletní díla francouzští skladatelé Georges Auric, Darius Milhaud, Henri Sauguet, a Francis Poulenc. Převládala ale ruská témata. V roce 1920 skupina pracovala s mladým skladatelem Sergejem Prokofjevem, který vytvořil balety s novými tématy. V roce 1923 napsal Igor Stravinskij jednu z jeho nejdůležitějších prací, balet \"Les Noces\" (Svatba). Choreografii vytvořila Bronislava Nižinská (sestra Václava Nižinského).\n\nBaletům dělali choreografie sami tanečníci, například Léonide Massine, Sergej Lifar a Georges Balanchine, k tanečním hvězdám patřili Tamara Toumanova, Tamara Karsavina, Alexandra Danilova, Lydia Lopokova, Felia Doubrovska .\n\nPoslední regulérní vystoupení Ballets russes se konalo 4. srpna 1929 ve francouzském Vichy. Dne 19. srpna 1929 zemřel Ďagilev v Benátkách ve věku 55 let. To byl konec epochy, kterou Balanchine označil \"dvacet let taneční zábavy založené na nedotknutelném pravidle jednotné výtečnosti v choreografii, hudbě, scénografii a provedení\". Bezprostřednímu dalšímu pokračování zabránily, přes pokusy Sergeje Lifara a Borise Kochna, právní a finanční problémy souboru po Ďagilevově smrti.\n\nRoku 1932 společnost obnovili pod názvem \"Ballets russes de Monte-Carlo\" René Blum (1878-1943) a plukovník de Basil (vlastním jménem Vasilij Grigorjevič Voskresenskij, 1888-1951). Té se zprvu účastnili některé opory Ďagilevova týmu, tanečníci a choreografové Leonid Mjasin a Georges Balanchine a tanečnice Tamara Tumanovová, většina souboru však našla nové angažmá. Pro neshody obou vůdčích osobností se soubor roku 1935 rozpadl na dvě části. \"Ballets russes du colonel W. Basil\" – vystupující též pod jmény \"Covent Garden Russian Ballet\" nebo \"Original Ballet Russe\" – fungoval do roku 1948 především pod finanční záštitou Královské opery v Covent Garden a vedle Londýna působil také ve Spojených státech amerických a Austrálii. Blumův soubor \"Ballets de Monte-Carlo\", později \"Ballet russe de Monte-Carlo\", fungoval do roku 1963; roku 1938 byl prodán americké finanční skupině a o rok později byla jeho hlavní činnost přesunuta do Spojených států amerických. Oba soubory především udržovaly a šířily tradici Ďagilevovy taneční školy a vychovaly řadu dalších tanečníku a choreografů. Na jejich tradici navazuje soubor \"Ballets de Monte-Carlo\" založený roku 1985 z podnětu kněžny Grace.\n\nZakladatelé \"Ballets russes\" považovali výtvarnou stránku za rovnocennou stránce hudební a pohybové a společnost od počátku přizývala ke spolupráci na návrzích výpravy a kostýmů soudobé moderní výtvarníky, a to nejprve zejména ruské umělce kombinující moderní výtvarné styly s vlivy ruského folkloru, brzy však rovněž představitele francouzské avantgardy. Mezi nimi byli sám Benois, Bakst, Braque, Gončarovová, Larionov, Picasso, Chanel, Matisse, Derain, Miró, de Chirico, Dalí, Bilibin, Čeličev, Utrillo, Rerich a Rouault. Jejich návrhy přispěly k průkopnickému nadšení, jež charakterizovalo inscenace \"Ballets russes\". Skandál, který způsobilo při své pařížské premiéře Stravinského \"Svěcení jara\", byl zčásti připisován právě provokativní estetice kostýmů tanečníků.\n\nLeon Bakst, jeden z nejvýznamnějších výtvarníků pracujících pro \"Ballets russes\", se narodil v Grodnu 10. května 1866. Pomáhal Ďagilevovi se založením souboru a stal se jeho uměleckým ředitelem. Jeho výprava a kostýmy mu získaly široké uznání. Největšího věhlasu dosáhly jeho návrhy pro \"Šeherezádu\" (1910), \"Ptáka Ohniváka\" (1910) a \"Le Spectre de la Rose\" (1911). Pro \"Ballets russes\" pracoval v letech 1909-1921.\n\nPablo Picasso vytvořil pro \"Ballets russes\" návrhy pro \"Parade\" v roce 1917. \"Parade\" byl první balet, který využíval kubistické kulisy a kostýmy.\n\nNatalia Gončarovová se narodila 16. června 1881 v Ladyšině poblíž Tuly. Ve svých návrzích se inspirovala ruským lidovým výtvarnictvím, fauvismem a kubismem. Pro \"Ballets russes\" začala pracovat v roce 1921.\n\n"}
{"id": "275678", "url": "https://cs.wikipedia.org/wiki?curid=275678", "title": "Rainbow Books", "text": "Rainbow Books\n\nRainbow Books (česky Duhové knihy) je kolekce standardů, které definují formáty kompaktních CD disků.\n\n\n\n\n"}
{"id": "275685", "url": "https://cs.wikipedia.org/wiki?curid=275685", "title": "Linková doprava", "text": "Linková doprava\n\nLinková doprava je pravidelná doprava na určené trase, označení se používá zejména ve veřejné hromadné osobní dopravě. Linková osobní doprava je přeprava cestujících v určených časech (spojích) a na určených trasách podle jízdního řádu. V českém právním řádu používá termín \"linková osobní doprava\" zejména Zákon o silniční dopravě, který jím označuje osobní linkovou dopravu provozovanou autobusy nebo jinými silničními motorovými vozidly určenými pro přepravu osob. Podle tohoto zákona mohou cestující v linkové osobní dopravě vystupovat a nastupovat jen na předem určených zastávkách. Linková organizace dopravy je ovšem běžná i u drážní, vodní a letecké dopravy, třebaže ne vždy se pro ustálené dopravní trasy termín linka používá. Typické je výrazné označování linek zejména pro městskou hromadnou dopravu autobusy, tramvajemi a trolejbusy a v integrovaných dopravních systémech. V České republice se začíná linkový systém dopravy prosazovat i na železnici, a to jak v souvislosti s regionálními integrovanými systémy dopravy, tak v souvislosti s veřejnými objednávkami dopravy a výběrovými řízeními na její provozování. \n\nLinková doprava může být veřejná nebo neveřejná. \n\nVeřejná linková doprava je s výhradou případné povinné rezervace nebo přeplnění spoje přístupná všem, kdo splňují obecné podmínky přepravy. \n\nČeský zákon o silniční dopravě řadí mezi linkovou osobní dopravu podléhající licenčnímu řízení i tzv. zvláštní linkovou dopravu, tedy linkovou dopravu vyhrazenou pro stanovené skupiny cestujících s vyloučením jiných osob, typicky například pro dopravu zaměstnanců určité firmy nebo firem, příslušníků ozbrojených sborů mezi bydlištěm a pracovištěm, žáků určité školy atd. \n\nLinka může buď zahrnovat jen jeden či několik jednotlivých spojů bez pravidelného intervalu, nebo na ní může být intervalová doprava. Je-li interval pravidelnou částí nebo násobkem hodinového intervalu, jde o taktovou dopravu. Intervalová, zejména taktová doprava umožňuje systematicky prokládat spoje jedné linky se spoji jiné, částečně souběžné linky, nebo plánovat systematické návaznosti mezi linkami v přestupních bodech.\n\nHistoricky je linková organizace dopravy typická zejména pro autobusovou dopravu (včetně jejího předchůdce, omnibusu), kde vznik dopravních cest byl nezávislý na této formě dopravy. \n\nNěkteré linky jsou koncipovány tak, že všechny spoje jedou v téže trase a zastavují v těchže zastávkách. Takové linky jsou typické pro frekventované trasy městské dopravy ve velkých městech. Na mnoha linkách je však část spojů vedena pouze v části trasy, popřípadě některé zastávky na trase jsou určeny pouze pro část spojů. V oblastech s nízkou přepravní poptávkou nebo specifickými přepravními potřebami v určitých konkrétních časech je obvyklé, že formálně tvoří jednu linku větší množství spojů, které jedou v několika rozdílných variantách trasy, v krajním případě má každý spoj jinou trasu. Některé nebo všechny spoje některých linek mohou také podle jízdního řádu zajíždět po odbočkách do míst ležících mimo hlavní trasu (tzv. závleků). \n\nV rámci lokálních systémů městské dopravy se linky zpravidla číslují jednocifernými až trojcifernými čísly, v minulosti nebo v některých systémech i dnes se k označení používá též písmen nebo kombinace čísel s písmeny. Na některých speciálních linkách se používá slovní označení linky, označení grafickým logem atd. \n\nPro licencované linky mimo městský systém bývá zaveden celostátní systém identifikace (číslování), tato čísla však mívají v informačních a orientačních systémech menší význam než čísla linek městské dopravy. \n\nV Československu byla ve druhé polovině 20. století neměstská autobusová doprava i městská doprava v menších městech soustředěna pod národní (státní) podniky ČSAD, linky používaly jednotné označování pomocí pěticiferných čísel, kde první číslice byla charakteristická pro určitý kraj nebo skupinu krajů. Po liberalizaci autobusové dopravy začátkem devadesátých let začaly být linky soukromých dopravců označovány kombinací písmene P a čtyřciferného čísla (např. jízdní řád ČSAD pro Středočeský kraj pro rok 1992/1993 obsahuje 12 linek 7 soukromých dopravců s označeními v rozsahu P0001 až P0040). Zákon číslo 111/1994 Sb. zavedl jednotné licenční řízení, v němž každá linka včetně linek městské dopravy dostala šesticiferné licenční číslo, kde první dvojčíslí označovalo číslo okresu, v němž linka začíná, přičemž linky začínající v Praze začínají číslicí 1 a mezinárodní linky číslicí 0. Tento systém číslování zůstal zachován i po přechodu kompetence dopravních úřadů z okresních úřadů na krajské úřady. U některých linek městské hromadné dopravy není šesticiferné licenční číslo v běžných jízdních řádech uváděno.\n\nTramvajová doprava byla v počátcích organizována převážně traťově, tedy tak, že každá trať byla obsluhována jednou linkou, jejímž označením byl název tratě. Podobný systém je dosud běžný u linek metra a lanových drah. Postupně však byly ve městech tratě propojovány do sítí a byla zaváděna pravidelná spojení propojující různé tratě a souběžné vedení více linek po téže trati. Zpočátku se linky rozlišovaly například barvou vozů nebo signální svítilny, později se standardem stalo číslování linek. U trolejbusové dopravy byl vývoj obdobný. \n\nV železniční dopravě nemá linková doprava tradici. Osobní doprava je organizována po tzv. traťových oddílech, tedy číslovaných úsecích tratí, jimž odpovídá tabulka traťového jízdního řádu, přičemž množství jednotlivých vlaků přejíždí mezi více tratěmi. \n\nLinková organizace dopravy se začala objevovat v příměstských systémech typu S-Bahn. V České republice se pokusy o číslování linek objevily nejprve v prosinci roku 2002 na elektrických jednotkách intervalové osobní dopravy na hlavních tratích v okolí Prahy, avšak protože většina linek se v podstatě kryla s dosavadními traťovými oddíly, tato čísla dosud nevešla do širšího povědomí, takže velkou pozornost nevzbudilo ani neoficiální přečíslování linek. Oficiálně bylo číslování linek v okolí Prahy zavedeno v rámci oficiálního zavedení systému Esko v prosinci 2007 a o rok později v Moravskoslezském kraji. V Praze se do budoucna počítá se zaváděním průjezdného modelu železniční dopravy a posilování významu železnice v městské a příměstské dopravě, v rámci čehož se má posílit linkový charakter dopravy. Číslování železničních linek, včetně rychlíkových, se používá v rámci integrovaných dopravních systémů nebo plošného zavádění taktové dopravy také v Jihomoravském (IDS JMK) a Ústeckém kraji (DÚK) \n\nLinkově bývá organizována i pravidelná lodní a letecká doprava, ale linky většinou nemívají speciální označení. \n\nV některých oblastech je zavedeno číslování přívozů po vzoru číslování linek pozemní dopravy. Saské přívozy přes Labe mají označení F1 až F30 ve směru od Hřenska, část z nich je součástí drážďanského integrovaného dopravního systému Horní Labe (VVO). V Pražské integrované dopravě mají linkové číslování pražské přívozy P1 až P7 (neintegrované přívozy v okolí Prahy čísla nemají).\n\n"}
{"id": "275688", "url": "https://cs.wikipedia.org/wiki?curid=275688", "title": "Irisbus Citelis 18M", "text": "Irisbus Citelis 18M\n\nIrisbus Citelis 18M je městský kloubový nízkopodlažní autobus, který byl vyráběn ve francouzském městě Annonay a později v italském Valle Ufita, přičemž speciální požadavky českých a slovenských zákazníků byly řešeny ve vysokomýtském závodě Iveco Czech Republic (dříve Karosa). Jeho nástupcem je model Iveco Urbanway 18M.\n\nKonstrukčně je Citelis 18M odvozen ze standardního typu Citelis 12M a zároveň vychází ze svého předchůdce Citybusu 18M. Jedná se o třínápravový nízkopodlažní autobus s polosamonosnou karoserií. Ta byla při výrobě sestavena do skeletu a poté byla ošetřena proti korozi, olakována a oplechována. Vozová skříň se skládá ze dvou částí, které jsou navzájem spojeny kloubem a krycím měchem. Motor a převodovka se nachází v mohutné zadní části autobusu. Motorem je poháněna zadní náprava, řízená je náprava přední. Rám podvozku je vytvořen ze svařených ocelových podélníků a příček. Střechu a bočnice tvoří svařené tažené uzavřené profily pokryté plechy. Zadní čelo je vyrobeno z jednoho sklolaminátového panelu, přední čelo tvoří uzavřené profily pokryté plechem a plastem. Okna autobusu jsou lepená, pouze přední sklo je uchyceno v gumových profilech. Vstup do vozu zajišťují čtvery dvoukřídlé skládací dveře, v každém článku vždy dvoje. Prostor pro kočárek nebo invalidní vozík se nachází naproti druhým a třetím dveřím, nájezdová plošina je umístěna ve druhých dveřích. Nástupní výška (320 mm v prostoru prvních dveří, 330 mm v ostatních částech vozu) může být ještě snížena pomocí tzv. kneelingu (mírné naklonění stojícího autobusu směrem k nástupnímu ostrůvku). Sedačky pro cestující jsou čalouněné plastové.\n\nAutobusy Citelis 18M jsou vyráběny (kromě klasické, dieselové verze) také s pohonem na stlačený zemní plyn (CNG). Vozy od roku 2007 splňují emisní normu Euro 4. Společně s touto inovací přišla změna konstrukce točny (kloubu). Karoserie Citelisu 18M též využívá plzeňská Škoda k výrobě kloubových nízkopodlažních trolejbusů Škoda 25Tr Irisbus.\n\nVýroba kloubové verze Citelisu byla zahájena brzy po započetí produkce 12metrové varianty v roce 2005 a ukončena byla v roce 2014.\n\nCitelisy 18M byly dodávány, mimo jiné, i do českých měst, převážně do Brna, Hradce Králové a Českých Budějovic. V menším počtu se také objevily v Táboře, Praze, Zlíně, Karlových Varech, Ústí nad Labem, Havířově a Chomutově. Dva kloubové Citelisy zakoupila také Arriva. Na Slovensku jezdily např. v Prešově, Žilině a Trenčíně.\n\n"}
{"id": "275692", "url": "https://cs.wikipedia.org/wiki?curid=275692", "title": "Irisbus Citybus 18M", "text": "Irisbus Citybus 18M\n\nIrisbus Citybus 18M (dříve Karosa Citybus 18M; ve Francii Irisbus Agora L, dříve Renault Agora L) je model městského kloubového nízkopodlažního autobusu, který vyráběla společnost Karosa Vysoké Mýto společně s francouzským podnikem Renault v rámci koncernu Irisbus. Tato verze, odvozená ze standardního autobusu Irisbus Citybus 12M, byla v Česku vyráběna v letech 2001 až 2005, produkce těchto vozů ve Francii byla zahájena již v 90. letech 20. století.\n\nKloubová verze Citybusu, Citybus 18M (číslo značí přibližnou délku v metrech), konstrukčně vychází ze standardního vozu Citybus 12M. Jedná se o třínápravový nízkopodlažní autobus s polosamonosnou karoserií, která byla nejdříve smontována do skeletu a poté prošla ošetřením proti korozi (kataforéza), olakováním a oplechováním. Karoserie se skládá ze dvou částí, které jsou navzájem spojeny kloubem a krycím měchem. Spodek vozu je svařen z ocelových podélníků a příček, bočnice a střecha jsou vyrobeny ze svařených tažených uzavřených profilů a jsou oplechovány. Přední čelo autobusu je z uzavřených profilů, které jsou pokryty plechem a plastem, zadní čelo tvoří jeden sklolaminátový panel. Motor a převodovka jsou umístěny v mohutné zadní části, zadní náprava je hnací. Okna jsou lepená, pouze přední sklo je uchyceno v gumovém profilu. V pravé bočnici se nacházejí čtvery dvoukřídlé skládací dveře, v každém článku vždy dvoje. Prostor pro kočárek je umístěn u druhých a třetích dveří. Sedačky pro cestující jsou plastové čalouněné. Výška podlahy je v celém předním článku a u třetích dveří 320 mm nad vozovkou, v zadní části zadního článku pak postupně přechází až na 550 mm. Nástupní výšku může řidič ještě snížit pomocí tzv. kneelingu.\n\nV roce 2004 byl interiér vozu zmodernizován. Kloubová varianta Citybusu byla vyráběna také ve verzi CNG (pohon zemním plynem). Karoserie Citybusu 18M byla také použita pro prototyp trolejbusu Škoda 25Tr Irisbus.\n\nVe Francii byly kloubové Citybusy vyráběny již od 90. let 20. století. První český Citybus 18M opustil brány Karosy v roce 2001, od roku 2002 pak následovala sériová výroba, která byla ukončena roku 2005. Tehdy byl Citybus 18M nahrazen modelem Irisbus Citelis 18M.\n\nV Evropě jezdí Citybusy (resp. Agory) např. v Seville, Budapešti a velkých francouzských městech (Saint-Étienne, Le Mans, Nice, Paříž, Versailles, Remeš, Orléans, Rouen, Elbeuf, Limoges, Châtellerault, Annecy, Dijon).\n\nV Česku jezdí kloubové Citybusy v Hradci Králové, Táboře, Ústí nad Labem, Zlíně, nejvíce jich je v provozu v Praze. Na Slovensku byly Citybusy 18M dodány do Prešova a Spišské Nové Vsi.\n\n\n"}
{"id": "275694", "url": "https://cs.wikipedia.org/wiki?curid=275694", "title": "Ferrari F2008", "text": "Ferrari F2008\n\nFerrari F2008 je 54 vozem formule 1 týmu Scuderia Ferrari, který se účastnil mistrovství světa v roce 2008. Interní označení vozu je 659.\n\nO proti svému předchůdci (Ferrari F2007) je nový vůz nižší a kratší tím pádem byl vůz mnohem reakčnější. K tomuto technickému kroku byli konstruktéři přinuceni novými technickými pravidly pro sezonu 2008, které zakazovaly používání elektronických pomůcek jako je kontrola trakce.\nNejvýznamnější novinkou je použití standardizované elektronické řídicí jednotky SECU (Standard Electronic Control Unit), jejímž výrobcem je MES (McLaren Electronic Systems). Další významnou novinkou je převodovka, která musí vydržet čtyři závodní víkendy. Skříň převodovky je z uhlíkových vláken a i nadále je umístěna podélně. Převodovka i pro tuto sezonu bude bezprodlevová. Dalším již viditelným elementem jsou boční ochranné prvky v prostoru hlavy jezdce, u kterých došlo k jejich zvýšení. Došlo k omezeni používání kompozitních materiálu, což mělo vliv na váhu vozu, která se tím zvýšila. S ohledem na předchozí typ vozu došlo k přepracovaní všech aerodynamických ploch, ale dá se předpokládat, že verze vozu při jeho lednovém představení dozná v tomto směru značných změn v průběhu sezony. V oblasti nohou pilota došlo k prohloubení monokoku, dále byl zúžen kryt motoru a bočnice, proto muselo dojít i k přepracování systému zavěšení kol, dále rozvržení hmotnosti a těžiště a došlo ke změně rozvoru. Protože byla zakázána elektronická kontrola trakce a dalších elektronických pomůcek řízení, celé řízení diferenciálu, motoru a převodovky se zjednodušilo. Další změnou, kterou vyžadují pravidla pro rok 2008 a norma Evropské unie, je ustanovení o složení paliva. Tato norma stanovuje, že palivo musí obsahovat minimálně 5,75% biologických složek. Ferrari v úzké spolupráci s firmou Shell vyvinulo zcela nové palivo Shell V-Power ULG64 a oleje Shell SL 1098\n\n\nSpeciální testy\n\n Altria Group (Marlboro), Fiat, Shell, Etihad Airways, Telecom Italia (Alice), Bridgestone, AMD, Acer, Mubadala\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\nJen par dní po finálovém závodě v Brazílii, přesněji 11. listopadu, Ferrari zahájilo testy komponentů pro vůz F2009, který bude bojovat o titul v sezóně 2009. Na trati ve Fioranu se s vozem označeným jako Ferrari F2008K objevil testovací pilot Luca Badoer. Ohledně tohoto vozu panuji značné nejasnosti, prakticky nejsou k dispozici žádné fotografie ani technické specifikace a dokonce nebyly zveřejněny ani časy na jedno kolo. Jediné prohlášení, které stáj vydala se týkalo označení vozu, K na konci F2008 znamená K.E.R.S., který je ve voze testován.\n\nVe skutečnosti nebylo nic definitivní, protože vůz pro rok 2009 nebyl ještě realizován a tak se v továrně rozhodli využít úspěšný F2008, jako základ pro odzkoušení základních prvků nového vozu. V první řadě se na voze zkouší systém rekuperace energie K.E.R.S., a vliv nových pneumatik slick na chování vozu.\n\nCelý nový systém rekuperace kinetické energie v současné době váží mezi sedmi a osmi kilogramy, což u Ferrari chtejí do začátku sezony zredukovat na 5 kg.\n\n"}
{"id": "275698", "url": "https://cs.wikipedia.org/wiki?curid=275698", "title": "Nové Štrbské pleso", "text": "Nové Štrbské pleso\n\nNové Štrbské pleso je jezero v Mlynické dolině ve Vysokých Tatrách na Slovensku. Má rozlohu 2,128 ha a je 243 m dlouhé a 182 m široké. Dosahuje maximální hloubky 9,6 m. Jeho objem činí 21 135 m³. Leží v nadmořské výšce 1311 m.\n\nNa severním břehu roste les, nacházejí se zde mokřady a jedná se o jedinou část břehu, po které nevede zpevněná cesta. Po východním břehu vede hlavní příjezdová silnice do Štrbského Plesa, z níž odbočuje silnice vedoucí po jižním břehu jezera, která končí na jeho jižním konci, kde stojí od roku 1975 Hotel Baník. Ten je navíc spojen místní komunikací vedoucí po západním břehu jezera se železnicí stanicí Štrbské Pleso.\n\nNa začátku 20. století pleso postupně zarůstalo rašelinou a směřovalo k zániku. V roce 1905 zde Karol Móry začal budovat hotelový komplex, jehož součástí se stalo obnovené pleso. Voda byla přivedena z potoka Mlynica, který plesem protéká. hráz byla zvýšena a bylo do ní zabudováno stavidlo. Zarůstání rašelinou je stálým problémem a pleso je třeba pravidelně čistit. Hladina je zamrzlá přibližně 160 dní v roce. Průměrná teplota vody je 4 °C. Rozměry jezera v průběhu času zachycuje tabulka:\nPřístup je možný pěšky asi 150 m směrem na jihovýchod od nádraží Tatranské železnice Štrbské Pleso. Je možný také příjezd automobilem odbočkou ze silnice 538, která vede nad odtokem Mlynice. Parkoviště se nachází u hotelu Baník na jižním konci jezera.\n\nV plese žije mnoho ryb a na jeho hladině také divoké kachny.\n\n\n\n"}
{"id": "275700", "url": "https://cs.wikipedia.org/wiki?curid=275700", "title": "Farní sbor Českobratrské církve evangelické v Hradišti", "text": "Farní sbor Českobratrské církve evangelické v Hradišti\n\nFarní sbor Českobratrské církve evangelické v Hradišti je sborem Českobratrské církve evangelické v Hradišti. Sbor spadá pod Chrudimský seniorát. \nJe centrem evangelíků v Železných horách. Sbor má svoji kazatelskou stanici v Klokočově. V současné době v Hradišti působí farář Jiří Kučera (je zde od roku 1987), kurátorkou sboru je Radka Závorková. Sbor má podle oficiálních údajů 378 členů.\n\nTajní evangelíci ve vesnicích kolem Hradiště žili již před Tolerančním patentem. Po jeho vyhlášení se přiklonili k helvétskému vyznání. V roce 1787 byla v Hradišti postavena dřevěná modlitebna, kterou později nahradil zděný toleranční kostel, postavený v letech 1842–1847. Ten zde stojí dodnes, do roku 1860 byl vedle něho založen hřbitov. Fara byla postavena v roce 1835 vedle kostela. Církevní škola, která se stavěla v letech 1861–1862, dodnes stojí na návsi obce; dnes je využívána k různým pobytům, dětským táborům apod.\n\n\n"}
{"id": "275701", "url": "https://cs.wikipedia.org/wiki?curid=275701", "title": "Kazatelská stanice", "text": "Kazatelská stanice\n\nKazatelská stanice je pojem používaný v evangelických církvích (např. v Českobratrské církvi evangelické) pro místo, kde se konají bohoslužby, ale které není sídlem farního sboru, není zde fara a (až na výjimky) zde nebydlí farář. V kazatelské stanici často není ani kostel, bývá zde modlitebna, bohoslužby mohou být omezeny na dvoje či jedny měsíčně. Pokud má farní sbor kazatelskou stanici, je jich obvykle 1–4. \n\nV některých církvích (např. ve SCEAV) existuje mezistupeň mezi kazatelskou stanicí a farním sborem, který se nazývá filiální sbor či farní filiálka.\n"}
{"id": "275704", "url": "https://cs.wikipedia.org/wiki?curid=275704", "title": "Kurátor", "text": "Kurátor\n\nKurátor (z latiny \"curator\" = opatrovník, správce) může být:\n\n\n"}
{"id": "275705", "url": "https://cs.wikipedia.org/wiki?curid=275705", "title": "Garáže Grmelova", "text": "Garáže Grmelova\n\nGaráže Grmelova jsou bývalé autobusové garáže Dopravního podniku města Brna. Fungovaly v letech 1930 a 1976, poté byly upraveny na autobusové dílny, které byly v provozu až do roku 2000.\n\nPro své první autobusové garáže vybrala Společnost brněnských pouličních drah pozemek v dnešní Grmelově ulici, která se nachází v katastrálním území Štýřice. Místo se nacházelo mezi nově vytyčenými ulicemi Grmelova a Vojtova, přičemž v okolí ještě nebyla žádná obytná zástavba.\n\nStavba areálu proběhla v letech 1929 a 1930, kdy byly garáže společně s městskou autobusovou dopravou v Brně zprovozněny. Hlavní hala měla mít odstavnou plochu o rozměrech 40×64 m, což by stačilo pro deponování 55 malých autobusů o délce 10,5 m. Stavba ale byla realizována pouze o ploše 40×25 m, přičemž garáže mohly být lehce rozšířeny do plánované velikosti. K budově garáží byla přistavěna budova dílen, ve které se kromě dílen nacházela také skladiště a provizorní služební kanceláře. Dřevěná umývárna autobusů byla postavena před garážemi. Nádrž pro 50000 l paliva se nacházela na nádvoří pod zemí. Cena (bez pozemků) této stavby činila skoro 4 milióny Kč.\n\nV roce 1934 byla nádrž na benzín rozšířena na kapacitu 75 000 l, o dva roky později přibyly nádrže na naftu.\n\nPo zvýšení zájmu o autobusovou dopravu ve druhé polovině 30. let byly garáže v letech 1938 a 1939 rozšířeny. V areálu byla dokončena stavba haly na původní plánované rozměry (uvnitř byla umístěna i definitivní umývárna), byla zvětšena budova s dílnami a podél Grmelovy ulice byla vystavěna dvoupodlažní správní budova.\n\nPo druhé světové válce byly generální opravy autobusů, dosud prováděné na Grmelově, zadávány mimobrněnským závodům nového národního podniku ČSAO. Takže na Grmelově se od počátku 50. let prováděly pouze menší opravy a údržba vozů.\n\nNa začátku 60. let byla již kapacita garáží vyčerpána. Proto musely být v roce 1964 dodané autobusy Škoda 706 RTO dočasně umístěny v tramvajové vozovně Pisárky. Ale už na podzim téhož roku byly tyto (a další vozy z Grmelovy) umístěny ve vozovně Královo Pole (dnes Medlánky), kde bylo místo uvolněno díky přesunu všech trolejbusů zpět do husovické vozovny.\n\nNa přelomu 60. a 70. let ale již bylo jasné, že je potřeba zcela nová, kapacitní autobusová vozovna, neboť ani přidělená část královopolské vozovny neměla potřebnou kapacitu pro umístění tehdy masově dodávaných autobusů Karosa ŠM 11. Provizorně byla tato situace řešena odstavováním vozů na ploše v Renneské třídě u řeky Svratky. Již v roce 1973 začala stavba areálu slatinské vozovny, která byla určena pro autobusy. Zprovozněna byla 26. března 1976, kdy byly všechny vozy z Grmelovy přesunuty do Slatiny. V areálu Grmelova tak dočasně zůstali pouze mechanici, a to pouze do té doby, než jim bylo ve Slatině postaveno zázemí.\n\nAreál v Grmelově ulici byl po zrušení garáží přebudován na autobusové dílny. Přestavba proběhla do roku 1980, kdy byly dílny uvedeny do provozu. Zároveň tak skončily opravy autobusů v Ústředních dílnách, které se nacházejí v areálu královopolské (dnes medlánecké) vozovny. V dílnách Grmelova byly opravovány i vozy jiných dopravců (především ČSAD). V roce 1981 byla v areálu postavena budova lakovny.\n\nDílny Grmelova prováděly střední a těžkou údržbu královopolských i slatinských autobusů až do začátku 90. let, kdy byla ve Slatině zprovozněna hala pro střední údržbu. Kloubové autobusy ze Slatiny ale stále jezdily pro střední opravy na Grmelovu, neboť ve své domácí vozovně neměly dostatečné prostory a nástroje, což se změnilo nákupem zvedáků v roce 1993.\n\nProtože slatinská opravna převzala část výkonů, přistoupily dílny Grmelova v polovině 90. let ke středním opravám trolejbusů Škoda 14Tr, které byly dosud prováděny v Ústředních dílnách.. V roce 1995 došlo v areálu také k otevření stanice měření emisí, o rok později byla zprovozněna tribologická laboratoř sloužící k rozborům olejů.\n\nVzhledem k nedostatku financí a relativní nadbytečnosti dílen Grmelova přistoupil Dopravní podnik města Brna v roce 2000 ke zrušení dílen a prodeji celého areálu soukromému majiteli. Činnosti, které na Grmelově byly do té doby vykonávány, byly přesunuty do Slatiny (měření emisí, tribologická laboratoř, opravy a záruční prohlídky vozů externích zákazníků, menší opravy vlastních vozidel), Medlánek (menší opravy vlastních autobusů) nebo jsou objednávány u externích dodavatelů (celkové a generální opravy vlastních autobusů).\n"}
{"id": "275714", "url": "https://cs.wikipedia.org/wiki?curid=275714", "title": "Ukrajinská republikánská kapela", "text": "Ukrajinská republikánská kapela\n\nUkrajinská republikánská kapela (ukr. Українська Республіканська Капела), založená 2. ledna 1919 v Kyjevě pod patronátem Symona Petljury (sbormistři Kyrylo Stecenko, Oleksander Košyc) za účelem propagandy ukrajinské hudby a kultury v zahraničí. Od února 1919 do konce července 1920 kapela ve složení 80 lidí uspořádala velmi úspěšné koncertní turné v Evropě – v Československu, Rakousku, Švýcarsku, Francii, Belgii, Nizozemsku, Anglii a v Německu. Zde, po koncertě v Berlíně kapela přestala existovat. \n\nUkrajinská republikánská kapela rozpadla se na tři samostatné sborové útvary. Skupina O.Prychoďka (18 lidí) zamířila do Zakarpatí, aby se usadila v Užhorodě a založila Spolek „Kobzar“, později též divadlo. Skupina M. Kyryčenka vydala se na turné do Španělska. Drtivá většina kapely pod vedením Oleksandra Košyce zamířila přes Československo do Polska. Zde, v Varšavě se z ní zformoval tzv. Ukrajinský národní sbor (ukr. Український Національний Хор), který v zimě 1921. roku vyrazil na turné do Španělska, Francie, Belgie, Německa a USA, kde vzhledem k nepříznivému politickému vývoji v Ukrajině zůstal. V období mezi říjnem 1922 a březnem 1923 sbor měl 138 koncertů ve Státech. Celkový počet koncertů ve státech Severní a Jižní Ameriky (sbor vystoupil např. v Brazílii, Argentině, Uruguaji, na Kubě,…) překročil devět set. V roce 1924 Ukrajinský národní sbor přestal existovat. \n\nUkrajinská republikánská kapela (později Ukr. nár. sbor) interpretovala hlavně tvorbu skladatelů Mykoly Lysenka, Mykoly Leontovyče, Kyryla Stecenka a Oleksandra Košyce, v níž se harmonicky pojednal odkaz ukrajinského folkloru s nejlepší tradicí pravoslavné duchovní a liturgické hudby. Kapela dle dobových svědectví, dokázala vyprodat nejvýznamnější evropské a světové koncertní síně a vzbudit poměrně velký ohlas, čímž přispěla k reprezentaci vysoké hudební kultury Ukrajiny. \n\n"}
{"id": "275717", "url": "https://cs.wikipedia.org/wiki?curid=275717", "title": "Vitrifikace", "text": "Vitrifikace\n\nVitrifikace (z lat. \"vitrum\" sklo a franc. \"vitrifier\") je proces přeměny substance nějakého materiálu ve sklo, tj. tepelná přeměna nekrystalické amorfní látky. U keramických výrobků je vitrifikace v češtině označována jako vypalování, které způsobí odolnost proti průsaku vody.\n\nVirtrifikace je označení pro uskladnění radioaktivního nebo jiného nebezpečného (obsahujícího těžké kovy, chemikálie, popílky, sklářské kaly) odpadu zatavením do skla, čímž se zamezí šíření odpadu do okolního prostředí. Odpad je při tomto způsobu zpevněn (solidifikace) zalitím do skla. Takto vzniklá frita se následně může odlévat do forem.\n\n\n"}
{"id": "275721", "url": "https://cs.wikipedia.org/wiki?curid=275721", "title": "Repertoár zahájení", "text": "Repertoár zahájení\n\nŠachový repertoár zahájení představuje soubor šachových zahájení, která hráč používá ve své herní praxi. \n\nMnožství informací o jednotlivých zahájeních a jejich podvariantách jsou příliš obsáhlé; nejrůznější knihy pojednávající o nějakém šachovém systému mají někdy i mnoho set stran, je tedy jen velmi obtížné, a i neúčelné, znát skutečně detailně všechny zahajovací systémy, jež šachová hra obsahuje. Hráč si tedy obvykle zvolí určitý okruh zahájení, která pak ve své herní praxi používá, a ta následně představují jeho repertoár – oblíbené zbraně, jimiž bojuje se soupeři. Z hlediska budování tohoto repertoáru existují dva odlišné přístupy, mezi nimiž jednotliví šachisté oscilují. \n\n1) Prvním typem je úzká specializace na malý okruh zahájení, která pak šachista důsledně používá. Výhodou tohoto modelu je, že hráč získá větší šanci v průběhu let v těchto systémech dosáhnout velmi detailních znalostí a zkušeností, jakých by těžko nabyl v případě, že by jednotlivá zahájení ve svém repertoáru měnil. Nevýhodou úzké specializace je značná „průhlednost hráče“ – jeho soupeři předem vědí, co bude hrát, a mohou se tak na partii s ním dobře připravit. Významnými představiteli tohoto stylu jsou například velmistři Uhlmann či Gligorič či bývalý mistr světa Garri Kasparov.\n\n2) Druhým typem je používání velkého množství různých zahájení, která hráč střídá podle nálady nebo konkrétního soupeře. Výhodou tohoto modelu je, že pro protihráče je velmi těžké se na partii připravit – protihráči neví, jakému způsobu hry bude čelit. Nevýhodu představuje skutečnost, že hráč jen těžko ve svých zahájeních dosáhne tak hlubokých znalostí, jako specialista, který stále hraje totéž. Představiteli tohoto typu jsou například velmistr Rustam Kasimdžanov nebo Alexej Širov.\n\nV současné trenérské praxi se začínajícím šachistům většinou doporučuje model úzké specializace s tím, že později, v průběhu let, si repertoár rozšíří, a dosáhnou jakési „střední cesty“ mezi oběma styly.\n"}
{"id": "275723", "url": "https://cs.wikipedia.org/wiki?curid=275723", "title": "Překladový automat", "text": "Překladový automat\n\nPřekladový automat je v podstatě zásobníkový automat, který však obsahuje navíc ještě výstupní pásku a je definován rozkladovou tabulkou.\n\nTvar konfigurace (stav) překladového automatu: (x, Z, π)\n\nTvar počáteční konfigurace: (w, S#, ε)\n\nPřekladový automat obsahuje zásobník, vstupní pásku, výstupní pásku a rozkladovou tabulku. Rozkladová tabulka nahrazuje přechodovou funkci. Překladový automat postupně čte symboly ze vstupní pásky, stejným způsobem pak pracuje i se zásobníkem, na výstupní pásku nakonec zapisuje levý rozklad vstupní věty (tj. čísla použitých pravidel).\n\nJednotlivé funkční hodnoty mají tento význam:\n\n\n\n\n\n\nZadaná pravidla:\n\nRozkladová tabulka:\n\n"}
{"id": "275734", "url": "https://cs.wikipedia.org/wiki?curid=275734", "title": "Církevní střední odborná škola ve Spáleném Poříčí", "text": "Církevní střední odborná škola ve Spáleném Poříčí\n\nCírkevní ZŠ a SŠ Plzeň je zřízena Biskupstvím plzeňským. Jejím posláním je poskytovat kvalitní vzdělání a výchovu v křesťanském duchu. Toto poslání naplňuje škola již přes dvacet let ve vzdělávacích oborech Ekologie a životní prostředí a Sociální činnost, které byly do června 2016 pod názvem Církevní střední odborná škola Spálené Poříčí vyučovány v městečku na jižním Plzeňsku. Od školního roku 2016/17 přenesla škola svou působnost do Plzně. Současně s přestěhováním střední školy vznikla zcela nově základní škola. Na základní i střední škole je stěžejní:\n\n\nVýznamnou součástí studia všech oborů je propracovaný systém učebních, průběžných a prázdninových praxí a odborných exkurzí. Studium je vedeno v křesťanském duchu a celkový učební plán počítá i s duchovním růstem studentů: přítomnost kněze, mše svaté ve školní kapli, meditační dny, příprava ke svátostem, čtení Bible ap. Studenti mají široké možnosti mimoškolní činnosti týkající se studijních oborů (např. kroužky dramatický, teraristický, biologický, šití, volejbal, floorbal, práce v ekocentru apod.).\n\n\nŠkola zejména při realizaci odborného vzdělání na SŠ spolupracuje s několika desítkami organizací a odborných pracovišť. Stěžejními partnery jsou:\n\n\nZákladní škola kromě těchto partnerů spolupracuje také s Knihovnou města Plzně, festivalem Jeden svět, DEPO 2015, ekologickým spolkem Ametyst a dalšími organizacemi.\n\nDlouhodobě škola spolupracuje s MŠ kardinála Berana a Církevním gymnáziem Plzeň. Udržujeme mezinárodní spolupráci se střední školou Haus st. Marien v německém Neumarktu, partnerství chceme navázat i pro základní školu. \n"}
{"id": "275736", "url": "https://cs.wikipedia.org/wiki?curid=275736", "title": "Radkovice", "text": "Radkovice\n\nNázev Radkovice má více sídel:\n"}
{"id": "275756", "url": "https://cs.wikipedia.org/wiki?curid=275756", "title": "Počítačový algebraický systém", "text": "Počítačový algebraický systém\n\nPočítačové algebraické systémy (zkratka CAS z anglického: Computer algebra system) označuje systémy pro počítačové zpracování symbolických matematických výrazů. Tyto programy se vyvinuly ze specializovaných matematických programových balíků pro superpočítače, dnes je však najdeme na osobních počítačích a dokonce i na některých typech vědeckých kalkulátorů.\n\nZačátečník může CAS programy používat jako chytřejší kalkulačku nebo jako nástroj na tvorbu grafů, pokročilejší uživatel využije nástroje pro práci s maticemi nebo desítky či stovky dalších funkcí pro numerické nebo symbolické výpočty. Programátoři navíc ocení vestavěný programovací jazyk, s jehož pomocí lze vytvářet algoritmy různých procesů stejně jako programovat nové funkce.\n\nVětšímu rozšíření CAS programů bránila jejich vysoká cena. Nebylo výjimkou, když jednouživatelská instalace takového programu stála více než osobní automobil střední třídy. \n\nV poslední době se však situace změnila, objevily se CAS programy, které jsou svými funkcemi srovnatelné s profesionálními a drahými značkovými produkty, na rozdíl od nich jsou však dostupné zdarma jako tzv. freeware nebo open source software.\n\nV současné době se můžeme setkat se dvěma hlavními skupinami CAS programů:\n\nVe skutečnosti většina počítačových algebraických systémů obsahuje nástroje a funkce z obou uvedených skupin.\n\nCAS je také součástí několika vyšších modelů (obvykle grafických) kalkulaček. To značně usnadňuje řešení matematických problémů. Použití kalkulaček vybavených CAS je proto obvykle zakázáno při zkouškách na středních a vysokých školách.\n"}
{"id": "275761", "url": "https://cs.wikipedia.org/wiki?curid=275761", "title": "Game (rapper)", "text": "Game (rapper)\n\nJayceon Terrell Taylor (* 27. listopadu 1979, Compton, Kalifornie, USA) spíše známý jako Game, ale i jako \"Hurricane Game, Chuck Taylor\" nebo \"California Kid\", je americký rapper, působící od roku 2002. Mezi jeho nejznámější skladby patří \"Let's Ride\", \"It's okay (One Blood)\", \"Wouldn't get far\" a skladby vytvořené spolu s 50 Centem \"How we do\" a \"Hate it or Love it\".\n\nNarodil se v roce 1979 v kalifornském Los Angeles, ve čtvrti Compton. Vyrůstal v oblasti, která byla v rukou amerického gangu Crips, nakonec se však stal členem konkurenčního gangu Bloods. V interview z roku 2006 uvedl, že vyrůstal v násilném prostředí a v dysfunkční rodině. Dokonce tvrdil, že jeho otec zneužíval jednu ze svých dcer. Oba jeho rodiče byli členy gangu Crips a čile se věnovali kriminálním aktivitám. Jeho otec byl údajně závislý na heroinu a spolu se svou ženou často brali kokain. Také vzpomínal, že když mu bylo kolem šesti let tak, že byl zavražděn jeden z jeho kamarádů. V roce 1986 byl umístěn do pěstounské péče. V roce 1992 byl jeho starší bratr Devon, ve svých sedmnácti letech, smrtelně postřelen. Ve svých 15 letech byl zpětně přidělen do péče své matky Lynette. Ale jeho otec od rodiny již dříve odešel. Tehdy také nastoupil do Compton High School, kde byla opět převaha vlivu gangu Crips, ale jeho nevlastní bratr George Taylor III, známý jako Big Fase 100, navštěvoval Centennial High School a gang Piru Bloods v oblasti Cedar Block. Tehdy se více spřátelili a Game začal mít kontakty u Bloods. Ve škole byl dobrý v basketballu - byl členem školního týmu - a tato sportovní činnost mu vynesla zlepšení prospěchu. V roce 1999 úspěšně maturoval a byl přijat na Washington State University, která mu dle jeho vlastních slov udělila sportovní stipendium. Avšak o něco později byl ze školy vyloučen za držení drog.\n\nPo vyloučení ze školy se přestěhoval ke svému nevlastním ubratrovi s přezdívkou Big Fase 100 a věnoval se aktivitám gangu. V říjnu roku 2001 byl pětkrát postřelen. Ačkoliv si ještě stihl zavolat záchranku, tak později upadl do třídenního kómatu.\n\nBěhem své rekonvalescence si nechal koupit všechna klasická alba hip-hopu a po dlouhých pět měsíců studoval styly a umění rapu. Jeho cílem bylo stát se rapperem. Svou kariéru započal na labelu svého staršího nevlastního bratra, známého jako Big Fase 100, \"Black Wall Street Records\", kde vytvořil svůj první mixtape \"You know what it is\" (2002). O rok později si ho díky zmíněnému mixtapu všiml slavný Dr. Dre, který ho upsal pod svůj label Aftermath Entertainment. Dále ho představil labelu Interscope Records kam ho přesunul a ti ho začlenili k dalším svým umělcům, a to skupině G-Unit. Od roku 2004 se objevuje v klipech od členů G-Unit a v mnoha spolupracích na mixtapech.\nNa počátku roku 2005 bylo vydáno úspěšné album \"The Documentary\", které se stalo takřka klasikou West Coast Gangsta rapu. Album debutovalo na první příčce žebříčku Billboard 200, když se ho v první týden prodeje v USA prodalo 586 000 kusů, čímž ihned získalo certifikaci zlatá deska od společnosti RIAA. Již v březnu 2005 bylo album platinové. Celkem se ho v USA prodalo okolo 2,5 milionu kusů, čímž se stalo 2x platinovým. Celosvětově se ho prodalo pět milionů kusů. Singly \"How We Do\" a \"Hate It or Love It\", na kterých hostoval rapper 50 Cent se staly legendárními hity. Dalšími úspěšnými singly z alba byly písně \"Westside Story\" (ft. 50 Cent) a \"Dreams\".\n\nKrátce po vydání však byl vyhozen z G-Unit a tím se rozpoutal nelítostný \"beef\", který skončil až po smrti Michaela Jacksona v roce 2009, který si přál tento beef ukončit. The Game nebyl dissován jen samotnými členy G-Unit, ale i členy jejich nahrávací společnosti jako bylo duo M.O.P. nebo stále je Spider Loc, člen gangu Crips. Mimo jiné ho také dissoval i dnes již bývalý člen G-Unit Young Buck, po jeho sporech s G-Unit v roce 2008 se však přidal na stranu The Gamea. Roku 2005 se rozpoutaly také spory s rapperem Lil Eazy-E, synem slavného člena skupiny N.W.A. a také s šéfem slavného labelu \"Death Row Records\" Suge Knightem, spory se však do konce roku 2006 urovnaly.\n\nPo sporech s 50 Centem odešel z labelu Aftermath a upsal se Geffen Records. Tam roku 2006 vydal své druhé album \"Doctor's Advocate\", kterým chtěl dokázat, že si umí poradit i bez Dr. Dre a 50 Centa. Album bylo úspěšné, čímž splnilo své poslání. Debutovalo na první příčce žebříčku Billboard 200 s 358 000 prodanými kusy v první týden prodeje v USA. Celkem se alba v USA prodalo okolo milionu kusů, celosvětově pak okolo tří milionů. V hitparádách bodovaly singly \"It's Okay (One Blood)\" (ft. Junior Reid), \"Wouldn't Get Far\" (ft. Kanye West) a především píseň \"Let's Ride\".\n\nTehdy se rozpoutal spor s rapperem \"Yukmouthem\".\n\nv roce 2008 vydal očekávané album \"LAX\" plné hvězd z hudebního byznysu. Album, které bylo také vydáno u Geffen Records, debutovalo na druhé příčce žebříčku Billboard 200 s 238 000 prodanými kusy v první týden prodeje v USA. Celkem se alba prodalo okolo 660 000 kusů v USA. Úspěšnými singly z alba jsou písně \"Game's Pain\" (ft. Keyshia Cole) a především \"My Life\" (ft. Lil Wayne).\n\nRoku 2010 si zkrátil pseudonym jen na Game a začal nahrávat své čtvrté album \"The R.E.D. Album\" znovu pod Interscope Records a jedna verze alba počítala se spoluprací s Pharrellem. Album bylo několikrát odloženo a přehráno. Nakonec bylo vydáno 23. srpna 2011 u labelů DGC Records a Interscope Records. Z alba pochází singly \"Red Nation\" (ft. Lil Wayne) a \"Pot of Gold\" (ft. Chris Brown). Album debutovalo na první příčce žebříčku Billboard 200 s 98 000 prodanými kusy v první týden prodeje v USA. Celkem se v USA alba prodalo okolo 200 000 kusů.\n\nOd srpna 2011 začal pracovat na svém pátém studiovém albu, které bude jeho posledním u Interscope Records.\n\nHlavním producentem alba má být Mars z producentského týmu 1500 Or Nothin'. Album mělo nést název \"Soundtrack to Chaos\" a mělo být bez hostů. V březnu 2012 byl název změněn na \"F.I.V.E.: Fear Is Victory’s Evolution\". Na konci srpna byl název znovu změněn, a to na \"Jesus Piece\". Bylo oznámeno, že se na albu bude podílet například Kanye West.\n\nPrvním singlem z alba byla píseň \"Celebration\" (ft. Chris Brown, Lil Wayne, Tyga a Wiz Khalifa, která se umístila na 81. příčce žebříčku Billboard Hot 100. Album debutovalo na šesté příčce žebříčku Billboard 200 s 86 000 prodanými kusy v první týden prodeje v USA. Jde o jeho nejmenší prodej v prvním týdnu v kariéře. Celkem se v USA prodalo okolo 213 000 kusů.\n\nV říjnu 2013 tvrdil, že byl upsán ke Cash Money Records. V prosinci téhož roku, ale uvedl, že tomu tak nebylo a že je stále bez smlouvy.\n\nV červnu 2014 oznámil, že u nezávislých nahrávacích společností E1 Music a Fifth Amendment Entertainment vydá nové kompilační album svého nahrávacího labelu Blood Money s názvem \"Blood Money La Familia\". Datum vydání bylo původně stanoveno na 16. září 2014. V červnu vydal i první singl \"Bigger than Me\", ten v žebříčcích nezabodoval. V červenci oznámil změnu názvu alba na \"Year Of The Wolf\". V srpnu informal o posunutí data vydání na 14. říjen 2014. Nakonec bylo album vydáno pod názvem \"\" a o první týden se ho v USA prodalo 32 000 kusů.\n\nV červnu 2014 také oznámil, že v lednu 2015 vydá své šesté sólo studiové album \"The Documentary 2\". Jedná se o pokračování jeho debutového alba, které bylo současně jeho nejúspěšnějším. Na albu dříve přislíbil hudbu od Dr. Dreho, Just Blaze a Scotta Storcha. V srpnu upřesnil datum vydání alba na 18. ledna 2015, tedy přesně na výročí deseti let od vydání svého debutu. Termín ale nebyl dodržen. Nová data vydání byla stanovena na 30. června 2015, 28. srpna, 25. září a poté na 9. října. V červnu byl z alba zveřejněn singl \"100\" (ft. Drake). V září oznámil, že se bude jednat o dvojalbum. První disk byl vydán 9. října 2015 a druhý 16. října. Zatímco disk jedna nesl název \"The Documentary 2\" a hostovali na něm Kendrick Lamar, Ice Cube, Drake, Dr. Dre, Kanye West, Future, Snoop Dogg, disk 2 nesl název \"The Documentary 2.5\" a mezi hosty byl nejčastěji Anderson .Paak a Ty Dolla $ign; dalšími hostujícími umělci byli Nas, Lil Wayne, Busta Rhymes a mnozí další. Dohromady mají oba disky 147 minut. Do začátku listopadu 2015 se v USA prodalo 116 000 kusů prvního disku a 54 000 kusů druhého disku.\n\nV červnu zveřejnil první singl ze svého sedmého studiového alba, píseň se jmenuje \"All Eyez\" (ft. Jeremih). Na finální verzi alba je tento singl zařazen pouze jako bonusová píseň. V září 2016 vydal pětiminutový freestyle \"92 Bars\". Freestyle je disstrackem na rappera Meek Milla. Beef se posléze přesunul na sociální síť Instagram. Ke konci září vydal další disstrack s názvem \"Pest Control\". V září vydal rovněž další singl z alba, píseň \"True Colors / It's On\". Album s názvem \"1992\" bylo vydáno 14. října 2016 u labelů Blood Money a eOne.\n\nV prosinci 2016 oznámil, že začal pracovat na svém devátém a údajně posledním albu. V červnu 2019 vydal singl \"West Side\" následovaný v listopadu singlem \"Stainless\" (ft. Anderson .Paak). Ani jeden v hitparádách nezabodoval. Album \"Born 2 Rap\" bylo vydáno na konci listopadu 2019.\n\nV dubnu 2005 čelil žalobě za nezabránění napadení fanouška během koncertu ve městě Auburn, stát Washington. Richard Monroe Jr. tehdy tvrdil, že byl napaden bodyguardy během svého pokusu o vylezení na podium. Monroe požadoval odškodnění ve výši 22 milionů dolarů, soud se konal v roce 2009.\n\nV říjnu 2005 byl obviněn z výtržnictví a bránění ze zatčení v Greensboro, Severní Karolína. Game tvrdil, že ostraha obchodu, ve kterém se incident udál, a policie jednali přehnaně, když k jeho zadržení použili například i pepřový sprej. Nakonec byl žalován policisty za urážku na cti. Pětice žalobců nakonec v roce 2012 vysoudila 5 milionů dolarů.\n\nV květnu 2007 byl zatčen v souvislosti s incidentem, který se udál při basketballové hře ve čtvrti South Los Angeles v únoru onoho roku. Údajně se zbraní v ruce ohrožoval jednu osobu. Game následujícího dne složil kauci 50 000 dolarů. Soud se konal v únoru 2008 a Game byl odsouzen k 60 dnům ve vězení, 150 hodinám obecně prospěšných prací a tříleté podmínce.\n\nV roce 2011 mu bylo odmítnuto vstoupit do Kanady v souvislosti s Gameovými styky s gangy v Los Angeles.\n\nV říjnu 2012 ho rapper 40 Glocc zažaloval za napadení a ublížení na zdraví. Napadení se odehrálo v červenci 2012 a bylo zachyceno na kameru. Rapper 40 Glocc u soudu požadoval odškodnění ve výši 4,5 milionů dolarů. Soud stále probíhá.\n\nV srpnu 2015 čelil hrozbě trestu odnětí svobody na dobu tří let za napadení policisty mimo službu. Incident se odehrál v březnu 2015 během utkání v basketballu Pro-Am ligy v Hollywoodu.\n\n\n\n\n"}
{"id": "275773", "url": "https://cs.wikipedia.org/wiki?curid=275773", "title": "Hari", "text": "Hari\n\nHari nebo Jambi ( ) je řeka na ostrově Sumatra v provincii Jambi v Indonésii. Je přibližně 600 km dlouhá. Povodí má rozlohu 40 000 km².\n\nPramení na východních svazích horského hřbetu Barisan. Protéká převážně bažinatou rovinou ve východní části ostrova. Ústí do Berhalského průlivu Jihočínského moře.\n\nŘeka má velké množství vody po celý rok. Průměrný roční průtok vody činí přibližně 1500 m³/s.\n\nNa řece leží město a námořní přístav Jambi.\n"}
{"id": "275774", "url": "https://cs.wikipedia.org/wiki?curid=275774", "title": "Jambi", "text": "Jambi\n\nJambi může označovat více věcí:\n\n"}
{"id": "275791", "url": "https://cs.wikipedia.org/wiki?curid=275791", "title": "Vít Chaloupka", "text": "Vít Chaloupka\n\nVít Chaloupka (* 1960) je bývalý český kulturista a státní trenér české reprezentace fitness, nyní dietolog, fitness konsultant a autor knih o zdravé výživě.\n\nVít Chaloupka je absolvent umělecko-průmyslové školy a absolvent Institutu tělesné kultury.\n\nV letech 1986–1990 se zúčastnil mnoha kulturistických soutěží, se ziskem titulu Mistr republiky na mistrovství Československé republiky v kategorii do 165 cm (1990) za federaci IFBB a vítězství Evropského poháru v kulturistice federace NABBA (taktéž 1990). Soutěžit mohl i nadále, ale přišla Sametová revoluce a on dostal nabídku na zhotovení fit-centra v nově otevřeném sportovním komplexu v Praze-Průhonicích.\n\nNadále pokračoval jako trenér. Mezi jím vytrénované závodníky patří: Tonda Bautz, Petr Král, Radek Daneš, Pavel Vitha, Bohdana Melecká, Alexandra Tóthová, Gabriela Kubešová, Bára Mrázková či Tomáš Mandík.\n\nV 80. létech se Vít Chaloupka živil jako vekslák, pracoval například v hotelu Evropa. Podepsal spolupráci s StB.\n\nV roce 1993 se Vít Chaloupka rozvedl a z manželství mají 2 děti, Lucii (* 1987) a Lukáše (* 1985). Druhá žena, Šárka Konvičková, soutěží ve fitness, spolu mají syna Adama (* 1994). Rozešli se v roce 1998. Syn Adam se stal v 10 letech mistr republiky, mistr Evropy a později i mistr světa v disko tancích (elektro bugy, break dance a hip hop).\n\nVít Chaloupka se dále stal členem výkonného výboru Svazu kulturistiky a fitness ČR (1999–2001), tiskovým mluvčím Svazu kulturistiky a fitness (1999–2001), státním trenérem české reprezentace fitness (1998–2001).\n\nPo rozchodu s Šárkou si více uvědomoval jak jsou děti důležité a na hokejovém tréninku malého Adama žasne, jak se malí sportovci nezdravě stravují, hovořil o tom tehdy s rodiči a tehdy vznikla myšlenka veřejné osvěty. Vymyslel scénář \"Klauna vitaminka\" a začíná jezdit po republice. Vypráví o výživě ve školách, školkách, dětských domovech a vede jiné charitativní akce. 14 dní před návštěvou zvláštní školy v Plzni s Tomášem Pavízou byl Vít Chaloupka osloven televizí Novou, zdali nechce něco říci o kulturistice a anabolikách. Odpověděl, že neví, nezná a nechce se o tom bavit, navrhuje však natočení osvěty o zdravé výživě s dětmi v zmíněné Plzni. Natáčení bylo pro pořad Na vlastní oči a odehrálo se ve zmíněný den (2000). Později se pan Chaloupka dozvěděl termín reportáže, pozval přátele a rodinu ke sledování pořadu, ale zažil naprostý šok, když Radek John úvod reportáže začal slovy: Celá reportáž byla neuvěřitelně sestřihaná, Vít Chaloupka v ní byl vedle dealera anabolik, kterému zakryli obličej a anaboliky postiženého vzpěrače. Po reportáži volal paní Libuši Šmuclerové, tehdejší programové ředitelce TV Nova, které vylíčil jak byla natočená nepravdivá reportáž o něm. Bylo mu však jen lakonicky řečeno „Pane Chaloupko, tak se s námi suďte, my na to máme celý advokátní aparát“.\n\nPo čtyřech letech (2004) potkal Vít Chaloupka Radka Johna při natáčení pořadu Paškál, kam byl pozván Radanem Dolejšem. Zde se mu Radek John omluvil za zmanipulovanou reportáž s tím, že důvěřoval svým kolegům a neověřil si informace. Vít Chaloupka tehdy odpověděl, že je trochu pozdě omlouvat se 4 roky nazpět a že omluva toto nespraví. Kvůli této reportáži nemohla jít dcera 14 dní do školy, protože se jí posmívali, bratr měl kvůli tomu infarkt, otec téměř mozkovou příhodu a on sám byl na ulici třikrát inzultován, že „on je ten hajzl, co píchá dětem to svinstvo“. Následoval také odliv zákazníků z fit-centra, vykradený fitness obchod a ztráta bytu. Finančně mu tehdy vypomáhalo pár lidí, mezi hlavními herec a bavič Richard Genzer.\n\nPo ukončení funkce trenéra státní reprezentace dostává nabídku práce na ministerstvu zahraničních věcí v Toskánském paláci. Jeho zákazníky se stávají Cyril Svoboda a jeho kabinet. Při pražském summitu NATO v roce 2002 musel jako fitness konzultant projít obrovskou bezpečností prověrkou a setkal se s Tony Blairem a Georgem Bushem. Potkal se také s Jaroslavem Tvrdíkem a Vladimírem Špidlou.\n\nNyní Vít Chaloupka pracuje v pražském fit-centru BBC jako vedoucí trenérů a mezi jeho klienty patří nebo patřili: Kateřina Kornová, Martin Dejdar, Jitka Asterová, Alena Šeredová, Václav Neckář, Pavel Poulíček, Karel Svoboda, Slávek Boura, Peter Nagy, Vítězslav Jandák, Jakub Třasák, Zora Jandová, Kateřina Brožová, Vít Pokorný, Jana Boušková, Petr Kostka, Carmen Maierová, Jana Švandová, Lucie Bílá, Lucie Výborná, Pavel Svoboda, Vendula Svobodová, Michal David, Sagvan Tofi, Dalibor Janda, Magda Malá, Helena Vondráčková, Petra Černocká, Pavel Kuka, Richard Žemlička, Yemi A.D., Naďa Urbánková, Jiří Krampol, Petr Novotný atd.\n\nVede dětský tábor u Blatné v Buzicích, kde mu pomáhala i manželka Stanislava Grosse Šárka a to i finančně přes nadaci Diamant dětem, což kritizoval poslanec Ing. Miroslav Beneš. Peníze však nešly táboru, ale dětskému domovu do Žatce, které nyní tábor navštěvují.\n\nVe svých knihách i jinde je propagátor dělené stravy.\n\n\n\n"}
{"id": "275793", "url": "https://cs.wikipedia.org/wiki?curid=275793", "title": "Caniçal", "text": "Caniçal\n\nCaniçal je město ve východní části ostrova Madeira. V roce 2001 zde žilo 3983 obyvatel. Organizačně město spadá do okresu Machico. \n\nVe městě je několik škol, lyceum, gymnázium, kostel a náměstí. Je zde také muzeum velrybářství. Až do zákazu lovu velryb na počátku osmdesátých let 20. století zdejší velrybáři ulovili až 200 velryb ročně. Město leží nedaleko od úžiny mezi Ponta de São Lourenço a Desertas, kterou velryby každoročně táhnou. Někteří z někdejších velrybářů dnes provázejí na moře turisty při pozorování velryb. \n\nNedaleko města je bezcelní a průmyslová zóna. Nachází se v ní mimo jiné překladiště ropných produktů. \n"}
{"id": "275794", "url": "https://cs.wikipedia.org/wiki?curid=275794", "title": "Messapština", "text": "Messapština\n\nMessapština (také mesapština) je jazyk, který mluvili Japygové, konkrétně Messapiové a také Dauniové a Peucetiové na jihovýchodě Itálie okolo Apulie v 6.–1. stol. př. n. l., k zániku jazyka došlo po podmanění mluvčích Římem. Jazyk je znám jen z necelých 300 nápisů speciálním písmem. Uvažuje se o zařazení mezi illyrské jazyky, protože se illyrštině mluvené na území Balkánu sousedící s messapštinou přes Jaderské moře podobá v některých vlastních jménech rozluštěných v messapských nápisech.\n\n"}
{"id": "275799", "url": "https://cs.wikipedia.org/wiki?curid=275799", "title": "Jošt III. z Rožmberka", "text": "Jošt III. z Rožmberka\n\nJošt III. z Rožmberka (30. června 1488–15. října 1539) byl hejtmanem prácheňského kraje a vladařem rožmberského domu. Byl otcem Viléma z Rožmberka a Petra Voka. Zúčastnil se tažení krále Ferdinanda I. Habsburského proti Turkům. Je autorem knihy \"Knížky o štěpování\".\n\nByl dvakrát ženatý. Poprvé se oženil až v téměř jednačtyřiceti letech, neboť v tu dobu byl z pěti synů Voka II. jediným, který mohl rodu přinést dědice − nejstarší bratr Jan III. byl jako převor Řádu Maltézských rytířů vázán celibátem, druhý bratr Jindřich VI. zemřel v sedmi letech, mladší bratr Petr V., řečený Kulhavý se neoženil kvůli fyzické vadě a nejmladší Jindřich VII. zemřel pravděpodobně na rakovinu varlat. První manželkou Jošta III. z Rožmberka byla Vendelína Bohunka ze Starhembergeru. S ní měl Jošt dceru Annu (26. 1. 1530–16. 12. 1580) později provdanou za Jáchyma z Hradce, který zastával úřad nejvyššího kancléře Českého království (druhá osoba v království po císaři). Bohunka ze Starhembergeru zemřela následující den po porodu dcery Anny. Dne 17. července 1530 se v Augsburgu Jošt oženil znovu a vzal si Annu z Rogendorfu, s níž měl postupně sedm dětí, z nichž nejmladší Petr Vok se narodil pouhé dva týdny před otcovou smrtí.\n\n\n\n"}
{"id": "275800", "url": "https://cs.wikipedia.org/wiki?curid=275800", "title": "Inaugurace", "text": "Inaugurace\n\nInaugurace (řidčeji inaugurování) je slavnostní společenský obřad či ceremonie, která představuje veřejné uvedení (instalaci) konkrétního člověka do jeho nové funkce, respektive do jeho úřadu. Inaugurace se běžně používají při uvádění do funkce u nově zvolených hlav státu (např. slavnostní inaugurace prezidenta USA), rektorů vysokých škol apod. Vlastní ceremoniál inaugurace může být někdy spojen s dalšími slavnostními rituály a procesními úkony (např. slavnostní slib prezidenta republiky, podpis inauguračních listin, symbolické předávání klíčů od budovy, slavnostní projevy apod.).\n\nSlovo má svůj původ v latině, ze starověkého Říma, kde se tehdy jednalo o symbolické přenášení božské síly na nově zvolené augury.\n\n"}
{"id": "275801", "url": "https://cs.wikipedia.org/wiki?curid=275801", "title": "Kateřina z Ludanic", "text": "Kateřina z Ludanic\n\nKateřina z Ludanic (* 1565, Helfštýn, † 22. června 1601, Českém Krumlově) byla česká renesanční šlechtična, poslední manželka Petra Voka z Rožmberka.\n\nJejím otcem byl Václav z Ludanic a matkou Johanka Meziříčská z Lomnice. Její otec brzy zemřel († 1571) a mladá Kateřina se dostala do poručnictví Zachariáše z Hradce, v té době hejtmana Markrabství moravského.\n\nDne 14. února 1580 se na bechyňském zámku provdala za Petra Voka z Rožmberka. V té době jí bylo 14 nebo 15 let a Petru Vokovi téměř 41 let. Jejich manželství nebylo šťastné, zejména pro velký věkový rozdíl manželů a také rozdílnost povah. Přesto ji Petr Vok, dle dopisů, velmi miloval.\n\nU Kateřiny se později projevila duševní porucha. Zemřela 22. června 1601 na českokrumlovském zámku ve věku 35 let. Manželství bylo bezdětné (pravděpodobně vinou manžela, který prý měl časté záněty močového měchýře). Je pohřbena v rožmberské rodinné hrobce ve Vyšším Brodě.\n\nKateřinou z Ludanic vymřel rod pánů z Ludanic i po přeslici.\n\n\n\n\n"}
{"id": "275806", "url": "https://cs.wikipedia.org/wiki?curid=275806", "title": "Eklogit", "text": "Eklogit\n\nEklogit je metamorfovaná hornina vyznačující se střední až hrubou zrnitostí nazelenalé barvy způsobené omfacitem, která pravděpodobně vzniká ve spodní kůře či ve svrchním plášti metamorfózou bazaltů zanořovaných subdukcí či krystalizací z prototaveniny. Jelikož eklogit vzniká ve velkých hloubkách, kde jsou značné tlaky a teploty, jsou jeho minerální fáze na povrchu nestabilní a taktéž má vysokou hustotu pohybující se okolo 3,5 g/cm. Eklogit je současně hlavní hornina vystupující ve schématu metamorfních facií, kde tvoří člen eklogitové facie.\n\nPojmenování zavedl z řeckého výrazu \"eclogae\" znamenající „výběr“ René Just Haüy, který tento název razil již od roku 1822, ale proti tomu se ohradil de Saussure, který eklogit pozoroval již o desetiletí dříve v Alpách. První chemická analýza pořízená kolem roku 1870 přinesla poznatky, že eklogity mají podobné chemické složení jako gabra, takže existovaly názory, že se jedná o formu gabra či variantu metamorfovaného gabra. Další analýzy potvrdily druhou variantu, že eklogit je variantou metamorfovaného gabra za vysokých tlaků, čehož se v roce 1920 využilo při sestavování schématu metamorfních facií, kde eklogit figuruje jako bezvodný ekvivalent amfibolitu v amfibolitové facii.\n\nOd roku 1912 až do roku 1970 eklogit taktéž figuroval jako potenciální hornina tvořící vrstvu v zemském plášti, ale po sérii experimentů se ukázalo, že pravděpodobnější je vrstva peridotitu.\n\nJedná se o velmi těžkou kompaktní horninu s vysokým obsahem křemičitanů:\n\nHornina je tak složena hlavně z těchto dvou minerálů, vedlejšími minerály mohou být plagioklas, glaukofán, kyanit, rutil a minerály epidotové skupiny. V některých případech tvoří horninu také další vysokotlaké minerály jako například kyanit.\n\nEklogit vzniká ve velkých hloubkách (spodní část zemské kůry až svrchní plášť) metamorfováním čedičů vznikajících v podmínkách eklogitové facie za vysokých teplot (mezi 400 °C až 900 °C) a tlaku nad 10 kbar. Na povrchu je eklogit celkem vzácný. Spíše se nachází jako xenolity v serpentinitu nebo kimberlitu. Větší tělesa těchto hornin se nalézají jako součásti horských pásem. Ty vznikají především zasunováním čedičového dna oceánu pod litosférické desky. Po dosažení určité hloubky (kolem 80 km) dramaticky vzrůstá teplota do takové úrovně, že tmavé křemičitany ztrácejí vodu a přeměňují se na těžké eklogity.\n\nV Českém masívu se eklogity vyskytují v horninách moldanubika, kutnohorského krystalinika a také krušnohorského krystalinika.\n\n"}
{"id": "275809", "url": "https://cs.wikipedia.org/wiki?curid=275809", "title": "George Tabori", "text": "George Tabori\n\nGeorge Tabori (maďarsky \"Tábori György\", 24. května 1914, Budapešť, Maďarsko – 23. července 2007, Berlín, Německo) byl spisovatel, dramatik a divadelní režisér maďarského původu. Hlavním tématem Taboriho her je netradiční pohled na židovství a holokaust. Pomocí grotesky, ironie a humoru klade otázky po smyslu kultury a náboženství. Tabori napadá stereotypy, klišé a dogmata a dává je do příkrého kontrastu s obyčejným lidským osudem. George Tabori byl výjimečným zjevem na divadelní \nscéně především německy mluvících divadel. Jeho hry byly přeloženy do mnoha jazyků a uváděny v nejprestižnějších světových divadlech.\n\nNarodil se v Budapešti jako druhý syn Kornélovi Táborimu a Else Táboriové. Jeho otec byl známým maďarským novinářem a sympatizantem levicového hnutí. Díky jeho členství v organizaci Liga na ochranu dětí byl malý Tabori vyslán na několikaměsíční ozdravný pobyt do Švýcarska. Mezi světovými válkami si Taboriho otec založil cestovní kancelář. Taboriho otec zemřel v koncentračním táboře Osvětim v roce 1944. Matce a staršímu bratrovi Paulovi se podařilo uprchnout před nacismem ve třicátých letech do Anglie.\n\nNa přání otce se vyučil v hotelové branži. Pracoval v Berlíně, v Drážďanech a v Budapešti. V roce 1936 se vydal na cestu do Anglie i George. Jeho bratr Paul už v té době působil jako novinář a spisovatel, byl členem anglického PEN klubu. Jako balkánský korespondent BBC odjel Tabori do Bulharska, Istanbulu, Káhiry a nakonec do Jeruzaléma. Zde si změnil jméno na Turner, protože vysílal relace do Maďarska a nechtěl ohrozit své příbuzné v Maďarsku. Po válce se dozvídá kuriózní věc, že stanice byla fingovaná a nic nevysílala. V Jeruzalémě se v roce 1942 seznámil se svou první ženou Hannou Freundovou z Darmstadtu. V té době napsal Tabori své dva první romány. Ten první se ztratil, ten druhý (Beneath the stone) slavil úspěch. V roce 1954 se Tabori rozvedl. Oženil se ještě dvakrát: s Vivecou Lindfors (rozvod 1972) a s německou herečkou Ursulou Höpfnerovou, se kterou žil až do své smrti v roce 2007.\n\nV roce 1945 odjel Tabori do Londýna a záhy dostává nabídku na práci scenáristy v Hollywoodu. Odjel do USA, kde žil 25 let. Spolupracoval se známými tvůrci (A. Hitchcock), stýkal se s významnými emigranty (Bertold Brecht, Lion Feuchtwanger, bratři Mannové). Překládal německé hry do angličtiny. Velký úspěch slavila Brechtova Žebrácká opera na Broadwayi v Taboriho překladu.\n\nV roce 1969 měla premiéru Taboriho hra Kanibalové v berlínském Schillerově divadle. Po nebývalém úspěchu této hry se Tabori přestěhoval do Německa, kde působil jako dramatik, režisér, spisovatel, rozhlasový autor a pedagog.\n\nSvětovou proslulost získal svou hrou Mein Kampf, která měla premiéru ve vídeňském Akademietheater. Tato hra byla přeložena do češtiny a v současné době je uváděna v NDM v Ostravě.\n\nGeorge Tabori zemřel 23.7.2007 v Berlíně.\n\n\n\n\n\n\n\n\n"}
{"id": "275810", "url": "https://cs.wikipedia.org/wiki?curid=275810", "title": "Pilský potok", "text": "Pilský potok\n\nPilský potok je významný levobřežní přítok horní Litavky v Brdech, do které se vlévá v obci Bohutín. Potok pramení jihovýchodně od sedla mezi vrcholy Tok a Brdce, jižně od lesní cesty Obecnická, v nadmořské výšce 757 m. Jeho tok je přehrazen vodárenskou Pilskou nádrží.\n\nCelková délka toku je cca 6,2 km. V pramenné oblasti se do Pilského potoka vlévá několik bezejmenných drobných toků, nejvýše položený z nich pramení na jv. svahu vedlejšího vrcholu Toku v nadmořské výšce 772 m. Tyto potůčky se spojují v rašeliništi, které je však nyní (po necitlivých vodohospodářských zásazích), ve stádiu rozpadu.\n\nPotok se vyznačuje velmi kolísavým vodním stavem; nejvyšší bývá v období jarního tání. V případě vytrvalých dešťů zde nejsou vzácností lokální povodně, z nichž některé jsou schopny ohrožovat i obec Bohutín. Přibližně v polovině svého toku je potok přehrazen Pilskou nádrží (VD Pila), která je největším rezervoárem pitné vody pro příbramskou aglomeraci (obsah 1 600 000 m³). Povodí potoka nad hrází této nádrže je v ochranném pásmu vodního zdroje II. stupně.\nDůležitými orientačními body zde jsou: hájenka Prokopka (nad Bohutínem), hráz Pilské nádrže, křižovatka, kde se na silnici do Strašic napojuje silnice na Skelnou Huť a Láz a závěr údolí, tzv. Borské sedlo (790 m). Většinu toku sleduje neveřejná komunikace z Bohutína (a Kozičína) do Strašic.\n\nV blízkosti toku i vodní nádrže se vyskytují vzácné druhy rostlin (např. plavuň vidlačka a plavuň pučivá) a zcela zalesněné povodí je i vyhlášenou houbařskou lokalitou.\n\nTok Pilského potoka přibližně sleduje zeleně značená turistická značka vedoucí po jeho levém břehu z Bohutína k zámečku Tři Trubky. Na samém okraji lesa v Bohutíně (u koupaliště) je konečná linky č. 15 MHD Příbram a malé parkoviště. Do roku 2016 bylo povodí potoka přístupné o víkendech a svátcích pouze po úroveň hráze Pilské nádrže, zbytek údolí Pilského potoka byl do zániku vojenského újezdu Brdy jeho nepřístupnou součástí.\n"}
{"id": "275818", "url": "https://cs.wikipedia.org/wiki?curid=275818", "title": "Clonění", "text": "Clonění\n\nPojem clonění má vícero významů:\n\n"}
{"id": "275821", "url": "https://cs.wikipedia.org/wiki?curid=275821", "title": "Ljubko Dereš", "text": "Ljubko Dereš\n\nLjubko Dereš ( [ľjubko dereš]; * 3. července 1984) je současný ukrajinský spisovatel, představitel nejmladší generace, postmodernista.\n\nVystudoval Lvovský matematicko-fyzikální lyceum a ekonomickou fakultu Lvovské univerzity.\n\nJako první vyšel jeho román „Kult“ v roce 2002 v literárním časopise „Četver“, v tomtéž roce ale o něco později vyšla jeho prvotina, román „Pokloninnja jaščirci“.\n\nV současnosti je Ljubo Dereš jedním z nejpopulárnějších ukrajinských spisovatelů. Ve svých prózách tematizuje život mládežnických subkultur, sex, drogy, mystično aj. prostředky k navazování orgiastických stavů, čímž dokáže zaujmout mladé čtenáře. Jeho díla byla přeložena do několika evropských jazyků ( němčina, polština, italština, srbština) a román „Kult“ byl prezentovaný na Lipském knižním veletrhu v roce 2005.\n\nNa podzim roku 2007 vydal své texty spolu s J. Andruchovyčem a S. Žadanem ve společné knize „Třicetilitrový motor lásky“, která vyšla v charkovském nakladatelství „Folio“. Na vydání knihy navazovala řada autorských čtení trojice spisovatelů ve východoukrajinských metropolích (Charkov, Luhansk, Dnipro, Doněck,…). V roce 2015 byl hostem 16. ročníku Měsíce autorského čtení. Ve stejném roce byl s autorem natočen portrét pro cyklus Ukrajinská čítanka - Ukrajina, davaj, Ukrajiny, který vznikl v koprodukci nakladatelství Větrné mlýny a tří veřejnoprávních televizí z Česka (ČT), Polska (TVP) a Slovenska (RTVS). Režisérem dílu je Peter Kerekes.\n\n\n"}
{"id": "275823", "url": "https://cs.wikipedia.org/wiki?curid=275823", "title": "Sahara (rozcestník)", "text": "Sahara (rozcestník)\n\nSlovo Sahara znamená v arabštině poušť a má několik významů: \n\n\n"}
{"id": "275826", "url": "https://cs.wikipedia.org/wiki?curid=275826", "title": "Středisko oprav kolejových vozidel", "text": "Středisko oprav kolejových vozidel\n\nStředisko oprav kolejových vozidel (SOKV) je typem výkonné jednotky železniční společnosti ČD Cargo. Tyto organizační jednotky mohou mít přidružené další střediska - opravny kolejových vozidel (OKV). OKV zahrnuje dvě části a to opravnu hnacích vozidel (OHV) a opravnu nákladních vozů (ONV),SOKV zajišťuje všechny tyto činnosti. V SOKV jsou deponovány všechny hnací vozidla - lokomotivy, zvláštní vozy a je zde zajišťována jejich běžná údržba a opravy. SOKV byly zřizovány po vzoru jednotek typu DKV (Depo kolejových vozidel) u společnosti České dráhy a. s. \n\nSpolečnost ČD Cargo pro správu a opravy vozidel vytvořila od 1. prosince 2007 organizační uspořádání do tří SOKV, které je odvozeno z umístění tří zrušených dep kolejových vozidel Českých drah. \n"}
{"id": "275834", "url": "https://cs.wikipedia.org/wiki?curid=275834", "title": "Meteor Crater", "text": "Meteor Crater\n\nMeteor Crater (též Barringerův kráter, anglicky Barringer Crater) je impaktní kráter v USA v Coconino County v Arizoně. Leží asi 55 kilometrů východně od města Flagstaff v poušti Painted Desert.\n\nKráter má průměr asi 1200 metrů a tvar široké ploché mísy. Jeho okraje částečně vystupují nad úroveň okolního terénu. Vznikl v období pleistocénu před přibližně 50 tisíci lety dopadem meteoritu, který měřil okolo 50 metrů a vážil cca 300 tisíc tun. Při nárazu rychlostí asi 65 tisíc km/h (možná ale jen 45 000 km/h) se téměř celý vypařil a uvolnil energii cca 20 megatun TNT. Úlomky tělesa obsahující nikl a železo se rozptýlily po okolí.\n\nPodle některých odhadů mělo těleso objem asi 62 300 m³, hustotu až 9000 kg na metr krychlový a hmotnost v rozmezí 300 000 až 500 000 tun. Výsledná energie pak mohla odpovídat explozi atomové bomby o 29 Mt TNT. Následkem impaktu byla zničena pravděpodobně veškerá stojatá stromová vegetace v okruhu asi 14–19 kilometrů a shořelo rostlinstvo na celkové ploše 800 až 1500 km². Všichni větší živočichové byli zabiti zhruba do vzdálenosti 10–15 kilometrů, těžká zranění utrpěli ještě do vzdálenosti kolem 25 km. Dopad tělesa Chicxulub na konci druhohorní křídy však uvolnilo ještě asi 700 milionkrát větší energii.\n\nPůvod kráteru byl dlouho obestřen tajemstvím. Teorii dopadu vesmírného tělesa jako první vyslovil v roce 1902 důlní inženýr Daniel Barringer, který v kráteru marně pátral po zbytcích tělesa. Potvrzena však byla o mnoho desetiletí později, když geologové Eugene Shoemaker, Edward Chao a Daniel Milton objevili na místě dopadu minerály coesit a stišovit, které mohou vzniknout pouze za velmi vysokých teplot a vysokého tlaku. Shoemaker také upozornil na podobnost kráteru s krátery na místě pokusů s atomovými bombami v Nevadě. Zbytky vesmírného tělesa nebyly nalezeny zjevně proto, že se po dopadu většina hmoty meteoritu vypařila.\n\n"}
{"id": "275836", "url": "https://cs.wikipedia.org/wiki?curid=275836", "title": "Ramapithecus", "text": "Ramapithecus\n\nRamapithecus (česky též Ramapiték) je neplatné taxonomické označení, užívané zhruba do 80. let 20. století pro několik druhů vyhynulých hominoidů.\n\nPrvní ostatky dnes zrušeného rodu Ramapithecus byly nalezeny již na počátku 20. století poblíž obce Chinji v pohoří Siválik v severním Pákistánu. Paleontolog Guy Ellock Pilgrim je ale původně v roce 1910 popsal jako nový druh již známého rodu Dryopithecus - \"Dryopithecus punjabicus\".\n\nNové rodové jméno Ramapithecus bylo navrženo až v roce 1934 na základě zlomků čelistí, které u obce Haritalyangar v indické části Sivalických hor nalezl v roce 1932 George Edward Lewis. Dochované zuby se svou morfologií podobaly chrupu vyspělých homininů. Lewis vyhynulého tvora nazval podle indického boha Rámy \"Ramapithecus brevirostris\" (česky \"„Rámova opice s krátkou tváří“\"). Domníval se, že by se mohlo jednat o přímého předka moderního člověka nebo o tvora velmi blízkého takovému předku.\n\nProti tomuto názoru vystoupil v roce 1935 antropolog Aleš Hrdlička, který předpokládal, že se jedná o vyhynulého lidoopa, který nemá s vývojem člověka žádnou souvislost.\n\nVětší pozornost tak byla nálezům rodu Ramapithecus věnována až v roce 1961, kdy je Elwyn L. Simons po prostudování zařadil do lidské evoluční linie jako klíčový přechodný článek mezi lidoopy a lidmi. Simonsovu studii podpořil i David Pilbeam a společně záhy získali pro své závěry většinu odborné veřejnosti. Všechny dosavadní nálezy z oblasti severní Indie a Pákistánu (včetně druhu \"Dryopithecus punjabicus\") navíc sjednotili pod označením \"Ramapithecus punjabicus\". K rodu Ramapithecus byly kvůli určitým shodám v morfologii přiřazeny také ostatky z naleziště Fort Ternan v Keni, které Louis Leakey v roce 1961 popsal pod druhovým názvem Kenyapithecus wickeri. Ve starší literatuře se proto objevují jako \"Ramapithecus wickeri\".\n\nPodobně se o příslušnosti k rodu Ramapithecus uvažovalo i u dalších miocénních hominoidů, jako jsou například některé druhy rodu Dryopithecus (\"Ramapithecus hungaricus\"), Lufengpithecus (\"Ramapithecus hudienensis\") nebo Ankarapithecus.\n\nRamapithecus byl zejména v 60. a 70. letech 20. století považován za nejstaršího předka moderního člověka a přímého předchůdce rodu Australopithecus. Stáří fosilií, určené na 10 - 14 milionů let, dobře odpovídalo tehdy uvažované době oddělení samostatné vývojové linie rodu Homo. V té době bylo toto oddělení předpokládáno asi před 15 miliony let, zatímco v současnosti se klade do doby asi před 6 - 8 miliony let.\nKdyž Clifford Jolly v roce 1970 publikoval svoji teorii o vývoji člověka skrze stadium „požíračů semen“, vypadal Ramapithecus jako ideální představitel této vývojové fáze. I proto se předpokládalo, že žil v rodinných tlupách v otevřené travnaté krajině podobně jako paviáni dželada. Živit se měl tím, že ve vzpřímeném sedu sbíral semena trav. Sběrem drobných zrnek by tak jeho ruka mohla nabývat na obratnosti. K uvolnění předních končetin pro pozdější používání nástrojů mohla Ramapithecovi pomoci i domnělá schopnost příležitostně se pohybovat vzpřímeně po zadních končetinách.\nJiž v průběhu 70. let 20. století se objevovaly pochybnosti o významu rodu Ramapithecus v lidské evoluci. V roce 1976 David Pilbeam identifikoval v pohoří Siválik (nedaleko místa původního nálezu z roku 1932) kompletní čelist rodu Sivapithecus. Ta se s dosavadními nálezy Ramapitheca shodovala ve všech detailech, jen tvar zubního oblouku byl sevřený do tvaru písmene U jako u orangutanů. Ukázalo se, že mnohem zlomkovitější ostatky rodu Ramapithecus byly chybně rekonstruovány a slepeny, takže zuby vytvářely parabolický oblouk, blízký tvaru lidské čelisti.\n\nNa základě tohoto nálezu byla teorie o původu člověka z rodu Ramapithecus na počátku 80. let 20. století opuštěna. Napomohl tomu i rychlý rozvoj genetických studií, zejména takzvaná metoda molekulárních hodin a s tím související zpřesnění doby vzniku jednotlivých linií hominidů. Současně byla rozeznána značná podobnost ostatků Ramapitheca s nálezy, řazenými do rodu Sivapithecus.\n\nV současné době převládá názor, že Ramapitek je totožný se Sivapitekem, respektive se jedná o samici a samce téhož rodu. To jen potvrzuje předpoklad, že Ramapithecus nebyl předkem moderního člověka, neboť rod Sivapithecus je příbuzný spíše současným orangutanům.\n\nUmělecká rekonstrukce vzhledu rodu Ramapithecus od Zdeňka Buriana\nFotogalerie nálezů rodu Sivapithecus (Ramapithecus) punjabicus\n"}
{"id": "275837", "url": "https://cs.wikipedia.org/wiki?curid=275837", "title": "Volodymyr Dibrova", "text": "Volodymyr Dibrova\n\nVolodymyr Dibrova ( , * 11. srpna 1951, Doneck, Ukrajina) je spisovatel, dramatik, překladatel, literární teoretik. Představitel ukrajinského undergroundu 70. - 80. let 20. století. Překlady jeho děl vyšly v Maďarsku, Polsku, Německu, Skotsku, Kanadě a USA, (mj. v nakladatelství North Western University Press, které se specializuje na středo- a východoevropskou literaturu – vydalo np. Kunderu, Milosze, Brodského). \n\nDibrovův překlad Beckettova románu „What\" získal prestižní ukrajinské ocenění Mykoly Lukaše a jeho poslední beletristická próza „Andrijivskyj uzviz“ byla vyhlášená porotou BBC knihou roku 2007. \n\nOd roku 1994 Volodymyr Dibrova žije v USA, kde přednáší na Harvardově univerzitě. \n\n"}
{"id": "275841", "url": "https://cs.wikipedia.org/wiki?curid=275841", "title": "Kyselina chloroctová", "text": "Kyselina chloroctová\n\nKyselina chloroctová (lat. \"acidum chloraceticum\") je karboxylová halogenkyselina odvozená od kyseliny octové, tvoří bezbarvé nebo bílé krystaly, je to silná a jedovatá kyselina.\nJe rozpustná ve vodě, ethanolu, acetonu a diethyletheru.\n\nPřipravuje se chlorací kyseliny octové nebo oxidací chlorethanu.\n\n"}
{"id": "275842", "url": "https://cs.wikipedia.org/wiki?curid=275842", "title": "Natal (Brazílie)", "text": "Natal (Brazílie)\n\nNatal je brazilské přístavní město, hlavní město státu Rio Grande do Norte. Město se rozkládá na ploše 170 km² a podle údajů z roku 2006 zde žije 789 896 lidí. \"Natal\" je domovem federální univerzity.\n\nMezinárodní letiště Augusta Severa se nachází v Parnamirinu, 18 km od \"Natalu\". Letiště se rozkládá na ploše 11 300 m² a pojme 1,2 milionu pasažérů ročně. Jedná se o jediné letiště v regionu, které je charterovými lety spojeno se Skandinávií a Anglií.\n\n\"Natal\" je s ostatními významnými městy propojen dálnicí nesoucí označení BR-101.\n\nZdejší přístav je propojen především s přístavy ve Vigu, Rotterdamu a Sheernesu.\n"}
{"id": "275852", "url": "https://cs.wikipedia.org/wiki?curid=275852", "title": "Willebrord Snellius", "text": "Willebrord Snellius\n\nWillebrord Snellius narozen jako Willebrord Snel van Royen (13. června 1580, Leiden - 30. října 1626, Leiden) byl nizozemský matematik a astronom, nejvíce známý zákonem lomu světla (obecněji elektromagentického záření) na rozhraní dvou prostředí o různých indexech lomu.\n\nSnellius se narodil v Leidenu v nizozemské provincii Holandsko. V roce 1613 následoval svého otce a stal se profesorem matematiky na Univerzitě v Leidenu. V roce 1615 navrhl a uvedl do praxe novou metodu nalezení poloměru Země. Byl ale také slavným matematikem, vytvořil novou metodu pro nalezení dalších číslic čísla π, první od antických dob. Nejznámější je ale svým zákonem lomu, který je po něm také pojmenován. Jeden z měsíčních kráterů (Snellius) po něm taktéž nese jméno.\n"}
{"id": "275853", "url": "https://cs.wikipedia.org/wiki?curid=275853", "title": "CIELUV", "text": "CIELUV\n\nCIELUV je barevný prostor známý též jako CIE 1976 (L*, u*, v*). Byl přijat Mezinárodní komisí pro osvětlování v roce 1976 jako snadno spočitatelná úprava barevného prostoru CIE XYZ z roku 1931, která se ale navíc snaží o dosažení perceptuální uniformity. Je široce používán tam, kde se pracuje s barevnými světelnými zdroji, například v počítačové grafice.\n"}
{"id": "275856", "url": "https://cs.wikipedia.org/wiki?curid=275856", "title": "Paštunové", "text": "Paštunové\n\nPaštuni nebo Paštunové (jinak též \"Pachtuni\", nebo \"Patháni\", ) je etnikum žijící hlavně ve východním a jižním Afghánistánu a v Pákistánu (především v Chajbar Paštúnchwá). Tyto oblasti se rozkládají na historickém území Paštunistánu.\n\nPočetně nejzastoupenější jsou v Pákistánu (asi 31 milionů) a Afghánistánu (asi 14 milionů); početná populace žije v Spojených arabských emirátech (asi 330 000), USA (asi 140 000), Íránu (asi 110 000) a Spojeném království (asi 100 000). Po celém světě žije přibližně 49 milionů Paštunů.\n\nSvůj původ odvozují Paštunové od Šaků a Bílých Hunů (Heftalitů), smíšených s Íránci, Indy a Turky (Turkity). Pocházejí patrně z oblasti Sulajmanských hor mezi Afghánistánem a Pákistánem, odkud se v 10. - 11. století rozšířili na celé své nynější území.\n\nV roce 1767 Ahmadšáh z kmenového svazu Durráníů vytvořil konfederaci paštunských kmenů a afghánský stát. V 19. a 20. století vedli Paštuni úspěšné války proti britské koloniální expanzi (1838-1842, 1878-1881, 1919). V Pákistánu má Severozápadní provincie osídlená převážně Paštuny od r. 1973 značnou autonomii.\n\nJednotkami organizace společnosti jsou kmenové svazy, kmeny, rody a rozšířené rodiny. Základními funkčními společenskými jednotkami jsou patrilineární rodiny a rody. Záležitosti rodu a kmene řeší rada dospělých mužů, velký vliv mají duchovní a kmenová aristokracie. Ve městech a nížinách se rodová a kmenová organizace začala rozpadat již v 18.-19. století (vznik feudálních vztahů) v horských oblastech je tento proces v počátcích. Paštúnové se dělí na základě dialektů a některých kulturních rysů na dvě kulturní skupiny:\n\nJejich základním způsobem obživy je chov dobytka (hlavně ovce a kozy), asi tři miliony afghánských Paštunů jsou kočovní nebo polokočovní pastevci. Část jsou usedlí zemědělci (pšenice, ječmen, proso, bavlna) a řemeslníci (tkalcovství, hrnčířství, zpracování železa, kůží aj.), ve městech hrají významnou roli v armádě a státní správě. Sílí migrace z hor za prací do nížin.\n\nJazykově patří k východní skupině íránské větve indoevropské rodiny. Tento jazyk má dvě (podle některých autorů tři) skupiny dialektů: západní (paštó) v Afghánistánu a východní (pachtó) ve východním Afghánistánu a Pákistánu. V Afghánistánu je od roku 1936 úředním jazykem spolu s dárí (afghánskou perštinou). Paštuni užívají modifikované arabské písmo, jehož nejstarší literární památky pocházejí ze 14. století.\n\nPaštuni jsou muslimové sunnitského směru, jejich islamizace proběhla v průběhu 8.-10. století.\n\n"}
{"id": "275858", "url": "https://cs.wikipedia.org/wiki?curid=275858", "title": "Aginský burjatský autonomní okruh", "text": "Aginský burjatský autonomní okruh\n\nAginský burjatský autonomní okruh ( , burjatsky Агын Буряадай автономито округ) byl federální subjekt Ruské federace (autonomní okruh v Čitské oblasti). Administrativním centrem je sídlo městského typu Aginskoje – nemá status města, administrativně se jedná o „sídlo“ (\"посёлок, posjolok\").\nAutonomní okruh byl ustanoven byl dne 26. září 1937, 1. března 2008 byl sloučen s Čitskou oblastí do Zabajkalského kraje.\n\nEtnické skupiny:\nPřestože se obyvatelé ve sčítání v roce 2002 přihlásili k 54 různým etnickým skupinám, dvě z nich výrazně převládají, a to Burjati (62,5 %) a etničtí Rusové (35,1 %). Tataři s 390 obyvateli (0,5 %) jsou třetí největší etnickou skupinou v regionu, avšak se značným odstupem.\nStatistiky (2005)\nV první polovině roku 2007 byla porodnost 18,5.\n\nChová se skot a ovce. Průmysl těžební, zpracování zemědělských plodin, obohacování rudy tantalu. Těžba dřeva.\n"}
{"id": "275862", "url": "https://cs.wikipedia.org/wiki?curid=275862", "title": "Pchumiové", "text": "Pchumiové\n\nPchumiové (བོད་མི་) je národnost v severozápadní části provincie Jün-nan a v tibetských oblastech na jihu provincie S'-čchuan v Čínské lidové republice. Je jich zhruba 30 tisíc. Jejich jazyk patří do tibeto-barmské větve čínsko-tibetské rodiny, hovoří vzdálenými dialekty khamské tibetštiny. Pchumiové užívají tibetské písmo.\nPchu-mi (བོད་མི་ Wylie: bod mi) jsou podle Tibeťanů také Tibeťané, statut samostatné národnosti jim byl přiznán až čínskou vládou v roce 1965.\n\nPředpokládá se, že do dnešních oblastí osídlení přišli ve 13. století, během expanze Mongolů. Základním zaměstnáním je zemědělství a chov domácích zvířat, důležitým doplňkem je lov; rozvinutá jsou řemesla. V náboženství hraje hlavní roli animismus, část Pchumiů se hlásí k tibetskému buddhismu nebo taoismu či bönismu.\n"}
{"id": "275864", "url": "https://cs.wikipedia.org/wiki?curid=275864", "title": "Orang Laut", "text": "Orang Laut\n\nOrang Laut (jinak též Mořští lidé; označováni též Mořští nomádi apod.) je souhrnné označení různých kmenů a skupin (Badjau, Barok, Illanum, Obian, Pesukuan, Sekah, Suluh aj.) žijících hlavně při ústí velkých řek na pobřeží Myanmaru, Thajska, Malajsie, Indonésie a jižních Filipín. \n\nMluví jazyky podobnými malajštině, které jsou ovlivněny jinými různými jazyky jihovýchodní Asie. Celkem se počet Orang Lautů odhaduje asi na 140000. Žijí na člunech a často se stěhují od ostrova k ostrovu. Většinou udržují tradiční animistické náboženství, část přijala islám. Jsou hlavně rybáři a přepravci zboží, námořníci, stavitelé lodí, v minulosti i piráti a pašeráci, na Filipínách se živí jako lovci perel a trepangů. Dodnes občas (údajně jen pro rozptýlení) přepadávají usedlé obyvatele pobřeží a berou jim úrodu a dobytek. Některé skupiny (hlavně Badjau ze Sabahu v Malajsii) se začínají usazovat a věnují se zemědělství a chovu dobytka; mnozí pracují sezónně na plantážích, v průmyslu apod. Podle toho, jak a kde dlouho žijí, přejímají některé kulturní rysy svých usedlých sousedů\n"}
{"id": "275865", "url": "https://cs.wikipedia.org/wiki?curid=275865", "title": "Punanové", "text": "Punanové\n\nPunanové (vlastním jménem Penan) jsou dajáckým etnikem kočujícím v oblasti horního toku řek středního Kalimantanu, částečně i v Sarawaku. Jejich počet se odhaduje asi na 9000 v Indonésii 4000 v Sarawaku (Malajsie). Dělí se na řadu malých tlup po třiceti až čtyřiceti lidech vedených uznávaným stařešinou. Tlupy si dávají jméno podle řeky, u které žijí (např. Penan Busang, Penan Batu aj.). Jméno si občas mění, některé tlupy se rozpadají nebo spojují s jinými atd., takže celkový počet tlup není znám a jejich identifikace je někdy pochybná.\n"}
{"id": "275871", "url": "https://cs.wikipedia.org/wiki?curid=275871", "title": "Miracinonyx", "text": "Miracinonyx\n\nMiracinonyx (tzv. americký gepard) je vyhynulý rod severoamerických kočkovitých šelem. Morfologicky se jeho zástupci podobali gepardům (snad kvůli konvergentní adaptaci na rychlý běh), byli však statnější. Fylogeneticky ale pravděpodobně spíše patří do příbuznosti gepardům blízkého rodu \"Puma\", či přímo do něj. Žili v době před 3,2 miliony až 12 000 lety v Severní Americe. Jsou známí z mnoha fragmentů kostry.\n\nZnáme dva druhy, \"Miracinonyx inexpectatus\" a \"Miracinonyx trumani\". Někdy uváděný druh \"Miracinonyx studeri\" je pravděpodobně pouze synonymem \"Miracinonyx trumani\".\n\nPředpokládá se, že puma a \"M. trumani\" se oddělili před třemi miliony let; kam patří \"M. inexpectatus\" je nejasné, pravděpodobně jde o primitivního předka \"M. trumani\" nebo o jeho sesterský druh. \"M. trumani\" je spíše podobný pravému gepardovi, \"M. inexpectatus\" je podobnější pumě.\n\nTělo této kočkovité šelmy bylo dlouhé asi 170 cm, ocas v průměru 92 cm. Výška v kohoutku dosahovala asi 85 cm. Typická hmotnost byla okolo 70 kg, ale někteří jedinci mohli vážit i více než 95 kg. Měl plně zatažitelné drápy. Celkově šlo stavbou těla o živočicha na pomezí geparda a pumy.\n\nŽivil se aktivním lovem. Byl dobrý běžec, ale zároveň dokázal i šplhat a zjevně mohl pronásledovat živočichy i ve členitém terénu, podobně jako dnešní pumy, levharti či irbisové. Lovil pravděpodobně vidlorohy, koňovité, horské ovce a kozy.\n"}
{"id": "275876", "url": "https://cs.wikipedia.org/wiki?curid=275876", "title": "Optimalizace pro sociální média", "text": "Optimalizace pro sociální média\n\nJako optimalizace pro sociální média, zkráceně SMO, z anglického , se označují metody pro vytváření publicity článků a jiného obsahu a následně i celého webu prostřednictvím sociálních médií. Metody SMO zahrnují přidávání RSS zdrojů, záložek obsahu, předávání informací prostřednictvím virálního marketingu a další. Uplatňují se na sociálních sítích i dalších typech sociálních médií.\n\nOptimalizace pro sociální média spadá pod SEM. Souvisejícím odvětvím je pak takzvaná optimalizace pro vyhledávače (SEO).\n\nSMO lze praktikovat mnoha způsoby. Obdobou slovního doporučování ve společnosti je přidávání záložek do webových sítí společenského záložkování a sdílení.\n\nNa sociálních médiích se objevuje také spam, proti kterému správci webových stránek bojují.\n\nOptimalizaci pro sociální média vytvořil Rohit Bhargava svými 5 základními pravidly. Pravidla SMO jsou:\n\n"}
{"id": "275878", "url": "https://cs.wikipedia.org/wiki?curid=275878", "title": "MsHK DOXXbet Žilina", "text": "MsHK DOXXbet Žilina\n\nMsHK DOXXbet Žilina je slovenský extraligový hokejový klub.\n\nHokejový oddíl byl v Žilině založený v roce 1925 pod názvem ŠK Žilina. V období před 2. světovou válkou hrála Žilina župní mistrovské turnaje. V sezóně 1964/65 získala Žilina titul mistra Slovenska, ale do celostátní ligy se jí nepodařilo probojovat. Do elitní soutěže se dostala až po osamostatnění Slovenska v sezóně 2000/01. V sezóně 2005/06 se klub stal mistrem Slovenska, a hned v následující sezoně skončil na posledním 10. místě.\n\n"}
{"id": "275884", "url": "https://cs.wikipedia.org/wiki?curid=275884", "title": "HK Poprad", "text": "HK Poprad\n\nHK Poprad je slovenský extraligový hokejový klub.\n\nČeskoslovenská hokejová liga – \"9 sezón\"\n\n\n1. slovenská národní hokejová liga – \"28 sezón\"\n\n\nTipsport liga – \"26 sezón\"\n\n"}
{"id": "275886", "url": "https://cs.wikipedia.org/wiki?curid=275886", "title": "Chartreuse (pohoří)", "text": "Chartreuse (pohoří)\n\nChartreuse (francouzsky \"Massif de la Chartreuse\") je poměrně málo známé pohoří Západních Alp, ležící na území Francie v departementu Savojsko. Svými vápencovými stěnami tvoří působivou kulisu olympijskému městu Grenoble. Nejvyšším vrcholem je Chamechaude (2082 m).\n\n\nZdejší hory lákají mnoho turistů svou pestrostí vyžití, která v sobě čítá možnosti od nenáročné turistiky (travnaté hřebeny, vápencové plošiny) po lezení v uměle zajištěných cestách typu \"via ferrata\". Významná stavební památka, klášter Grande Chartreuse (veřejnosti nepřístupný), se nachází v kaňonu Gorges des Guires. Mezi dobré rozhledové body v pohoří patří vrcholy Charmant (1867 m) a La Sure (1920 m).\n"}
{"id": "275889", "url": "https://cs.wikipedia.org/wiki?curid=275889", "title": "Núbie", "text": "Núbie\n\nNúbie je historické území rozprostírající se v údolí Nilu v oblasti dnešního severního Súdánu a jižního Egypta. Větší část Núbie se nachází v Súdánu, pouze jedna čtvrtina leží v Egyptě. Je to též historické území, na kterém se ve starověku nacházela Núbie jako nezávislé království.\n\nPro tuto oblast je typické pouštní podnebí s vysokými teplotami a nízkou vlhkostí vzduchu.\n\nNúbijci hovoří nejméně dvěma nářečími z núbijské jazykové skupiny, která patří spolu s jazyky Nobiin, Kenuzi-Dongola, Midob a několika příbuznými nářečími ze severních částí pohoří Nuba v jižním Kordofane do Nilsko-saharské jazykové rodiny. Další nářečí, Birgid, bylo používáno alespoň do roku 1970 na sever od Njaly v Darfúru, ale v dnešní době je mrtvé. Stará núbijština byla používána hlavně v náboženské literatuře z 8. a 9. století po n. l. a je považována za předchůdce moderního jazyka Nobiin.\n\nArcheologické nálezy naznačují, že neolitická populace údolí Nilu sem pravděpodobně přišla ze Súdánu stejně jako ze Sahary a po dobu pravěku tvořily všechny tři oblasti okruh s jednotnou kulturou.\n\nOkolo roku 3800 před n. l. vznikla první „núbijská“ kultura označovaná jako skupina A. Existovala současně s městskými státy předdynastického Horního Egypta kultury Nakáda a byla s ní etnicky i kulturně podobná. Nálezy z Kustulu dokládají, že okolo roku 3300 před n. l. existovalo v oblasti jednotné království, které udržovalo významné obojstranné styky s nakádskou civilizací Horního Egypta, a to jak ve výměně kulturních poznatků, tak i při mísení obyvatelstva. Je možné, že tento útvar ovlivnil sjednocení Egypta a velmi pravděpodobně přispěl do seznamu egyptské ikonografie, například bílou korunou a serechem, odznaky pozdějších faraonů. V čase přechodu k archaické době si Nakáda při své snaze o dobytí a sjednocení Nilského údolí, jak se zdá, podmanila Ta-Seti (království, ve kterém ležel Kustul) a připojila ho k vznikajícímu egyptskému státu jako první egyptský nom. Zdá se, že v čase první dynastie byla oblast skupiny A zcela vylidněna, pravděpodobně v důsledku stěhování lidí na území na západě a jihu. Skupina A začala upadat na začátku 28. století před n. l.\n\nNásledující kultura v Núbii je označována jako skupina B. V dřívějších dobách se předpokládalo, že lid skupiny B přišel do Núbie z jiné oblasti, ale dnes většina historiků věří, že skupina B byla zchudlou skupinou A. Důvody nejsou objasněny, ale tento vývoj mohl být způsoben egyptskou invazí a pleněním začínajícím touto dobou.\n\nVěří se, že Núbie sloužila jako obchodní prostor mezi Egyptem a tropickou Afrikou už před rokem 3100 před n. l. Egyptští řemeslníci používali eben a slonovinu z rovníkové Afriky už před tímto datem.\n\nO Núbii se poprvé hovoří v záznamech o obchodní výpravě během Staré říše z roku 2300 před n. l. Egypťané používali obchodní síť, která vedla z Asuánu nad prvním Nilským kataraktem, což byla nejjižnější hranice Egypta v tomto období, přes Núbii do tropické Afriky, ze které do jejich říše proudilo zlato, kadidlo, slonovina, ebenové dřevo a exotická zvířata. Núbijci byli rovněž najímáni jako žoldnéři pro vojenské výpravy. Tento obchod přinesl do Núbie bohatství a stabilitu. V období vlády 6. dynastie byla už Núbie rozdělena na vícero malých království.\n\nO tom, zda skupina C, která se rozvíjela od roku 2240 do roku 2150 před n. l., byla výsledkem dalšího vnitřního vývoje v Núbii nebo vpádu útočníků, se vedou spory. Mezi keramikou skupiny A a C existuje jednoznačná podobnost, což by mohlo ukazovat na obnovení moci vyhnané skupiny A nebo návrat k předchozím formám umění. V této době také došlo k vysychání Sahary, což mohlo způsobit náhlé nájezdy saharských kočovníků. Keramika skupiny C je charakteristická rýhováním čarami s bílou výplní a napodobováním povrchu košů.\n\nSoučasně se skupinou C existovala v Núbii také kultura pánvových hrobů nazvaná podle mělkých hrobů. Příslušníci této kultury jsou spojeni s východním břehem Nilu, ale obě kultury určitě udržovaly vzájemný styk. Keramika pánvových hrobů je charakterizovaná vtlačovanými čarami u svých keramických výrobků, ale v menší míře než u skupiny C, přičemž mezi geometrickou výzdobou měla ponechaný volný prostor.\n\nDo období Střední říše a 12. dynastie faraonů se datují snahy Egypta o ovládnutí Núbie s cílem získat kontrolu nad obchodní sítí v severní Núbii a přímý přístup k obchodu s jižní Núbií. Jako výsledek několika vojenských tažení byla v tomto období Núbie připojena k Egyptu, pro který se stala zprostředkovatelem obchodu s africkým vnitrozemím. Z Núbie Egypt získával kožešiny, kadidlo, slonovinu, koření, dobytek, kámen, dřevo a zlato. Egypťané vybudovali síť pevností sahající až pod druhý nilský katarakt. Zdá se, že mezi posádkami pevností a místním obyvatelstvem bylo udržované mírumilovné spolužití, ale ovlivňovali se pouze minimálně.\n\nNejnovější nálezy archeologů a egyptologů jsou zdrojem spekulací o existenci núbijské velmoci dávno před Egyptem. Významným nálezem je také objevení soch bohů Amona a Mut\n\nBěhem Druhého přechodného období se Núbie opět osamostatnila. Z tohoto období pochází první království, kterému se podařilo sjednotit velkou část oblasti, království Kerma, nazvané podle svého předpokládaného hlavního města Kerma, jednoho z nejranějších městských osídlení v tropické Africe. Kultura obyvatel se nazývá kermská. Egypťané toto království nazývali královstvím Kuš.\n\nV roce 1750 před n. l. už byli panovníci Kermy dostatečně mocní, aby dokázali řídit výstavbu rozsáhlých stavebních objektů z nepálených cihel a vlastnili hroby s bohatou výbavou a lidskými oběťmi. Řemeslníci byli zruční v práci s kovem a jejich keramika předstihla i keramiku egyptskou.\n\nZa Nové říše obnovili Egypťané svoje výboje a podařilo se jim porazit království Kerma a dosáhnout až ke čtvrtému nilskému kataraktu. V dobách Thutmose I., okolo roku 1520 před n. l., byla podmaněna celá severní Núbie. Egypťané vybudovali nové správní středisko v Napatě a využívali Núbii jako zdroj zlata, které udělalo z Egypta největšího producenta zlata na Blízkém východě.\n\nNa sklonku období Nové říše se Núbie vymanila z egyptského vlivu. Vzniklo nezávislé království Kuš se sídlem v Napatě, později v Meroe. Po svém odchodu zanechali Egypťané v Núbii své potomky, kteří se smísili s původními obyvateli, přijali jejich zvyky a vytvořili základ království Kuš. Kušité přijali mnohé egyptské zvyklosti jako například egyptské náboženství a stavbu pyramid.\n\nRoku 770 př. n. l. panovník Kuše jménem Kašta dobyl Théby a prohlásil se vládcem celého Egypta. Jeho syn Pianchi dobyl území nilské delty a založil tak tzv. kušitskou dynastii, 25. dynastie). Jeho potomci převzali zvyky egyptských faraonů, nenechávali se však pochovávat v Egyptě, ale v pyramidách, které si nechali vystavět v Kurru a později v Buri v Núbii.\n\nPo dobytí Egypta Asyřany v roce 671 př. n. l. se tehdejší faraon Tanutamon vrátil do rodného království Kuš. Království zůstalo nezávislým i v době římské nadvlády v Egyptě. Římané s ním však obchodovali a najímali si Kušity jako žoldnéře.\n\nV této době došlo k rozpadu Núbie na menší území ovládané silnými jednotlivci nebo generály, kteří svou moc opírali o malé armády žoldnéřů. Tyto skupiny vedli boj o nadvládu nad Núbií, což vedlo k oslabení celé země.\n\nV určitou dobu byla Kuš dobyta příslušníky skupiny Noba, od jejichž jména je možná odvozen název Núbie (jinou variantou vzniku tohoto názvu je egyptské slovo nub, které znamenalo zlato). Od této doby nazývali Římané tuto oblast Nobatea. Dnešní výzkumy v oblasti populační genetiky ukazují, že v povodí Nilu existoval pohyb genetického materiálu ve směru z jihu na-sever. Podobně také lingvistické doklady naznačují, že Núbijci přišli původně z jihu nebo jihozápadu. Výzkum na poli historické lingvistiky naznačuje, že núbijská jazyková skupina Nilo-núbijských jazyků se musela oddělit od núbijských jazyků, kterými se dosud hovoří v pohoří Nuba v súdánském Kordofane, před aspoň 2500 lety.\n\nOkolo roku 350 n. l. na Núbii zaútočilo etiopské království Aksúm a království Kuš se rozpadlo. Na jeho místě vznikla po určité době čase tři menší království: Nobatie s hlavním městem Pachoras (dnes Faras) na severu, mezi prvním a druhým Nilským kataraktem, Makúrie s hlavním městem Stará Dongola uprostřed a Alódie s hlavním městem Soba (nedaleko Chartúmu) na jihu. Nobatský král Silko porazil okolo roku 500 n. l. kočovný kmen Blemmijů a zaznamenal svoje vítězství v řeckém nápisu vytesaném na stěnách chrámu v Talamis (dnes Kalábša).\n\nBiskup Atanázius Alexandrijský vysvětil jistého Marka jako biskupa Fíl krátce před svou smrtí roku 373, což dosvědčuje, že v 4. století křesťanství proniklo do Núbie. Jan Efezský zaznamenal, že monofyzitský kněz jménem Julian obrátil krále Nobatie a jeho dvůr na víru kolem roku 545. Jan také poznamenává, že království Alódie přijalo křesťanství kolem roku 569. Jan z Biscloria však zaznamenal, že království Makúrie bylo obráceno téhož roku na římsko-katolické křesťanství, což by mohlo naznačovat, že Jan Efezský se mýlí. Pochybnosti o jeho svědectví zvyšuje záznam v kronice alexandrijského patriarchy řecké ortodoxní církve Eutycha, který uvádí, že roku 719 církev v Núbii přestoupila z řecké ortodoxní církve k etiopské ortodoxní církvi.\n\nV 7. století království Makúrie vzrostlo natolik, že se stalo dominantní mocností v núbijské oblasti. Království bylo dostatečně silné, aby zastavilo šíření islámu Araby, kteří se zmocnili Egypta. Po několika neúspěšných útocích vládci Egypta a Makúrie uzavřeli dohodu o mírovém soužití a obchodu. Tato smlouva vydržela šest století. V průběhu století však příliv arabských obchodníků přinesl do Núbie islám a ten postupně nahradil křesťanství. Okolo roku 1350 byl „královský“ kostel v Dongole přeměněn na mešitu.\n\nVe 14. století se vláda v Dongole rozpadla a Núbie se dostala do područí Egypta. V následujících stoletích došlo k několika útokům na Núbii a vzniku mnoha malých království. Severní Núbie byla podřízena přímo Egyptu, zatímco jih připadl v 16. století sultanátu Sennar nacházejícímu se na území dnešního Súdánu. Na začátku 19. století, během vlády Mehmeta Aliho, se dostala celá Núbie pod nadvládu Egypta a později se stala součástí Anglicko-egyptské kondomínie.\n\nPo rozpadu koloniálního panstva v severní Africe byla Núbie rozdělena mezi Egypt a Súdán.\n\nMnoho egyptských Núbijců bylo donuceno se vystěhovat kvůli vybudování Asuánské přehrady a vzniklému Násirovu jezeru. Dnes je možné núbijské osady nalézt na sever od Asuánu, na západním břehu Nilu a na ostrově Elefantina. Mnoho jich žije též v Káhiře a dalších velkých městech Egypta.\n\n\n"}
{"id": "275892", "url": "https://cs.wikipedia.org/wiki?curid=275892", "title": "Peter Fechter", "text": "Peter Fechter\n\nPeter Fechter (14. ledna 1944 Berlín – 17. srpna 1962 Východní Berlín) byl zedník z Východního Berlína, který se v osmnácti letech stal jednou z prvních obětí pohraniční stráže Berlínské zdi.\n\nNěmecko bylo po druhé světové válce společně ovládáno čtyřmi vítěznými spojeneckými mocnostmi - Francií, Velkou Británií, USA a Sovětským svazem. Území bylo rozděleno na čtyři okupační zóny, které byly přímo ovládány armádou jednotlivých Spojenců. Samotný Berlín byl vzhledem ke své důležitosti také rozdělen do čtyř samostatných zón.\n\nOd počátku studené války se postupně přestávala uznávat Postupimská dohoda a Německo se rozdělilo na západní a východní část, \"de facto\" kopírující území ovládaná Spojenci, respektive Sovětským svazem. Berlín, který ležel uprostřed východního území, byl rozdělen na Západní Berlín a Východní Berlín. Ačkoli politické preference v NDR získávali především sociální demokraté, v roce 1949 byla zformována vláda v čele s Jednotnou socialistickou stranou Německa (SED). Premiérem se stal Walter Ulbricht.\n\nZpočátku byla berlínská hranice víceméně průchozí, i přes určité napětí a represe, ale rostoucí počet emigrantů donutil komunistickou vládu v roce 1961 ke stavbě Berlínské zdi. I přes svůj oficiální účel (protifašistická ochrana) sloužila především ke znemožnění odlivu občanů z východu na západ. Stráže měly příkaz zabít každého, kdo se pokusil o její překonání.\n\nAsi rok po zkonstruování zdi se Fechter pokusil uprchnout přes hranice společně se svým přítelem, Helmutem Kulbeikem. Měli v plánu se skrýt v truhlářské dílně v Zimmerstrasse blízko zdi a v příhodný moment skočit z okna do tzv. \"pásma smrti\". Poté měli rychle přejít na druhou stranu a přelézt dva metry vysokou zeď, zakončenou ostnatým drátem. Měli se objevit v západní čtvrti Kreuzberg, kousek od Checkpointu Charlie.\nKdyž oba dorazili ke druhé zdi, zazněly výstřely od stráží. Kulbeik se sice přes zeď stihl dostat, ale Fechtera zasáhla kulka do pánve před očima stovek svědků. Spadl zpět na východ do pásma smrti, kde ležel asi hodinu bez jakékoliv pomoci, než ve velkých bolestech zemřel na vykrvácení. Lidé na západní straně okamžitě zformovali demonstraci, odsuzující „vrahy\" z východu.\n\nNeposkytnutí jakékoliv první pomoci byla přisuzována oboustrannému strachu - pozorovatelé ze západu byli neustále v ohrožení od východních stráží, ačkoli se objevila i spekulace o rozkazu amerického velitele, zakazující jakýkoliv zásah. Velitel pohraniční stráže NDR zase uvedl, že se bál zasáhnout kvůli incidentu, při kterém byl před třemi dny zabit východní voják Rudi Arnstadt, zřejmě jedním ze západních policistů. Strážníci každopádně odklidili Fechterovo tělo až hodinu poté, co byl zasažen.\n\nBlízko místa incidentu byl na západní straně položen kříž. Na stejném místě o týden později, během přivítání Willyho Brandta (tehdejšího berlínského starosty), Yaleský ruský sbor zazpíval německý překlad Mozartova moteta \"Ave, verum corpus\". V den prvního výročí pak velitel americké armády Polk a Willy Brandt položili na místo pamětní věnec. Po reunifikaci Německa roku 1990 byl v Zimmerstrasse, přesně v místě Fechterova úmrtí, vybudován památník \"Peter-Fechter-Stelle\", jenž se stal ústředním bodem mnoha pietních aktů, spojených se zdí.\n\nUdálost se brzy stala tématem mnoha německých dokumentů, irský autor Cornelius Ryan dokonce věnoval svou knihu \"Poslední bitva\" právě Fechterově památce. Finský hudební skladatel Aulis Sallinen mu zase věnoval orchestrální skladbu \"Mauermusik\".\n\nV březnu 1997 čelila dvojice bývalých strážníků, Rolf Friedrich a Erich Schreiber, obvinění ze zabití Petera Fechtera, ke kterému se oba nakonec doznali. Oba byli podmínečně odsouzeni ke dvaceti a jednadvaceti měsícům vězení. Soud nedokázal určit, který ze tří pohraničníků vystřelil smrtící kulku (třetí střelec zemřel).\n"}
{"id": "275893", "url": "https://cs.wikipedia.org/wiki?curid=275893", "title": "Nižné Smrekovické pliesko", "text": "Nižné Smrekovické pliesko\n\nNižné Smrekovické pliesko je morénové jezero v dolní části Furkotské doliny ve Vysokých Tatrách na Slovensku. Má rozlohu 0,0830 ha a je 55 m dlouhé a 18 m široké. Dosahuje maximální hloubky 0,6 m a objemu 447 m³. Leží v nadmořské výšce 1355 m. Dříve se také nazývalo Vyšné popř. Horné Rakytovské pleso.\n\nPřibližně 750 m jihozápadně se nachází vrchol Rakytovec a 1,5 km na západ Štrbské pleso. Pleso je zanesené rašelinou a zarostlé kosodřevinou. Od uragánu z 19. listopadu 2004, který zničil okolní smrkový les, je pleso viditelné z okolních vrcholů.\n\nPleso nemá povrchový přítok ani odtok. Naplňuje se občasně při vysokém stavu vody. Náleží k povodí přítoků Bieleho Váhu. Rozměry jezera v průběhu času zachycuje tabulka:\nJižně i severně od plesa prochází lyžařský běžecký okruh začínající u Štrbského plesa, jež je vzdáleno přibližně 40 minut.\n\n\n"}
{"id": "275902", "url": "https://cs.wikipedia.org/wiki?curid=275902", "title": "Imago dei", "text": "Imago dei\n\nImago Dei (lat., česky \"obraz boží\") je výraz přesvědčení v křesťanství i judaismu, že člověk je stvořen k tomu, aby byl božím obrazem a k boží podobě.\n\nPodobnost bohu se shledává v různých vlastnostech, nejčastěji v rozumu a svobodné vůli, někdy se doplňuje, že tělesná krása člověka je odrazem Boží krásy. Hříchem se imago Dei zatemňuje, ba i ztrácí. Bůh stvořil člověka k obrazu svému a dal mu svobodnou vůli, zlo vnáší do světa člověk.\n\n"}
{"id": "275907", "url": "https://cs.wikipedia.org/wiki?curid=275907", "title": "Stativ", "text": "Stativ\n\nStativ nebo fotografický stojan je speciální stojan, používaný v řadě oborů, kde je třeba zajistit dočasnou stabilní polohu nějakého zařízení. Významnými obory, kde se často užívá stativu jsou fotografie, film, geodézie či astronomie.\n\nStativ má obvykle podobu trojnožky, na jejímž vrcholu je možné standardizovaným způsobem uchytit požadované zařízení. Stativů však existuje mnoho různých typů.\n\nDne 1. května 1896 Robert Fell patentoval skládací třínohou stoličku použitelnou jako stativ.\n\nFotografický stativ má prakticky vždy podobu trojnožky. Je proto také jinak nazýván \"tripod\". V minulosti byl vyráběn ze dřeva, v současné době převažují hliníkové slitiny, plasty, nebo (u profesionálních stativů) uhlíková vlákna. Na vrchu stativu je stativová hlava.\n\nV případech, kdy stavění a přenášení trojnohého stativu není možné, jej částečně nahradí stativ jednonohý - monopod.\n\nStativ musí umožnit nastavení fotoaparátu ve zvoleném úhlu. To umožňuje stativová hlava, která se upevňuje na horní část stativu, u menších a levnějších stativů bývá přímo jejich součástí. Nejčastěji jsou hlavy s kulovým kloubem, který umožňuje pohyb ve třech osách současně, a tříosé či třícestné hlavy, kde se pohyb v každé ose utahuje zvlášť. Fotoaparát se k hlavě upevňuje přímo šroubem nebo se využívá rychloupínací destička. Destička přišroubovaná k fotoaparátu, která se zasazuje do adaptéru na stativové hlavě, umožňuje pohodlnější upínání a sundavání aparátu. Malé stativové hlavy a malé a středně velké fotoaparáty se upevňují zpravidla stativovým šroubem o velikosti 1/4 palce (cca 6 mm), druhý, větší používaný šroub je o rozměru 3/8 palce (cca 9 mm). Některé staré studiové fotoaparáty na velký formát byly do stativu přímo vestavěny.\n\nFotografický stojan může ve fotografickém ateliéru nebo exteriéru sloužit k upevnění studiového osvětlení neboli studiových záblesků. Stojan může být libovolně přesunován bez ohledu na fotoaparát a může být napájen z elektrické sítě nebo ze silného akumulátoru.\n\nPro kvalitní snímky by se stativ měl používat vždy, když je to možné. Přijatelně ostré snímky pořídí zkušený fotograf při focení z ruky s 35mm formátem filmu s časem expozice přibližně ve velikosti převrácené hodnoty ohniskové vzdálenosti objektivu. Tedy pro 35mm formát a objektiv s ohniskem 50 mm přibližně čas 1/50 sekundy. Delší ohnisko vyžaduje kratší čas, širokoúhlé objektivy naopak umožňují delší čas, např. objektiv typu rybí oko s ohniskovou vzdáleností 8 mm umožňuje fotografovat dostatečně ostré snímky s časem 1/10 sekundy. Pro menší formáty (digitální kompakty) je potřeba použít kratší čas a obráceně. \n\nBez stativů se neobejde ani profesionální kinematografie, kdy velké a rozměrné filmové kamery nebo i televizní kamery není možné držet v ruce.\n\n\n\n"}
{"id": "275910", "url": "https://cs.wikipedia.org/wiki?curid=275910", "title": "Vyšné Rakytovské pliesko", "text": "Vyšné Rakytovské pliesko\n\nVyšné Rakytovské pliesko nebo Rakytovské plieska II je morénové jezero v dolní části Furkotské doliny ve Vysokých Tatrách na Slovensku. Má rozlohu 0,1310 ha a je 55 m dlouhé a 33 m široké. Dosahuje maximální hloubky 2,1 m. Leží v nadmořské výšce 1307 m. Nazývalo se také Malé Rakytovské pleso nebo Richthofenovo pliesko. Pod jménem \"Vyšné Rakytovské pliesko\" bylo dříve známé také Nižné Smrekovické pliesko.\n\nPřibližně 300 m jihovýchodně se nachází vrchol Rakytovec a 2,4 km na západ Štrbské pleso.\n\nBarva vody je žlutohlinitá. Pleso nemá povrchový přítok ani odtok. Při nízkém stavu vody se rozpadá na dvě části, ze kterých jen v severní o průměru přibližně 20 m zůstává voda. Náleží k povodí Furkotského potoku jež je přítokem Bílého Váhu. Rozměry jezera v průběhu času zachycuje tabulka:\nPleso není veřejnosti přístupné. Vede k němu neznačená stezka, která odbočuje ze zelené turistické značky vedoucí na západ od Štrbského plesa, od kterého je vzdálené přibližně 1 hodinu cesty.\n\n\n"}
{"id": "275913", "url": "https://cs.wikipedia.org/wiki?curid=275913", "title": "Krascovití", "text": "Krascovití\n\nČeleď Krascovití (Buprestidae) je jednou z největších čeledí brouků. Obsahuje asi 15 000 popsaných druhů ve 450 rodech. Velké a nádherně zbarvené druhy jsou předmětem zájmu sběratelů.\n\nTvar těla krasců je cylindricky protáhlý, s délkou těla od 3 mm po impozantních 100 mm, většina druhů má délku pod 20 mm. Je známo mnoho variant zářivých barev, často ve složitých vzorech.\n\nLarva se živí na kořenech, kmenech, stvolech a listech různých rostlin, počínaje stromy až po trávy. Některé druhy se živí hlodáním ve dřevě odumírajících, mrtvých nebo i zdravých stromů a dřevin; a jsou tak vážnými škůdci, kteří způsobují rozsáhlé škody.\n\nHlavní představitelé podčeledí:\n\n\n\n"}
{"id": "275915", "url": "https://cs.wikipedia.org/wiki?curid=275915", "title": "Slovenská národní galerie", "text": "Slovenská národní galerie\n\nSlovenská národní galerie (originální slovenské pojmenování Slovenská národná galéria, zkratka SNG), je vrcholná slovenská státní uměleckohistorická, sběratelská, vědeckovýzkumná a kulturně výchovná instituce. Vznikla zákonem Slovenské národní rady č. 24 z 29. července 1948. Jejím zakladatelem byl básník, novinář a spisovatel Laco Novomeský, v té době pověřenec pro školství, vědu a umění. Slovenská národní galerie sídlí v Bratislavě.\n\nSlovenskou národní galérii tvoří komplex budov sestávající hlavně z tzv. Vodních kasáren a nové čelní přístavby. Vodní kasárna byla postavena jako čtvercová čtyřkřídlová barokní rezidence bývalé městské policie na dunajském nábřeží v letech 1759-1763 podle návrhu architektů G. B. Martinelliho a F. A. Hillebrandta. V letech 1940-1941 bylo při úpravě nábřeží zbouráno přední křídlo Vodních kasáren.\nVodní kasárna byla původně adaptována pro Slovenskou národní galérii v letech 1950 až 1955 (oficiální sídlo SNG od roku 1950), později zrekonstruováno a doplněno o moderní a kontroverzní přístavbu v letech 1969-1977 podle návrhu architekta Vladimíra Dedečka.\n\n\n"}
{"id": "275916", "url": "https://cs.wikipedia.org/wiki?curid=275916", "title": "Lothar Suchý", "text": "Lothar Suchý\n\nLothar Suchý (6. května 1873 v Turnově – 4. května 1959 v Turnově) byl novinář, překladatel, dramatik, básník, spisovatel.\n\nPo gymnazijních studiích v Mladé Boleslavi a Příbrami se pustil do studií právnických a filozofických ve Vídni (románská filologie a slavistika) a Praze (práva). Žil také několik let v jihočeské obci Libníč. Rozhodl se věnovat naplno profesi novináře a spisovatele. Stal se dlouholetým zpravodajem časopisu Venkov v Paříži, kde žil až do roku 1938. Napsal několik knížek veršů i romány, pustil se do psaní dramat s výtečnými dialogy. Je zařazován mezi lyrické impresionisty. Jeho hry se hrávaly v Národním divadle i Vinohradském divadle, kde má i svou bustu od Jana Kodeta. Přeložil několik děl z francouzštiny a němčiny. Po návratu z Paříže zůstal v Praze.\n\nPodle některých novějších publikací se píše Lotar Suchý.\n\n\n\nPřekládal z francouzštiny a z němčiny.\na další svazky\n\n\n"}
{"id": "275917", "url": "https://cs.wikipedia.org/wiki?curid=275917", "title": "Nižné Rakytovské pliesko", "text": "Nižné Rakytovské pliesko\n\nNižné Rakytovské pliesko nebo Rakytovské plieska I je morénové jezero v dolní části Furkotské doliny ve Vysokých Tatrách na Slovensku. Má rozlohu 0,2230 ha a je 95 m dlouhé a 34 m široké. Dosahuje maximální hloubky 2,3 m. Leží v nadmořské výšce 1307 m.\n\nPřibližně 300 m jihovýchodně se nachází vrchol Rakytovec a 2,4 km na západ Štrbské pleso.\n\nPleso nemá povrchový přítok ani odtok. Náleží k povodí Furkotského potoku jež je přítokem Bílého Váhu. Rozměry jezera v průběhu času zachycuje tabulka:\nPleso není veřejnosti přístupné. Vede k němu neznačená stezka, která odbočuje ze zelené turistické značky vedoucí na západ od Štrbského plesa, od kterého je vzdálené přibližně 1 hodinu.\n\n\n"}
{"id": "275920", "url": "https://cs.wikipedia.org/wiki?curid=275920", "title": "The Strokes", "text": "The Strokes\n\nThe Strokes je americká rocková kapela založená v roce 1998. Kapela se skládá ze zpěváka Juliana Casablancase, kytaristů Nicka Valensiho a Alberta Hammonda, baskytaristy Nikolaie Fraitera a bubeníka Fabrizia Morettiho. Vydáním debutového alba \"Is This It\" v roce 2001, které se setkalo s nadšením hudebních kritiků a příval fanoušků, pomohli oživit garage rock na počátku tisíciletí. Časopis \"Rolling Stone\" jejich debutové album zařadil mezi \"100 nejlepších debutových alb všech dob,\" a to na osmé místo. V žebříčku \"NME\" \"500 nejlepších alb všech dob\" pak obsadilo místo čtvrté. \n\nKapela je zařazována mezi indie rock, garage rock revival, a post-punk revival. \n\nCasablancas označuje za největší inspiraci pro jeho zpěv a texty Lou Reeda z The Velvet Underground. Mezi další vlivy označuje Nirvanu, Boba Marleyho, Pearl Jam.\n\n\n"}
{"id": "275925", "url": "https://cs.wikipedia.org/wiki?curid=275925", "title": "Sanok", "text": "Sanok\n\nSanok (ukrajinsky \"Сянік\", latinsky \"Sanocum\", do roku 1786 \"Královské svobodné město Sanok\") je město ležící v jihovýchodním Polsku; je sídlem Sanockého okresu Podkarpatského vojvodství. Žije zde asi 40 000 obyvatel.\n\nMěsto leží v Sanocké kotlině na soutoku řek San a Wisłok v nadmořské výšce 320 až 360 m n. m., asi 30 km od hranic se Slovenskem (na jihu) a Ukrajinou (na východě). Převládá zde suché vnitrozemské podnebí. Sanok je polskou bránou do Východních Karpat, zejména Bieszczad. Nejbližší letiště – Jasionka v Řešově – je vzdušnou čarou 59 km severně.\n\nPrvní zmínka o Sanoku pochází z roku 1150. V roce 1339 haličský kníže Jiří II.\n, syn Trojdena I. a kněžny Marie, vnuk Boleslava II. Mazovského (Piastovci) udělil městu magdeburské právo. Od roku 1366 je Sanok svobodným královským městem. Vladislav II. Jagello daroval královský hrad v Sanoku své manželce Alžbětě z Pilicy a Zikmund I. Starý postupně svým manželkám Barboře Zápolské a Boně Sforza. V roce 1523 byl sanocký hrad modernizován podle projektu italských architektů v intencích dobových trendů. V 15. a 17. století se město dále rozvíjelo. V období rozdělení Polska, od roku 1772, patřilo město pod rakouskou Halič; v té době se stalo významnou pevností. V 18. století dochází k postupné ztrátě významu.\n\nV roce 1873 byla dovedena do Sanoku železnice (trať Humenné – Medzilaborce – Řešov. Nyní zde prochází železniční trať Řešov – Jasło – Krosno – Zagórz, další tratě menšího významu vedou do ukrajinského Chyriva a slovenských Medzilaborců (přes Lupkovský průsmyk; momentálně je zde sezónní provoz).\n\nOd roku 1918 je Sanok opět součástí samostatného Polska.\n\nNedaleko od řeky San na severozápad od centra se rozkládají závody Stomil (gumárenský závod, kterou založil dr. Oskar Schmidt v roce 1932) a Autosan (1898–1945 továrna na vagóny \"Fabryka Wagonów Sanowag\", kterou založili Walenty Lipiński i Mateusz Beksiński v roce 1832). Nachází se zde řada historických památek a muzeí.\n\nMěsto má postavení městského okresu a je sídlem vládního obvodu Sanok, technické a řady dalších vyšších odborných i jiných škol. Je důležitou dopravní křižovatkou; má vlastní systém autobusové dopravy, kolem něj a přes jeho území prochází několik dálnic. V městě má sídlo Muzeum Historyczne (Historické muzeum), které vlastní nejlepší sbírku prací Zdzisława Beksinského (autor muzeu věnoval asi 150 obrazů a řadu grafik); v roce 1999 zde byla uspořádána výstava jeho prací („Uzavřená retrospektivní výstava“).\n\nV současné době existuje v Sanoku regionální muzeum lidového stavitelství\n, věnované především lidovému stavitelství Poláků, Lemků a Bojků.\n\n\nV Sanoku se narodili: Řehoř ze Sanoka (1407–1477), profesor na akademii krakovské, arcibiskup lvovský, který psal elegie a komedie podle vzoru Plautova; Adam Fastnacht (1913–1987) polský historik; Adam Joachim Vetulani (1901–1976) polský historik, profesor na krakovské akademii; Kazimierz Świtalski (1886–1962) polský premiér; Zdzislaw Beksinski (1929–2005) polský malíř, tvůrce monumentálních obrazů v barokním a gotickém duchu; svatý kněz latinského obřadu Zygmunt Gorazdowski (1854–1920), prelát a papežský komoří; Martin Dziuban (1892–1970) slovenský lékař, epidemiolog; Marian Pankowski, spisovatel; Michał Walczak, dramatik a režisér; Szymon Pawłowski, polský politik, poslanec Sejmu; Tomasz Beksiński fejetonista, překladatel, syn umělce Zdzisława Beksińského.\n\nV Sanoku se v době Švejkova pobytu v roce 1914 měl nacházet štáb železniční brigády, ke které náležel 11. marškumpanie, batalión 91. regimentu v Českých Budějovicích.\nTo ale neodpovídá skutečnosti, štáb železniční brigády (Eisenbahnbrigade) tam určitě nesídlil, protože Rakousko-Uhersko v roce 1914 nemělo železniční brigády, nýbrž štáb železné brigády (nazývané tak od války v roce 1864).\n\n"}
{"id": "275927", "url": "https://cs.wikipedia.org/wiki?curid=275927", "title": "Černá hora (Jizerské hory)", "text": "Černá hora (Jizerské hory)\n\nČerná hora (německy \"Christiansthaler Schwarzer Berg\") je třetí nejvyšší hora v české části Jizerských hor, ležící v centrální části pohoří.\n\nJedná se o dvojvrchol, vyšším vrcholem je Černá hora (1085 m n. m., starý název \"Černá hora kristiánovská\") a nižším vrcholem jsou Sněžné věžičky (1070 m n. m., starý název \"Černá hora hejnická\"), které jsou asi 1 km severovýchodně od Černé hory. V sedle mezi oběma vrcholy leží nejvýše položené rašeliniště v české části pohoří - Vánoční louka.\n\nNa Černé hoře se nacházejí žulová skaliska a útvary jako např. Čertův odpočinek i skalní mísy.\n\nV úbočích Černé hory pramení čtyři vodní toky, které odtékají do všech světových stran. Hora se tak stává rozvodím Severního (Kamenice, Malý kristiánovský potok, Jelení potok) a Baltského moře (Černý potok odtéká do Smědé).\n\nRašeliniště Vánoční louka a smrkový les na vrcholu hory jsou chráněny jako Přírodní rezervace Černá hora. Ta byla vyhlášena v roce 1960 a rozkládala se na ploše 155 ha. Kvůli postupného rozpadu smrkového porostu díky imisím se zmenšila plocha rezervace na 54 ha. Okolí Černé hory je známé jelení honitbou, která se tady koná každý podzim.\n\nVrchol Černé hory je dostupný po žlutě značené turistické stezce, která překračuje celý vrchol od západu z rozcestí \"Pod sedlem Holubníku\" (999 m n. m.) po \"Rozmezí\", kde se napojuje na modře značenou Kristiánovskou cestu. Část cesty je upravena povalovým chodníkem. Celý přechod Černé hory je 4 km dlouhý a vystupuje na oba vrcholy a skalní útvar Čertův odpočinek (Ďáblův odpočinek), ležící 300 m jihovýchodně od hlavního vrcholu. Hřebenovou túrou lze ze \"Sedla Holubníku\" navázat k přechodu dalších vrcholů Hejnického hřebene Holubníku (1071 m n. m.) a Ptačích kup (1013 m n. m.).\n\nNa jižním svahu Černé hory, poblíž Kristiánovské cesty stojí kamenný pomník zvaný \"Jägerova Smrt\". Připomíná neštěstí, kdy se na dřevorubce Karla Jägera v lednu roku 1927 převrátily saně při svážení dřeva. Poblíž vrcholu stojí také žulový pomník devatenáctiletého Hanse Simmona, který zde v dubnu roku 1930 spáchal sebevraždu. V \"Sedle Holubníku\" stojí pomník \"Bílá smrt\", který připomíná bloudění tří pánů v zimě roku 1909.\n\n"}
{"id": "275928", "url": "https://cs.wikipedia.org/wiki?curid=275928", "title": "Horní Bavorsko", "text": "Horní Bavorsko\n\nHorní Bavorsko (německy \"Oberbayern)\" je jeden ze sedmi vládních obvodů (\"Regierungsbezirk Oberbayern\") v Bavorsku (územně shodný okres Horní Bavorsko (\"Bezirk Oberbayern\") je ze správního hlediska odlišná jednotka). Horní Bavorsko leží na jihovýchodě spolkové země Bavorsko a hraničí na jihu a východě s Rakouskem, na severovýchodě s Dolním Bavorskem a Horní Falcí, na severozápadě se Středními Franky (Mittelfranken) a na západě se Švábskem. Největšími městy Horního Bavorska jsou Mnichov, Ingolstadt, Rosenheim a Freising.\n\nNěmecký výraz \"Oberbayern\" se objevil poprvé v roce 1255 při zemském dělení Bavorska. Rozloha byla ovšem původně jiná: Chiemgau a oblast od Bad Reichenhallu patřily tehdy k Dolním Bavorům.\n\nHranice tohoto území se v průběhu staletí mnohokrát měnily bez ohledu na kmenové nebo jazykové rozhraničení. Navíc neexistuje žádný specifický hornobavorský dialekt.\n\nSprávní obvod Oberbayern zahrnuje tři městské okresy a 20 zemských okresů:\n\nMěstské okresy (Kreifreie Städte), která nepatří do žádného ze zemských okresů, jsou jakousi obdobou našich statutárních měst:\n\n"}
{"id": "275929", "url": "https://cs.wikipedia.org/wiki?curid=275929", "title": "Zikmund Habsburský", "text": "Zikmund Habsburský\n\nZikmund Habsburský zvaný \"Bohatý\" nebo \"Plný měšec\" ( \"Sigismund der Münzreiche\"; 26. října 1427, Innsbruck – 4. března 1496, Innsbruck) byl rakouský arcivévoda, vládce Předních Rakous a Tyrolska.\n\nNarodil se z manželství tyrolského hraběte Fridricha IV. s princeznou Annou, dcerou brunšvického vévody Fridricha a Anny Saské. Otec zemřel roku 1439 a poručníkem dvanáctiletého Zikmunda se stal jeho starší bratranec, pozdější císař Fridrich III. Navzdory dohodě s tyrolskými stavy odvezl Fridrich Zikmunda i s obsahem tyrolské klenotnice na výchovu do Štýrska. Jedním z vychovatelů byl i Eneáš Silvius Piccolomini, pozdější papež Pius II. Poručenství mělo původně skončit v roce 1443, kdy Zikmund dosáhl věku šestnácti let. Fridrich však tuto dobu svévolně prodloužil o tři roky, což vedlo k vážné krizi mezi ním a tyrolskými stavy.\n\nZikmund dosáhl samostatné vlády roku 1446, kdy došlo k dohodě. Zatím se mohl ujmout pouze vlády v Tyrolsku a na panstvích ve Vorarlbergu. Fridrich si zároveň zajistil i jisté příjmy plynoucí z Tyrolska. Ostatní země Předních Rakous dostal do správy Fridrichův mladší bratr Albrecht VI. Teprve po jeho smrti v roce 1463 se mohl Zikmund ujmout i těchto držav.\n\nV prvních desetiletích svého panování měl Zikmund spory s brixenským biskupem Mikulášem Kusánským, který se snažil o omezení světské moci tyrolských vládců a návrat ke stavu z doby vrcholného středověku, kdy byli brixenští biskupové faktickými vládci této oblasti. Zikmund své země spravoval úspěšně, svými reformami podpořil jejich hospodářský vývoj. Tyrolsko bývalo nejbohatší rakouskou zemí, a to zejména díky těžbě stříbra a dalších kovů. Zikmund provedl mincovní reformu a nechal přemístit mincovnu z Meranu do Hallu. Díky tomu přestala být mincovna závislá na dováženém kovu. V nové mincovně dal od roku 1486 razit první tolary, v té době ještě zvané \"guldiner\". Tyto velké stříbrné mince měly stejnou hodnotu jako zlatý. Zikmund rovněž podporoval hospodářství a dopravu výstavbou nových silnic. Během jeho vlády také vzkvétalo sídelní město Innsbruck.\n\nPo roce 1480 se však u nadaného vládce začala projevovat senilita, spojená s bezmeznou rozhazovačností. Hrozilo, že Zikmund, který neměl legitimní potomky, předá vládu bavorskému vévodovi Albrechtu IV. Tomu zabránily zemské stavy a osobní intervence císaře Fridricha III. v roce 1487. V roce 1487 vedl vojenský útok proti Benátkám. V krvavých bitvách u Rovereta a Calliana sice zvítězil, tato vítězství však nepřinesla žádné územní zisky. Válkou navíc značně utrpěla doprava a obchod.\n\nV roce 1490 byl donucen abdikovat ve prospěch Fridrichova syna Maxmiliána I., kterého zároveň přijal za svého syna. Maxmilián mu za to přiznal vysokou doživotní rentu a také se postaral o hmotné zajištění jeho početných nemanželských dětí.\n\nZikmund zemřel v roce 1496 v Innsbrucku. Pohřben byl v klášteře Stams. Přízvisko \"Plný měšec\" se poprvé objevuje v malovaném habsburském rodokmenu na zámku Tratzberg. Rodokmen byl namalován okolo roku 1506.\n\nZikmund byl dvakrát ženatý. V prvním manželství s Eleonorou, čtvrtou dcerou/šestým potomkem z osmi dětí skotského krále Jakuba I. a jeho manželky Johany Beaufortové, se až po třiceti letech jeho trvání narodil jediný syn Wolfgang, matka i syn však krátce po porodu 20. listopadu 1480 zemřeli. Čtyři roky po Eleonořině smrti, roku 1484, se Zikmund oženil podruhé, a to s šestnáctiletou Kateřinou Saskou, nejstarším potomkem z osmi dětí saského vévody Albrechta III. zv. Srdnatého a jeho ženy Zdeny, dcery českého krále Jiřího z Poděbrad. Kateřina byla o čtyřicet let mladší než její manžel; toto manželství pak zůstalo vůbec bezdětné. Zikmund však vedl nespoutaný život a třebaže neměl legitimního nástupce, z jeho četných milostných dobrodružství vzešlo údajně až padesát nemanželských potomků. Zikmundovým úmrtím tak vyhasla vedlejší větev Leopoldinské linie habsburského rodu.\n\n"}
{"id": "275934", "url": "https://cs.wikipedia.org/wiki?curid=275934", "title": "Dikdik Kirkův", "text": "Dikdik Kirkův\n\nDikdik Kirkův (\"Madoqua kirkii\") je malá antilopa obývající buše s hustým podrostem a roztroušenými stromy ve Východní a Jihozápadní Africe. Dospělci dosahují délky kolem 70 cm a hmotnosti až 7 kg. Má měkkou, hladkou srst, na zádech a bocích melírovaně šedou až hnědou, na hlavě rudohnědou a břiše bílou; na čele také hřebínek srsti, ocas dlouhý 35–56 cm, mírně protáhlý čenich a dlouhé a tenké končetiny. Samec se od samice liší drobnými růžky a o něco větší velikostí.\n\nJsou to velice plachá zvířata, která se živí širokou škálou rostlin, pupeny, výhonky, nepohrdnou ani ovocem, nebo kořínky a hlízami, které si ze země vyhrabávají pomocí svých kopyt, případně rohů. Nepotřebují často pít, což jim dovoluje žít i v méně přívětivých oblastech.\n\nDikdik Kirkův žije po většinu roku v trvalých párech. Samec si svou samici v období páření důkladně střeží a neohroženě odhání cizí samce. Stejně dobře si hájí i svá teritoria, která si značí především trusem. Samice rodí po zhruba šestiměsíční březosti jediné mládě, které skrývá 2-3 týdny a kojí po dobu třech až čtyř měsíců. Podle dostupných údajů se samci nepodílí ve výchově mláďat, ale samici pečlivě střeží před jejich hlavními predátory, které tvoří převážně kočkovité šelmy, zvláště pak levharti, karakalové, servalové, kočky divoké, mláďatům hrozí velké nebezpečí ze strany orlů.\n\nRozeznáváme tři poddruhy:\n\nV evropských zoo není chován příliš často. V rámci celé Evropy je k vidění jen v necelých 50 zoo (stav říjen 2018).\n\nV českých zoo je dlouhodoběji chován v Zoo Dvůr Králové, kde mají tento druh od roku 2002. V roce 2016 přišla první zvířata do Zoo Praha a o dva roky později (2018) do Zoo Jihlava.\n\nNa Slovensku Dikdiky chová Zoo Bojnice a Zoo Bratislava.\n\nPrvní zvířata tohoto druhu přišla do Zoo Praha v roce 2016. Konkrétně se jednalo o dva přibližně roční samce ze Zoo Leipzig (samec Dax) a Zoo Wroclaw (samec Elvis). O příchodu zástupců této miniaturní antilopy do Prahy psala řada médií (např. National Geographic). V roce 2018 jeden ze samců (samec Elvis) uhynul a ze Zoo Hannover byla v srpnu 2018 přivezena samička Anabel. Dohromady tak tvoří pár.\n\nDikdici obývají expozici v pavilonu Africký dům společně s hrabáči kapskými.\n\n"}
{"id": "275938", "url": "https://cs.wikipedia.org/wiki?curid=275938", "title": "Misogi", "text": "Misogi\n\nMisogi (japonsky 禊) je šintoistický očišťující rituál prováděný dvakrát do roka. Během tohoto rituálu se věřící očisťují pod vodopádem nebo v proudu většinou studené vody. Rituál se odehrává před východem slunce. \n\nPro tento obřad oblékají šintoisté speciální oděv, ženy nosí bílé kimono a šátek, muži pouze bederní roušku a šátek. Tradice rituálu pochází z báje o Izanamim, který se očistil v moři poté, co prošel skrz říši mrtvých Jomi.\n\nMisogi je také původcem celé řady dalších očišťujících rituálů jako například:\n"}
{"id": "275940", "url": "https://cs.wikipedia.org/wiki?curid=275940", "title": "Hans Jakob Christoffel von Grimmelshausen", "text": "Hans Jakob Christoffel von Grimmelshausen\n\nHans Jakob Christoffel von Grimmelshausen (17. března 1622, Gelnhausen, Hesensko – 17. srpna 1676, Renchen, Bádensko) byl nejvýznamnější německý barokní spisovatel, autor pikareskních románů a novel (tzv. simpliciád), v nichž v protikladu k tehdejší dvorské literatuře zobrazil život prostého lidu a hrůzy třicetileté války.\n\nGrimmelshausen pocházel z řemeslnické (původně šlechtické) rodiny. Roku 1635 byl při přepadení svého bydliště a vyvraždění rodiny odvlečen hesenskými žoldáky. V letech 1636 až 1640 žil v Soestu a Lippstadtu jako voják (byl dragounem i mušketýrem) a zúčastnil se bojů třicetileté války. Ačkoliv neměl školy ani vzdělání stal se vojenským písařem a roku 1646 se vykoupil z vojenské služby.\n\nPo skončení třicetileté války konvertoval Grimmelshausen ke katolicismu, vstoupil do služeb štrasburského biskupa Franze Egona z Fürstenberga, stal se majitelem hostince a roku 1667 rychtářem v bádenském městě Renchen, kde také zemřel.\n\nLiterárně činný byl Grimmelshausen od roku 1660. Svá díla vydával pod různými pseudonymy (např. Michael Rehulin von Sehmsdorf, German Schleifheim von Sulsfort, Seigneur Messmahl a další), jeho autorství zjistil Hermann Kurz až roku 1837. Z jeho díla vynikají \"Simpliciánské spisy\" (Simplicianische Schriften), což je deset volně na sebe navazujících svazků pikareskních próz, (tzv. simpliciád), jejichž rámec tvoří alegorie člověka na jeho pozemské pouti k věčné spáse a jejichž náplní je střet člověka se světem, který ho ohrožuje. Více než polovinu z nich (šest svazků) zabírá román \"Dobrodružný Simplicius Simplicissimus\", ve kterém Grimmelshausen vytvořil vynikající obraz válečných a politických poměrů v době třicetileté války.\n\nGrimmelshausenovy \"Simpliciánské spisy\" (Simplicianische Schriften) jsou tvořeny deseti volně na sebe navazujícími svazky pikareskních románů a novel:\n\n\n\n\n\n\n"}
{"id": "275945", "url": "https://cs.wikipedia.org/wiki?curid=275945", "title": "Terry Goodkind", "text": "Terry Goodkind\n\nTerry Goodkind (1. května 1948) je americký spisovatel, autor epické fantasy série \"Meč Pravdy\" (The Sword of Truth).\n\nNarodil se a vyrostl v Omaze, ve státě Nebraska, USA.\n\nTerry Goodkind, narozený v Omaze, Nebraska, USA, je současný americký spisovatel, autor fantasy série Meč Pravdy (The Sword of Truth), bestselleru publikovaného v Tor Books od roku 1994. Dosud se prodalo se přes 10 miliónů výtisků a kniha byla přeložena do 20 různých jazyků. Americký časopis Publishers Weekly nedávno informoval, že Terryho knížky celosvětově překonaly hranici prodeje 25 milionů knih.\n\nTerry poměrně záhy zjistil, že trpí dyslexií, kvůli které byl na střední škole velmi frustrován. Předčasně ukončil školu a pracoval jako tesař, houslař, restauroval starožitnosti a exotické artefakty. Dříve než začala jeho kariéra spisovatele, byl hodně známý pro své malby s tématem námořnictva a divoké přírody. V roce 1993 během stavby svého domu na zalesněném ostrově Mount Desert na pobřeží Maine začal psát svůj první román „První čarodějovo pravidlo“ a jeho spisovatelská kariéra odstartovala jeho prvním vydáním v následujícím roce 1994, kdy se prodalo 60.000 výtisků, což bylo o mnoho více, než je při debutu běžné. Následně si pořídil druhý dům na jihozápadě v pouštní krajině, kde nyní tráví většinu času.\n\nTerry Goodkind publikoval v Americe celkem 11 dalších dílů, v Čechách byly rozděleny na 22 dílů a jeden další román. Terry byl hodně ovlivněn knihami od Ayn Rand.\nPodle vydavatele Tor Books bylo vydáno více než 10 miliónů kopií, a dílo bylo přeloženo do 20 jazyků.\nKaždá kniha ze série obsahuje Čarodějovo pravidlo, které tvoří téma novely.\nV češtině vyšla každá z jeho novel rozdělena do 2 částí se samostatným názvem.\n\n\nPevná vazba\n"}
{"id": "275946", "url": "https://cs.wikipedia.org/wiki?curid=275946", "title": "ČSAD Invest", "text": "ČSAD Invest\n\nČSAD Invest je holdingová skupina působící v autobusové dopravě a dopravních servisních službách zejména ve Zlínském, Plzeňském a Karlovarském kraji. Hlavní základnu má ve Vsetíně.\n\nČSAD Invest a. s. je název jedné ze společností holdingu, předmětem jejíž činnosti je nákup a prodej autobusů. \n\nDopravní subholding ČSAD Invest je součástí holdingu Z-Group kontroverzního podnikatele JUDr. Ing. Zdeňka Zemka, k němuž patří i železárenské a hutní podniky, provozování služeb včetně lázní Luhačovice atd.\n\n\n\nPod subholding ČSAD Invest spadá i prvoligový fotbalový klub 1. FC Slovácko a.s.\n\nPo jistou dobu do holdingu patřila i společnost ČSAD Semily a. s. Vozidla, pohonné hmoty i služby jí dodávaly společnosti holdingu. Poté holding ztratil vliv ve statutárních orgánech společnosti. \n\nSpolečnost ČSAD Semily a. s. vyhlásila 26. září 2005 výběrové řízení na dodavatele 7 nových linkových autobusů. Nabídky podaly TEZAS a. s. a ČSAD Invest, a. s. Hodnotící komise 18. listopadu 2005 vybrala nabídku TEZAS a. s. jako výhodnější. ČSAD Invest, a. s. proti postupu ČSAD Semily, a. s. uplatnila námitky, avšak ČSAD Semily a. s. námitky odmítlo. ČSAD Invest, a. s. podala k Úřadu pro ochranu hospodářské soutěže 19. prosince 2005 návrh na předběžné opatření, jímž by ČSAD Semily, a. s. bylo zakázáno koupit autobusy od vítěze výběrového řízení. Úřad 20. února 2006 (právní moc od 24. května 2006) návrh zamítl. Důvodem odmítnutí bylo jednak to, že ČSAD Invest, a. s. měla složit na účet úřad kauci ve výši 207 130,- Kč, ale složila méně a nedoplatek 630,- Kč složila až po stanoveném termínu, a dále to, že smlouva o nákupu autobusů, které mělo předběžné opatření zabránit, byla uzavřena již 6. prosince 2006, tedy před podáním návrhu na předběžné opatření. \n\nKdyž ČSAD Invest, a. s. žádala po ÚOHS, aby zahájil nové správní řízení z vlastního podnětu, úřad se vyjádřil, že z dodaných podkladů nevyplývalo, že by pochybení zadavatele mohlo ovlivnit pořadí jednotlivých nabídek. ČSAD Invest, a. s. podala správní žalobu ke krajskému soudu, a ten v květnu 2007 nařídil ÚOHS nové projednání věci. Senát Nejvyššího správního soudu s předsedkyní Eliškou Cihlářovou na podnět ÚOHS v prosinci 2007 rozhodnutí krajského soudu zrušil.\n\nZdeněk Zemek 20. prosince 2005 přestal být předsedou představenstva ČSAD Semily, a. s. V provozovnách ČSAD Semily, a. s. byly zrušeny provozovny servisních firem BONAVIA servis, a. s. a ČSAD DIESEL a. s.\n\nZačátkem roku 2007 skupina ČSAD Invest provozovala asi 900 autobusů, s průměrným stářím 11 let. Každoročně obmění firmy kolem 5 % vozového parku. V letech 2007 a 2008 ČSAD Invest a. s. plánovala nakoupit 200 nových autobusů v ceně 800 miliónů Kč pro ČSAD Vsetín, ČSAD autobusy Plzeň a Autobusy Karlovy Vary, tedy dvojnásobek obvyklé investice. Skupina zaměstnávala celkem 1050 řidičů, v roce 2006 její autobusy ujely 44 milionů kilometrů a přepravily asi 50 milionů cestujících. Zisk společnosti v roce 2006 byl 1,3 miliardy korun.\n"}
{"id": "275954", "url": "https://cs.wikipedia.org/wiki?curid=275954", "title": "Nu:Tone", "text": "Nu:Tone\n\nNu:Tone (vlastním jménem Dan Gresham) je drum and bassový umělec hrající pod labelem Hospital Records. Jeho hlavní styl je drum and bass, ale více než ten hrává jeden z jeho podžánrů - Liquid Funk.\n\nNarozen roku 1976, ve svých osmi letech Dan začal hrát na klavír a o rok později se přidává k chóru v Cambridge. Poté vystudoval hudbu na Durham University a během studií, kdy zajišťoval radio show, potkal se s tehdy mladým Johnem B. S ním nejen moderoval vysílání, ale i pořádal místní klubovou noc zvanou \"Subtance\" a později začal Dan připravovat program v Johnově studiu. Jejich vzájemná spolupráce a přátelství rostlo a nakonec dalo vzniknout Danově vinylovému debutu nahranému v Beta Recordings labelu roku 2001.\n\nOd roku 2003, kdy se připojil k labelu Hospital, začala jeho hvězda růst a stal se z něj uznávaný producent, jehož nahrávky přidávají do svých mixů tak uznávaní drum and bassový producenti a dj-ové, jako LTJ Bukem a Dillinja. Do světa drum and bassu dostává také svého bratra Matta (známého jako Logistics) skrz kompilaci , která nakonec přivedla Matta k hraní pro Hospital Records.\n\nJeho debutové album \"Brave Nu World\" bylo vydáno roku 2005 s velkou podporou drum and bassové komunity. Djs jako Norman Jay a Tom Middleton dělají Nu:Tonovu produkci zlatým hřebem jejich setů. Jako odpověď na tento úspěch, Nu:Tone vyjíždí na turné po celém světě, od USA přes Asii po Austrálii. Remixuje tracky Alice Russell a Quantic a produkuje pro Jennu G.\n\nNu:Tonův poslední počin je vydání alba Back Of Beyond, vydaného u Hospital Records 18. června 2007. Na albu hostují umělci jako Talc, Logistics, Commix, Pat Fulgoni, Natalie Williams a Ernesto. Album bylo vydáno na LP, CD a jako mp3 ke stažení z webu Hospital Records.\n\n\n\n\n"}
{"id": "275956", "url": "https://cs.wikipedia.org/wiki?curid=275956", "title": "Železniční trať Opava východ – Svobodné Heřmanice", "text": "Železniční trať Opava východ – Svobodné Heřmanice\n\nTrať Opava východ - Svobodné Heřmanice (v jízdním řádu pro cestující uváděná v tabulce 314) je jednokolejná regionální železniční trať o délce 25 km. Je to pozůstatek trati Opava východ - Horní Benešov. V úseku Opava východ - Odbočka Moravice je trať vedena po stejné koleji s tratí Opava východ - Hradec nad Moravicí.\n\nVýstavba trati z Opavy do Horního Benešova byla zahájena v roce 1891 a vůbec první vlak přijel z Opavy do Otic 27. října téhož roku. První pracovní vlak přijel do koncové stanice v Horním Benešově 15. května 1892. Slavnostní otevření trati pak proběhlo 29. června 1892. V 60. letech 20. století došlo v důsledku důlní činnosti k poklesu podloží pod tratí v úseku Svobodné Heřmanice - Horní Benešov a následně bylo rozhodnuto o zrušení tohoto úseku. Železniční doprava byla v tomto úseku zastavena 5. dubna 1970. Železniční svršek pak byl odstraněn v roce 1981.\n\n\nNa trati byly v roce 2008 vedeny osobní vlaky dopravce České dráhy, všechny končily v dopravně Jakartovice a úsek Jakartovice - Svobodné Heřmanice byl bez pravidelné osobní dopravy. Nákladní doprava je v posledních letech zajišťována jedním párem manipulačního vlaku vedeného v pracovních dnech. Provoz na trati je řízen dle předpisu ČD D3 pro zjednodušené řízení drážní dopravy.\nPoužíval se specifický způsob odbavování bez průvodčího. Zastávky Kylešovice, Otice, Slavkov u Opavy, Štáblovice a Litultovice byly na znamení.\n\nV dubnu 2014 byla pravidelná osobní doprava zrušena kvůli nízké celoroční vytíženosti vlaků.\n\nV červenci 2014 byla osobní doprava na trati opět obnovena a v úseku Opava – Jakartovice (v současné době provozována až do Svobodných Heřmanic) zajišťuje víkendový provoz společnost Railway Capital od července do konce září. Trať byla velmi využívána a proto se jezdilo i o prázdninách v roce 2015 i 2016, a to od konce června do konce září. Nový jízdní řád pro letní sezónu byl obohacen o jeden spoj každý pátek podvečer. Dopravu zde provozuje Railway Capital pod hlavičkou Hvozdnický expres. Letos v létě (2019) bude Railway Caital opět provozovat 3 páry spojů o víkendu a 1 pár spojů v pátek podvečer.\n\n"}
{"id": "275961", "url": "https://cs.wikipedia.org/wiki?curid=275961", "title": "Roura (software)", "text": "Roura (software)\n\nRoura (též trubka nebo pípa, ') je v softwarovém inženýrství rozhraní nebo datový kanál mezi dvěma entitami zpracovávajícími data (programy, vlákny, koprogramy atd.), pro který platí, že komunikaci zajišťuje v jednom směru a funguje v režimu fronty. Může se jednat o jistou programovou logikou obhospodařovaný určitý objem paměti, nebo o pouhé symbolické pojmenování způsobu předávání dat mezi dvěma entitami (alternativně k termínu \"fronta\"). Datový tok, který skrze rouru proudí, označujeme jako proud ( '), popř. proud v daném typu roury nejmenší nedělitelné jednotky — proud bitů, proud bajtů, proud zpráv (záznamů), proud objektů apod.\n\nV souvislosti s rourami se užívá pojmů \"kolona\" a \"filtr\". Kolonou je série entit zpracovávajících data, které jsou propojeny rourami, definici filtru splňuje každá taková entita, jež se vyznačuje tím, že neprovádí nic jiného než transformaci dat ze standardního vstupu na standardní výstup (dle svého zkonfigurování před započetím práce); filtry jsou obvykle ty entity v koloně, které nestojí na jejím začátku, výjimečně ani konci. Zpracování dat více entitami v tomto smyslu je popsáno návrhovým vzorem \"roury a filtry\"; toto pojmenování má původ v principu, jímž fungují hmotné potrubní instalace (jeden směr toku) a filtry (zachycování elementů).\n\nProgramová logika, dle které (nikoli symbolická) roura funguje, odpovídá vyrovnávací paměti, resp. kruhovému bufferu — roura disponuje nějakým (obecně konstantním) objemem paměti, přičemž zdroj a odběratel dat pracují principielně různou rychlostí. Programátor roury musí ošetřit stav, kdy roura již není schopna pojmout více dat, a situaci, v níž není schopna další data poskytnout odběrateli. Kruhový buffer se užívá proto, aby nebyl ztrácen výpočetní výkon přesouváním dat v paměti roury. Aby byly minimalizovány události prázdné a plné roury, které při víceprocesorovém zpracování kolony její propustnost snižují, entitám v koloně obvykle věnuje zvláštní pozornost plánovač procesů.\n\nDůvod, proč k využití kolony přistoupit, může být v zásadě dvojí: buď může být usilováno o přehlednost a výhody spojené s absencí tvorby vysoce specializovaných programů, nebo cílem může být výkon, resp. to, jaký objem dat kolonou proteče za jednotku času.\n\nTypickou úlohou řešenou kolonou může být filtrace seznamu položek v adresáři nebo obsahu textového souboru, příp. ještě opatření konečného výstupu čísly řádků. Celou tuto úlohu by mohl řešit jeden program, ale tento by byl jednoúčelový, pročež by pro každou příbuznou úlohu musel existovat samostatný program, s čímž by byly spojeny neúnosné náklady — bylo by nutné takové programy řádně pojmenovávat, dokumentovat, verzovat, testovat a šířit a pro uživatele by bylo mnohem náročnější si chování celého spektra takových programů osvojit, než jaké nároky pro něj představuje seznámení se s funkcionalitou jen několika víceúčelových programů, s nimiž lze díky kolonám řešit stejně širokou škálu úloh. Mezi tyto víceúčelové programy ve smyslu zmíněné úlohy patří program, který vypisuje obsah adresáře, program, jenž vypisuje obsah souboru, program, který z textového vstupu podle zadaného klíče vypouští nevyhovující řádky, a program, jenž řádky textu prefixuje jejich čísly (pořadím). Zápis řazení programů v koloně je intuitivní — jestliže uživatel pracuje se známou množinou programů, nemusí se nic nového učit, když chce provést kombinaci, s níž ještě nemá zkušenosti.\n\nDruhým přínosem kolony je možnost diferenciálního přidělování času procesoru entitám v koloně a existence standardizovaného rozhraní pro předávání dat. Má-li celá úloha být řešena v obecném smyslu co nejefektivněji, s přihlédnutím k pokroku na poli výpočetní techniky musí být algoritmus jejího řešení formulován tak, aby v co největší míře umožnil paralelní zpracování. Pakliže je paralelní zadání využito (entity zpracovávající data jsou rozděleny mezi více procesorů, příp. jader), jsou to ty momenty, kdy jsou roury prázdné nebo plné, které celou kolonu brzdí; při prázdné rouře totiž nemůže pracovat entita z ní data odebírající a při plné entita do ní data dodávající (v obecném případě za těchto okolností nelze vytěžovat všechny procesory, popř. jádra). Okamžiky prázdných nebo plných rour jsou při rovnoměrném přidělování procesorového času způsobeny odlišnou výpočetní složitostí jednotlivých entit, a právě sdružení těchto entit do kolony, resp. oznámení operačnímu systému, že dané procesy, popř. vlákna, na sobě závisejí, jeho plánovač může přimět k tomu, aby mezi jednotlivé entity vhodnějším způsobem přerozděloval procesorový čas — úměrně tomu, jaké penzum práce každá z nich musí odvést. Standardizované rozhraní pro předávání dat potom umožňuje prakticky bez nároků na zřízení takového uspořádání data vyprodukovaná jednou entitou postupovat ke zpracování entitě běžící na jiném výpočetním systému (počítači), stejně jako několika instancím této entity (např. program řádky textu převádějící na malá písmena je jistě výpočetně méně náročný než program, který v takto upraveném textu bude hledat uživatelem definované sekvence znaků a podle nějakého, uživatelem popsaného, pravidla je nahrazovat — je možné do jedné roury jedním procesem zapisovat a dvěma, třemi, čtyřmi atd. procesy, běžícími paralelně, z ní číst — sice za cenu ztráty pořadí dat, ale to nemusí být na závadu).\n\nS paralelismem je neodmyslitelně spojena režie v podobě synchronizace — čím častěji program volá rutiny čtení z roury nebo zápisu do ní, jež mohou způsobit pasivní čekání (proces tzv. zablokovat), tím je režie synchronizace větší, resp. výkonnost kolony nižší. Z tohoto důvodu je žádoucí počet těchto volání minimalizovat, čehož se dosahuje zvětšováním bloku dat, která se zpracují mezi dvěma čteními nebo dvěma zápisy. Tato optimalizace bez dalších úprav však kromě větších požadavků na velikost paměti rour trpí i tím nedostatkem, že je-li dat málo, kolona se kvůli nim nebude rozbíhat, a onen malý objem dat se tak v rozumném čase od svého předání koloně nezpracuje. Proto může být příhodné každou z entit vybavit mechanismem, který z pravidla odmítat zpracovat malý objem dat bude činit přiměřené výjimky.\n\nVrchol optimalizace propustnosti kolony zvětšováním velikosti bloku dat, pro který kolona začne pracovat, nastává tehdy, když je paměť rour větší, než jednotlivé entity při své nejlepší vůli mohou pojmout. U nejrobustnějších operačních systémů unixového typu se k přidělení rouře nestandardně velkého objemu paměti používá zvláštní příkaz; často se nazývá \"buffer\". Tento extrém je užitečný zejména v případě, kdy entita odebírající data z roury je výrazně pomalejší než entita data do roury vkládající. Jedná se o alternativu a současně vhodné doplnění diferenciálního přidělování procesorového času entitám v koloně.\n\nZákladní vlastnosti roury, a sice možnost předávat data bez nutnosti zabývat se pojmenováním meziúložiště, informováním entit zpracovávajících data o tomto názvu, tím, zda meziúložiště bude mít dostatečně velkou kapacitu, jeho vyprázdněním atp., byly převzaty do dalších nástrojů pro přenos dat mezi entitami zpracovávajícími data. V kontextu níže popsaných rour se roura odpovídající popisu výše nazývá \"roura unixová\".\n\nRoura CMS je komunikačním prostředkem v operačních systémech VM (dříve VM/CMS — odtud název) a z/OS, jež jsou produkty firmy IBM, vyvinuté pro její sálové počítače (tzv. mainframy). Tradiční prostředí mainframových operačních systémů firmy IBM je charakteristické tím, že aplikacím nenabízí žádné standardní proudy, které by byly standardizovaným rozhraním pro vstup a výstup dat. Bez specializovaných instrumentů, jakým je právě roura CMS, je nejjednodušším dostatečně robustním řešením, jímž v takovém prostředí lze předávání dat mezi programy zajistit, administrativně značně nákladné zastřešení volání dílčích víceúčelových programů jednoúčelovým programem vlastním. Roura CMS daný problém řeší jakožto jednoduduše zkonfigurovatelný řídicí prvek.\n\nRoura CMS je mnohem komplexnější než její unixový protějšek, dokáže pracovat s více vstupními a více výstupními proudy; to umožňuje i jádro Unixu, ale, jelikož je s tím spojena netriviální syntaxe a komplikované režimy tzv. blokování, jen málo unixových shellů toho využívá (potažmo tyto možnosti zprostředkovává uživatelům).\n\nData na sálových počítačích společnosti IBM se typicky ukládají v záznamově orientovaném souborovém systému, a i pro k nim připojovaná vstupní a výstupní zařízení je příznačné, že pracují spíše v záznamovém než v proudovém režimu. Důsledkem těchto skutečností je, že s daty v CMS rourách se nakládá v záznamovém režimu; při zpracování textových souborů záznam tvoří jednu řádku textu.\n\nRoury CMS obecně tzv. nebufferují data (nezadržují je v sobě), namísto toho je hned předávají. Nejsou proto paměťově náročné a tok dat kolonou je deterministický (pravidelný), možné paralelní zpracování ovšem nepřináší urychlení, poněvadž procesy jsou neustále tzv. blokovány. Roura CMS je tak jen organizačním elementem.\n\nObjektová roura je roura, jejíž nejmenší nedělitelnou jednotkou je objekt.\n\nObjektová roura je implementována kupř. ve Windows PowerShell, rozšiřitelném textovém shellu, zahrnujícím skriptovací jazyk, od společnosti Microsoft; využít ji v tomto prostředí lze pro předávání .NET objektů mezi funkcemi. Mimoto objektová roura existuje v řádkovém shellu IPython, kde je dostupná jako rozšíření \"ipipe\", a dále je zakomponována v programovacím jazyku Limbo, v němž nese název \"kanál\" ( \"\").\n\nRoury se vyskytují také jako standardní prvek některých desktopových prostředí, kde slouží jako dočasné úložiště výstupních dat jednoho programu pro jejich předání do programu jiného. Roura je v takovém případě součástí funkce \"Uložit jako\" ( '), jejíž dialogové okno obsahuje ikonu, kterou vedle libovolné složky v souborovém systému s oprávněním zápisu, jako je to ve všech moderních správcích souborů možné s existujícím souborem, lze přetáhnout (provést operaci \"Drag and Drop\") na zástupce (spouštěč) nebo spustitelný soubor kterékoli aplikace, načež zvolený program data obdrží na svůj standardní vstup; tím je nabyde, aniž by tato v mezičase bylo nutné uchovat v souboru adresovatelném v souborovém systému (právě to je mechanismus roury). Tato vymoženost konkuruje operaci „Zkopíruj a vlož“ ( \"\"), realizované tzv. schránkou.\n\nVýše popsaným výdobytkem disponují např. desktopová prostředí RISC OS nebo ROX Desktop.\n\nStinnou stránkou tohoto typu roury, která se považuje za hlavní překážku většího rozšíření, je fakt, že zástupci programů, popř. jejich spustitelné soubory, pro uživatele z dialogového okna v obecném případě, tj. bez toho, aby na toto konto uživatel vyvíjel zvýšené úsilí, nejsou až tak snadno dosažitelné.\n\nDále bylo pojetí roury zahrnuto do značkovacího jazyka XML, jehož vývoj přinesl XML roury, umožňující zasahovat do proudu dat ve formátu XML.\n\nNa roury a filtry lze nahlížet jako na formu funkcionálního programování — proudy bajtů zaujímají roli datových objektů a je možné je považovat za specifický typ monád pro vstup a výstup dat.\n\nKoncepce roury je rovněž ústředním prvkem frameworku pro vývoj webových aplikací Apache Cocoon.\n\nPrvní kolonu vymyslel a vytvořil Douglas McIlroy, jenž navrhl taktéž první řadu \"Unixových skořápek\". Unixové skořápky velmi napomohly popularitě operačního systému Unix; mnozí je považovali za první příklad softwarové komponenty.\n\nKlíčovou myšlenkou se stalo koncept přenést do dalších operačních systémů. Došlo k tomu např. u BeOS, Mac OS X, MS-DOSu, OS/2 a Windows NT.\n\n"}
{"id": "275963", "url": "https://cs.wikipedia.org/wiki?curid=275963", "title": "Leopold V. Habsburský", "text": "Leopold V. Habsburský\n\nLeopold V. Habsburský (9. října 1586 Štýrský Hradec – 13. září 1632 Schwaz) byl rakousko-tyrolský arcivévoda, biskup pasovský a štrasburský.\n\nByl třetí ze čtyř přeživších synů arcivévody Karla II. a jeho ženy a zároveň neteře, bavorské princezny Marie Anny. Vyrůstal obklopen mnoha sourozenci, mezi nimiž byli pozdější císař Ferdinand II., polská a švédská královna Anna, španělská královna Markéta, polská královna Konstance, toskánská velkovévodkyně Marie Magdalena, nebo vratislavský biskup Karel.\n\nS Leopoldem se už od útlého mládí počítalo jako s duchovním a tak se ve svých 12. letech stal biskupem pasovským a o rok později koadjutorem ve štrasburské diecézi. Roku 1607 byl jmenován biskupem ve Štrasburku. Nikdy však nebyl vysvěcen na kněze ani na biskupa. V roce 1619 se stal místodržícím v Tyrolsku a Předních Rakousích. Roku 1623 získal vládu části Horních Rakous a o tři roky později se stal v těchto zemích dědičným pánem. Jako svého kancléře v Tyrolsku, si vybral Viléma Bienera, který v té době patřil mezi nejnadanější lidi. V innsbruckém jezuitském kostele, který nechal postavit se nachází hrobka, vybudovaná pro jeho rodinu.\n\nV politice se mu příliš nedařilo. Přikláněl se na stranu bratrance Rudolfa II. v jeho sporu s protestanty a roku 1611 se svými žoldnéři vtrhl do Prahy a Čech, které vyplenil. V roce 1609 byl neúspěšným kandidátem na místo císařského komisaře v Jülichu-Kleve. V letech 1620–1622 bojoval proti Švýcarskému spříseženstvu, se kterým se nakonec dohodl až v roce 1629. Roku 1632 se musel potýkat se švédskými vojsky v čele s Bernardem Sasko-Výmarským, který neúspěšně zaútočil na pevnost Ehrenberg na horním Rýně.\n\nPo obdržení papežského dispenzu se oženil (1626) s mladou vdovou Klaudií Medicejskou. Z tohoto manželství se narodilo pět dětí.\n\n"}
{"id": "275969", "url": "https://cs.wikipedia.org/wiki?curid=275969", "title": "Václav Tille", "text": "Václav Tille\n\nVáclav Tille (16. února 1867 v Táboře – 26. června 1937 v Praze) byl knihovník, učitel, divadelní a literární kritik a český spisovatel. Používal také pseudonym Václav Říha.\n\nNarodil se v rodině profesora reálného gymnázia v Táboře, Antonína Tilleho, a jeho ženy Marie, rozené Eisensteinové. Babička z otcovy strany pocházela z rodu Nádherných z Borutína.\nVáclav Tille absolvoval gymnázium, pak filosofickou fakultu Karlovy university v Praze (slavistiku a germanistiku) a další v Innsbrucku, studia zakončil doktorátem. Později vykonával práci v pražské univerzitní a olomoucké studijní knihovně. V té době působil také jako revizor sbírek knihovny Národního muzea . Následoval pobyt na univerzitě v Paříži. V roce 1903 habilitoval a v letech 1921–1937 byl řádným profesorem srovnávacích dějin na Karlově universitě. Stal se členem Rotary klubu, Evropského literárního klubu, Československé Intelektuální Unie, v roce 1925 je spoluzakladatelem PEN klubu. V roce 1925 se stal členem Mezinárodní akademické unie.\n\nUveřejnil řadu divadelních a literárních kritik v Národních listech (působil zde v letech 1910–1915 ), Venkově, Prager Presse a dalších novinách i časopisech. Vytvořil velmi mnoho srovnávacích studií u umění scénickém, mimickém, kriticky rozebíral tvorbu povídkovou, pohádkovou a zabýval se i dalšími obory české i cizí literatury a knihovnictví. Při psaní pohádek použil pseudonym \"V. Říha\", odborné články podepisoval často různými zkratkami a značkami. Dr. Václav Tille redigoval od roku 1902 knižnici pro mládež \"Žeň z literatur\".\n\na mnoho dalších\n\na mnoho dalších, všechny pod pseudonymem \"V. Říha\".\n\n\n\n"}
{"id": "275970", "url": "https://cs.wikipedia.org/wiki?curid=275970", "title": "Zikmund František Tyrolský", "text": "Zikmund František Tyrolský\n\nZikmund František Tyrolský (27. listopadu 1630, Innsbruck – 25. června 1665, tamtéž) byl rakousko-tyrolský velkovévoda, druhý syn Leopolda V. z dynastie habsburské a Klaudie Medicejské.\n\nZikmund František byl jako druhorozený syn určen pro duchovní dráhu, stal se postupně biskupem augsburským, gurkským a tridentským. Biskupem tridentským byl zvolen 7. února 1659, ale papež Alexandr VII. jej odmítl potvrdit. Po smrti staršího bratra Ferdinanda Karla v roce 1662 se se svolením tyrolského zemského sněmu stal vládcem Tyrolska. Roku 1665 se zřekl svých církevních úřadů, aby se mohl oženit. \n\nZikmund František Tyrolský zemřel v Insbrucku náhle 25. června 1665 a s ním vymřela i tyrolská větev Habsburků. Byl pohřben v kryptě jezuitského kostela v Innsbrucku.\n"}
{"id": "275976", "url": "https://cs.wikipedia.org/wiki?curid=275976", "title": "Václav Habsburský", "text": "Václav Habsburský\n\nVáclav Habsburský (9. března 1561 Vídeňské Nové Město – 22. září 1578 Madrid) byl rakouský arcivévoda.\n\nByl osmým synem (jedenáctým potomkem) císařského páru Maxmiliána II. a jeho manželky (a sestřenice), španělské infantky Marie.\nV roce 1570 se Václavova nejstarší sestra Anna provdala za španělského krále Filipa II. Dva mladší bratři Václav a Albrecht ji doprovodili na dvůr jejího manžela v Madridu. Na dvoře španělského švagra měli oba mladíci dokončit své vzdělání a poučit se o životě. Dařilo se jim, v roce 1577 byl šestnáctiletý Václav jmenován velkopřevorem kastilského řádu johanitů. O rok později 22. září 1578 však zemřel. Pochován byl v \"Real Sitio de San Lorenzo de El Escorial\", kryptě Pantheonu španělských infantů v El Escorialu.\n"}
{"id": "275981", "url": "https://cs.wikipedia.org/wiki?curid=275981", "title": "Vilém Habsburský", "text": "Vilém Habsburský\n\nVilém Habsburský zv. \"Přívětivý\" (něm. \"Wilhelm der Freundliche\", 1370 Vídeň – 15. července 1406 Vídeň) byl vévoda rakouský a korutanský.\n\nNarodil se jako nejstarší syn Leopolda III. a Viridis Viscontiové. V útlém mládí byl zasnouben s uherskou princeznou Hedvikou z Anjou, v důsledků politických machinací však ke sňatku nedošlo. Vilém se až do Hedvičiny smrti (1399) odmítal oženit, považoval se za ženatého muže. Poté se jeho manželkou stala Jana z Durazza, ale manželství zůstalo bezdětné.\n\nSvůj krátký život strávil Vilém neustálými rozmíškami o moc s mladšími bratry a opakovaným uzavíráním spolků se všemi proti všem dle momentální situace. Podílel se na věznění Václava IV. v letech 1402–1403. Od roku 1404 byl regentem svých nezletilých synovců. Zemřel bez přímých dědiců v létě 1406 a byl pohřben ve vévodské hrobce ve vídeňské katedrále sv. Štěpána.\n\n"}
{"id": "275983", "url": "https://cs.wikipedia.org/wiki?curid=275983", "title": "Chrysochroa", "text": "Chrysochroa\n\nChrysochroa je rod v čeledi krascovití. Většina druhů je domovem na území států jihovýchodní Asie (Malajsie, Indonésie a Filipín). V dosti hojném počtu se vyskytují i v Indii, jeden (\"Chrysochroa fulgidissima\" ssp. \"alternans\") v Japonsku a jeden (\"Chrysochroa lepida\") v Africe.\n\n\n\n"}
{"id": "275986", "url": "https://cs.wikipedia.org/wiki?curid=275986", "title": "Humburky", "text": "Humburky\n\nHumburky () jsou obec v okrese Hradec Králové, na levém břehu řeky Cidliny zhruba 2,5 km jihovýchodně od města Nový Bydžov. Žije zde obyvatel, počet domů při sčítání lidu roku 2001 činil 92.\n\nPrvní písemná zmínka o vsi (\"Humburc\") pochází z roku 1359.\n\n\n"}
{"id": "275988", "url": "https://cs.wikipedia.org/wiki?curid=275988", "title": "Radimovice", "text": "Radimovice\n\nNázev Radimovice nese jedna samosprávná obec:\n\n\nTento název nesou také tyto osady:\n\nSlovo Radimovice se objevuje také v názvech sídel:\n"}
{"id": "275992", "url": "https://cs.wikipedia.org/wiki?curid=275992", "title": "Ochrana přírody v Česku", "text": "Ochrana přírody v Česku\n\nTento článek pojednává o ochraně přírody v Česku. Krajina v Česku byla lidskou činností v průběhu staletí výrazně změněna, na mnoha místech i značně poškozena (např. těžbou surovin, průmyslovou a zemědělskou činností atd.). V současnosti existují zákony na ochranu životního prostředí, které platí všeobecně. Kromě toho se zvýšená ochrana a péče věnuje ekologicky cenným lokalitám, relativně málo poškozeným lidskou činností.\n\nNa území Česka se nacházejí zvláště chráněná území o celkové rozloze 12 535,7 km (2013), což představuje 15,9 % území. Podle velikosti se dělí na:\n\nKromě zvláště chráněných území se vyhlašují také přírodní parky a památné stromy, které vytvářejí významné krajinné prvky. Chráněné jsou i vzácné druhy rostlin a živočichů, které se dělí do 3 kategorií: druhy ohrožené, silně ohrožené a kriticky ohrožené.\n\nNejvětší národní park v Česku je Národní park Šumava (690,3 km). Největší chráněná krajinná oblast v Česku je Beskydy (1 160 km). Nejstarší chráněné území v Česku je od roku 1838 Žofínský prales a zároveň to je nejstarší přírodní rezervace v Evropě. Nejstarší chráněná krajinná oblast v Česku je od roku 1955 Český ráj. Nejstarší národní park v Česku je od roku 1963 Krkonošský národní park. Nejmladší chráněná krajinná oblast (Chráněná krajinná oblast Brdy, 345 km) byla zřízena k 1. 1. 2016.\n\nZa první snahu o ochranu přírody lze označit zřizování obor pro divokou zvěř. V oborách, které byly zřizovány již od 13. století bohatými šlechtici, byl silně omezený režim vstupu a hospodaření, v některých případech (např. okolí Netolic byly dokonce vystěhovány při zakládání obory celé vesnice. Zvěř chovaná v oborách potřebovala zachování přirozeného prostředí, a tak díky oborám zůstaly zachované velké relativně neporušené části přírody až do pozdního novověku (např. Křivoklátsko), a dnes se vyznačují relativně vysokou biodiverzitou.\n\nOchrana přírody se zrodila na začátku 19. století jako snaha zabránit plošné exploataci přírodních zdrojů. Původní funkcí ochrany přírody byla konzervace relativně poškozených částí přírody formou vyhlašování striktních rezervací, s vyloučením hospodaření a často i přístupu člověka.\n\nNejstarší rezervace v Česku :\n\nVe dvacátém století přebral postupně garanci nad ochranou přírody stát. Ten pokračoval ve vyhlašování dalších rezervací i větších chráněných území. Nejstarším národním parkem na světě je Yellowstonský národní park v USA, vyhlášený již roku 1872.\n\nV předválečném období nebyla u nás ochrana přírody nijak právně kodifikována a patronaci nad ní převzali vyškolení odborníci, tzv. konzervátoři, jejichž prací bylo vyhledávat cenná území (na základě vlastní zkušenosti nebo existujících biologických průzkumů) a vyhlašovat je jako rezervace.\n\nV roce 1956 byl schválen první zákon na ochranu přírody, č. 40/1956 Sb. Zákon byl velice stručný a místy spíš deklarativní. Perzekvoval spíše prosté občany, než velké podniky, což bylo dáno tím, že omezování průmyslu a zemědělství nebylo v zájmu tehdejšího režimu (dokonce se otevřeně mluvilo o boji s přírodou).\n\nZákon definoval kategorie chráněných území (územní ochrana):\n\nDále zákon obsahoval seznam chráněných druhů rostlin a živočichů (u nichž bylo zakázáno rušení, lov, sběr, narušování jejich prostředí) - druhová ochrana. Zvláštní kategorií byly částečně chráněné druhy rostlin, což byly takové druhy, u nichž bylo možné sbírat nadzemní části, např. bledule jarní (\"Leucojum vernum\") nebo prvosenka jarní (\"Primula veris\").\n\nSoučasná ochrana přírody v Česku se řídí zákonem č. 114/1992 Sb., o ochraně přírody a krajiny, ve znění pozdějších předpisů. Zákon doplňuje prováděcí vyhláška č. 395/1992 Sb. ve znění vyhl. č. 175/2006 Sb. Tento zákon zcela nahrazuje původní zákon č. 40/1956 Sb.\n\nZákon rozlišuje obecnou a zvláštní ochranu přírody. Obecná ochrana přírody je ochranou všech druhů rostlin včetně hub a živočichů před vyhubením (včetně snížení jejich genetické variability, vymizení dílčích populací, nebo zničení jejich ekosystému). Zvláštní ochrana přírody je dále rozlišena na územní a druhovou ochranu, nově se však objevuje jejich provázání, které souvisí také s implementací soustavy NATURA 2000.\n\nNástroje obecné ochrany přírody:\nKategorie druhové ochrany (zvláště chráněné druhy):\n\nKategorie územní ochrany (zvláště chráněná území v Česku):\nPozn. Počty jsou převzaty ze stránek Ústředního seznamu ochrany přírody - http://drusop.nature.cz/ a měly by být aktuální k 31. březnu 2013. Bohužel průběžně dochází k vyhlašování nebo naopak rušení posledních dvou kategorií, a proto nelze zaručit trvalou aktuálnost tohoto údaje.\n\nVšechna území musí mít schválený plán péče. Ten se schvaluje na deset let, popř. u větších chráněných území s výhledem na další období.\n\nPamátný strom - ochrana jednoho stromu, aleje, stromořadí. V České republice je jich vyhlášeno 24 924 ks (k 31. 3. 2013).\n\nZákon také definuje pravomoci orgánů ochrany přírody a také možnost nevládních organizací vstoupit do správního řízení, mohou-li v tomto řízení dotčeny zájmy ochrany přírody a krajiny.\n\nOrgány ochrany přírody:\nMezi orgány ochrany přírody také na území národního parku patří Správa národního parku a na území chráněné krajinné oblasti Správa chráněné krajinné oblasti. Všech 26 Správ CHKO sdružuje zastřešující organizace Státní ochrana přírody, která se kromě CHKO stará ještě o lokality, popř. druhy chráněné v rámci soustavy Natura 2000. Do roku 2004 se tato organizace jmenovala Správa chráněných krajinných oblastí.\n\nAgentura ochrany přírody a krajiny ČR (AOPK) je orgán, který nemá rozhodovací pravomoci, ale sdružuje řadu odborníků. Tento orgán má na starosti získávání odborných podkladů k ochraně jednotlivých území a zvláště chráněných druhů, včetně zhotovování plánů péče.\n\nZákon ve svém paragrafu 70 umožňuje účast ve správním řízení, které se dotýká zájmů ochrany přírody a krajiny, různým nevládním neziskovým organizacím (ponejvíce jde o občanská sdružení). Občanská sdružení musí splnit jen dvě podmínky: mít jako hlavní cíl své činnosti ochranu přírody a krajiny a včas a řádně se do řízení přihlásit. Úřady jsou přitom na požádání povinny poskytovat těmto sdružením informace o zahajovaných správních řízeních.\n\nTento paragraf umožňuje v zásadě libovolné veřejnosti vstupovat do správních řízení a zohledňovat zde otázky ochrany přírody.\nZřízení občanského sdružení je totiž velmi jednoduché, stačí pouze 3 lidi, kteří sepíšou stanovy, zvolí mezi sebou předsedu a zažádají o registraci u Ministerstva vnitra - pokud neporušuje činnost sdružení zákony, je ministerstvo do měsíce povinno registraci přijmout. Některá občanská sdružení mohou tohoto svého práva zneužívat k obstrukcím, případně ho uplatňovat i ve jménu jiných zájmů, než je ochrana přírody. Proto se především mezi poslanci ODS na základě stížnosti některých investorů opakovaně objevuje snaha omezit účast veřejnosti ve správních řízeních. Námitka zástupců nevládních organizací proti tomuto omezení je ta, že plošné omezení poškodí i ty organizace, které svých pravomocí nezneužívají, a výsledkem bude zhoršení úrovně ochrany přírody v Česku.\n\nSoučasný stav sporů je takový, že k plošnému omezení práv sdružení zatím nedošlo. Parlament však již v roce 2001 schválil problematický zákon, který jednu vybranou variantu dálničního obchvatu města Plzně (jednalo se o variantu SUK2) prohlásil za veřejný zájem. Nyní se navíc připravuje další zákon, který by umožnil všechny plánované dálniční stavby prohlásit ze veřejný zájem a umožnit tak nejen omezení vlivu neziskových organizací na správní řízení, ale dokonce i vyvlastňování pozemků. V rámci novely zákona 114/92 byla snaha za veřejný zájem prohlásit i výstavbu jezů nutných k zlepšení splavnění Labi. Tato snaha byla z větší části neúspěšná, mj. i z ekonomických důvodů (přínos stavby by byl výrazně menší než náklady).\n\nV roce 2004 byla přijata rozsáhlá novela zákona č. 114/1992 Sb. (jako zákon č. 218/2004 Sb.), která zavádí do legislativy České republiky ochranu v rámci soustavy Natura 2000. Zároveň byly vyhlášeny některé ptačí oblasti (celkem by jich mělo být 41, ale část z nich je dosud předmětem diskuse s vlastníky a samosprávou). Návrh 890 území zvláštní ochrany (tzv. \"Special Area of Conservation\") byl poslán k posouzení do Bruselu jako tzv. národní seznam lokalit. Ochranné kompetence nad těmito typy území by měla převzít nově vzniklá instituce Státní ochrana přírody a jejím prostřednictvím správy chráněných krajinných oblastí. Působnost správ se tak rozšiřuje na vybraná území i mimo CHKO.\n\nV Česku je 6 biosférických rezervací.\n\nVyhodnocení vlivů na životní prostředí (EIA) je proces (respektive studie), jejímž cílem je získat představu o výsledném vlivu velké stavby na životní prostředí. Tak lze předcházet poškození životního prostředí a podpořit ochranu přírody.\n\nPřes přísnou legislativní ochranu jednotlivých rostlinných a živočišných druhů, ochranu biotopů prostřednictvím maloplošných a velkoplošných chráněných území a značné přímé i vyvolané náklady na institucionální ochranu přírody a krajiny jsou výsledky ochrany přírody v některých případech sporné. V mnoha oblastech se nedaří dosahovat stanovené cíle. Problematické je samotné stanovení cílů a následných ochranářských opatření. I uvnitř \"ochranářské komunity\" se o tomto problému čile diskutuje.\n\nOtázka je, nakolik jsou cíle ochrany přírody stanovovány správně. Zda jde o cíle stanovené na základě veřejného konsenzu (politická rozhodnutí), a nakolik jde o prosazování zájmů jednotlivých zájmových skupin a hnutí. Často nepanuje shoda ani na definicích základních pojmů jako je \"divočina\". Živě diskutovanou otázkou je, zda chránit přírodní \"procesy\" (jinými slovy nezasahovat) nebo biodiverzitu (zasahovat aktivně s cílem uchovat a zlepšit prostředí v němž chráněné druhy žijí).\n\nDůvodem je, že bezzásahová ochrana některých území vedla paradoxně k vymizení druhů, kvůli kterým bylo chráněné území původně vyhlášeno. Příkladem jsou například Bílé stráně, travinné stepní ekosystémy na slínovcových svazích ve středních a severních Čechách. Vlivem bezzásahovosti zarůstají lesem a mizí z nich cenné chráněné druhy stepních společenstev. Sledování účelnosti vynaložených finančních prostředků na ochranná opatření a vyhodnocení ekonomických dopadů přijatých opatření prakticky neexistují nebo jsou nedostatečně oponována.\n\nNapříklad přes zákonnou ochranu mnoha ptačích druhů, ochranu jejich biotopů a ustavení ptačích oblastí dochází k dalšímu poklesu stavů chráněných druhů a jejich mizení z území ČR. Nepodařilo se potvrdit pozitivní vliv legislativní ochrany na rozšíření ohrožených druhů. Příčinou může být nízká efektivita přímých ochranářských opatření a pravidelné selhávání státní ochrany přírody v péči o problematické druhy.\n\nOmezení vlastnického práva na základě zákona o ochraně přírody a krajiny představují často citelné zásahy do tohoto základního práva. Zákon 114/92 je i po všech novelizacích pravděpodobně v některých ustanoveních v kolizi s Listinou základních práv a svobod. Současná praktická ochrana přírody je tak (často oprávněně) chápána majiteli a nájemci pozemků a nemovitostí jako nepřátelská a nevítaná aktivita masivně vynucovaná zákony a bujícím státním aparátem bez odpovídající finanční kompenzace za způsobené finanční újmy. Státní ochrana přírody často bagatelizuje skutečnost, že k omezení vlastnického práva, jakož i vyvlastnění může dojít pouze na základě zákona, ve veřejném zájmu a za náhradu.\n\nDlouhodobě se nedaří přesvědčit o současných cílech ochrany přírody různé zájmové skupiny (turisté a sportovci provozující sporty v přírodě jako lyžování, cyklistika, horolezectví..., myslivci, chovatelé zvířat atp.). K této situaci přispívají, kromě výše zmíněných legislativních nedostatků, také neakceschopnost, byrokratizace nebo medializované přehmaty represivních složek ochrany přírody (ČIŽP) i dalších složek státního aparátu stejně jako korupční kauzy.\n\nVnímání problematiky ochrany přírody veřejností se v poslední době v souvislosti s problematickými a kontroverzními výsledky (kůrovcová kalamita v NP Šumava, škody působené chráněnými živočichy jako je bobr, rys, sporná podpora biopaliv...) mění a politici jsou částečně nuceni na tento vývoj reagovat. Například 31.05.2010 vláda projednávala „Opatření k posílení konkurenceschopnosti a rozvoje podnikání v České republice eliminací nadbytečných požadavků environmentální legislativy“. Výsledkem diskuse je zadání úkolu pro Ministerstvo životního prostředí, které má ve spolupráci s dalšími subjekty tripartity začít pracovat na tom, aby ekologická legislativa byla postavena tak, aby přinášela efekty pro životní prostředí, nadmíru nezatěžovala podnikatele a nevytvářela přílišnou administrativní zátěž. Objevují se i úvahy o sloučení Ministerstva zemědělství s Ministerstvem životního prostředí.\n\n\n\n"}
{"id": "275993", "url": "https://cs.wikipedia.org/wiki?curid=275993", "title": "Maxmilián III. Habsburský", "text": "Maxmilián III. Habsburský\n\nMaxmilián III. Habsburský (12. října 1558 – 2. listopadu 1618) – rakouský arcivévoda, velmistr Řádu německých rytířů.\n\nNarodil se jako deváté dítě/šestý syn (třetí dosáhnuvší dospělosti) z šestnácti potomků císaře Maxmiliána II. a španělské infantky Marie; jako takový byl vnukem císaře Ferdinanda I. i jeho bratra Karla V. Španělského.\n\nNa rozdíl od svých starších bratrů Rudolfa, Arnošta, Albrechta a Václava, vychovávaných u dvora svého strýce Filipa II. ve Španělsku, byli Maxmilián a jeho bratr Matyáš vychováváni na konfesně otevřenějším vídeňském dvoře.\n\nJako třetí syn Maxmiliána II. neměl naději na vládu v habsburské monarchii a hledal tedy uplatnění v církevní kariéře. Po otcově smrti se snažil s podporou svého bratra císaře Rudolfa II. získat některý z významných biskupských úřadů v říši. Teprve roku 1585 se mu podařilo obsadit důležitou pozici v řádu německých rytířů, funkci koadjutora, která mu zaručovala nástupnictví v úřadu velmistra. Stal se tak prvním v řetězci habsburských velmistrů, trvajícím až do zániku monarchie.\n\nV roce 1587, když se uvolnila polská královská koruna, se arcivévoda Maxmilián stal jedním z nejvážnějších kandidátů na tento trůn. Z kandidatury postupně vytlačil jak svého strýce Ferdinanda Tyrolského, tak i bratra Arnošta. Nakonec byl zvolen většinou polských stavů jeho nejvážnější protivník, švédský princ Zikmund III. Vasa. Prohabsburská menšina však zvolila Maxmiliána a ten se rozhodl volbu přijmout a trůn si vybojovat. V září složil v Olomouci před vyslanci polské šlechty královský slib a vzápětí vpadl se slabou armádou do Polska. V lednu roku 1588 byl při ústupu do Slezska v bitvě u Byčiny poražen a zajat polským kancléřem a vlivným Zikmundovým příznivcem Janem Zamojským. Po více než jedenapůlletém zajetí byl propuštěn na základě bedzinsko-bytomské smlouvy. Polské koruny se zřekl až o devět let později v roce 1598.\n\nRuský car Boris Godunov si jej vyhlédl jako ženicha pro svou dceru Xenii a v roce 1599 k Maxmiliánovi vypravil na námluvy poselstvo vedené A. Vlasevem. Zamýšlel dát své dceři \"k věčné vládě\" Tverské knížectví a rozdělit Polsko mezi Rusko, Xenijina ženicha a cara. Avšak Godunov potřeboval, aby dceřin manžel žil v Rusku: \"«nejjasnější velkokníže má pouze jedinou dceru, propustit ji jakkoli není možno»\". Ze zamýšleného plánu však sešlo především proto, že Maxmiliánovo přestoupení k pravoslavné víře bylo základní, avšak neakceptovatelnou podmínkou sňatku.\n\nRoku 1590 se stal velmistrem řádu německých rytířů. V polovině 90. let 17. století se účastnil války s Turky v Uhrách, roku 1594 jej Rudolf II. jmenoval velitelem jižního křídla fronty. V letech 1596–1597 byl vrchním velitelem císařské armády. V následujících letech se snažil o roli zprostředkovatele mezi znepřátelenými bratry Rudolfem II. a Matyášem, přičemž byl postupně nakloněn Matyášovi. V roce 1602 se ujal regentství v Tyrolsku. Za vlády bezdětného Matyáše podporoval nástupnické snahy Ferdinanda Štýrského, pozdějšího císaře Ferdinanda II.\n\nPo vypuknutí českého stavovského povstání byl nekompromisním přívržencem radikálního zápasu s povstalci, a proto spolu s Ferdinandem Štýrským nechal v červenci roku 1618 zajmout a uvěznit Matyášova diplomata a důvěrníka kardinála Melchiora Klesla, který prosazoval kompromisní přístupy. Několik měsíců nato však zemřel a byl pohřben v Innsbrucku.\n\n"}
{"id": "276000", "url": "https://cs.wikipedia.org/wiki?curid=276000", "title": "Chráněná území v Česku", "text": "Chráněná území v Česku\n\nChráněné území v Česku definuje \"zákon č. 114/1992 Sb., o ochraně přírody a krajiny\". V zákoně se používá pojem zvláště chráněná území. Zvláštní územní ochranou se rozumí – na rozdíl od obecné ochrany území uvedené v první a druhé části zákona – přísnější režim ochrany, vztažený na konkrétní území s přesným plošným vymezením.\n\nPamátkově chráněná území v Česku definuje zákon č. 22/1958 Sb., o kulturních památkách, v platném znění.\n\nZvláště chráněná území jsou v Česku vyhlašována v následujících kategoriích:\nNárodní park je celosvětově užívaná kategorie, v níž jsou vyhlašována mezinárodně nebo celostátně významná a jedinečná území s dochovanými přírodními nebo málo ovlivněnými ekosystémy. Jsou zřizovány zákonem. Na území Česka existují v roce 2018 čtyři velkoplošná chráněná území vyhlášená jako národní parky. Jejich celková rozloha je 1195 km². Ministerstvo životního prostředí v roce 2009 oznámilo, že připravuje vyhlášení Národního parku Křivoklátsko. Přehled národních parků v Česku včetně jejich rozlohy a roku vyhlášení zachycuje tabulka:\nChráněná krajinná oblast je kategorie ochrany přírodního území s menším stupněm ochrany než národní park. Je určená k ochraně rozlehlejších území nebo celých geografických oblastí s harmonicky utvářenou krajinou, charakteristickým reliéfem a převahou přirozených, resp. polopřirozených ekosystémů. Chráněné krajinné oblasti v Česku se vyhlašují nařízením vlády. Na území Česka existuje v roce 2018 26 velkoplošných chráněných území vyhlášených jako chráněné krajinné oblasti. V roce 2008 ministerstvo životního prostředí pověřilo Agenturu ochrany přírody a krajiny ČR přípravou návrhu na vyhlášení nové CHKO Soutok, jakož i návrhu plánu péče o toto území na soutoku řek Dyje a Moravy. Podle MŽP tato oblast představuje největší komplex zachovalých lužních lesů ve střední Evropě, ve kterém žije mnoho mimořádně vzácných druhů živočichů a unikátních rostlinných společenstev. Jedná se o evropsky významnou lokalitu, ptačí oblast soustavy NATURA 2000, biosférickou rezervaci UNESCO i mokřad zapsaný ve světovém seznamu Ramsarské úmluvy. Přehled chráněných krajinných oblastí v Česku včetně jejich rozlohy a roku vyhlášení zachycuje tabulka:\n\nNárodní přírodní rezervace poskytuje ochranu jedinečným přírodním ekosystémům nebo jejich souborům, vázaným na přirozený reliéf a typickou geologickou stavbu, v mezinárodním nebo národním měřítku ojedinělým svou strukturou, zachovalostí a přítomností význačných přírodních fenoménů.\n\nHospodářské využívání je vyloučeno s výjimkou činností, kterými udržuje nebo podporuje stabilita jednotlivých ekosystémů. Dále je v nich vyloučena těžba veškerých surovin, jakákoliv výstavba, chovy zvěře, pořádání hromadných sportovních či společenských akcí a všechny další aktivity a zásahy, mající za následek změnu dochovaných přírodních složek - vegetačního krytu, fauny, vodního režimu, půdy nebo jejího chemizmu.\n\nNárodní přírodní rezervace zřizuje vyhláškou Ministerstvo životního prostředí. V současné době je v této kategorii vyhlášeno 109 území, z nejznámějších a nejcennějších je to např. Černé a Čertovo jezero, Boubínský prales, Praděd, Králický Sněžník, Čertoryje, Vývěry Punkvy nebo Mohelenská hadcová step.\n\nNárodní přírodní památka je zpravidla území menší rozlohy s cílem zachování určitých specifických přírodních objektů vysoké (národní až nadnárodní) hodnoty. Jejich ochrana spočívá v zákazu takových činností, které by předmětný objekt mohly poškodit nebo zničit.\n\nNárodní přírodní památky vyhlašuje vyhláškou Ministerstvo životního prostředí. Jako NPP je vyhlášeno celkem 124 území, známé jsou kupř. Kozákov, Zlatý kůň nebo Babiččino údolí. Nejnověji byla v této kategorii vyhlášena ochrana významné geologické lokality Bublák a niva Plesné.\n\nPřírodní rezervace je určena k ochraně ekosystémů význačných pro určitý region či geografickou oblast. Má stanoveny obdobné základní ochranné podmínky jako národní přírodní rezervace a vyhlašuje ji nařízením místně příslušný krajský úřad. Přírodních rezervací je v současné době 810.\n\nPřírodní památka je obdobou národní přírodní památky, avšak pouze s regionálním významem. Podobně jako u přírodních rezervací zřizuje její ochranu nařízením místně příslušný krajský úřad. Tato kategorie je co do počtu nejobsáhlejší – je v ní chráněno 1556 území a objektů.\n\n\n\n\n"}
{"id": "276007", "url": "https://cs.wikipedia.org/wiki?curid=276007", "title": "Babička", "text": "Babička\n\nSlovo babička (též babka, bába) označuje:\n\n\n\n\n"}
{"id": "276010", "url": "https://cs.wikipedia.org/wiki?curid=276010", "title": "Velký Špičák", "text": "Velký Špičák\n\nNázev Velký Špičák nese více vrcholů:\n\n\na také:\n\n"}
{"id": "276015", "url": "https://cs.wikipedia.org/wiki?curid=276015", "title": "Seznam hor a kopců v okrese Plzeň-sever", "text": "Seznam hor a kopců v okrese Plzeň-sever\n\nAbecední seznam pojmenovaných vrcholů (hor a kopců) v okrese Plzeň-sever.\n\nNa území okresu zasahují tři geomorfologické celky:\n"}
{"id": "276017", "url": "https://cs.wikipedia.org/wiki?curid=276017", "title": "Brachyericinae", "text": "Brachyericinae\n\nBrachyericinae je skupina vyhynulých savců příbuzných ježkům. Byli jim podobní, přesto se vyčleňují do zvláštní podčeledi. Jsou známy z fosílií ze Severní Ameriky a z Asie. Asijský rod \"Synexallerix\" by mohl být příbuzný americkým zástupcům. Rod \"Postexallerix\" je považován za nejspecializovanějšího asijského brachyericina.\n\n"}
{"id": "276020", "url": "https://cs.wikipedia.org/wiki?curid=276020", "title": "Powerball", "text": "Powerball\n\nPowerball je obchodní jméno pro ruční posilovací nástroj určený také pro relaxaci, rehabilitaci svalů rukou nebo jako hračka.\n\nPowerball má uplatnění při posilování a rehabilitaci zejména zápěstí, například při sportech, jako je zápas, judo, golf, tenis, cyklistika, lezectví, pro hráče na strunné, dechové a klávesové nástroje a pro pracovníky s počítači. V oblasti rehabilitace může být použit pro prevenci a léčení RSI (postižení ruky vzniklá např. při práci s klávesnicí počítače). Powerball má vliv na formování a posilování prstů, dlaní, zápěstí a paží, uvolňuje a posiluje také ramena.\n\nNěkteří fyzioterapeuti se však domnívají, že může dojít k přetěžování šlach flexorů (ohybačů) prstů. Powerball vyžaduje silný úchop a např. pro léčení syndromu karpálního tunelu bylo toto cvičení naprosto kontraproduktivní. (To však pouze v případě, kdy chce jedinec \"rehabilitovat posilováním\": Vysoké otáčky vyžadují silný úchop a slouží k posilování. Nízké otáčky silný úchop nepotřebují, a proto ruku nepřetěžují a zápěstí velmi efektivně regenerují!) Při použití k rehabilitačním účelům je tedy vhodné se nejprve poradit se svým lékařem či fyzioterapeutem.\n\nZákladem fungování je vnitřní otočný plastový rotor, uložený v kulovém pouzdře, které se také může otáčet ve vnějším obalu. Pracuje na principu gyroskopu – po roztočení rotoru je vnitřní osa prostorově stabilní a klade mechanický odpor proti změně své orientace. Odpor je tím větší, čím rychleji se rotor otáčí. Po roztočení rotoru udržujeme Powerball v chodu krouživými pohyby zápěstí nebo celé ruky a také jeho otáčky můžeme zpomalovat nebo urychlovat intenzitou našeho pohybu a tím regulovat odpor, který klade našim svalům. Powerball je schopen dosáhnout frekvence přes 15 000 ot/min, přičemž dává odpor rovnající se hmotnosti přes 18 kilogramů. Některé mají vestavěný počítač, který měří nejen aktuální otáčky, ale i nejvyšší dosaženou frekvenci, celkové otáčky a průměrný výkon za časový interval.\n\nPowerbally obsahující počítač rychlosti otáčení a počtu otáček daly vzniknout různým soutěžím. Aktuální světový rekord, který drží Akis Kritsinelis, má hodnotu 22 011 otáček za minutu.\n\nhttp://www.youtube.com/watch?v=QnbQC6rIBog\n\n\n"}
{"id": "276021", "url": "https://cs.wikipedia.org/wiki?curid=276021", "title": "Hra dvou jezdců v obraně", "text": "Hra dvou jezdců v obraně\n\nHra dvou jezdců v obraně, ojediněle též nazývána Pruská hra (ECO označení C55 - C59) je šachové zahájení spadající do skupiny otevřených her, charakterizované tahy 1.e4 e5 2.Jf3 Jc6 3.Sc4 Jf6. Kromě označení Hra Dvou jezdců v obraně a Pruská hra se však v historii i v současnosti objevují snahy ještě o jiná pojmenování. Například David Bronštejn ve své knize 200 otevřených partií vyslovil výzvu systém pojmenovat jako Čigorinova obrana. Existují i šachoví teoretici, kteří postup 3..Jf6 za samostatné zahájení vůbec nepovažují, ale označují ho pouze jako variantu Italské hry, jež obvykle začíná tahem 3..Sc5. \n\nJedná se o jeden z nejstarších zahajovacích systémů. První zaznamenané zmínky o něm pocházejí již od G.C. Poleria z roku 1590. Roku 1839 ho podrobným analýzám podrobil Bilguer, který následně své závěry uveřejnil ve svém šachovém Handbuchu. Tah 3..Jf6 je z pohledu černého více agresivní než italské 3..Sc5. Do svého repertoáru díky tomu systém zařadila řada hráčů tíhnoucích k ostrému boji, např. Čigorin a Keres, či mistři světa Tal a Boris Spasskij. Ze současných hráčů z absolutní top špičky pak například Alexej Širov.\nO rozvoj teorie tohoto zahájení se velkou měrou zasloužili též korespondenční šachisté, zejména Hans Berliner a Jakov Estrin.\n\nZahájení se skládá z několika základních variant. Po úvodních tazích 1.e4 e5 2.Jf3 Jc6 3.Sc4 Jf6 vzniká následující základní variantový strom:\n\nSlavný německý teoretik Siegbert Tarrasch kdysi postup 4.Jg5 označil za \"tah packalů\" (\"ein richtiger Stümperzug\"), neboť v něm viděl ztrátu tempa v honbě za ziskem otráveného pěšce. Podobně nelichotivě se o něm vyjádřil i Vasily Panov, jenž ho obdařil nálepkou \"primitivní.\" Ovšem existovaly i opačné názory a tak v průběhu dvacátého století bylo pokračování 4.Jg5 jedněmi vyzdvihováno, druhými zatracováno. V současnosti však teorie nelichotivým nálepkám nedává za pravdu a útok na bod f7 je považován za nejlepší možnost bílého, jak se pokoušet získat v tomto zahájení převahu i když je to za cenu značného rizika. Tento výpad se objevil v partiích několika mistrů světa, počínaje Steinitzem, dále byl použit Fischerem, Karpovem, Kasparovem i Anandem.\n\nZa černého existují tři obrany, kterými může tahu 4.Jg5 čelit. První z nich je pokračování 4..Jxe4, které je však současnou teorií považováno za nekorektní.\n\nJinou možností je super ostrý výpad 4..Sc5, čímž vzniká základní postavení extrémně agresivního a nejasného Traxlerova protiútoku (občas nazývaného též Wilkes Barre), vynalezeného na přelomu 19. a 20. století československým mistrem Karlem Traxlerem.\n\nPoslední možností je rovněž ostré klasické pokračování 4..d5, s tím, že po 5.exd5 obvykle černý nepokračuje tahem 5..Jxd5, na což má bílý dvě nebezpečné odpovědi, starobylé 6.Jxf7 Kxf7 7.Df3 s ostrým a složitým útokem (varianta humorně nazývaná Smažená játra), nebo novější 6.d4 (Lolliho útok a pokud černý odpoví tahem 6..Sb4 Pincusova varianta) rovněž s útočnými šancemi, ale pokračuje sám gambitově a to nejčastěji třemi postupy, buďto nejstarším tahem 5..Ja5, nebo novějším Fritzovým útokem 5..Jd4, případně zvolí Ulvestadovu variantu 5..b5, kterou v roce 1941 uveřejnil americký mistr Olav Ulvestad v časopise Chess Review.\nKromě výpadu 4.Jg5 však má bílý k dispozici i řadu jiných pokračování. Dalším ostrým postupem je výpad 4.d4, na což po nejčastější odpovědi 4..exd4 pokračuje bílý obvykle buď tahem 5.e5 (používané například Svěšnikovem) s dalšími bohatými možnostmi pro obě strany, nebo zahraje 5.Jg5 (Perreuxova varianta), na což má však černý silnou odpověď 5..d5, a nebo postupuje gambitově 5.O-O, po čemž vznikají dvě hlavní varianty, buď černý nabízeného pěšce na e4 odmítne a zvolí 5..Sc5, což je základní pozice Útoku Maxe Langa a nebo oběť přijme, což je dnes preferovanější postup, a zahraje 5..Jxe4, na což bílý po 6.Ve1 d5 může reagovat jedovatou, ale ne zcela korektní Canalovou variantou 7.Jc3?!, nebo pokračuje hlavní variantou 7.Sxd5! Dxd5 8.Jc3, kde vznikají při oboustranně přesné hře pozice s rovnými šancemi pro obě strany.\nJinou možností bílého je další gambitový postup, začínající tahem 4.O-O, na což se černému většinou doporučuje pokračovat buď 4..Sc5 (čímž přechází do Italské hry, při tom ale musí počítat s jedovatým gambitem 5.d4), nebo ještě lépe 4..Jxe4!, na což bílý, chce-li bojovat o převahu ze zahájení, většinou volí opět oběť pěšce, tentokráte tahem 5.Jc3, čímž vzniká takzvaný Boden-Kieseritzkyho gambit. I když černý i zde při správné hře obvykle nakonec vyrovná své šance, do praktických, zejména bleskových partií je to poměrně nepříjemný postup.\n\nPodobný postup jako malá rošáda je i tah 4.Jc3. Na tento přirozený vývin figury má černý k dispozici elementární taktický trik 4..Jxe4! s ideou po 5.Jxe4 odpovědět 5..d5, pomocí vidličky získat figuru zpět a po dalším 6.Sd3 dxe4 7.Sxe4 Sd6 mít bezproblémovou hru, protože pokud by bílý, ve snaze znehodnotit černému pěšce, někdy sebral střelcem na poli c6, měl by za to černý královskou náhradu v podobě velice silné dvojice střelců. Pokud by bílý ve snaze zabránit tomuto obratu po 4..Jxe4 odpověděl 5.Sxf7+? získá již černý jasnou převahu po 5..Kxf7 6.Jxe4 d5, kdy jeho silný pěšcový střed má trvalý charakter, zatímco problémy černého krále jsou pouze dočasné. Bílý se tak může snažit způsobit černému nějaké problémy opět pouze přechodem do Boden-Kieseritzkyho gambitu tahem 5.0-0\n\nKromě těchto dosti ostrých postupů, může bílý také zvolit klidnější hru, nejčastěji tahem 4.d3 (Moderní střelcova hra), na což černý většinou reaguje buď tahem 4..Se7, případně 4..g6 s ideou fianchetování střelce na g7, a nebo přejde do Italské hry a zvolí 4..Sc5, v obou případech s jen poměrně malými šancemi bílého na zisk převahy ze zahájení.\n"}
{"id": "276023", "url": "https://cs.wikipedia.org/wiki?curid=276023", "title": "Životní prostředí v Česku", "text": "Životní prostředí v Česku\n\nŽivotní prostředí v Česku tvoří soustava četných přírodních prvků (ovzduší, voda, půda, organismy, ekosystémy a energie) fungující jako komplexní a propojený systém.\n\nTéměř všechna odvětví lidské činnosti přicházejí do styku s životním prostředím a vzhledem k vysoké úrovni využití krajiny, průmyslové i jiné výroby, je nezbytné zajistit dodržování určitých norem, které umožní využívání životního prostředí v takové míře, aby nedocházelo k jeho poškozování a udržitelnému rozvoji pro další generace. Česká republika jako země se zkušenostmi se socialistickým zřízením disponuje jistými znalostmi s možnostmi využívání vlastního životního prostředí a riziky jeho poškození. Ve své historii se obyvatelstvo České republiky potýkalo s nebezpečím znečištění ovzduší, hospodaří a využívá vodu, využívá zdroje povrchových i podpovrchových surovin, hospodaří s půdou. Nezanedbatelnou úlohu má i ochrana přírody, a životního prostředí jako takového. V neposlední řadě pak má na životní prostředí vliv i energetika spojená s předchozími způsoby využívání krajiny.\n\nÚprava krajiny byla vlastní obyvatelstvu na území dnešního státu již v dobách středověku. Tehdejší lidé vypalovali lesy, aby získávali půdu, přehrazovali vodní toky, aby získávali možnost chovu ryb v rybnících, odvodňovali močály, čímž vznikala kulturní krajina. Za časů vlády Marie Terezie byly sepsány první lesnické zákony, jejichž cílem bylo věnovat se regulaci lesnictví a těžby dřeva.\nTa byla do té doby zcela neomezená a, vzhledem ke stále se zvyšujícím potřebám dřeva ze strany rozvíjejícího se průmyslu, bylo nezbytné tento stav právně upravit. Proto byl vydán „Císařský královský patent lesů a dříví, ustanovení v království Českém se týkající, daný na hradě Pražském dne 5. dubna 1754“. Následovaly podobné patenty pro další rakouské země. Mnohé státy již tehdy přišly o souvislé území lesa na vlastním území, Rakousko-Uhersko se však mezi tyto země nezařadilo (v současné době má Česká republika zalesněnou jednu třetinu svého území (2 637 290 ha)). Naopak se podařilo lesy „zkulturnit“; podpořit rozvoj kulturních lesů a zlikvidovat nekulturní porosty, které se na území dnešního Česka v dobách 18. století rozkládaly.\n\nŽivotní prostředí se začalo v českých zemích měnit během prvních let průmyslové revoluce. Charakteristickým rysem krajiny se začaly stávat náspy pro železniční tratě, přibývalo průmyslu. Nové továrny si žádaly palivo a tak se začala rozvíjet těžba surovin. Byly zdokonaleny a rozšířeny uhelné doly v oblastech Mostecka, Ostravska a Kladenska. Ve větší míře byla také využívána i voda z říčních zdrojů, například pro výrobu skla, či papíru. Díky dostupnosti účinných vodních turbín mohly být budovány první vodní hráze, které byly využívány pro výrobu elektrické energie. Jejich počet začal postupně růst spolu s tím, jak se začala zdokonalovat technologie přenosových soustav a jak byl český průmysl stále hladovější po energiích.\n\nS nástupem moderní doby v 20. století došlo k přebudování celých odvětví lidské činnosti a výroby. Průmysl byl zdokonalen, nicméně vzrostly opět jeho nároky, stejně jako množství škodlivých emisí, které byly vypouštěny do ovzduší. V zemědělství se přistoupilo k velkovýrobě; malá pole byla spojena v širé lány a meze rozorány. Začala se také používat průmyslová hnojiva. Zvýšila se sice výroba obilnin a dalších potravin, zároveň ale vyvstal nebezpečný problém eroze - úrodná půda byla nyní odnášena vodními toky mnohem rychleji, než dříve. Četné řeky byly přehrazeny vodními díly, což znamenalo jednak zvýšení vodních rezerv například pro suchá období, potřeby průmyslu, nebo kapacity v případě povodní, též to mělo ale za následek znemožnění migrace ryb, vyvstalo riziko zanášení říčního dna a samozřejmě zábor půdy a likvidaci obcí.\n\nSocialistický systém nepřikládal ochraně životního prostředí, která se v 70. letech minulého století stala významným tématem jak v západní Evropě, tak i v USA, stejný význam, a proto se začala prudce zvyšovat míra znečištění. Vzhledem k rozložení tehdejšího průmyslu byla v ČSSR postižena hlavně západní polovina země, především oblasti s vysokou úrovní těžby a průmyslu (tehdejší Severočeský a Severomoravský kraj). Snížená kvalita ovzduší a zabírání půdy pro povrchové doly nakonec vedlo ke stavu, který bývá častokrát označován jako ekologická katastrofa. Tyto podmínky vedly k občanské nespokojenosti, která vyvrcholila na konci 80. let v Teplicích a samozřejmě také odchodem lidí z kraje. Na celém území republiky docházelo vlivem škodlivých látek k úbytku rozmanitosti různých živočišných druhů v přírodě. A to jak v otevřené krajině, tak i v řekách - například na Berounce, či Bílině, které obě protékají místy s rozvinutým průmyslem. Místa s vysokou mírou dopravy, hlavně velká města (Praha, Ostrava), také trpěla zhoršeným stavem ovzduší.\n\nK významné změně došlo po roce 1989, kdy bylo zřízeno samostatné ministerstvo životního prostředí a schválena nová ekologická legislativa (zákony o ochraně přírody, o vodách, o odpadech, o posuzování vlivů a životní prostředí (EIA) atd.). Z nich pak vyplynula např. povinnost odsíření tepelných elektráren a dalších velkých průmyslových zdrojů znečištění. Instalováno bylo celkem 28 odsiřovacích jednotek, díky nichž se i v Česku přiblížily tepelné elektrárny západoevropským standardům. Do roku 1999 se tak podařilo snížit několikanásobně emise oxidu siřičitého, které trápily obyvatelstvo hlavně severních Čech a severní Moravy a české lesy. Byly rovněž stanoveny limity těžby hnědého uhlí v severních Čechách, které měly ochránit zejména některá města a obce ohrožené plány těžařů. Podporována byla plynofikace řady obcí, která pomohla zlepšit kvalitu ovzduší díky omezení spalování uhlí v lokálních topeništích. Postupně také docházelo k zavádění řízených katalyzátorů u automobilů a v souvislostí s tím byl postupně omezován prodej olovnatých autobenzínů. Přesto vlivem nárůstu automobilové dopravy docházelo ke zhoršování kvality ovzduší zejména ve velkých městech s intenzivní silniční dopravou. V období mezi roky 1991 až 1997 se každoroční přírůstek počtu automobilů zvýšil oproti 80. letům více než šestinásobně na 38 tisíc a v prosinci 1997 česká metropole překročila hranici jednoho automobilu na dva obyvatele. Pozoruhodně se začaly zvyšovat emise i jiných látek, než byly NO a SO. Sledována začala být především jemná frakce polétavého prachu , pro který začaly roku 2005 platit imisní limity, přízemní ozón a emise, způsobované dopravou.\nStavba nových dopravních liniových staveb (silnice a dálnice) vedla ke zvýšení fragmentace krajiny, tedy jejího rozčlenění do stále menších částí a vytvoření bariér pro přirozenou migraci živočichů. Pro omezení těchto negativních vlivů začaly být na některých místech stavby doplňovány prvky, které by měly alespoň částečně umožnit migraci, např. zvířecí přechody (ekodukty) či „podchody“.\n\nV nakládání s odpady byly sice vybudovány nové, zabezpečené skládky a byla postupně zaváděna třídění některých druhu druhů komunálních odpadů (plasty, papír, sklo, případně bioodpad), ale přesto se produkce odpadů významně zvyšovala.\n\nZačala být postupně snižována energetická náročnost průmyslové výroby, která byla, a i nadále zůstává, jednou z nejvyšších v porovnání s vyspělými zeměmi sdruženými v OECD.\n\nStát se při privatizaci vybraných průmyslových podniků zavázal uhradit sanaci starých ekologických zátěži (kontaminace půd či podzemních vod), a to z prostředků, které shromažďoval Fond národního majetku ČR z výtěžku privatizace státního majetku.\n\nNovým problémem se stala expanze příměstských nákupních komplexů, satelitních sídlišť, průmyslových zón či logistických areálů \"na zelené louce\", která vedla k záboru rozsáhlých ploch zemědělské i nezemědělské půdy a ke zničení mnoha cenných biotopů.\n\nNa životní prostředí v ČR má vliv mnoho faktorů, například osídlení a pohyb obyvatelstva, výroba a spotřeba, odpadové hospodářství, staré ekologické zátěže především z dob socialismu a v neposlední řadě změna klimatu. V rámci životního prostředí se posuzuje zejména stav ovzduší (znečištění ovzduší, ozónová vrstva), vodní poměry (znečištění vody, její spotřeba a nakládání s ní), znečištění a celkový stav půd, stav krajiny (lesnatost, chráněná území) či například hluk, světelné znečištění a radioaktivita.\n\nV České republice existují tisíce lokalit, které byly v minulosti kontaminovány v důsledku rozmanitých činností (průmyslová či zemědělská výroba, skládky, vojenské areály atd.). Celkově bylo k 30. září 2007 evidováno 9 437 starých ekologických zátěží. Z nich zhruba 80 % evidovalo ministerstvo životního prostředí, asi 15 % krajské úřady (1 185 případů) a asi 5 % (415 zátěží) další resorty.\n\nU části starých ekologických zátěží se po roce 1989 zavázal stát, že uhradí jejich dekontaminaci z výtěžku privatizace státního majetku. Celkové závazky státu týkající se sanací starých ekologických zátěží přesahovaly 100 miliard korun. Některé ze sanací už byly dokončeny, další probíhají a na desítky dalších byla vypsána obří kontroverzní státní zakázka, kterou má získat jediný zájemce.\n\nÚpravna uranové rudy MAPE u Mydlovar zpracovala od 60. do 80. let 20. stoleté asi 16,7 miliónů tun uranové rudy a zdevastovala více než 300 hektarů několika odkališti, ve kterých skončily nečištěné zbytky (rmut) z výrobního procesu a jejichž dno nebylo dostatečně zajištěno proti prosakování do podloží. Oblast je znečištěna těžkými kovy a radioaktivními látkami a pod areálem se nachází rozsáhlé pole kontaminovaných podzemních vod. Sanace lokality probíhá musí na ní být vynakládány stovky milionů korun.\n\nSpolana Neratovice patřila mezi lokality nejvíce zamořené dioxiny v Evropě v důsledku toho, že chemička koncem 60. let 20. století vyráběla herbicid, při jehož syntéze vznikaly dioxiny jako nežádoucí vedlejší produkty. Došlo k zamoření několika budov a vážně onemocněla část zaměstnanců Spolany.. V roce 2002 organizace Greenpeace publikovala výsledky analýz vzorků půdy a zemědělských produktů, které prokázaly u sousedství Spolany koncentrace dioxinů mnohonásobně překračující limity Evropské unie. a v roce 2004 zveřejnil Státní zdravotní ústav výsledky rozborů krve šedesáti obyvatel 3 obcí kolem chemičky a zjistil dvojnásobnou hladinu dioxinů ve srovnání s lidmi žijícími na Benešovsku. V letech 2005 až 2008 byly kontaminované objekty a pozemky v areálu Spolany sanovány nákladem několika miliard korun ze státní rozpočtu.\n\nDodnes je několik výrobních objektů a desítky tisíc metrů kubických zeminy v areálu chemičky na břehu Labe kontaminováno více než 250 tunami kovové rtuti a jejích organických sloučenin jako důsledek výroby chloru tzv. amalgámovou elektrolýzou. Na zamoření upozornila v květnu 2002 organizace Greenpeace, která ve vzorcích povrchové vrstvy půdy u Labe nalezla až 37 gramů rtuti na kilogram zeminy.\n\nČeská republika má značné geologické zásoby stavebních surovin. Objem těžby stavebních surovin poklesl počátkem 90. let 20. století, k podstatnému zvýšení opět došlo od roku 2003, patrně v souvislosti s výstavbou dopravní infrastruktury. Stavebního drceného kameniva se v roce 2007 vytěžilo 16 milionů m a těžba štěrkopísků ve stejném roce činila 15,6 milionů m. Těžba dekoračního kamene se dlouhodobě pohybuje mezi 250 až 350 tisíci m ročně. Těžba cihlářských hlín v roce 2007 činila 1,7 milionů m.\n\nMaximum těžby černého uhlí nastalo v 80. letech 20. století, kdy těžba kolísala kolem 35 milionů tun ročně, v současnost činí kolem 13 milionů tun ročně. Také vrchol těžby hnědého uhlí spadá do 80. letech, kdy roční těžba překračovala 90 milionů tun ročně. V současnosti činí okolo 50 milionů tun ročně. Těžba ropy dosáhla maxima v roce 2003, kdy činila 310 tisíc tun a stále se pohybuje kolem 250 až 300 tisíc tun ročně. Těžba zemního plynu se dlouhodobě udržuje na úrovni 120 až 150 milionů tun. Těžba uranových rud byla velmi intenzivní od konce 40. do poloviny 90. let 20. století, kdy se ročně těžily 2 až 3 tisíce tun uranu. V současnosti se těží uran už jen v jediném dole a roční těžba se pohybuje už jen kolem 300 tun, což představuje necelé 1 % celosvětové produkce. V roce 2007 bylo vytěženo 118 00 tun rudy, která obsahovala 285 tun uranu.\n\nV minulosti významná těžba grafitu, pyritu, fluoritu, barytu a dalších surovin už skončila. Zůstává významná těžba kaolinu, sklářských písků, živce, jílů, vápence a cementářských surovin. Těžba kaolinů činí ročně 3 až 4 miliony tun, těžba sklářských a slévárenských písků se pohybuje mezi 1,6 až 1,8 miliony tun ručně, vápenců, cementářských surovin a dolomitů se ročně vytěží 10 až 12 milionů tun. Dlouhodobě roste objem těžby živce, které v roce 2007 činila 514 tisíc tun. Podstatná část vytěženého kaolinu, sklářských a slévárenských písků, vápence, jílu a živce je exportována.\n\nV roce 2003 vládní plán předpokládal, že by Česko mělo v roce 2010 recyklovat polovinu komunálních odpadů. Míra recyklace komunálního odpadu zůstává v České republice poměrně nízká. Vrcholu dosáhla v roce 2007 s 21 procenty, ale v roce 2008 opět poklesla na pouhých 18 %, zatímco v Německu a dalších vyspělých zemích dosahuje 50 a více procent. Nejhorší je situace u biologicky rozložitelných odpadů, jehož v letech 2003 až 2008 přibylo 40 % a v roce 2008 činilo 169 kilogramů na osobu a rok. Problém je v tom, že v mnoha městech a obcích lidé nemají možnost třídit biologicky rozložitelných odpad do zvláštních nádob.\n\nPočet obyvatel České republiky vystavených celodennímu obtěžování hlukem (Ldvn = 70 dB) je odhadováno téměř na 260 tisíc lidí. Nadlimitní hodnotě hluku pro rušení spánku (Ln = 60 dB) je vystaveno asi 320 tisíc lidí. Jako hlavní zdroj hluku byla identifikována silniční doprava. V Praze žije téměř 13 % obyvatel vystavených nadlimitní hodnotě hluku, v Ostravě a Brně je to mezi 10 a 11 procenty obyvatel.\n\nZnečištění ovzduší je v současnosti v Česku stále aktuálním problémem. V souvislosti se zveřejněním Zprávy o životním prostředí 2009 uvedl tehdejší ministr životního prostředí Ladislav Miko, že je nutno se soustředit na další snižování emisí znečišťujících plynů do ovzduší. Podle studie Evropské komise znečištění ovzduší jemným prachem v průměru zkracuje život každému obyvateli ČR o více než 10 měsíců, přičemž průměrnému Evropanovi o 8,6 měsíce.\nV minulosti bylo významný problémem znečištění ovzduší oxidem siřičitým ze spalování uhlí, zejména v oblasti tzv. černého trojúhelníka (na pomezí Československa, Polska a východního Německa) nebo na Ostravsku).\n\nDodnes zůstává problémem průmyslové znečištění na severu Moravy (zejména prachem a polyaromatickými uhlovodíky), ale roste význam emisí z dopravy, hlavně ve velkých městech (např. Praha, Brno, Ostrava, Plzeň).\n\nV roce 2005 v České republice dýchalo vzduch znečištěný prachem více než povolují zákonné limity 66 % všech obyvatel a 97 % Pražanů. V roce 2008 byl na 69 % území překračován limit pro přízemní ozón, nevyhovující bylo znečištění prachovými částicemi (PM) a benzo(a)pyrenen. Nejhorší znečištění bylo zaznamenáváno na severní Moravě (Ostrava, Karviná), v Praze a v Brně.\n\nDlouhodobě má Česká republika velmi vysoké měrné emise skleníkových plynů, patřící mezi nejvyšší mezi členskými státy Evropské unie. Agregované emise skleníkových plynů navíc v Česku mezi lety 2005 až 2007 stoupaly. A to zejména v důsledku významného růstu emisí z dopravy, které v roce 2007 tvořily přes 13 % celkových emisí, zatímco v roce 1990 nedosahovaly ani 5 %. Nedaří se tak plnit cíl Státní politiky životního prostředí ČR ke snižování emisí skleníkových plynů. Základ pro ochranu klimatu Česka tvoří \"Národním programem na zmírnění dopadů změny klimatu v České republice\", který byl 3. března 2004 schválen usnesením vlády České republiky číslo 187. Program vychází ze směrnice Rady Evropské unie 99/296/EC, mapuje vlivy změny klimatu na jednotlivé sektory a vytyčuje strategii zmírňování negativních vlivů klimatické změny.\n\nČinností člověka se do vod ve zvýšené míře dostávají přirozené příměsi nebo syntetické chemikálie. Jde zejména o průsaky z půdy (např. pesticidy a hnojiva ze zemědělství), komunální nebo průmyslové odpadní vody, ale také o dálkový přenos znečištění. V současnosti v České republice představuje vážný problém nadměrný přísun živin, např. dusičnanů nebo fosforečnanů vznikajících jako rozkladné produkty organických zbytků, zemědělských hnojiv atd. Tento proces se označuje jako eutrofizace a vede k nárůstu spotřeby kyslíku. Tím může dojít k nedostatku kyslíku pro vodní organismy a ke zničení vodních ekosystémů.\n\nPostupně se daří snižovat znečištění a zlepšovat kvalitu povrchových vod, zároveň se snižuje i odběr vod. Přesto je situace v této oblasti stále nevyhovující a Česká republika neplní evropské standardy pro čistění odpadních vod. Řada obcí zatím vypouští nečištěné odpadní vody a mnohé čistírny odpadních vod jsou neefektivní vzhledem k zastaralosti jejich technologického vybavení.\n\nNejznečištěnějšími řekami v České republice jsou hlavně menší toky Mračný potok, Trkmanka, Lomnice, Litava, Kyjovka, Hájecký potok, Mrlina, Skalice, Vlkava a Zákolanský potok, z větších toků Bílina a dolní toky Lužnice a Ostravice.\n\nNa kvalitu půdy negativně působí některé přírodními vlivy, např. sesuvy půd, i některé lidské činnosti, např. využívání kalů z čistíren odpadních a aplikace chemických látek v pro hnojení zemědělské půdy nebo používání pesticidů. Nejčastější dochází u čistírenských kalů k překročení limitních hodnot pro obsah rtuti, niklu, olova, polychlorovaných bifenylů nebo polyaromatických uhlovodíků. Kvalita půd je však v České republice ohrožena také erozí a zhutňováním půd těžkou zemědělskou technikou.\n\nVodní erozí je potenciálně ohroženo 1 797 tisíc hektarů zemědělských půd, z toho nejvyšším stupněm je ohroženo 14 % zemědělských půd. Větrnou erozí je potenciálně ohroženo 320 tisíc hektarů, z toho nejvyšším stupněm je ohroženo 0,3 % zemědělských půd.\n\nZhutněno nebo zhutněním ohroženo je v České republice asi 40 % zemědělských půd, přičemž průměr EU je 36 %. Zhutnění negativně ovlivňuje vodní režim půdy a zvyšuje energetickou náročnost jejího zpracování. Nejvíce postižen a ohrožen podorniční horizont a ornice, přičemž na odvodněných a dlouhodobě zavlažovaných půdách je tento negativní dopad silnější. Silně zhutněné jsou přitom i zrnitostně lehké půdy především v zavlažovaných oblastech.\n\nLesy pokrývají asi 33 % území České republiky a jsou přirozenými biotopy pro mnoho druhů rostlin a živočichů, určují ráz krajiny, jsou zdrojem dřeva, výrazně ovlivňují místní klima, zvyšují retenční kapacitu krajiny, brání erozi a slouží také pro rekreaci.\nI přes výrazný pokles emisí škodlivin do ovzduší během 90. let 20. století zůstává stav českých lesů nadále nejhorší ve střední Evropě. Stále roste míry defoliace, které je v České republice nejvyšší ze všech státu Evropské unie. V roce 2006 byla míra defoliace v Česku 56,2 %, v Bulharsku 37,4 %, ve Francii 35,6 % a Itálii 30,5 %.\nŠpatný stav českých lesů nesouvisí přitom jen s důsledky historického znečištění ovzduší a následného okyselení lesních půd. Problémy se v příštích desetiletích pravděpodobně budou zhoršovat vzhledem ke změněným klimatické podmínky, kterých nevyhovují převládajícím smrkovým lesům. Vlivem holosečné těžby a pěstování smrkových monokultur dochází také k degradaci lesních půd, odplavování živin, změnám struktury půdy a až k erozi. Podstatná část lesů je také silně poškozována okusem, loupáním a ohryzem přemnoženou spárkatou zvěří. Smrkové monokultury navíc trpí nadbytečnou depozicí dusíku, který se do ovzduší a lesních půd dostává zejména z výfukových plynů automobilů a z průmyslových exhalací. Nadbytek dusíku v lesních ekosystémech vede k nadměrnému růstu, který způsobuje snadno lámavost stromu a vyšší výskyt hmyzích a houbových škůdců.\n\nZdravotní stav lesů také negativně ovlivňují vysoké koncentrace přízemního ozónu, které na většině území ČR výrazně překračují cílový imisní limit pro ochranu vegetace. Ozón narušuje fyziologické funkce rostlin, poškozuje listy a jehličí stromů a vede k jejich předčasnému odumření.\n\nPo značném poklesu na počátku 90. let 20. století se stále zvyšuje spotřeba průmyslových hnojiv a pesticidů. Vývoj spotřeby je nepříznivý i přes to, že roste výměra půdy obhospodařovaná ekologickým zemědělstvím, které tyto prostředky nepoužívá. Mezi lety 2000 až 2008 vzrostla celková spotřeba minerálních hnojiv o 46 %. Celková spotřeba pesticidů v zemědělství v roce 2008 v České republice činila přes 11 tisíc tun, přičemž od roku 2000 vzrostla o 15 %.\n\nPrůmyslová hnojiva a pesticidy jsou zdrojem kontaminace půdy a v důsledku splachům se podílejí na znečištění povrchových i podzemních vod, dusíkatá hnojiva i na eutrofizaci. Podílejí se též na snižování biodiverzity půdních mikroorganismů i na poklesu početnosti řady druhů živočichů a pronikají i do potravin.\n\nV České republice je doposud povoleno komerční pěstování pouze geneticky modifikované kukuřice firmy Monsanto typu MON 810, do které byla vložena bakteriální dědičná informace způsobující produkci tzv. Bt-toxinu, který je jedovatý pro určité druhy hmyzu. Osetá plocha GMO je v Česku druhá nejvyšší v EU po Španělsku., ačkoli v roce 2009 poprvé výměra GM plodin poprvé poklesla, a to z 8 380 ha v roce 2008 na 6 480 ha v roce 2009.\n\nDíky své poloze má Česká republika poměrně vysokou rozmanitost druhů a stanovišť. Vyskytuje se zde více než 2700 druhů cévnatých rostlin, 2400 druhů nižších rostlin, 50 000 druhů bezobratlých a zhruba 390 druhů obratlovců. Podle české IUCN kategorizace z nich patří mezi ohrožené druhy 19 % savců, 50 % ptáků, 53 % plazů, 43 % obojživelníků, 40 % sladkovodních ryb a 43 % cévnatých rostlin. K nejzranitelnějším patří netopýři, šelmy a druhy vázané na mokřady.\n\nMezi hlavní indikátory biologické rozmanitosti (biodiverzity) patří populační trendy vybraných rostlinných či živočišných druhů. Pro všechny součásti biodiverzity nejsou dostupná relevantní data, a tak se jako indikátory používají dobře prozkoumané druhy, mezi které v České republice patří ptáci. Výskyt lesních ptáků stagnuje, mírný vzestup populací mezi roky 1993 a 1997 byl pravděpodobně způsoben náhodnými jevy. Početnost běžných druhů polních ptáků klesala významně zejména do konce 80. let 20. století. Počátkem 90. let došlo k nárůstu, od té doby dochází opět k poklesu. Za hlavní příčinu úbytku polního ptactva je považována intenzifikace zemědělství. Dříve běžné druhy jako vrabec polní, čejka chocholatá nebo skřivan polní výrazně ubývají.\n\nV roce 2008 bylo více než 70% typů evropsky přírodních stanovišť významných hodnoceno v nepříznivém nebo nedostatečném stavu z hlediska ochrany. Stav 37% druhů je hodnocen jako nedostatečný a 36% druhů jako nepříznivý.\n\nSoučasná podoba české krajiny je výsledkem dlouhodobého působení člověka a přírodních sil a lidské společnosti. Různorodost krajiny České republiky je umožněna rozmanitostí přírodních podmínek a rozdíly ve využívaní krajiny člověkem v minulosti. Za pozitivní trend je považován pokles výměry orné půdy a naopak nárůst podílu trvalých travních porostů, vodních ploch a lesních pozemků. Za negativní trend je považován rychlý nárůst zastavěných území zejména v okolí velkých měst a v důsledku toho ke ztrátě cenných biotopů mnoha rostlinných i živočišných druhů, což přispívá k poklesu biologické rozmanitosti. Negativní změny jsou také důsledkem intenzivní výstavby dopravní infrastruktury (zejména silnic a dálnic), růstu spotřeby hnojiv a pesticidů v zemědělství nebo rozvoje cestovního ruchu.\n\nKaždý den výstavba pohltí v České republice asi 11 hektarů zemědělské půdy.\n\nZvláště chráněných území jsou jedním z nástrojů životního prostředí v České republice. Jedná se o přírodovědecky nebo esteticky významná nebo jedinečné oblasti. Obvykle jde o lokality s unikátní nebo reprezentativní biologickou rozmanitostí na úrovni druhů, populací i společenstev, s jedinečnou geologickou stavbou nebo významná z hlediska vědeckého výzkumu.\nČeské zákony rozlišují šest kategorií zvláště chráněných území:\n\nZa ochranu životní prostředí je v České republice zodpovědné Ministerstvo životního prostředí, jehož úkolem je příprava legislativy a strategických dokumentů v oblasti životního prostředí.\n\nOdborné zázemí poskytuje ministerstvu CENIA, česká informační agentura životního prostředí, který v letech 1992 až 2005 působil pod názvem Český ekologický ústav.\n\nDohledem a kontrolou naplňování ekologické legislativy je pověřena Česká inspekce životního prostředí (ČIŽP), která kromě ředitelství v Praze disponuje oblastními inspektoráty. Činnost ČIŽP je zaměřena na tyto oblastí: ochrana ovzduší, ochrana vod, odpadové hospodářství, ochrana přírody, ochrana lesa a IPPC. Úkolem ČIŽP jsou kontroly přímo v terénu a případné porušování platné legislativy je následně řešena ve správních řízeních s cílem sankčním (např. vyměření pokuty) nebo nápravným (nařízení opatření k nápravě).\n\nAgentura ochrany přírody a krajiny ČR je institucí státní ochrany přírody s ústředím v Praze a řadou regionálních pracovišť, která zajišťuje metodickou, dokumentační, informační, výchovně-vzdělávací, vědeckovýzkumnou a poradenskou činnost v oblasti péče o přírodu a krajinu.\n\nV Česku působí v oblasti životního prostředí celá řada nevládních neziskových organizací, z nichž velká část je sdružena v asociaci Zelený kruh, která vznikla v listopadu 1989 a v současnosti (leden 2011) sdružuje 28 organizací.\n. Některé organizace jsou členy mezinárodních sítí, jiné působí na národní úrovní, ale převážná většina má jen místní nebo regionální působnost.\n\nZ dob komunistického režimu přežily do současnosti Hnutí Brontosaurus a Český svaz ochránců přírody. Ještě před listopadem 1989 vznikly organizace Děti Země, která je známa například pořádáním ankety Ropák roku, a Pražské matky, jež se zabývají zejména problematikou dopravy a znečištění ovzduší v Praze. Krátce poté vzniklo Hnutí DUHA, které je dnes členem mezinárodní sítě Přátelé Země a zabývá se zejména oblastí odpadů, ochrany lesů a klimatu. Svou československou pobočku otevřela i mezinárodní ekologická organizace Greenpeace, která i do Česka přinesla své kampaně na ochranu velryb a oceánů, ochranu klimatu, proti zamoření toxickými látkám, proti jaderným zbraním a jaderným elektrárnám nebo za záchranu pralesů. V roce 1992 založil bývalý ministr životního prostředí Josef Vavroušek Společnost pro trvale udržitelný život (STUŽ). V roce 1995 byl založen Ekologický právní servis (EPS), který je sdružením právníků specializovaných na oblast práva v oblasti životního prostředí. V roce 1996 vzniklo sdružení středisek ekologické výchovy Pavučina, které představuje celostátní síť organizací specializovaných na ekologickou výchovu, vzdělávání a osvětu. Později vznikla celá řada organizací, z nichž na celostátní úrovni jsou aktivní například sdružení Arnika nebo Centrum pro dopravu a energetiku (CDE),\n\nIntegrovaný registr znečišťování (IRZ) je databází informací o emisích a přenosech vybraných znečišťujících látek do ovzduší, vody a odpadů, které ohlašují jednotlivé provozovny průmyslových a zemědělských podniků. Registr byl zřízen a je spravován ministerstvem životního prostředí a provozuje ho CENIA, česká informační agentura životního prostředí.\n\nZelená úsporám je program poskytující dotace na zavedení vytápění na bázi obnovitelných zdrojů energie a na opatření k energetickým úsporám rekonstrukci nebo stavbě rodinných nebo bytových domů. Dotace mohou být čerpány od 22. dubna 2009 až do 31. prosince 2012. Celková částka vložená do programu se předpokládá až 25 miliard korun.\n\nEkologicky šetrný výrobek je ekoznačka České republiky používaná v národním programu environmentálního značení. Značka dává spotřebitelům možnost dobrovolně při nákupu preferovat výrobky zohledňující požadavky ochrany životního prostředí a trvale udržitelného rozvoje.\n\nPosuzování vlivů na životní prostředí je v České republice upraveno zákonem č. 100/2001 Sb. Týká se jak posuzování vlivů konkrétních záměrů staveb (továrny, silnice, velké zemědělské nebo obchodní komplexy, těžba surovin atd.), tak koncepcí na úrovni celostátní (operační programy, rozvojové strategie aj), regionální (plán odpadového hospodářství krajů, krajské dopravní koncepce atd.) a místní (např. plány rozvoje měst). Smyslem procesu je zjistit, popsat a vyhodnotit předpokládané vlivy záměrů a koncepcí na životní prostředí a zdraví lidí v různých souvislostech, s cílem případné negativní vlivy eliminovat nebo alespoň omezit.\n\nIntegrovaná prevence a omezování znečištění (Integrated Pollution Prevention and Control – IPPC) je způsobem regulace průmyslových a zemědělských činností ve vztahu k životnímu prostředí, založené na preventivním přístupu použitím tzv. nejlepších dostupných technik nebo technologií (BAT). Ty jsou stanoveny v referenčních dokumentech (BREF), které připravuje Evropská komise ve spolupráci s průmyslem, nevládními organizacemi a členskými státy EU. Základem IPPC je tzv. integrované povolování pro vybranou průmyslovou a zemědělskou činnost stanovenou zákonem 76/2002 Sb., které nahrazuje většinu složkových povolení (pro znečišťovaní ovzduší, vod nebo nakládání s odpady) a které vydává příslušný krajský úřad nebo ministerstvo životního prostředí.\n\nČistší produkce je preventivní strategie zaměřená na odstraňování příčin vzniku environmentálních problémů na úrovni podniků a organizací. Vláda České republiky usnesení z 9. února 2000 schválila \"Národní program čistší produkce\", jehož cílem je prosazovat principy čistší produkce při přípravě oborových manuálů pro předcházení vzniku a minimalizaci odpadů pro textilní průmysl, papírenský průmysl, povrchové úpravy kovů a nakládání s autovraky. Jejich součástí jsou doporučení, jak nebezpečné chemikálie jejich bezpečnějšími variantami, jak snižovat spotřebu chemických látek a množství odpadních vod technikami efektivního opětovného využití, jak snižovat produkci odpadů atd.\n\n\n\n"}
{"id": "276025", "url": "https://cs.wikipedia.org/wiki?curid=276025", "title": "Kolovratský palác (Praha, Nerudova)", "text": "Kolovratský palác (Praha, Nerudova)\n\nKolovratský palác (uváděn i v archaické podobě Kolowratský), později zvaný též Thunovský či Thun-Hohenštejnský, v Praze na Malé Straně, s průčelím do ulice Nerudova (číslo 214/20) je vrcholně barokní stavba vybudovaná v letech 1716–1721. Zadní část paláce (Thunovská 193/25, Zámecké schody 193/1) tvoří renesanční budova Paláce pánů z Hradce, později zvaného též Slavatovský. Oba paláce jsou chráněny jako kulturní památky.\n\nPalác pánů z Hradce, vybudovaný na místě několika měšťanských domů, získal roku 1558 Jáchym z Hradce. Roku 1602 jej koupil Vilém Slavata z Chlumu a Košumberka. Po vymření Slavatů roku 1693 palác získal roku 1701 Norbert Leopold Libštejnský z Kolovrat. Roku 1769 pak dědictvím přešel do majetku Thunů, kterým patřil až do roku 1924, kdy jej koupila italská vláda pro své velvyslanectví, jež zde sídlí dodnes.\n\nCelý palác je významnou stavební památkou. Bývalý palác pánů z Hradce patří k významným renesančním pražským stavbám. Pozoruhodné jsou i raně barokní úpravy paláce z dob Slavatů, především vybudování vyhlídkové věže s unikátně použitým architektonickým tvaroslovím. Nejvýznamnější částí komplexu je však vrcholně barokní novostavba části paláce vybudovaná za Kolovratů podle projektu předního barokního architekta Jana Blažeje Santiniho a patřící k jeho nevýznamnějším palácovým stavbám. Na sochařské výzdobě hlavního portálu se též podílel Matyáš Bernard Braun. Interiéry paláce byly podstatně upravovány v 19. století.\n\nKolovratský palác se nachází na rozsáhlé, ne zcela pravidelné parcele, ležící mezi souběžnými ulicemi \"Nerudovou\" a \"Zámecké schody\" na Malé Straně v Praze. Na západní straně k paláci přiléhá bývalý klášter theatinů s kostelem Panny Marie Ustavičné Pomoci, na východě sousedí se zástavbou měšťanských domů. Palác se skládá se ze dvou částí, které mají odlišný stavební vývoj a také vlastní čísla popisná. Starší, převážně renesanční část paláce (čp. 214/III) se hlavním průčelím obrací do strmé ulice \"Zámecké schody\", mladší, barokní část (čp. 193/III) je hlavním průčelím orientována do \"Nerudovy ulice\". Výškový rozdíl zmíněných ulic způsobuje také citelný výškový rozdíl obou částí paláce, který činí prakticky dvě podlaží. Druhé patro barokní části paláce při \"Nerudově\" ulici se nalézá v úrovni přízemí starší části paláce při \"Zámeckých schodech\".\n\nVe středověku byla parcela nynějšího paláce zastavěna řadou měšťanských domů. Minimálně tři rozlehlé domy stály při \"Zámeckých schodech\", další skupina domů stála při \"Ostruhové (Nerudově)\" ulici.\n\nV roce 1407 jsou na místě budoucího paláce pánů z Hradce doloženy dva měšťanské domy, které byly následně za husitských bouří vypáleny. Oba domy se postupně dostaly do šlechtických rukou (západní koupil roku 1530 Zdeněk Lev z Rožmitálu). Po velkém požáru Malé strany roku 1541 oba domy vyhořely a při následné obnově byly spojeny a přestavěny Jiřím Žabkou z Limberku.\n\nParcely při nynější \"Nerudově\" ulici byly zastavěny již ve 13. století, avšak po této zástavbě se nedochovaly žádné zbytky, a to ani v podobě archeologicky zkoumatelných reliktů, neboť před výstavbou paláce zde došlo k radikálnímu snížení terénu.\n\nJáchym z Hradce koupil výše zmíněný palác od Jiřího Žabky z Limberku roku 1558. V rámci obnovy po lokálním požáru roku 1561 došlo k jeho nesmírně nákladné přestavbě. Jenom mezi lety 1563–65 zde bylo prostavěno 1 500 kop grošů, což tehdy představovalo cenu zhruba tří měšťanských domů. Této přestavby se snad zúčastnil stavitel Antonio Ericer. Další zprávy o stavební aktivitě a rozšiřování paláce směrem na východ (po tomto rozšíření palác zaujímal plochu tří domů) pocházejí z roku 1580, kdy zde zřejmě pracoval Ulrico Aostalli de Sala. V následujících letech práce pokračovaly v interiérech, roku 1595 však palác opět vyhořel, ale byl opět záhy obnoven.\n\nRoku 1602 získal palác za 3 000 kop grošů Vilém Slavata z Chlumu. Poměrně nízká cena napovídá, že Slavata, který se téhož roku stal zetěm Adama z Hradce, dostal palác zčásti jako svatební dar. Poté následovala nová stavební aktivita a po roce 1620 také soustavné vykupování přiléhajících domů v \"Ostruhové (Nerudově)\" ulici směřující k dalšímu plánovanému rozšíření paláce. Roku 1688 zde držel Jan Jáchym Slavata celkem pět domů, které byly po roce 1689 strženy.\n\nRoku 1674 je na stavbě doložen Giovanni Domenico Orsi. Roku 1689 se Slavata zavázal dobudovat svůj palác, ale z rozsáhlého projektu byla realizována pouze pozoruhodná raně barokní vyhlídková věž, patrně Giovannim Battistou Madernou. Roku 1693 Slavatové vymřeli, což další práce na rozšíření paláce zastavilo.\n\nNové přípravy výstavby barokní části paláce začaly poté, co slavatovské dědictví získal Norbert Leopold Libštejnský z Kolovrat, který roku 1701 požádal významného italského, v té době ve Vídni a také na Moravě (Slavkov u Brna) působícího architekta Domenica Martinelliho o projekt paláce. Martinelli návrh vypracoval zřejmě již roku 1702.\n\nPodle dochovaného půdorysu mělo být hlavní průčelí do Ostruhové ulice řešeno jako trojdílné, ve střední části ustouplé, ale konvexně vypjaté tak, že se vrcholem segmentu dotýkalo uliční čáry. Za tímto průčelím měl být umístěný rozlehlý vstupní vestibul s dvojicí reprezentativních schodišť po stranách. Tento monumentální plán však nebyl realizován, velmi pravděpodobně proto, že byl velmi nákladný. Předpokládal také demolici celého renesančního Slavatovského paláce a navíc i částečně zasahoval na obecní pozemek na Zámeckých schodech. Představoval však skvělý výkon v nejryzejší tradici římského baroka druhé poloviny 17. století.\n\nV roce 1706 je poprvé zmíněn projekt od Jana Santiniho, jednoho z nejvýznamnějších českých barokních architektů. Až do roku 1716, kdy hrabě zemřel, se však nezačalo stavět. Palác podle Santiniho projektu vybudoval až mladší syn Norbert Vincenc. Je přitom možné, že Santini svůj více než deset let starý projekt upravil. Stavbu paláce prováděli dle tohoto projektu Giovanni Antonio Lurago a Bartolomeo Scotti. Hrubá stavba byla dokončena roku 1721. V následujících letech byly ještě dokončovány interiéry.\n\nPalác byl od roku 1769 v majetku Thunů. Interiéry byly několikrát stavebně upravovány, nejvýrazněji asi v letech 1869–71 podle projektu Josefa Zítka za účasti malířů a sochařů Josefa Tulky, Františka Ženíška, Antonína Levého, Josefa Scheiwla a Josefa Trenkwalda. Tehdy došlo k pozměnění dispozice, mnohé originální truhlářské prvky byly vyměněny za neorenesanční atp.\n\nRoku 1924 palác od Jaroslava Františka Thuna koupila italská vláda a zřídila zde své velvyslanectví v Republice československé. Italské velvyslanectví v paláci sídlí dosud.\n\nStavba na rozlehlé nepravidelné parcele je situovaná ve dvou výškových úrovních, jejichž rozdíl tvoří výšku dvou podlaží. Přízemí bývalého paláce pánů z Hradce je tedy v úrovni druhého patra předního, barokního Santiniho paláce. Tento rozdíl, daný nejen svažitým terénem, ale především výše popsanými historickými okolnostmi, způsobuje to, že je dodnes lze chápat jako dva, víceméně samostatné objekty.\nBarokní novostavba je výraznou reprezentativní architekturou, dokládající Santiniho zcela neortodoxní a velmi rafinovanou práci s architektonickým tvaroslovím.\n\nMohutné, tříetážové, třináctiosé, symetricky řešené hlavní průčelí, kterým palác vstupuje do prostoru strmé a poměrně těsné Nerudovy ulice, je velmi vynalézavě řešeno pomocí několika principů, které lze považovat za typické pro Santiniho tvůrčí přístup.\n\nPrůčelí je členěno pomocí trojice tříosých rizalitů. Prostor mezi nimi „vyplňují“ dvě dvojosá „spojovací křidélka“. Rizality přitom před tato křidélka předstupují téměř neznatelně (střední rizalit o něco více než boční). Jejich zdůraznění se proto děje čistě formálními architektonickými prvky. Nejviditelnějším, ale zdaleka ne jediným, je použití segmentového, ozdobnou vázou ukončeného frontonu ve střední ose rizalitů a zdůraznění oken pomocí bohatěji utvářených suprafenester.\n\nMíra zdůraznění rizalitů však není stejná. Zatímco střední rizalit je opatřen pilastry jónskými, boční rizality mají pilastry toskánské. Střední rizalit je také jako jediný opatřen kompletním kladím a tudíž je o cca 1 m vyšší než ostatní části průčelí. Kromě toho je střední rizalit zvýrazněn také přítomností dramaticky utvářeného hlavního portálu a dalších, hmotněji a dramatičtěji formovaných prvků (opět především suprafenester).\n\nPrůčelí je horizontálně členěno do tří vrstev: Spodní tvoří plasticky předstupující, hmotný sokl členěný několika vrstvami kvádrové bosáže a prolomený vynalézavě utvářenými okénky; další vrstvu (víceméně v rozsahu přízemí) pokrývá vodorovná pásová rustika; třetí vrstvu průčelí v rozsahu piana nobile a druhého patra pak pokrývá hladká omítka, vertikálně rytmizovaná plochými pilastry vysokého řádu.\n\nTento horizontální princip je však na několika místech vědomě porušován. Sokl je pochopitelně přerušen portálem vjezdu, ovšem s ním zde vstupuje též pásování, uplatňující se v rozsahu středního rizalitu a náležející jinak druhé vrstvě. Naopak do této druhé vrstvy sestupuje ve středním i bočních rizalitech částečně hladká omítka, zatímco v úsecích mezi rizality pro změnu pásování prostupuje třetí vrstvou až ke korunní římse (vizte červené šipky na schématu fasády).\n\nSantini zde tedy používá zcela běžný princip postupného odhmotňování fasády směrem vzhůru: Od těžkého, hmotného, plasticky důrazně promodelovaného soklu, přes méně plasticky důraznou pásovou rustiku v přízemí, až po zcela hladkou omítku v prvním a druhém patře. Tuto klasickou sestavu tří na sebe položených vrstev ovšem zároveň rafinovaně porušuje a tím nejen dosahuje větší překvapivosti a dramatičnosti, ale také přispívá k zdůraznění rizalitů.\n\nPrakticky stejným způsobem Santini pracuje i s hloubkovými plány průčelí. Také zde používá tři jasně definované vrstvy, jejichž vzájemný vztah opět vědomě znejasňuje. Tyto prostorové plány na sebe Santini „klade“ po způsobu jakýchsi lamel.\n\nPoužití trojice plánů při budování průčelí je v baroku běžné a vychází ještě z římského způsobu stavění, kdy byly řecké nosné články (sloupy nesoucí kladí) použity jako prvky čistě dekorativní, opticky členící plochu nosné stěny. Tento „dvojvrstvý“ systém byl v raném novověku obohacen ještě o „mezivrstvu“ v podobě lizénových rámů. V době kolem roku 1700 vedl tento „trojvrstvý“ systém řadu architektů k bohaté formální hře, v níž byl vztah prostorových plánů s pomocí pilastrových srostlic, vpadlých polí a v kombinaci s mělkými rizality (chápanými v podstatě jako další vrstva fasády) znejasňován a komplikován. Santiniho práce s prostorovými plány na fasádě Kolovratského paláce jde v tomto směru ještě dál, neboť vědomě potlačuje rozdíl mezi pilastrem, lisénovým ránem a základní plochou fasády. Samotný popis tohoto jevu na fasádě Kolovratského paláce je proto značně složitý. (vizte opět schéma fasády) Komplikovanost zmíněných vztahů vyjadřuje například paradoxní umístění volut jónských hlavic ve středním rizalitu.\n\nDalším Santiniho typickým, i zde uplatněným tvůrčím principem je vědomé používání poměrně hmotných, nadimenzovaných architektonických prvků na fasádě, která je jinak řešena relativně jednoduše a plošně, takřka graficky. To je vidět například na orámování oken. Trojice oken přízemí bočních rizalitů je opatřena pro Santiniho typickými naddimenzovanými klenáky. Okna piana nobile jsou opatřena celkem čtyřmi variantami suprafenester s dramaticky vzepjatými nadokenními římsami umístěnými ve složitém rytmu ABA-CC-BDB-CC-ABA (vizte schéma fasády).\n\nStřední, tříosý rizalit je prolomen mohutným vznosným portálem vjezdu „střeženého“ dvojicí orlic s rozepjatými křídly z dílny Matyáše Bernarda Brauna. Orlice, které odkazují na rodový erb Kolovratů (v němž se nachází právě orlice), zde v podstatě plní roli tradičních atlantů, jak je můžeme vidět například na protilehlém paláci Morzinském.\n\nNa rozměrných vztyčených volutách rozťatého frontonu portálu je pak umístěna dvojice soch Jupitera a Junony, přisuzovaných též Braunově dílně, avšak velmi pravděpodobně mladších, z doby kolem roku 1750. Po stranách portálu je umístěna dvojice nižších portálků pro pěší, které jsou jakoby stlačeny bezprostředně nad portálky prolomenými mohutnými, vertikálně umístěnými okuly. Celek je v podstatě utvářen jako neklasická variace motivu serliany. Svým vyzněním je také značně expresivní a působí dojmem velikého napětí jednotlivých hmot.\n\nOkno nad portálem je výrazně větší než ostatní okna piana nobile a jako jediné je ukončeno segmentem. Suprafenestra okna je opatřena aliančním znakem Kolovratů, který je však mladším doplňkem z doby kolem roku 1750.\n\nCelé průčelí je pomocí popsaných postupů utvářeno nejen jako velmi reprezentativní a vznosná, ale také velmi dynamická, dramatická a paradoxně chápaná struktura. Střední osa středního rizalitu je jakoby vytlačována vzhůru, zatímco boční osy naopak opticky táhnou masu zdiva k zemi. Celek fasády je k této střední ose výrazně gradován a dramatizován útvary suprafenester piana nobile. Boční rizality pak hrají nejen roli optické protiváhy rizalitu středního, ale zároveň průčelí i opticky zpevňují. Dynamickému a dramatickému chápání průčelí také napomáhá umístění ve strmé, relativně úzké ulici, takže je prakticky vždy vnímáno v radikální perspektivní zkratce.\n\nKoncepce interiéru paláce zjevně vychází již z Martinelliho projektu. Stalo se tak téměř určitě na přání investora, ovšem toto jasné, velkorysé a monumentální řešení bylo nepochybně blízké i Janu Santinimu.\n\nVzhledem k výrazným mladším úpravám se z této koncepce do současné doby dochovalo pouze torzo. Spočívala v užití rozsáhlého, trojlodního vstupního průjezdného vestibulu, z něhož je dodnes přístupné obdélné, příčně situované nádvoří a dvojicemi souměrně umístěných monumentálních schodišť. Byly přístupny též prostory prvního patra, skládající se z čtvercového, dvě patra prostupujícího sálu v přední části středního rizalitu a řady salonů ležících též při uličním průčelí. Samotný sál byl přístupný prostřednictvím obdélné galerie, která vyplňovala prostor mezi oběma schodišti při dvorním průčelí.\n\nV současné podobě je sál přepatrován a zmenšen, jedno barokní schodiště bylo nahrazeno menším, podkovovitým, a dispozice byla doplněna řadou utilitárních příček. V původní podobě se dochoval pouze vstupní vestibul v přízemí. Ten je řešen jako v hloubkovém i příčném směru důrazně rytmizovaný prostor vymezený stěnami pročleněnými křivkově utvářenými nikami a zaklenutý pomocí plackových kleneb. Jednotlivá travé klenby jsou členěna pasy, v podélném směru zdvojenými, a na kápích zdobena pro Santiniho typickými štukovými, bohatě zalamovanými rámci. Volná pole jsou nesena čtyřmi páry toskánských sloupů. Dvojice středních nik je pak zdobena mytologickými sochami ze sochařského ateliéru Antonína Brauna.\n\nDvorní fasáda paláce je poměrně prostá, přestože vychází z členění uličního průčelí. Bohatší architektonické členění má pouze protilehlá stěna původního paláce pánů z Hradce, které však v současné podobě pochází až z 19. století. Před touto stěnou a částečně v nice v této stěně prolomené, je umístěna barokizující kašna osazená zmenšenou kopií Venuše Mélské, pravděpodobně též z 19. století. S bývalým palácem pánů z Hradce je barokní novostavba spojena dvojicí poměrně úzkých křidélek uzavírajících kratší strany příčně obdélného nádvoří.\n\nPo levé straně hlavního průčelí je pak palác spojen s vedlejším kostelem theatinů (Kostel Panny Marie Matky ustavičné pomoci) pomocí kryté, podklenuté chodby, neboť zde byla zřízena oratoř Kolovratů.\nPřevážně renesanční konstrukce bývalého paláce pánů z Hradce se nachází na značně nepravidelné, protáhlé, zhruba lichoběžné parcele kolem dvojice dvorů. Do strmé ulice \"Zámecké schody\", k níž bývalý palác pánů z Hradce přiléhá svou delší stranou a která je skutečně zčásti tvořena kamennými stupni tzv. \"Nových zámeckých schodů\", se palác obrací výstavným renesančním průčelím opatřeným sgrafitovou rustikou, renesančními okny s kamennými tesanými ostěními, zčásti podvojnými a bohatě utvářenými renesančními štíty zdobenými řadou čučků. Průčelí je děleno do tří částí, které se liší především podobou štítů. Zatímco levá část je zdobena renesanční atikou završenou trojicí drobných štítových nástavců, střední část je opatřena jediným rozměrným štítem. Pravá část průčelí pak vrcholí trojicí izolovaně umístěných štítů zdobených bohatě utvářeným ornamentálním sgrafitem. Střední část průčelí včetně krytého mostku, který zde překračuje uličku směřující ke kostelu Panny Marie Ustavičné pomoci a bývalému klášteru Theatinů, je dílem raně barokní přestavby, jak dosvědčuje mj. slavatovský erb umístěný nad portálkem mostku z roku 1678. Raně barokní jsou též šambrány oken střední části.\n\nNa průčelí je též dodatečně osazená pamětní deska malíře Alfonse Muchy oznamující, že zde dotyčný v letech 1911–1924 žil. Další dvě mramorové desky, osazené dnes na štítu střední části, měly původně jiné umístění. Jedna obsahuje erby pánů z Hradce a rodu Ursini, druhá erb Viléma Slavaty a jeho ženy Lucie Otýlie z Hradce.\n\nZajímavé neobarokní průčelí obrácené do nádvoří Santiniho novostavby pochází, s výjimkou již zmíněné raně barokní vyhlídkové věže, z let 1846–47, kdy bylo upraveno podle plánu Jana Bělského. Toto v podstatě pětipodlažní průčelí je rozděleno ve výši druhého patra (které však odpovídá přízemí paláce pánů z Hradce) pavlačí na dvě části. Spodní člení slepá arkáda, horní pilastry vysokého řádu s korintskými hlavicemi a plně vyvinutým kladím, pročleněným pomoci vztyčených volutových konzolek. Také okna třetího a čtvrtého patra jsou rámována kvazibarokně, pomocí podokenních říms a trojúhelných frontonů bez šambrán.\n\nJiž zmíněná raně barokní vyhlídková věž se tyčí zhruba v ose spodního nádvoří paláce. Vyrůstá z jeho střechy, ovšem neobarokní tvarosloví fasády na její existenci v hmotě stavby též reaguje, a to pomocí předstupujícího omítkového pole se slepým obloukem ve druhém a pilastrovými srostlicemi ve třetím a čtvrtém patře. Sama vyhlídková věž je opatřena poměrně vysokým soklem, na který nasedá při nároží dvojice pilastrů nesoucí kompletní kladí, které je však prostupováno na všech stranách rozměrným oknem, rámovaným po způsobu edikuly. Nadokenní římsa je přitom zcela netypicky prohnuta směrem do středu, a to jak horizontálně, tak vůči rovině fasády, jakoby stažena předstupujícím klenákem.\n\nInteriéry staré části Kolovratského paláce jsou od Santiniho novostavby užívány spíše jako pomocné, hospodářské prostory. Jejich výzdoba tomu odpovídá. Až v klasicismu byly dodatečně vytvořeny stáje přiléhající k velikému nádvoří barokní novostavby. Nad ním se nachází původní sklepy paláce pánů z Hradce. Řada místností v přízemí (z hlediska barokní části paláce v úrovni druhého patra) je zaklenuta renesančními klenbami s výraznými hřebínky. V prvním patře jsou zřejmě v mnoha místnostech později zakryté renesanční malované trámové stropy. V několika místnostech se však na stropech dochovala také bohatá raně barokní štuková výzdoba.\n\nPalác pánů z Hradce patří k významným pražským renesančním stavbám. Zajímavá je také jeho raně barokní přestavba, především vyhlídková věž, která svým tvaroslovím prozrazuje účast architekta obeznámeného s dílem Francesca Borrominiho, jímž byl patrně Giovanni Battista Maderna.\n\nNejvýznamnější částí paláce je však barokní novostavba při Nerudově ulici, která patří k nejvýznamnějším barokním palácovým stavbám v Čechách, a to přesto, že je interiér výrazně poškozen mladšími úpravami. Jedná se také o jednu z mála kompletních barokních novostaveb, neboť v té době ještě nebylo běžné prakticky kompletně demolovat starší zástavbu, ale naopak bývalo starší zdivo zcela běžné v maximální možné míře využíváno.\n\nTaké v díle Jana Santiniho patří palác k významným stavbám. Architekt v něm velmi výrazně, například utvářením vstupního vestibulu nebo tvarem suprafenester, navazoval na dílo významného italského barokního architekta Francesca Borrominiho, například jeho Oratorio dei Filippini nebo Collegio di Propaganda Fide (obojí v Římě).\n\nV současnosti sídlí v paláci Italské velvyslanectví.\n\n"}
{"id": "276026", "url": "https://cs.wikipedia.org/wiki?curid=276026", "title": "Vodní hospodářství v Česku", "text": "Vodní hospodářství v Česku\n\nVodní hospodářství v Česku.\n\nPitná voda se získává úpravou surové vody v úpravně vody, která je součástí vodárny. Surová voda se získává v Česku z podzemních (asi 45–55 %) nebo vod povrchových (asi 45-55 %) zdrojů. Z některých zdrojů – zejména podpovrchových – je možné získat pitnou vodu bez úpravy. K úpravě surové vody na vodu pitnou se používají metody fyzikální (např. filtrace) i chemické. Veškeré chemikálie používané pro úpravu vody musejí splňovat přísné zákonné normy. Posledním krokem výroby pitné vody je její hygienické zabezpečení – dezinfekce, jejímž cílem je zničení případných patogenů a vytvoření dezinfekčního rezidua, které má za úkol bránit sekundárnímu nárůstu mikroorganismů ve vodovodní distribuční síti. Dezinfekce se provádí přidáním oxidačního činidla (prostředky na bázi chlóru, ozón) nebo ozářením vody UV zářením.\n\n\nV posledních letech dochází v Česku k neúměrnému přemnožení sinic – cyanobakterií, které jsou nebezpečné nejen pro vodní živočichy a rostliny, ale také pro zdraví obyvatel při rekreaci i vodárenském využití nádrží. V letech 1999 a 2000 dominovaly toxické cyanobakterie v 83 % nádrží v Česku.\n\nHygienické požadavky na pitnou vodu (kontroly, balená voda, chemické, fyzikální a mikrobiologické limity) stanovuje vyhláška Ministerstva zdravotnictví č. 252/2004 Sb.. Byla vydána na základě zákona č. 258/2000 Sb., o ochraně veřejného zdraví.\n\nV Česku je kvalita pitné vody dodávaná vodárenskými společnostmi na velmi vysoké světové úrovni. Eventuální pachuť, zákal či zabarvení vody je způsobeno reakcí dopravované vody s vnitřním povrchem potrubí (které bývá někdy i přes sto let staré) a v drtivé většině případů se jedná pouze o estetickou, nikoli zdravotní závadu.\n\nSpotřeba vody domácnostmi (v litrech na osobu za den):\nSpotřeba vody domácnostmi klesá zejména kvůli růstu cen vody a díky úspornějším spotřebičům. Tento trend narušil rok 2007, kdy celková spotřeba vody v českých domácnostech vzrostla zhruba o 1,5 % na 342,4 milionu m³. Jedním z důvodů je skutečnost, že se na vodovod připojuje stále více lidí.\n\nV roce 2012 bylo v České republice spotřebováno 481 000 000 m³ fakturované vody a bylo za ni zaplaceno 29,7 miliardy Kč. Domácnosti spotřebovaly v průměru 87,9 litru vody na osobu a den. Největší spotřebu na osobu a den měli obyvatelé Prahy (až o 30 % vyšší než celorepublikový průměr). Vodovod v České republice využívalo 9,8 milionu (93,5 %) obyvatel. Délka vodovodní sítě činila 74 141 km.\n\nČištění vody probíhá v čistírnách odpadních vod (ČOV).\n\n\nVodohospodářská infrasktruktura (vodovody, kanalizace) převážné částí obcí v ČR je v majetku obce. Vodohospodářskou infrasktrukturu v ČR mohou provozovat pouze autorizované osoby podle zákona č. 274/2001 Sb.. Majitel a provozovatel mohou být odlišné subjekty. Aktuálně je v ČR přibližně 6500 majitelů a 2500 provozovatelů vodohospodářské infrastruktury obcí (viz Vodárenský informační portál). Někteří z provozovatelů jsou uvedeni v následujícím seznamu.\n\n\n\nPožadavky na jakost vody pro koupání ve volné přírodě upravuje vyhláška Ministerstva zdravotnictví č. 464/2000 Sb.\n\nVodárenský informační portál <nowiki>http://www.vodovod.info/</nowiki>\n\nHistorické\n\n"}
{"id": "276028", "url": "https://cs.wikipedia.org/wiki?curid=276028", "title": "Programované učení", "text": "Programované učení\n\nProgramované učení je vyučovací metoda založená na řízení učební činnosti žáků. Vychází z behaviorismu a neobehaviorismu a ze základního vzorce S-R (stimul-reakce), který zde má podobu U-Z (učení-zpevnění).\n\nVznik této metody je spojen se jmény Sidney L. Pressey a B. F. Skinner. Sidney L. Pressey byl profesorem pedagogické psychologie na Ohio State University. Sestrojil roku 1920 stroj na objektivní testování inteligence. Skutečnosti, že tento stroj nejen testuje, ale také učí, dokázal využít až o několik desetiletí později B. F. Skinner, profesor psychologie na Harvardově univerzitě. V roce 1954 vystoupil na vědecké konferenci v Pittsburghu s přednáškou na téma \"Věda o učení a umění učit se\". V této přednášce představil Skinner jako zastánce neobehaviorismu svou myšlenku řízení výuky.\n\nV současné době mohou ve školách jako vyučovací stroje sloužit počítače. Již ne jako Presseyho jednoúčelový stroj, ale jako univerzální nástroj k realizaci programovaného učení v kombinaci s hypertextem a multimédii.\n\nUčivo je prezentováno v knize nebo vyučovacím stroji a zpracováno do programu podle následujících zásad:\n\n\n\n\n\n\n\n\n\nMemostation Konkrétní implementace programovaného učení.\n\nKromě řady výhod přináší programované učení některá úskalí, mezi něž můžeme zařadit tyto:\n\n"}
{"id": "276029", "url": "https://cs.wikipedia.org/wiki?curid=276029", "title": "Ludvík Horký", "text": "Ludvík Horký\n\nLudvík Horký (15. září 1913 Ruda – 5. ledna 2008 Mostiště) byl český katolický kněz, děkan svatopetrské kapituly (1972–2008) a administrátor brněnské diecéze v období komunistickým režimem vynucené sedisvakance (uprázdnění biskupského stolce) v letech 1972–1990.\n\nLudvík Horký vystudoval klasické gymnázium a následně bohoslovecké učiliště v Brně. Působil jako kaplan v Dačicích (1939–1941), kurát v Psychiatrické léčebně v Brně-Černovicích (1941–1946), středoškolský profesor na gymnáziu v Břeclavi (1946–1954). V době svého profesorství vystudoval Filozofickou fakultu brněnské Masarykovy univerzity. Poté byl farářem při Katedrále svatého Petra a Pavla (1954–1963), v červnu 1963 se stal kanovníkem svatopetrské kapituly a 1. února 1972 byl jmenován jejím děkanem.\n\nPo úmrtí biskupa Karla Skoupého (22. února 1972) komunistický režim nedovolil brněnský biskupský stolec znovu obsadit. Dne 29. února 1972 zvolila svatopetrská kapitula Ludvíka Horkého kapitulním vikářem. Během období této státem vynucené sedisvakance, které skončilo až v roce 1990 nástupem Vojtěcha Cikrleho, byl Ludvík Horký správcem diecéze. Na tuto dobu sám vzpomínal jako na léta, která mu připravila řadu bezesných nocí, starostí a sebezapření, zvláště při mnohých jednáních se zástupci státní správy.\n\nMezi církvi komunistickým Československem vnucenými mimořádnými ordináři byl Ludvík Horký jeden z těch nejméně kompromitovaných a jeho poddajnost časem spíše slábla. S komunistickým režimem vstoupil do otevřeného konfliktu nejpozději na přelomu 70. a 80. let, když se po boku kardinála Tomáška otevřeně postavil proti Sdružení katolických duchovních Pacem in terris a vyslovil se pro jeho zákaz. Když Kongregace pro klérus vydala v roce 1982 dekret \"Quidam episcopi\", který členství kněží v organizacích tohoto typu zakazoval, Horký společně s kardinálem Tomáškem, biskupem Gábrišem a vikáři Kavalem a Garajem kněžím ve své diecézi členství ve sdružení zakázal.\n\nV dubnu 1990 byl jmenován biskupským vikářem a v témže roce ho papež Jan Pavel II. jmenoval apoštolským protonotářem s právem užívat titul monsignore.\n\nPodle tzv. Cibulkových seznamů vedla Státní bezpečnost osobu stejného jména a data narození jako důvěrníka s krycím jménem Horák.\n\n\n"}
{"id": "276036", "url": "https://cs.wikipedia.org/wiki?curid=276036", "title": "AIP", "text": "AIP\n\nAeronautical information publication (česky \"Letecká informační příručka\") je Mezinárodní organizací pro civilní letectví definována jako publikace vydávaná státním orgánem a obsahujícím aeronautické informace potřebné k letecké navigaci v dané zemi.\n\nOd 1. ledna 2008 je AIP České republiky volně přístupná na stránkách Řízení letového provozu České republiky.\n"}
{"id": "276037", "url": "https://cs.wikipedia.org/wiki?curid=276037", "title": "Hemiscorpius", "text": "Hemiscorpius\n\nHemiscorpius je rod štírů čeledi Hemiscorpiidae. Štíři jsou většinou v přírodě hojní. \"Hemiscorpius lepturus\" je jediný nebezpečný štír mimo čeleď Buthidae. Jeho jed není neurotoxický, ale cytotoxický. Bodnutí je podobné účinkům jedu pavouků rodu \"Loxoscelus\". O jedovatosti ostatních druhů není nic známo.\n\n"}
{"id": "276046", "url": "https://cs.wikipedia.org/wiki?curid=276046", "title": "Primáza", "text": "Primáza\n\nDNA primáza je druh DNA-dependentní RNA polymerázy, která se váže k enzymu helikáze, (se kterým vytváří komplex zvaný primozom). DNA primáza je schopná vytvořit podle vzoru v podobě templátové DNA k ní komplementární úsek RNA dlouhý několik nukleotidů, který slouží jako primer pro DNA polymerázu a umožňuje syntézu nového vlákna.\n\nDNA polymeráza nedokáže začít syntézu nového vlákna. Proto se musí nejdříve vytvořit tzv. primer, což je krátký úsek RNA. Od primeru následně začíná samotná replikace DNA. V případě hlavního vlákna DNA směřujícího ve směru od 5' k 3' konci stačí jediný primer pro každou replikační vidlici. Pro druhé vlákno – ve směru 3'-5' – je však nutné vytvořit primer pro každý Okazakiho fragment, což jsou krátké úseky DNA vznikající v důsledku neschopnosti DNA polymerázy přidávat nové nukleotidy ve směru 3'-5'.\n\nPo dokončení syntézy daného úseku nukleáza tyto RNA primery odstraní, DNA polymeráza je nahradí za DNA a ligáza je spojí. Tento krok je nutný ze dvou důvodů:\n\n"}
{"id": "276047", "url": "https://cs.wikipedia.org/wiki?curid=276047", "title": "Bukový vrch", "text": "Bukový vrch\n\nNázev Bukový vrch nese více vrcholů:\n\n\n\n"}
{"id": "276050", "url": "https://cs.wikipedia.org/wiki?curid=276050", "title": "Microsoft Macro Assembler", "text": "Microsoft Macro Assembler\n\nMicrosoft Macro Assembler (zkráceně MASM) je překladač pro rodinu mikroprocesorů x86. Původně byl vytvořen společností Microsoft pro vývoj jejich operačního systému MS-DOS a byl po dlouhou dobu nejpopulárnějším a nejvyužívanějším assemblerem dostupným pro tento operační systém. Podporoval používání maker a prvky strukturovaného programování jako jsou smyčky, volání procedur a alternací (proto je MASM označován jako vysokoúrovňový assembler).\n\nPozdější verze přidaly schopnost sestavit programy z MS-DOSu i pro operační systémy Microsoft Windows. MASM je jedním z mála vývojových nástrojů společnosti Microsoft (jiným je např. NMAKE), která v jedné verzi dokázaly vytvářet jak 16 bitový, tak i 32 bitový kód. Nejdříve podporoval aplikace jen pro MS-DOS, další verze (5.1 a 6.0) podporovaly též operační systém OS/2. Pozdější verze (6.1+) umožňovaly vytvářet aplikace pro Win32 konzoli, které bylo možné za pomoci Phar Lap TNT DOS extenderu provozovat i v prostředí MS-DOSu (kvůli chybě ve verzi 6.1 však nefungovaly ve finální verzi Windows NT).\n\nNa začátku devadesátých let začaly alternativní assemblery jako např. Borland TASM, shareware assembler A86, a (ke konci 90.let) NASM, zabírat podíl na trhu, kde byl převážně MASM. Nicméně, dvě události v pozdních 90. letech umožnily MASMu udržet si většinu svého podílu na trhu: první, Microsoft přestal prodávat MASM jako komerční produkt a začal jej distribuovat \"bezplatně\" jako součást DDK (Driver Development Kit). Za druhé, objevil se balíček MASM32 a Iczelionovy tutorialy Win32, které daly Windowsovským aplikacím možnost programovat v MASM. Později v roce 2000, byl MASM 6.15 uvolněn jako součást procesorového balíku Visual C++, který byl bezplatný. Výsledkem bylo, že všechny verze Visual C++, pozdější než 6.0, zahrnovaly verzi MASM ekvivalentní k verzi Visual C++. Později, ve Visual C++ 2005, se objevila 64bitová verze MASM (souborové jméno bylo ml64.exe). Kombinace těchto událostí a fakt, že existovala široká základna uživatelů s instalovaným MASM, pomohly zpomalit úpadek MASM vůči jiným assemblerům. I dnes je MASM stále populární mezi assemblery na platformách Win32, navzdory konkurenci nových produktů, jako např. NASM a Yasm, FASM, GoAsm, a HLA.\n\nAčkoliv MASM již není komerčním produktem, Microsoft stále pokračuje v jeho podpoře, kvůli široké základně assembly kódů, které existují a jsou využívány interně u samotného Microsoftu. Poslední verze MASM, která byla prodávána jako samostatný balíček, byla verze 6.11. Od chvíle kdy Microsoft přestal MASM samostatně prodávat, přidal několik aktualizací k produktové řadě MASM verze 6.x. Verze 6.15 byla obsažena v balíku Visual C++ 6.0 Processor Pack. Verze 7.0 byla obsažena ve Visual C++ .NET 2002. Verze 7.1 byla obsažena ve Visual C++ .NET 2003. Verze 8.0 byla pak obsažena ve Visual C++ 2005, která také obsahovala verzi, jež mohla kompilovat kód x64.\n\nNěkteré z novějších verzí MASM jsou také obsaženy v různých SDK a DDK společnosti Microsoft. Do budoucna vše nasvědčuje tomu, že další verze MASM budou dodávány s budoucími verzemi Visual C++. Navzdory tomu, že MASM je dnes k dispozici legálně a \"bezplatně\", je nutné mít na paměti, že se stále ještě jedná o komerční produkt, a všechny tyto \"bezplatné\" verze mají jistá omezení použití, která je nutno respektovat.\n\nKromě toho existují i balíčky vyráběné nadšenci, které obsahují kolem MASM celý ekosystém, jako jsou editory, debuggery, linkery, hlavičkové soubory, příklady zdrojových kódů. Často jsou šířeny po internetu svými autory. Microsoft proti těmto autorům nikdy nezasáhl.\n\n\n"}
{"id": "276051", "url": "https://cs.wikipedia.org/wiki?curid=276051", "title": "San Joaquin", "text": "San Joaquin\n\nSan Joaquin () je řeka v Kalifornii na západě USA. Je 564 km dlouhá. Povodí má rozlohu 45 000 km².\n\nPramení v horském hřbetu Sierra Nevada. Protéká jižní částí Kalifornského údolí a ústí do Sanfranciské zátoky. V ústí se stéká s řekou Sacramento.\n\nPrůměrný roční průtok vody činí 138 m³/s.\n\nV povodí řeky se nachází mnoho přehrad. Vodní doprava je možná do vzdálenosti 80 km od ústí. Využívá se na zavlažování.\n"}
{"id": "276055", "url": "https://cs.wikipedia.org/wiki?curid=276055", "title": "Psychický stav", "text": "Psychický stav\n\nPsychický stav je jedním ze tří základních druhů psychických jevů člověka (vedle psychických vlastností a psychických procesů) . Jde o psychický jev s určitým obsahem, jako zloba, radost, celkový psychofyzický stav (vzrušení, útlum, únava) a jiné) či stavy dlouhodobějšího charakteru (frustrace, konflikt, stres apod.).\nNa rozdíl od psychických vlastností jsou psychické stavy dočasné a proměnlivější, na druhou stranu se liší od psychických procesů delším trváním a obsahem.\n\nPsychické stavy mají vliv na psychické procesy (únava omezuje tělesné i mentální výkony).\n\n"}
{"id": "276057", "url": "https://cs.wikipedia.org/wiki?curid=276057", "title": "Manganometrie", "text": "Manganometrie\n\nManganometrie patří mezi titrace založené na oxidačně redukčních reakcích. Titračním činidlem je oxidovadlo, řadí se tedy do skupiny titrací oxidimetrických. Jsou založeny na oxidačních vlastnostech manganistanu draselného jak v kyselém, tak v neutrálním prostředí (příp. i alkalickém). \n\nTitrace se zpravidla provádí v silně kyselém prostředí kyseliny sírové, kyseliny s redukčními účinky (HCl, CHCOOH, ale i HNO), které by navyšovaly spotřebu odměrného roztoku (u HCl by došlo k oxidaci na chlor, kys. octové na oxid uhličitý a u kys. dusičné na redukci na NOx). Při stanovení působí manganistan jako velmi silné oxidovadlo, přičemž se redukuje na ionty manganaté podle rovnice:\nVýhodou manganometrických titrací je skutečnost, že díky intenzivnímu fialovému zabarvení roztoků KMnO není potřeba indikátor. První nadbytečná kapka titrantu se po dosažení bodu ekvivalence projeví růžovým zbarvením titrovaného roztoku. S barevností koncentrovanějších odměrných roztoků manganistanu je spojena ještě jedna zvláštnost. Při odečítání spotřeby v byretě se odečítá horní meniskus, spodní totiž kvůli intenzivnímu zbarvení činidla nelze odečítat.\n\nJako základní látky se pro standardizaci roztoků KMnO používají dihydrát kyseliny šťavelové (COOH)·2HO, šťavelany sodný nebo draselný NaCO, KCO, oxid arsenitý AsO a hexahydrát síranu amono-železnatého\n(NH)Fe(SO)·6HO (Mohrova sůl) nebo zelená skalice, heptahydrát síranu železnatého FeSO.7HO.\n\nV případě přítomnosti chloridových iontů se přidává tzv. Reinhardtův-Zimmermannův roztok, aby nedocházelo k oxidaci chloridů na chlor, což by navyšovalo spotřebu. Titraci se provádí za studena v prostředí kyseliny sírové.\n\nStanovuje se po předchozí redukci na Fe SnCl. Nadbytek SnCl se eliminuje nasyceným roztokem chloridu rtuťnatého.\n\nDále se stanovuje jako Fe soli.\n\nKombinací dvou předchozích metod se napřed stanoví Fe, poté celkové železo po redukci železitých iontů na železnaté.\n\nPo okyselení dusitanu kyselinou sírovou by došlo k rozkladu dusitanu na oxidy dusíku, proto se stanovuje obrácenou titrací, kdy se známý objem manganistanu titruje vzorkem dusitanu. \n\nZe vzorku se šťavelanem amonným vysráží příslušný šťavelan. Ten se po filtraci rozloží kyselinou sírovou a uvolněná kyselina šťavelová se titruje odměrným roztokem manganistanu draselného v prostředí kyseliny sírové.\n\nManganometrie se ke stanovení chemické spotřeby kyslíku ve vodách (CHSK) používá dnes už zřídka, manganometrii v tomto skvěle nahrazuje bichromatometrické stanovení. Manganometricky však lze celkem spolehlivě stanovit řadu organických látek.\n"}
{"id": "276058", "url": "https://cs.wikipedia.org/wiki?curid=276058", "title": "Florius", "text": "Florius\n\nFlorius je společný projekt Unie botanických zahrad České republiky a Botanické zahrady hl.m. Prahy, který se snaží o zpřístupnění genofondu pěstovaných rostlin odborné i laické veřejnosti.\n\nVytvoření společné databáze přístupné po internetu je jeden z klíčových projektů Unie botanických zahrad České republiky a je podmínkou pro taxonomickou revizi sbírek. Pečlivá evidence pěstovaných rostlin je také jedním ze základních předpokladů plnění podmínek vyplývajících z Convention of Biological Diversity (CBD), přijaté v Rio de Janeiro v roce 1992. Vytvoření veřejně přístupné databáze pěstovaných rostlin je v souladu s doporučeními mezinárodních programů BGCI:Global Strategy for Plants Conservation, European Plant Conservation Strategy a International agenda for Botanic Gardens in Conservation i Bonnskými směrnicemi.\n\nEvidenční program začal vznikat konce roku 2005 v Botanické zahradě hl. m. Prahy jako náhrada za zastaralý původní systém Evident (Sekerka 2005). Základem struktury databáze se stala modifikovaná struktura ITF – International Transfer Format, který navrhla na konci 90. let BGCI (Jackson 1998). O nový evidenční systém projevila zájem Unie botanických zahrad České republiky a proto byl Florius dále vyvíjen tak, aby umožňoval připojení dalších uživatelů. \n\nProgram vznikl na základě knihovního systému Clavius, jehož výhodou je ověřená koncepce provozovaná řadu let v knihovnictví ČR. \n\nBěhem roku 2007 se do programu zapojily další botanické zahrady, na konci roku 2007 jich bylo celkem 11.\n\nSystém bohatě využívá referenčních slovníků, které slouží ke sjednocení taxonomie, jmenosloví rostlin i popisu lokalit. Pro vytvoření taxonomického členění rodů, čeledí a vyšších taxonomických jednotek bylo použito klasifikace převzaté podle Angiosperm Phylogeny Website, za základ českého jmenosloví byl vzat Klíč ke květeně ČR. \nSpolečná databáze je přístupná na www.florius.cz. Je zde souhrnný katalog pěstovaných rostlin a katalogy jednotlivých zahrad.\n\nV současné době (rok 2007) jsou k dispozici následující katalogy:\n\nSlovníky slouží především pro standardizovaný, jednotný zápis katalogu. Část slovníků je také přístupná na webových stránkách. Umožňuje vyhledávat taxonomi, zjistit zda vybraný druh je chráněný dle CITES, Natura 2000, Bernskou úmluvou či českou vyhláškou. Obsahuje také české jmenosloví rostlin.\n\nTaxonomické členění rodů, čeledí a vyšších taxonomických jednotek bylo vytvořeno podle Angiosperm Phylogeny Website\n\nJak ve slovnících tak i ve vlastním katalogu jsou lístky s dalšími upřesňujícími údaji - celou taxonomií, synonymikou a odkazy na stupeň ohrožení a ochrany.\n\n\n\n"}
{"id": "276070", "url": "https://cs.wikipedia.org/wiki?curid=276070", "title": "Supertramp", "text": "Supertramp\n\nSupertramp jsou britská rocková skupina, která ve své tvorbě využívá prvky progresivního rocku, hard rocku a soft rocku.\n\nSkupinu založili v roce 1969 Rick Davies a Roger Hodgson a dodnes nahrávají nová alba a koncertují.\n\n\n\n"}
{"id": "276078", "url": "https://cs.wikipedia.org/wiki?curid=276078", "title": "Seznam vládců Moravy", "text": "Seznam vládců Moravy\n\nSeznam vládců Moravy zahrnuje panovníky feudální Moravy od raně středověké Velkomoravské říše. Vládci předchozích útvarů (germánští panovníci z dob stěhování národů, Sámova říše) zde zahrnuti nejsou, jsou uvedeni na stránce Seznam germánských vládců na území Česka a Slovenska.\n\nPo většinu jejích dějin bylo Moravě vládnuto přímo z Prahy (česká knížata, následně králové) či později Vídně (habsburští, následně rakouští císaři); v letech 1197–1253 a 1330/49–1411 však země měla – s občasnými přestávkami – vlastní markraběcí dynastie, sekundogenitury vládnoucích dynastií českých.\n\nPoznámka: Po vyvrácení Velké Moravy Maďary načas mizí téměř veškeré písemné zprávy o Moravě. Žádný domácí pramen není znám a cizí historici si v bouřlivých zvratech doby mocensky nevýznamné Moravy nevšímali.\n\nV období následujících několika desetiletí (asi 906–955) Morava zřejmě tvořila nárazníkové území mezi Čechami a kočovnými Maďary, ovládaná patrně několika místními vládci, o nichž však nic nevíme. (Pozdní barokní tradice uvádí jistého knížete-krále Olga.) Po polovině 10. století došlo k vzestupu přemyslovských Čech a jejich expanzi na východ. Poprvé část Moravy (Olomoucko) k českému knížectví připojil Boleslav I. Asi v roce 1002 obsadily Moravu polské vojenské posádky Boleslava Chrabrého, Moravané pak v následujících dekádách vojensky Chrabrého podporovali v jeho válkách s Říší. Někdy v letech 1019–1029/31 (datace je nejistá) byla Morava dobyta Oldřichem.\n\nPoznámka: Na konci svého života určil Břetislav I., že nejstarší z jeho potomků bude vládnout z Prahy celé zemi (tzv. seniorát) a mladší synové získají území na Moravě. Morava tak byla rozdělena na brněnský a olomoucký úděl; z brněnského se později vydělil úděl znojemský.\n\nZdroj \n\nZdroj \n\nZdroj \n\nPoznámka: Po nástupu Přemysla Otakara II. na trůn byli čeští králové vládci Moravy, ponechávali si titul markraběte.\nJan Lucemburský udělil vládu na Moravě svému synovi Karlovi, čímž ukončil dlouholeté splynutí titulu moravského markraběte s osobou českého krále.\n\nV období husitských válek byl titul markraběte (stejně jako českého krále) často předmětem rozporů.\n\nPo dlouho let se vlády opět ujímají čeští králové.\n\nPoté vládli Moravě vždy čeští králové.\n\nZdroj\nZdroj\n\nV následujících letech Morava administrativně zaniká a je přímo podřízena vládě s prezidentem Československa a následně Česka.\n\n\n"}
{"id": "276083", "url": "https://cs.wikipedia.org/wiki?curid=276083", "title": "Štír hnědožlutý", "text": "Štír hnědožlutý\n\nŠtír hnědožlutý (\"Hemiscorpius lepturus\") je jedovatý štír z čeledi Hemiscorpiidae. Vyskytuje se v Jemenu, Pákistánu, Iráku a Íránu, kde je poměrně rozšířen, ale pro malý vzrůst a jedovatost není chován.\n\nJde o jediného štíra mimo čeleď Buthidae, který je schopen usmrtit člověka. Patří do čeledi Hemiscorpiidae, v níž jsou jinak pouze zcela neškodní štíři s velice slabým jedem. Dříve patřil do čeledi Scorpionidae. Na rozdíl od neurotoxických jedů ostatních smrtelně nebezpečných štírů má jed cytotoxický. Proti jedu neexistuje žádný protijed.\n\nPohlavní dimorfismus spočívá v délce metasomy – samec ji má delší než samice.\n\n"}
{"id": "276099", "url": "https://cs.wikipedia.org/wiki?curid=276099", "title": "Jindřich Heisler", "text": "Jindřich Heisler\n\nJindřich Heisler (1. září 1914 Chrast u Chrudimi – 4. leden 1953 Paříž) byl český surrealistický spisovatel, malíř, výtvarník a překladatel.\n\nJindřich Heisler pocházel z židovské rodiny Heislerů z Chrasti u Chrudimi. Jeho otec František Heisler (1882–1932) byl továrníkem. Matka se jmenovala Vlasta, rozená Vondračková (*1890), mladší sestra Anna se narodila roku 1920. Rodina vlastnila farmaceutickou továrnu a synovi bylo proto určeno vystudovat nejprve pražskou malostranskou reálku a potom chemickou průmyslovku v pražské Betlémské ulici. Školu však nedokončil a maturitu získal na chemické průmyslovce v Banské Štiavnici. Po studiích se vrátil do Chrasti, kde pracoval v rodinné továrně. Otec František Heisler zemřel v roce 1932, Jindřich Heisler se s rodinou přestěhoval do Prahy o čtyři roky později. Zde také nastoupil vojenskou službu.\n\nV roce 1934 vznikla tzv. Skupina surrealistů, jejíž program byl vyjádřen v letáku \"Surrealismus v ČSR\". V roce 1938 se Vítězslav Nezval pokusil o rozpuštění skupiny, ta ale zůstala zachována bez Nezvala. Jindřich Heisler se k ní připojil pod vlivem svých přátel Jindřicha Štyrského a Toyen.\nSestra Jindřicha Heislera uvedla ve svých vzpomínkách, že si bratr postavil okolo roku 1935 poblíž Chrasti chatu, kterou Toyen vyzdobila kresbami. Spolu s Toyen a sestrou pobýval na této chatě v létě 1939 i Jindřich Heisler a řešili možnost vystěhování do Brazílie. Vycestování se neuskutečnilo, chata ani kresby se nezachovaly.\n\nBěhem nacistické okupace, kdy byl surrealismus považován za zvrhlé umění, nemohla být díla surrealistů vydávána. Jindřich Štyrský v průběh okupace zemřel (21. 3. 1942), Jaroslav Ježek emigroval, někteří členové se od surrealismu odvrátili. Toyen se stáhla do ústraní.\n\nPo vyhlášení platnosti Norimberských zákonů na území Protektorátu se Jindřich Heisler ukrýval v bytě Toyen v pražské Krásově ulici. Dalšími osobami, které ho ukrývaly byla jeho matka Vlasta Heislerová (která nebyla židovského původu) a sestra Anna (kterou chránilo smíšené manželství), Karel Teige a další. Falešné doklady mu pomáhal zajistit malíř František Tichý.\n\nPo osvobození v roce 1945 obnovili Toyen a Heisler surrealistickou činnost a vydali v roce 1946 válečné kresby Toyen s textovými doprovody Jindřich Heislera \"Střelnice\" a \"Schovej se, válko!\". Text ke \"Střelnici\" vyšel též v periodiku S. V. U. Mánes \"Volné směry\" v roce 1947. \n\nV březnu 1947 odcestovali oba umělci do Paříže, aby spolupracovali na přípravě \"Mezinárodní výstavy surrealismu\". Pražská replika této výstavy se uskutečnila v Topičově salonu v listopadu-prosinci 1947.\nV letech 1948-1950 vycházela v Paříži surrealistická revue N.E.O.N., na jejíž redakci se Jindřich Heisler podílel. Do Československa se již Jindřich Heisler ani Toyen, se kterou v Paříži žil, nikdy nevrátili.\n\nJindřich Heisler zemřel náhle v Paříži a byl pochován na pařížském hřbitově Pantin (\"Cimetière parisien de Pantin\"). Podle některých zdrojů byl jeho hrob pronajat s koncesí na 30 let; od roku 1984 je tedy pronajat někomu jinému a místo posledního odpočinku Jindřicha Heislera již nelze identifikovat.\n\nV Čechách bylo dílo Jindřicha Heislera po jeho smrti důsledně zapomenuto. O tom, že byl Heisler zastoupen v antologii \"La Poésie surrealiste\" (autor Jean-Louis Bédouin) informovala v roce 1965 Kulturní tvorba pouze uvedením jména a národnosti, skrytého v soupisu mnoha dalších autorů. V roce 1977 vydalo publikaci \"Aniž by nastal viditelný pohyb\" exilové nakladatelství 68 Publishers.\n\nV roce 1999 vyšlo sice souborné vydání jeho literárního i výtvarného díla pod názvem \"Z kasemat spánku\", samostatnou výstavu však ve své vlasti dosud neměl. Sté výročí Heislerova narození (2014) proběhlo v ČR bez povšimnutí.\nMezi významnější posmrtné připomínky Jindřicha Heislera patří:\n\nLiterární dílo Jindřicha Heislera je spojeno s výtvarnou složkou díla Jindřicha Štyrského a Toyen:\n\nOd roku 1943 se Jindřich Heisler více věnoval výtvarným pracem, objektům a začal vytvářet foto-grafiky. Poté, co se usídlil v Paříži, se soustředil na proměnu slova v předměty. Výsledkem jsou jeho \"Knihy-objekty\" (1950–1951) a obrazová \"Abeceda\" (1951).\n\nDíla Jindřicha Heislera jsou též v majetku pařížského Centre Pompidou.\n\n"}
{"id": "276104", "url": "https://cs.wikipedia.org/wiki?curid=276104", "title": "Magic Knight Rayearth", "text": "Magic Knight Rayearth\n\nMagic Knight Rayearth ( 魔法騎士レイアース, \"Madžikku Naito Reiásu\") je manga série od skupiny CLAMP, kterou tvoří Sacuki Igaraši, Ageha Ókawa, Cubaki Nekoi a Mokona. V \"Rayearth\" se prolínají témata dívky s magickými schopnostmi, roboty a paralelními světy.\n\nAnime bylo vydáno v roce 2004 a OVA v 1997.\n\nHikaru Šidó, Umi Rjúzaki a Fú Hóódži jsou tři středoškolačky chodící do rozdílných škol. Společně jedou na školní výlet na Tokyo Tower. Tam jsou oslepeny paprskem světla, uslyší dívčí hlas volající kouzelné rytíře, aby zachránili Cephiro, a následně se dívky objeví na planetě Cephiro. Setkávají se s mistrem mágů Clefem, který jim vysvětlí, že v Cephiro vše ovládají přání, a to buď k lepšímu, nebo horšímu. Obavy v lidských srdcích se zde zhmotňují jako stvůry, kdežto dobře myšlená přání můžou dělat zázraky. Jediná osoba, Pilíř, jejíž přání je silnější než všech ostatních, zodpovídá za zachování bezpečí a míru v Cephiro.\n\nV první části série byla nynější Pilíř, princezna Emeraude, unesena vysokým knězem Zagatem. Dívky mají za úkol tuto princeznu zachránit, pokud se chtějí vrátit zpět na Zemi. Musejí aktivovat tři runové bohy ( 魔神, \"mašin\"). Jako průvodce a ochránce dostanou stvoření Mokonu. Když se dívky dostanou k princezně, zjišťují, že se zamilovala do Zagata, což jí brání se naplno modlit jen pro Cephiro, a proto přivolala kouzelné rytíře, aby ji zabili, poněvadž nikdo v Cephiro ji nemůže zabít.\n\nDruhá část se zabývá komplikacemi, které způsobila smrt Pilíře Cephiro. Tři planety se začaly pokoušet o dobytí planety Cephiro a titulu Pilíře. Pokud nový Pilíř nebude brzy vybrán, celá planeta bude zničena. Hikaru, Umi a Fú jsou proto znovu přivolány do Cephira. V manze se dozvídáme, že Mokona je zodpovědná za jejich návrat a je dokonce i stvořitelem jak Země, tak i Cephira. V anime se vracejí do Cephira jen díky silné touze ještě jednou vidět Cephiro.\n\nKe konci je Hikaru zvolena novým Pilířem, ale ta odmítne, neboť osud planety podle ní nemá spočívat v rukou jediného člověka, který má právo žít svobodně a zamilovat se.\n"}
{"id": "276107", "url": "https://cs.wikipedia.org/wiki?curid=276107", "title": "Susquehanna", "text": "Susquehanna\n\nSusquehanna ( ) je řeka ve státech New York, Pensylvánie a Maryland na východě USA. Je 715 km dlouhá. Povodí má rozlohu 71 000 km².\n\nHlavní severní zdrojnice odtéká z jezera Otsego v Cooperstownu ve státě New York v pohoří Catskill. Teče na západ až jihozápad. Přibírá řeku Unadilla v Sidney a Chenango v centru Binghamtonu. Na předměstí Athens jižně od Waverly poté, co překročí hranici Pensylvánie přibírá Chemung ze severozápadu a mění směr v pravém úhlu mezi Sayre and Towandou. Jihozápadně od Scrantonu přijímá Lackawannu, otáčí se na jihozápad a protéká okolo měst Wilkes-Barre, Nanticoke, Berwick, Bloomsburg a Danville v Appalačském pohoří a na planině Piedmont, přičemž vytváří peřeje. Severně od Northumberlandu nad Sunbury se severní zdrojnice spojuje s vedlejší západní zdrojnicí. Společný tok ústí v Marylandu do zátoky Chesapeake Atlantského oceánu.\n\nNejvyšších vodních stavů dosahuje na jaře, zatímco od září do listopadu je úroveň hladiny nejnižší. Průměrný roční průtok vody u města Harrisburg činí 963 m³/s. Zamrzá na konci prosince a rozmrzá na konci března až na začátku dubna.\n\nNa řece bylo vybudováno mnoho přehradních nádrží. Vodní doprava je možná na dolním toku.\n"}
{"id": "276109", "url": "https://cs.wikipedia.org/wiki?curid=276109", "title": "Jan Sokol (rozcestník)", "text": "Jan Sokol (rozcestník)\n\nJméno Jan Sokol má více osob: \n\n"}
{"id": "276110", "url": "https://cs.wikipedia.org/wiki?curid=276110", "title": "Přímorožec jihoafrický", "text": "Přímorožec jihoafrický\n\nPřímorožec jihoafrický, oryx jihoafrický nebo přímorožec oryx (\"Oryx gazella\") je velká antilopa obývající travnaté oblasti s křovinami a pravé pouště v jihozápadní Africe.\n\nPřímorožec jihoafrický má šedé tělo s plavým nádechem a kontrastně, černě a bíle, zbarvený obličej, ušní boltce, břicho i nohy. Pod boky má také nápadný černý pruh. V kohoutku je více jak metr vysoký, tělo má dlouhé 1,6-2,4 m a dlouhý, černý ocas 45–90 cm. Je to robustní zvíře, které dosahuje hmotnosti 100, maximálně až 210 kg.\n\nObě pohlaví mají šedé kroužkované rohy, které jsou u samců významně větší než u samic. Přímorožci jihoafričtí se mnohdy dělí na dvě populace: severní a jižní. Severní přímorožci mají černě lemované a více do špičky tvarované ušní boltce, zato jižní populace je má více zakulacené.\n\nDíky několika adaptacím - zvláště dlouhodobé výdrži bez vody - dokáže přímorožec jihoafrický přežít i v tvrdých podmínkách, které jsou typické pro pravé pouště. Vodu, kterou získává z velké části z potravy, si v těle udržuje zvláště díky schopnosti nepotit se a nedýchat těžce, také trus je velice suchý. Velká odpolední horka také většinou tráví ve stínu stromů. Žije ve stádech tvořených obvykle deseti až čtyřiceti zvířaty: z jednoho dominantního samce, nemnoho nedominantních samců a z několika samic. Jejich stáda můžeme poměrně často spatřit ve společnosti zeber, gazel nebo jiných turovitých sudokopytníků.\n\nPřímorožec africký se živí téměř vším zeleným porostem rostoucí v jeho přirozeném biotopu. Rád si pochutná i na melounech nebo divokých okurkách.\n\nPodobně jako jiné druhy pouštních antilop se i přímorožci jihoafričtí rozmnožují v obdobích po celý rok, kdy je potrava snadněji a v dostatečném množství dosažitelná. Samice rodí jedno, velice vzácně dvě mláďata po 260-300 dnech březosti. V porostu je skryto následujících 6 týdnů, přičemž ho matka občas navštěvuje a kojí.\n\nSamci jsou proslulí i svou neobvyklou útočností proti svým predátorům, které tvoří zvláště kočkovité šelmy (lvi, levharti), na které často útočí se svými ostrými a nebezpečnými rohy.\n\nPřímorožec africký se ve světě poměrně často chová v zoologických zahradách. V České republice ho můžeme spatřit v Zoologické zahradě Olomouc, Děčín a Dvůr Králové nad Labem.\n\n"}
{"id": "276114", "url": "https://cs.wikipedia.org/wiki?curid=276114", "title": "Meridiani Planum", "text": "Meridiani Planum\n\nMeridiani Planum je pláň na Marsu, situovaná 2 stupně jižně od rovníku. Vyskytuje se v ní neobvykle velké množství šedého krystalického hematitu. Na Zemi se hematit vyskytuje zejména u termálních pramenů nebo ve stojatých vodách. Díky tomu se mnoho vědců domnívá, že právě hematit je indikátorem pradávných vodních pramenů na Marsu. Hematit tvoří vrstvenou sedimentární horninu silnou 200 až 800 metrů. V Meridiani Planum dále najdeme například plochy vulkanického čediče a množství impaktních kráterů.\n\nRoku 2004 se Meridiani Planum stala cílem druhé mise NASA, využívající mobilní robotická vozítka, tzv. \"Mars Exploration Rovers\". Vozítko bylo nazváno \"Opportunity\" (česky \"Příležitost\"). Měl zde přistát i modul mise Mars Surveyor 2001 Lander, který byl však zrušen po předchozích nezdarech Mars Polar Lander a Mars Climate Orbiter.\n\nVýsledky mise \"Opportunity\" naznačily, že v oblasti se v minulosti po dlouhou dobu vyskytovala kapalná voda, pravděpodobně o velké slanosti a kyselosti. Znaky poukazující na tento fakt jsou například šikmé zvrstvené usazeniny, přítomnost malých zakulacených oblázků, dutiny ve skalách a výskyt velkého množství síranu hořečnatého, případně jiných sulfátů (jarosit).\n\n\n\n"}
{"id": "276116", "url": "https://cs.wikipedia.org/wiki?curid=276116", "title": "Mrchožroutovití", "text": "Mrchožroutovití\n\nMrchožroutovití (Silphidae) je čeleď brouků, obecně známých jako \"hrobaříci\" nebo \"mrchožrouti\", obsahující asi 200 druhů. Mnoho druhů je carnivorních (masožravých), některé druhy se živí pouze zdechlinami.\n\nTato čeleď se dělí na dvě podčeledi Nicrophorinae a Silphinae.\n\nRody \"Phosphuga\", \"Ablattaria\" a \"Silpha\" jsou převážně lovci šneků. Do ulity šneka vstříknou trávící šťávy a natrávené maso pak z ulity vysají. Nejvíce rozšířeným evropským druhem je mrchožrout černý (\"Phosphuga atrata\").\nMrchožrouti rodu \"Dendroxena\" (dříve \"Xylodrepa\") loví housenky a jsou užiteční, zatímco mrchožrouti rodu \"Aclypea\" (dříve \"Blitophaga\") jsou považováni za škůdce, protože se přiživují na zahradních rostlinách.\n\nNejznámějšími představiteli čeledi jsou hrobaříci (\"Nicrophorus\" Fabricius, 1775), kteří jsou mrchožrouty.\n\n"}
{"id": "276125", "url": "https://cs.wikipedia.org/wiki?curid=276125", "title": "Engelova křivka", "text": "Engelova křivka\n\nEngelova křivka vyjadřuje vztah mezi celkovým důchodem a nakupovaným množstvím určitého statku. Je pojmenována po německém statistikovi Ernstu Engelovi (1821–1896), který tento vztah začal soustavně studovat. \n\nU normálních statků je křivka rostoucí: čím více peněz má kupující k dispozici, tím větší množství statku si zakoupí. Naopak méněcenný statek vykazuje Engelovu křivku, která od jisté úrovně důchodu klesá: kupující si od tohoto příjmu výše může kupovat pro něho vhodnější ale dražší substitut. \n\nJedním z nejznámějších výsledků, založených na použití této metody, je tak zvaný Engelův zákon, který říká, že rodina je tím chudší, čím větší procento jejích výdajů připadá na potraviny. \n"}
{"id": "276127", "url": "https://cs.wikipedia.org/wiki?curid=276127", "title": "Clyde Tombaugh", "text": "Clyde Tombaugh\n\nClyde William Tombaugh (4. února 1906 Streator, Illinois – 17. ledna 1997 Las Cruces, Nové Mexiko) byl americký astronom, který kromě jiného v roce 1930 objevil trpasličí planetu Pluto.\n"}
{"id": "276130", "url": "https://cs.wikipedia.org/wiki?curid=276130", "title": "Xantoproteinová reakce", "text": "Xantoproteinová reakce\n\nXantoproteinová reakce je reakce používaná pro důkaz bílkovin. Bílkovina se smísí s kyselinou dusičnou (HNO) a zahřívá se k bodu varu. Po zahřátí vzniká žluté zbarvení. Název pochází z řeckého slova \"xantos\" - žlutý.\n\n"}
{"id": "276136", "url": "https://cs.wikipedia.org/wiki?curid=276136", "title": "Didaktické koncepce", "text": "Didaktické koncepce\n\nDidaktické koncepce (koncepce vyučování) je souhrn názorů na výuky, na její smysl a poslání, na možnosti realizace výuky a na záležitosti, vysvětlující podstatu výuky.\n\njejím zakladatelem je Jan Amos Komenský a je založena především na poznávání skutečných jevů a věcí, tedy na vnímání.\n\nEtapy: \n\njejím zakladatelem byl Johann Friedrich Herbart. Jde o koncepci podtrhující procesní stránku vyučování, výuce dává řád a systém.\nHerbart staví vyučovací proces na zpracování představ a pojmů. Podstatou vyučování je vytváření jasných představ, zpracování v pojmy a operace s těmito pojmy. Z vyučování vylučuje praktickou činnost žáků. Zdůrazňuje zkušenost a názor jako pramen poznání, avšak kontakt žáka s poznávanou realitou je pasivní. Aktivita je zúžena na činnost učitele.\n\nDůsledky této koncepce:\n\nSpadá do poválečného období (po druhé světové válce). Za zakladatele se označuje L.S. Vygotskij, který myšlenkový vývoj rozdělil na dvě úrovně a to úroveň aktuálního vývoje tedy aktuální stav dítěte a úroveň nejbližšího vývoje tedy předpokládaný vývoj dítěte.\n\nVyučování, podle této koncepce, může mít účinek pouze tehdy, respektujeme-li zónu nejbližšího rozvoje a odkrýváme-li včasně a účinně zatím skryté dispozice žáků, čímž vlastně předbíháme vývoj žáků.\n\nZásady výuky:\n\nTato koncepce spadá do poloviny 20. století a za jejího zakladatele se pokládá Burrhus Frederic Skinner. Dochází k rozvoji počítačové techniky.\n\nProgramové vyučování je řízené vyučování, při němž se probírají malé, logicky uzavřené úseky učiva (tzv. kroky) a žák je udržován v aktivitě.\nPozitiva této koncepce:\nNegativa této koncepce:\n\nZakladatelem byl John Dewey, který tuto koncepci založil na zásadě, že hlavním kritériem poznávání je činnost (zkušenost). Úkolem výchovy v této koncepci je rozvoj aktivity žáků a řešení praktických životních problémů. Dochází k odmítání pevných osnov a jednostranného intelektuálního výcviku. Proti verbalismu je zde postavena činnost a praktická zkušenost.\n\nTato koncepce říká, že všichni žáci mohou zvládnout učivo, pokud se přizpůsobí vyučování subjektu učení, a to v tempu vyučování a ve způsobu řízení výuky. Podmínkou úspěšné výuky je aby žák nebyl omezován v čase, aby mu bylo umožněno individuální tempo učení a aby odpovídaly vhodné podmínky.\n\n"}
{"id": "276140", "url": "https://cs.wikipedia.org/wiki?curid=276140", "title": "Luzon", "text": "Luzon\n\nLuzon je největší ostrov Filipín. Nachází se v severní části souostroví. Má velmi členité pobřeží s množstvím poloostrovů a zálivů zvláště v jižní části. Na západě jeho břehy omývá Jihočínské moře, na jihu Suluské moře, na východě Filipínské moře a na severu Luzonský průliv. Má rozlohu 104 688 km² a žije na něm 39 500 000 obyvatel (2005).\n\nNa ostrově jsou dvě hlavní horská pásma Centrální Kordilera (s nejvyšším štítem Pulong – 2928 m) a Sierra Madre. Na ostrově je mnoho činných sopek: (Mayon, Taal, Banahao, Bulusan, Pinatubo).\n\nNejvětší města jsou Manila, Quezon City, Baguio, Cabanatuan, Batangas.\n"}
{"id": "276144", "url": "https://cs.wikipedia.org/wiki?curid=276144", "title": "Katalog", "text": "Katalog\n\nKatalog je vhodně uspořádaný seznam, výčet či soupis navzájem různých entit stejného významu, povahy, charakteru, účelu apod. Katalog může mít fakticky různou formu, zvláštním případem katalogu je např. kartotéka (neboli lístkovnice), může se jednat o publikaci, tedy o klasické tištěné dílo (knihu, brožuru apod.). V moderní době se uživatelé počítačů setkávají se specializovanými katalogy v podobě adresářů (složek) obsahujících informace o souborech v úložištích dat, obecnější katalogy jsou obsaženy v některých datových souborech a databázích. Ke šíření informací katalogového charakteru v počítačových sítích slouží adresářové služby.\n\nPraktickými příklady běžných katalogů jsou např. jízdní a letové řády, matematické, fyzikální, chemické a technické tabulky, seznam hudebních skladeb apod.\n\nKatalog uspořádaných dvojic, zpravidla seřazený, je označován jako číselník. Pomocí nich se identifikátoru, typicky ID-číslu, přiřazuje hodnota. Jsou jimi například:\n\nJedná se také o starší literární pojem, kdy se v antické literatuře jednalo např. o veršovanou skladbu (či její část), jež měla formu výčtu jmen.\n\n"}
{"id": "276146", "url": "https://cs.wikipedia.org/wiki?curid=276146", "title": "Eckartsau", "text": "Eckartsau\n\nEckartsau (česky \"Krcov\") je městys s 1 150 obyvateli v okrese Gänserndorf v Dolním Rakousku.\n\nEckartsau leží v jižní části Moravského pole na okraji Národního parku Donau-Auen ve Weinviertelu. Rozloha obce činí 48,97 km². 24,53 procent rozlohy je zalesněných.\n\nKatastrálními obcemi jsou Eckartsau, Kopfstetten, Pframa, Wagram an der Donau a Witzelsdorf.\n\nJiž kolem roku 1180 existuje zmínka o místě s názvem \"Ekkartsovve\". Protože se nachází v srdci Rakouska, Dolním Rakousku, podílelo se na proměnlivých Dějinách Rakouska. Dnešní velká obec Eckartsau vznikla v roce 1971 z obou střediskových obcí Eckartsau a Witzelsdorf a tří vesnických obcí Kopfstetten, Pframa a Wagram an der Donau. Wagram an der Donau, dříve \"Kroatisch-Wagram\", vznikla chorvatským osídlením po turecké invazi v roce 1529. Poutní místo Kopfstetten byl původně zmíněn poprvé v roce 1233 jako \"Chopstetten\". Pframa byla v dokumentech poprvé zmíněna již v roce 1025 jako \"Fruhmanaha\" a je tak jednou nejstarších osad na Moravském poli. Witzelsdorf byl znám jako \"Wizilinesdorf\" patrně již okolo roku 1083.\n\nPo výsledku sčítání lidu roku 2001 činil počet obyvatel 1179. V roce 1991 měla obec 1140 obyvatel, v roce 1981 1046 a v roce 1971 1093 obyvatel.\n\nStarostou obce je Josef Lukacs, vedoucí úřadu Franz Ista.\n\nV obecní radě je celkem 19 křesel, obsazených po volbách do obecního zastupitelstva ze 6. března 2005 takto:\nÖVP 13, SPÖ 6, ostatní 0.\n\nNezemědělských pracovišť bylo v roce 2001 36, zemědělských a lesnických provozů zvýšení v roce 1999 93. Počet výdělečně činných v místě bydliště činil po sčítání lidu v roce 2001 514. Míra zaměstnanosti činila v roce 2001 okolo 45,46 procent.\n\nV blízkosti obce se nachází zámek Eckartsau.\n\nV sezóně 2006/2007 se družstvo SCG-Eckartsaus stalo Mistrem v 2. třídě „Marchfeld“.\n\n"}
{"id": "276147", "url": "https://cs.wikipedia.org/wiki?curid=276147", "title": "Eckartsau (zámek)", "text": "Eckartsau (zámek)\n\nZámek Eckartsau je lovecký zámeček přestavěný z původního hradního základu. Nachází se v obci Eckartsau na dolnorakouském Moravském Poli.\n\nPůvodní stavba byl čtyřboký vodní hrad. První zmínka však nebyla o hradu, nýbrž o rodu rytířů Eckartsauerů. Ti byli poprvé jmenováni jako vlastníci v jisté darovací listině Irnfrieda z Rötelsteinu, jemuž hrad na Braunsburgu u Hainburgu patřil, a je zde uveden jako klášter Klosterneuburg. V listině byl zmíněn jistý \"Jindřich (Heinrich) des Ekkarisowe\" jako svědek darování. Rod Eckartsauerů měl vůči řezenskému klášteru lenní povinnost.\n\nRytířský rod během času získal v okolí hradu tržní právo, pozemky i další hrady. V minoritském kostele ve Vídni, kde jsou pochováni nejváženější zemští občané, si nechali rytíři z Eckartsau zřídit hrobku.\n\nKonrád z Eckartsau podpořil rakouského vévodu Albrechta V., a když nastoupil již jako 14letý vladařství, byl jím velkoryse podporován. Za vlády Friedricha III. bylo sice panství zdejších rytířů opět oloupeno a pleněno, na druhou stranu byl také Jiří (Georg) z Eckartsau sám loupeživým rytířem.\n\nVilém (Wilhelm) z Eckartsau byl posledním z Eckartsauerů, jenž měl pouze dceru Appolonii. Té připadl zámek a panství Eckartsau v roce 1507 dědictvím. Její synové však panství po smrti matky prodali (1571) Jiřímu svobodnému pánovi z Teuffelu.\n\nV následujících dvou stoletích se majitelé často měnili, a to až do roku 1720 kdy zámek koupil František Ferdinand hrabě Kinský. Podle plánů Josefa Emanuela Fischera z Erlachu nechal původní hrad přestavět na dnešní lovecký zámek.\n\nV roce 1760 jej získal František Štěpán Lotrinský, manžel Marie Terezie. V roce 1797 byl zámek převeden do c. a k. rodinného majetkového fondu. Po smrti Marie Terezie však zámek očividně zpustl. Jižní a východní část byly odstrněny. Teprve za arcivévody Františka Ferdinanda byl v letech 1896 a 1897 generálně opraven a stržené části budov byly znovu vystavěny. Rovněž zámecký park byl nově upraven.\n\nNa významu získal zámek znovu, když zde císař Karel I. a jeho žena Zita trávili poslední dny svého panování před jejich nuceným odchodem do exilu. 13. listopadu 1918 předal Karel své písemné zřeknutí se výkonu vlády v Uhrách maďarské delegaci.\n\nDnes je zámek, jenž leží v Národním parku Donau-Auen, majetkem Republiky rakouské a je spravován Rakouskými spolkovými lesy.\n\nMezi zámky ležící na území Moravského pole patří ještě zámek Niederweiden a zámek Hof.\n\n"}
{"id": "276149", "url": "https://cs.wikipedia.org/wiki?curid=276149", "title": "Granulit", "text": "Granulit\n\nGranulit je regionálně vzniklá, metamorfovaná hornina, která vzniká při vyšších teplotách a různých tlacích během regionální metamorfózy. Patří do granulitové facie. Velikost zrna se pohybuje od střední po hrubé a barvu mívá granulit nejčastěji hnědošedou až tmavě šedou, popřípadě bílou. Jedná se o těžkou horninu, často s granoblastickou strukturou (většina minerálů vytváří stejně velká zrna, která jsou do sebe zaklesnutá).\n\nHorninu tohoto typu definoval Johann Heinrich Gottlob Justi v roce 1757 a označil ji jako \"namiester stein\" (podle Náměšti nad Oslavou), později ji označil jako \"weisstein\".\n\nPokud je granulit usměrněný a páskovaný, je označován jako leptit.\n\nV některých jiných jazycích se pod termínem granulit rozumí některé druhy granitů případně jakékoliv horniny granulitové facie.\n\nGranulity mohou vznikat z leukokrátních granitů, kyselých výlevných hornin, případně arkóz (ty potom patří mezi parabřidlice) ve velkém rozmezí tlaků, od nízkých po vysoké (do 12 kbar). Teplota jejich vzniku se pohybuje od 700 do 900 °C, někdy i více. K takovým podmínkám dochází nejčastěji během extrémního zhrubnutí kůry, v kořenových zónách orogénu (hloubka 7 až 45 km), nebo při extrémním přehřátí kůry, např. v důsledku magmatismu pronikajícímu z oblasti svrchního pláště nebo spodní kůry. Granulity mohou vznikat i z bazických hornin, tento typ je označován jako tmavé granulity.\n\nNa povrchu Země se vyskytuje granulit pouze vzácně. Většinou jej lze nalézt buď jako xenolit v magmatických horninách nebo v horských pásmech.\n\nGranulit se skládá především z bezvodých minerálů:\nVýjimečně jsou zastoupeny i jiné minerály:\n\nV Českém masivu se nacházejí například v oblasti moldanubika na Šumavě. Ve světě jsou známy ze Saska, okolí měst Roßwein a Penig, Rakouska, kde tvoří celé pohoří Dunkelsteinerwald, ale i ze Skotska či Indie.\n\nGranulity nemají zvláštní využití, někdy jsou používány jako stavební kámen či kamenivo.\n"}
{"id": "276151", "url": "https://cs.wikipedia.org/wiki?curid=276151", "title": "Éric Abidal", "text": "Éric Abidal\n\nEric Abidal (* 11. září 1979, Lyon) je bývalý francouzský fotbalista a reprezentant. Nastupoval jako levý či střední obránce.\nKariéru ukončil v prosinci 2014 v Olympiakosu Pireus.\n\nVe své kariéře hrál hlavně za Olympique Lyon a Barcelonu, vyhrál celkem 22 titulů, včetně dvou trofejí Ligy mistrů.\n\nAbidal reprezentoval Francii na dvou šampionátech – obsadil druhé místo na Mistrovství světa ve fotbale 2006 v Německu a zúčastnil se závěrečného turnaje Mistrovství Evropy ve fotbale 2008 (EURO 2008) v Rakousku a Švýcarsku.\n\nSvoji kariéru zahájil Éric Abidal ve špičkovém francouzském klubu Paris Saint-Germain FC. Pak přešel do AS Monaco, do Lille OSC a poté do Olympique Lyonnais. V letním přestupním termínu 2007–2008 ho do svého dresu získala španělská FC Barcelona za 15 milionů eur.\n\nV roce 2011 musel podstoupit nutnou operaci nádoru na játrech. Operace se zdařila a Abidal už po půl roce mohl nastoupit do finále Ligy mistrů, kde mu symbolicky kapitán Carles Puyol předal pásku, aby Abidal byl prvním, kdo zvedl pohár nad hlavu. Začátkem roku 2012 se ale u něj opět objevily komplikace a musel mu být vpraven nový kus jater, který mu daroval jeho bratranec. Dne 6. dubna 2013 se Abidal vrátil na fotbalový trávník v Barceloně. Nastoupil v 70. minutě do zápasu proti RCD Mallorca.\n\nDne 29. května 2013 na tiskové konferenci oznámil, že mu klub neprodlouží smlouvu a že tedy v Barceloně končí. Staronové angažmá našel v AS Monaco. V červenci 2014 odešel do řeckého klubu Olympiakos Pireus.\n\nV prosinci 2014 oznámil ve věku 35 let ukončení profesionální kariéry. V roce 2018 se stal sportovním ředitelem FC Barcelona.\n\nAktualizováno 26. února 2012\n\n\n"}
{"id": "276153", "url": "https://cs.wikipedia.org/wiki?curid=276153", "title": "Złotnická přehrada", "text": "Złotnická přehrada\n\nZłotnická přehrada je údolní přehradní nádrž v Dolnoslezském vojvodství v Polsku. Byla postavena na řece Kwise těsně nad Leśniańskou přehradou. Přehradní jezero je dlouhé 7 km a 120 ha velké. hráz je vysoká 23 m, postavená v roce 1924 a zadržuje 11 miliónů m³ vody.\n"}
{"id": "276154", "url": "https://cs.wikipedia.org/wiki?curid=276154", "title": "Lamproit", "text": "Lamproit\n\nLamproit je intruzivní, magmatická hornina vyznačující se velkou hrubostí zrna a tmavě šedou barvou. Horniny nejčastěji tvoří lávové proudy nebo žíly, výjimečně potom diatrémy (trubkovitá tělesa), která vznikají na okraji starších štítů. \n\nLamproit někdy obsahuje částice diamantů. Jeho složení je bohaté na draslík a chudé na oxid křemičitý (45–55 %). Je si tak velmi podobný s kimberlitem a lamprofyrem.\nMinerály obsažené v laproitu jsou:\nV menší míře potom:\n\nV Austrálii v oblasti Kimberley produkovala lamproitová trubka až 40 % objemu světové těžby diamantu.\n"}
{"id": "276157", "url": "https://cs.wikipedia.org/wiki?curid=276157", "title": "Leśniańská přehrada", "text": "Leśniańská přehrada\n\nLeśniańská přehrada ( ) je údolní přehradní nádrž v Dolnoslezském vojvodství v Polsku. Byla postavena na řece Kwise u města Leśna. Je 140 ha rozlehlá. Přehradní hráz je vysoká 30 m, postavená v roce 1907 a zadržuje 15 miliónů m³ vody.\n\nZłotnická přehrada\n"}
{"id": "276158", "url": "https://cs.wikipedia.org/wiki?curid=276158", "title": "NFPA 704", "text": "NFPA 704\n\nNFPA 704 jsou normy standardní v USA založené Národním sdružením protipožární ochrany. Určují se tzv. \"Ochranným kosočtvercem\", který používají zaměstnanci pohotovosti k rychlému a jednoduchému určení rizik způsobených rizikovými materiály.\n\nČtyři části jsou typicky zbarvené. Modrá barva označuje pole pro zdravotní rizika, červené pro hořlavost, žluté pro chemickou reaktivitu a bílé pro speciální kód specifického rizika. Kolonky pro zdraví, hořlavost a reaktivitu mají hodnotu od 0 (žádné riziko) do 4 (velké riziko).\n\nBílé pole může obsahovat několik symbolů:\n\n\n\"Poznámka: Pouze symboly W a OX/OXY jsou oficiální symboly NFPA 704. Ostatní symboly jsou občas použity na neoficiálních baleních.\"\n\n\n"}
{"id": "276166", "url": "https://cs.wikipedia.org/wiki?curid=276166", "title": "Gete", "text": "Gete\n\nGete (francouzsky ) je řeka v Belgii, levý přítok Demeru. Teče směrem od jihu k severu.\n\nGete vzniká poblíž města Zoutleeuw soutokem zdrojnic \"Grote Gete\" („Velká Gete“) a \"Kleine Gete\" („Malá Gete“). Teče v délce asi 12 kilometrů k městu Halen kde se vlévá do Demeru. Tvoří historickou hranici mezi Lutyšským biskupstvím a Brabantským knížectvím.\n\nZdrojnice \"Velká Gete\" pramení ve vesnici Perwez. Její délka je 51 km. Protéká obce Jodoigne, Hoegaarden a Tienen.\n\nPramen řeky \"Malá Gete\" je ve vesnici Ramillies. Na řece leží obce Orp-Jauche, Hélécine a Zoutleeuw.\n"}
{"id": "276168", "url": "https://cs.wikipedia.org/wiki?curid=276168", "title": "Sachalinská oblast", "text": "Sachalinská oblast\n\nSachalinská oblast ( , \"Sachalinskaja oblasť\") je federální subjekt Ruska (oblast) zahrnující Sachalinský ostrov a Kurilské ostrovy.\n\nAdministrativní centrum a současně největší město v oblasti je Južno-Sachalinsk se zhruba 180 tisíci obyvateli. Oblast tvoří vnější hranici Ochotského moře a je součástí Dálněvýchodního federálního okruhu.\n\nNěkteré části Sachalinské oblasti (čtyři nejjižnější ostrovy Kurilských ostrovů) nárokuje Japonsko jako součást svého území.\n\nSachalinská oblast se skládá z ostrovů ležících v severním Pacifiku. Nejvyšším bodem je sopka Alaid (2 339 m n. m.) na Atlasově ostrově v Kurilském souostroví.\n\nPodnebí je zde chladné, přímořské s výraznými rozdíly mezi severními a jižními částmi (průměrná roční teplota je na severu -1,5 °C, na jihu +5,3 °C).\n\nOblast leží ve dvou časových zónách, převážná část má čas UTC+11, pouze Severokurilský rajón má UTC+12.\n\nOblast má vysoký potenciál přírodních zdrojů. Jde především o energetické zdroje - černé uhlí na Sachalinu, ropa a plyn na pobřeží a v šelfových vodách. Z odhadovaných zásob se těží jen malé množství, přesto se koncem nultých let jednadvacátého století ročně těžilo 3,7 mil. t černého uhlí, 15,4 mil. t ropy a 19 mld. m³ zemního plynu.\n\nKromě těžebního průmyslu má význam námořní rybolov (v r. 2010 bylo uloveno 550 tis. t ryb) a dřevozpracující průmysl, jehož finálními výrobky je převážně řezivo. Výroba stavebních hmot má jen místní význam, stejně tak i potravinářský průmysl s výjimkou výroby produktů z agaru, která má vysoký podíl na celoruské výrobě.\n\nKlíčový význam pro oblast má letecká doprava. Jediným mezinárodním letištěm je \"Chomutovo\" u Južno-Sachalinska. Létá se odtud do Číny (Charbin), Japonska (Tokio, Sapporo), Korey (Soul). Kromě hlavních vnitrostátních linek (jako Moskva, Chabarovsk, Vladivostok atd.) se zde provozují linky lokálního významu, především na Kurilské ostrovy.\n\nV Sachalinské oblasti je 8 námořních přístavů, z nichž nejvýznamnějším je Cholmsk se dvěma terminály - Sachalinským západním námořním přístavem s ročním obratem 2,5 mil. tun a Cholmským námořním obchodním přístavem s obratem 2 mil. tun. K důležitým přístavům patří dále Poronajsk (hlavní základna rybářských lodí), Korsakov (osobní trajekt do Wakkanai v Japonsku) a na severu Sachalinu Moskaljvo, který zamrzá po sedm měsíců a má roční obrat 15 tis. tun.\n\nNa Sachalinu jsou železniční trati o celkové délce 805 km. Vedou převážně po východním pobřeží a jejími krajními stanicemi jsou Nogilki na severu a Šachta-Sachalinskaja na jihu. Z trati odbočuje několik větví k významným sídlům. Rozchod kolejí, který je z historických důvodů většinou japonský úzký 1 067 mm, je v současnosti (2012) upravován na ruský standard 1 520 mm. Trať je s pevninou propojena železničním trajektem Cholmsk – Vanino. Od padesátých let se plánuje propojení s pevninou. Investiční náklady na most a nezbytnou trať jsou odhadovány no 230 mld. rublů. Celkový objem přepravy po železnici byl v r. 2010 3,5 mil. t a 1,1 mil. osob.\n\nAutomobilová doprava má širší význam pouze na Sachalinu, celkový objem přepravy v oblasti byl v r. 2009 3,4 mil. t a 32 mil. osob. Silniční síť není hustá a kromě místní dopravy je využívána především ke svozu dřeva, případně přepravě stavebního materiálu pro těžební průmysl.\n\nPočet obyvatel je dle sčítání lidu z 2010 497 973.\n\nPokud jde o etnické skupiny, jsou Rusové zdaleka největší skupinou následováni Korejci, Ukrajinci a celou řadou menších národností. Při posledním sčítání v roce 2010 nedeklarovalo svoji národnost 24 035 osob. Kromě národností uvedených v tabulce níže zde žijí i další skupiny s podílem menším než 0,06 %. V oblasti bylo zaznamenáno 127 odlišných etnických skupin, přičemž se 219 obyvatel identifikovalo jako etničtí Japonci.\n\nPůvodními etniky Sachalinské oblasti jsou Nivchové (na Sachalinu) a Ainuové, kteří však nedávno přestali mluvit svým původním jazykem. Data pro populaci Ainuů nejsou dostupná; Ainuové mohou být jednak zahrnuti v kategorii \"Ostatní\", nebo je možné, že se přihlásili k japonské národnosti.\n\nTabulka níže uvádí největší sídla v Sachalinské oblasti (bez aglomerace) podle sčítání v r. 2010 a vzestup nebo pokles v porovnání s předchozím sčítáním.\n\nPůvodními obyvateli Sachalinské oblasti jsou Nivchové a Orokové, kteří obývají severní oblasti Sachalinu. Kromě nich zde také žili Ainuové kteří obývali jih Sachalinu a Kurilské ostrovy.\nOstrov Sachalin byl odedávna v čínské sféře vlivu a Kurily, přinejmenším jejich jižní ostrovy, se dostaly do japonské sféry počátkem 17. století. Za dynastie Ming vyslali Číňané na Sachalin v roce 1616 400 vojáků, ale později posádku zrušili. Díky tomu nic nebránilo Japoncům, a později ani Rusům, aby ostrov osidlovali. Japonské sídlo Ootomari bylo založeno v roce 1679. V sedmnáctém století dorazili do oblasti také první evropští cestovatelé, z nichž nizozemský mořeplavec Martin Gerritsz de Vries proplul podél východního japonského pobřeží až k jižním Kurilám a dále k východnímu pobřeží Sachalinu, aniž by objevil některé důležité průlivy, takže Hokkaidó i Sachalin považovali Evropané za součást kontinentu. Teprve Jean-François de La Pérouse objevil v r. 1787 pro Evropany průliv mezi Hokkaidem a Sachalinem, a přestože neproplul Tatarským průlivem, považoval Sachalin za ostrov. Tímto průlivem proplul jako první japonský mořeplavec \"Mamija Rinzó\" v r. 1809, dva roky poté, co Japonci vyhlásili nad Sachalinem svrchovanost (a opakovaně tak učinili v r. 1845).\n\nOd 18. století byli Rusové trvale přítomni na pobřeží Ochotského moře a přes Kamčatku pronikli až na kurilský ostrov Iturup. Sachalin začali intenzivně osidlovat až poté, co v r. 1849 Tatarský průliv objevil i ruský mořeplavec Gennadij Něvelskoj. Ruští osadníci zde velmi rychle založili uhelné doly, zřídili správu, školy, vězení a kostely. Přes trvající čchingské nároky na Sachalin podepsaly Rusko a Japonsko v r. 1855 Šimodskou dohodu, která aniž by určila jasné hranice, deklarovala, že Rusové mohou obývat Sachalin na severu a Japonci na jihu. Na druhé straně hranice v Kurilských ostrovech byla vymezena pevně mezi ostrovy Urup a Iturup. V té době, během Krymské války, proniklo do Ochotského moře britské loďstvo a poplenilo mnoho pobřežních osad. Teprve Pekinskými dohodami se Čína v r. 1860 vzdala nároků na Sachalin.\n\nV Petrohradské smlouvě uzavřené v roce 1875 se Japonsko vzdalo nároků na Sachalin a vyměnilo je s Ruskem za Kurilské ostrovy. Po prohrané Rusko-japonské válce odstoupilo Rusko Portsmouthským mírem (1905) Japonsku část ostrova jižně od 50. rovnoběžky. Sachalinská oblast vznikla v r. 1932 jako jednotka pro správu severního Sachalinu a byla zprvu součástí \"Dálněvýchodního kraje\" a po jeho rozdělení v r. 1938 součástí Chabarovského kraje. V samém závěru druhé světové války vypukla sovětsko-japonská válka, během níž v druhé polovině srpna 1945 Rudá armáda obsadila jižní část Sachalinu a Kurilské ostrovy a jejímž výsledkem bylo mimo jiné zabrání těchto území Sovětským svazem. Na obsazených územích byla v r. 1946 zřízena \"Jihosachalinská oblast\" a ta byla 2. ledna 1947 sloučena se Sachalinskou oblastí, která byla vyňata ze správy Chabarovského kraje a stala se správní jednotkou RSFSR.\n\nSanfranciská mírová smlouva, kterou Japonsko v r. 1952 uzavřelo mír s většinou spojenců a ve které se zřeklo svrchovanosti nad jižní části Sachalinu, nebyla Sovětským svazem podepsána. Teprve po smrti Stalina byla v r. 1956 podepsána společná sovětsko-japonská deklarace, která ukončila válečný stav mezi oběma stranami. Navíc se obě strany zavázaly pokračovat v jednáních s cílem uzavřít mír, po čemž měl Sovětský svaz navrátit Japonsku Habomajské ostrovy a ostrov Šikotan. Přestože platnost této deklarace Rusko v r. 2004 potvrdilo, není mezi oběma státy podepsána žádná mírová smlouva a status Kurilských ostrovů zůstává sporný, což je hlavní překážkou v japonsko-ruských vztazích.\n\n Oficiální web oblasti\n"}
{"id": "276169", "url": "https://cs.wikipedia.org/wiki?curid=276169", "title": "Polarimetrie", "text": "Polarimetrie\n\nPolarimetrie je optická metoda analytické chemie, založená na měření optické otáčivosti – stočení roviny polarizovaného světla opticky aktivní látkou.\n\nOpticky aktivními látkami se nazývají látky, které nelze prostým otáčením ztotožnit s jejich zrcadlovým obrazem. Nejčastější příčinou nesouměrnosti molekuly je přítomnost asymetrického neboli chirálního uhlíku, což je uhlík nesoucí čtyři odlišné substituenty.\n\nPravo a levotočivé látky se označují jako enantiomery (antipody), smícháním těchto izomerů v poměru 1:1 vznikne opticky neaktivní racematická směs. I když se jedná o stejnou látku, mají oba antipody rozdílný index lomu.\n\nSvětelný paprsek lze popsat jako vlnu kmitající ve všech rovinách. Polarizováním ji lze změnit tak, aby kmitala pouze v jedné rovině. Zařízení, ve kterém dochází k polarizaci světla, se nazývá polarizátor.\n\nElektrická složka světla po odrazu kmitá kolmo na rovinu, v níž leží dopadající a odražený paprsek. Úplná polarizace nastane pouze při dosažení Brewsterova úhlu dopadu, závisejícího na indexu lomu.\n\nPolaroid je speciální filtr, který z paprsku světla propustí složku kmitající v pouze jedné rovině. Ostatní složky jsou polaroidem absorbovány.\n\nNěkteré pevné látky (např. islandský vápenec) se z hlediska šíření světla chovají anizotropně a rychlost světla je v nich v různých směrech různá. Paprsek světla, který dopadne na krystal této látky, se rozdělí na dva lineárně polarizované paprsky, kmitající v rovinách na sebe kolmých. V praxi se tyto dva paprsky od sebe oddělí odrazem na řezu, dělícím polarizátor na dvě části. Řádný paprsek kmitá kolmo na rovinu a odráží se řezem polarizátoru mimo, zatímco mimořádný paprsek prostupuje polarizátorem dál. Na tomto principu je založen Nicolův hranol, nejpoužívanější polarizátor.\n\nPolarimetr je přístroj sloužící k měření optické otáčivosti.\n\nJako silný zdroj světla se používá například sodíková výbojka. Ze světla se poté filtrem vymezí pouze úzký interval vlnových délek. V polarizátoru se světlo přemění na lineárně polarizované. To je poté vedeno kyvetu se vzorkem opticky aktivní látky, kde dochází ke stočení jeho roviny. Úhel otočení se detekuje analyzátorem, podobným polarizátoru.\n\nPolarimetr s automatickým analyzátorem jej natáčí o stejný úhel, o který vzorek v kyvetě stáčí světlo, čímž je dosaženo nulové intenzity světla dopadající na detektor (např. fotonásobič).\n\nJednodušší přístroje pracují jako polostínové. Do horní poloviny dráhy paprsku je umístěn Nikolův hranol, který je vůči polarizátoru natočený o stínový úhel. Zorné pole dalekohledu je tak rozděleno na horní a dolní polovinu, každou o jiné intenzitě. Ručním natáčením analyzátoru se dosáhne stejné intenzity v obou polovinách a může se odečíst úhel otočení.\n\nMezi úhlem otočení roviny a koncentraci opticky aktivní látky je přímá úměra. Vztah lze vyjádřit jako formula_1, kde \"α\" je úhel otočení, \"<nowiki>[α]</nowiki>\" měrná otáčivost při teplotě \"t\" a vlnové délce dubletu D sodíkové výbojky (589,3 nm), \"l\" je tloušťka vrstvy opticky aktivní látky v decimetrech a \"c\" koncentrace látky v g/ml. Pro stanovení koncentrace lze tedy použít metodu kalibrační křivky.\n\nPolarimetricky se například kontroluje čistota směsí chirálních látek, měří koncentrace sacharidů v cukrovarnictví a potravinářském průmyslu a ve farmacii a biochemii se touto metodou stanovují bílkoviny, steroidy, vitamíny či alkaloidy.\n"}
{"id": "276173", "url": "https://cs.wikipedia.org/wiki?curid=276173", "title": "Secchiho deska", "text": "Secchiho deska\n\nSecchiho deska je kotouč o průměru 30 cm rozdělený na 4 kvadranty, střídavě bílé a černé barvy. Ponořením desky do vody se stanovuje její průhlednost. Deska se spouští až do hloubky, ve které není možné rozeznat barvy jednotlivých kvadrantů. Odečtená hloubka po splynutí barev je považována za průhlednost.\n\n\n"}
{"id": "276175", "url": "https://cs.wikipedia.org/wiki?curid=276175", "title": "Puma Swede", "text": "Puma Swede\n\nPuma Swede, vlastním jménem Johanna Jussinniemi (* 13. září 1976 Stockholm, Švédsko) je švédská pornoherečka. Do povědomí diváků se zapsala díky blonďatým vlasům a obrovským silikonovým prsům.\n\nNarodila se finským rodičům ve Stockholmu, kde strávila celé své dětství. Je švédské národnosti, avšak sama o sobě prohlašuje, že je něco mezi – tzv. Švédko-Finka.\n\nNež v roce 2004 opustila své rodiště a vydala se do USA, živila se jako prodejce výpočetní techniky, také pracovala jako fotomodelka či tanečnice. Následně dostala možnost zahrát si ve filmech pro dospělé, nejprve točila jen lesbické scény pro studio AntiInnocence Video, debut ve scénách „boy-girl“ přišel rok po jejím příjezdu do Ameriky ve snímku SCHOOL OF HARDCORE, se kterým naplno rozjela dráhu pornoherečky. Na kontě má více než 110 filmů a několik ocenění, nejznámějšími jsou AVN award nebo XBiz award za Web babe/starlet of the year.\n\n"}
{"id": "276182", "url": "https://cs.wikipedia.org/wiki?curid=276182", "title": "Řepka", "text": "Řepka\n\nŘepka má více významů:\n\n\n\n"}
{"id": "276183", "url": "https://cs.wikipedia.org/wiki?curid=276183", "title": "Aginskoje", "text": "Aginskoje\n\nAginskoje ( ) je sídlo městského typu a administrativní centrum Aginského burjatského autonomního okruhu v Zabajkalském kraji v Ruské federaci. Leží v údolí řeky Aga (přítok Onon golu, povodí Amuru). Žije zde 13 879 lidí (sčítání 2008), v roce 1989 to bylo 9286 obyvatel, 7200 v roce 1967. Aginskoje nemá status města - správně se jedná o „Posjolok“ (Посёлок – sídlo).\n\nAginskoje bylo založeno v roce 1811, ale již v roce 1781 zde sídlili v rámci svého polonomádského života Burjaté.\n\n"}
{"id": "276191", "url": "https://cs.wikipedia.org/wiki?curid=276191", "title": "Aulis Sallinen", "text": "Aulis Sallinen\n\nAulis Sallinen (* 9. dubna 1935) je finský skladatel vážné hudby. Komponuje v moderním, ale ne experimentálním hudebním stylu. Vystudoval Sibeliovu akademii, kde ho učil například slavný finský autor Joonas Kokkonen. Mezi jeho nejslavnější zakázky patří například skladby pro Kronos Quartet. Mimo jiné napsal 6 oper, 8 symfonií, nespočet koncertů a komorních skladeb. Roku 1978 získal cenu Severské rady za svou operu \"Ratsumies\" (Jezdec na koni).\n\nSallinen se narodil v Salmi, v oblasti obsazené Sovětským svazem, když mu bylo devět let. V dětství se učil na housle a klavír, oblíbil si jazz i klasickou hudbu. Jako dítě byl neobyčejně kreativní, spoustu času trávil pouhou improvizací. Poté co začal své skladby zapisovat, se rozhodl nastoupit na Sibeliovu akademii, kde byl pod dozorem mnoha prestižních osobností.\n\nPo vystudování Sallinen přijal místo učitele skladby na Sibeliově akademii a pokračoval v tvorbě. Ve 25 letech byl jmenován do čela Finského rozhlasového symfonického orchestru. O deset let později se stal ředitelem \"Rady finských skladatelů\". Ačkoli šlo o uznávaného profesora a člena mnoha vrcholných organizací, jeho hudba se stále nedostala do veřejného povědomí. Zlom nastal až v momentě, kdy byl finskou vládou jmenován \"Profesorem živých umění\", což mu umožnilo získat finanční prostředky a věnovat se tak víc tvorbě.\n\nPo získání titulu Sallinen věnoval spoustu času své hudbě. Vzkřísil tradiční formy a harmonie, ale spojuje je velmi moderními způsoby. Obdržel nespočet zakázek od renomovaných hudebních skupin. Složil osm symfonií, založených např. na baletu \"Pán Prstenů\", nebo na dvou středověkých finských skladbách ze starého sborníku \"Piae Cantiones\". Napsal šest oper a je známý složením titulní skladby alba \"Winter was hard\" smyčcového kvarteta Kronos Quartet.\n\nAčkoli Sallinenův život zůstává stále poměrně zastřen tajemstvím, jde o všeobecně velmi uznávaného skladatele.\n\n\n\n\n\n\n"}
{"id": "276193", "url": "https://cs.wikipedia.org/wiki?curid=276193", "title": "Gilles Lipovetsky", "text": "Gilles Lipovetsky\n\nGilles Lipovetsky (* 24. září 1944, Millau) je francouzský filosof, sociolog, esejista a profesor v Grenoblu.\n\nSnaží se o analýzu dnešní postmoderní a hyperkonzumní společnosti. Mimo jiné tvrdí, že člověk v dnešní době prodělává antropologickou mutaci, která z něj postupně před našima očima činí tvora narcisticky, hédonisticky a individualisticky založeného. Člověk je čím dál víc zotročován svou slabou vůlí, podléhá tlaku společnosti (např. v diktátu módy) a žije povětšinou sám, protože láska k druhému člověku je pro něj nesnesitelným jařmem. \n\n\n"}
{"id": "276195", "url": "https://cs.wikipedia.org/wiki?curid=276195", "title": "Klimax (rozcestník)", "text": "Klimax (rozcestník)\n\nSlovo klimax není zcela jednoznačné, může znamenat:\n\n\n\n"}
{"id": "276196", "url": "https://cs.wikipedia.org/wiki?curid=276196", "title": "Timogenes elegans", "text": "Timogenes elegans\n\nTimogenes elegans je největší štír čeledi Bothriuridae a je největším jihoamerickým štírem. Vyskytuje se v Argentině, Bolívii a Paraguayi. Má tmavší zbarvení než \"Timogenes dorbignyi\". Dorůstá až 120 mm. Přestože je velice zajímavý, velký a málo jedovatý, není příliš často chován.\n"}
{"id": "276200", "url": "https://cs.wikipedia.org/wiki?curid=276200", "title": "Pórovina", "text": "Pórovina\n\nPórovina je keramika s bílým pórovitým střepem, složením blízká porcelánu. Liší se menším množstvím taviv (živců) a nižší vypalovací teplotou, takže slinovací proces neproběhne do úplného zhutnění, což se projeví až pětinásobnou nasákavosti oproti porcelánu. Kaolin je ve směsích z části nahrazen tzv. pórovinovými jíly, které mají bělavou barvu a vyznačují se dobrou plasticitou. Složení směsí se mění v širokých mezích a některé druhy póroviny obsahují také vápenec. Technologie výroby je podobná jako u porcelánu a vypalovací teplota se pohybuje mezi 1100-1200°C. Glazuje se nízkotavitelnými borito-olovnatými glazurami. Z póroviny se vyrábějí především obkladačky a sanitární keramika.\n"}
{"id": "276202", "url": "https://cs.wikipedia.org/wiki?curid=276202", "title": "Hamilton (Bermudy)", "text": "Hamilton (Bermudy)\n\nHamilton je hlavním městem Bermud. Leží na hlavním ostrově Velká Bermuda (\"Great Bermuda\") v dobře chráněném přírodním přístavu. Sídlí zde guvernér a vláda. Počtem obyvatel Hamilton ustupuje druhému bermudskému městu, St. George's. V samotném Hamiltonu žije oficiálně pouze 969 obyvatel (v roce 2000), ovšem Bermudy mají vysokou hustotu zalidnění (1216 ob./km²), a tak na město navazují další sídla, z nichž dojíždí lidé do Hamiltonu za prací.\n\nHamilton byl založen v roce 1790. Město bylo pojmenováno po Siru Henry Hamiltonovi, který byl bermudským guvernérem v letech 1786 až 1793. Hlavním městem se stal v roce 1815.\n\nVe městě je bývalá vojenská pevnost, muzeum a anglikánská katedrála, která byla postavena v roce 1897.\n"}
{"id": "276205", "url": "https://cs.wikipedia.org/wiki?curid=276205", "title": "San Juan (Portoriko)", "text": "San Juan (Portoriko)\n\nSan Juan je největší a hlavní město Portorika, přístav na severním pobřeží ostrova. V roce 2010 zde žilo 395 326 obyvatel. Představuje ekonomické, vzdělávací, administrativní, kulturní, správní centrum ostrova.\n\nSan Juan leží v tropickém podnebném pásu. Průměrná roční teplota se pohybuje kolem 27 °C, roční srážkový úhrn činí 1 290 mm.\n\nMěsto se řadí mezi nejstarší Evropany založené osady v Americe. Prvním guvernérem Portorika byl v roce 1508 jmenován Juan Ponce de León, téhož roku založil první osadu \"Caparra\". Ta se nacházela zhruba 2 km ve vnitrozemí. O rok později část španělských kolonizátorů přesídlila na novou lokalitu blíže moři – současné historické jádro San Juanu, které se nachází na ostrově o rozloze 7,8 km², který je od hlavního ostrova oddělen zhruba 100 m širokým průlivem. Toto přesídlení z Caparry na blízký menší ostrov skončilo v roce 1521, kdy nová osada obdržela jméno „San Juan Bautista“ na počest Jana Křtitele. Město bylo tedy oficiálně založeno 28 let po objevení Ameriky Kryštofem Kolumbem.\n\nBěhem koloniálního období byl San Juan jedním ze styčných bodů španělské přítomnosti v Karibiku. San Juan hrál ochranou roli pro španělské lodě ve východní části Antilského souostroví. Již v roce 1533 začala výstavba městského opevnění. Zdejší přístav hojně využívaly lodě, které pluly mezi Španělskem a Novým světem; San Juan byl zastávkou obchodních lodí, které do Evropy dopravovaly zlato a stříbro ze španělských kolonií. Město bylo častým cílem útoků pirátů a korzárů (např. v roce 1595 na San Juan zaútočil Francis Drake). Portoriko zůstalo španělskou kolonií až do roku 1898, kdy po španělsko-americké válce přešlo pod správu USA.\n\nV roce 1983 byla na seznam světového dědictví UNESCO zapsána skupina historických staveb v San Juanu. Oficiální název dle UNESCO je „La Fortaleza a Národní historické místo v San Juanu na Portoriku“ ( \"La Fortaleza and San Juan National Historic Site in Puerto Rico\"). Jedná se o stavby především vojenského charakteru – pevnosti San Felipe del Morro a San Cristóbal, menší pevnost El Cañuelo. La Fortaleza dnes slouží jako sídlo portorického guvernéra. Kromě vyjmenovaných staveb pod ochranu UNESCO patří i část zachovalých hradeb. Jako celek představují unikátní příklad evropské vojenské architektury přizpůsobené podmínkám Nového světa.\n\nSan Juan je dopravní uzel celého ostrova. Nachází se zde moderní přístav, mezinárodní letiště Luise Muñoze Marína a od roku 2005 je zde provozován 17,2 km dlouhý systém metra s 16 stanicemi – Tren Urbano. Z města vycházejí pozemní komunikace rozbíhající se po celém ostrově.\n\n"}
{"id": "276206", "url": "https://cs.wikipedia.org/wiki?curid=276206", "title": "Domažlické úmluvy", "text": "Domažlické úmluvy\n\nDomažlické úmluvy je termín používaný pro kompromisní jednání mezi Janem Lucemburským (1310 - 1346) a českou vyšší šlechtou. Poté, co v roce 1310 nastoupil Jan na český trůn, si na něm šlechta vymohla určité ústupky a privilegia, shrnutá v tzv. inauguračních diplomech (1310, pro Moravu 1311).\n\nJan Lucemburský však tyto úmluvy nerespektoval a porušoval je. Tato situace vyvrcholila v roce 1315, kdy šlechta hrozila králi občanskou válkou. Nový konflikt hrozil poté, co v témže roce král zajal vlivného představitele šlechty Jindřicha z Lipé.\n\nKompromisem mezi šlechtou a králem bylo uzavření domažlických úmluv 24. dubna 1318. Toto smíření zprostředkoval římskoněmecký král Ludvík Bavorský (1314-1347), v té době spojenec Jana Lucemburského. Domažlické úmluvy potvrzovaly privilegia, stanovená inauguračními diplomy a znamenaly faktickou kapitulaci Jana Lucemburského jako českého vladaře. Vlády v Čechách se ujal Jindřich z Lipé († 1329) a Jan pobýval v Čechách velice málo.\n\nS tímto krokem nesouhlasila jeho manželka Eliška Přemyslovna, jejímž spojencem byl další vlivný český šlechtic Vilém Zajíc z Valdeka. Spor panovníka a královny vyvrcholil v roce 1319 dobytím Lokte a internací Elišky na Mělníce.\n\n"}
{"id": "276207", "url": "https://cs.wikipedia.org/wiki?curid=276207", "title": "Centruroides", "text": "Centruroides\n\nCentruroides je rod amerických štírů čeledi Buthidae. Nejrozšířenějším druhem je Centruroides gracilis, který obývá celý původní areál výskytu rodu, kromě Ekvádoru. Mnoho druhů je částečně synantropních, což způsobilo jejich značné rozšíření. C. gracilis se dostal na Kanárské ostrovy. V Africe C. gracilis a C. margaritatus vytvořili rozmnožující se populace. C. limbatus je do Česka někdy zavlečen s banány z Kostariky. Mláďata i samotní štíři mnoha druhů jsou velmi odolní a proto je nutné zabránit jejich útěku, jehož jsou mistry. Z hlediska druhů je rod velmi početný.\n"}
{"id": "276208", "url": "https://cs.wikipedia.org/wiki?curid=276208", "title": "Kompozice", "text": "Kompozice\n\nSlovo kompozice nebo komposice (z lat. compositio = složení, skladba) se užívá ve smyslu skladba, složenina, rozmístění, rozvržení, uspořádání, a to konkrétně:\n\n\n\n\n\n"}
{"id": "276209", "url": "https://cs.wikipedia.org/wiki?curid=276209", "title": "Typ 4 Či-to", "text": "Typ 4 Či-to\n\nTyp 4 Či-to byl nejlepším japonským tankem vyrobeným za druhé světové války. Projekt vznikl roku 1944, ovšem vzhledem k neschopnosti japonského průmyslu bylo do konce války vyrobeno pouze 6 prototypů (2 dokončené). K bojovému nasazení nedošlo.\n"}
{"id": "276211", "url": "https://cs.wikipedia.org/wiki?curid=276211", "title": "IPTV", "text": "IPTV\n\nIPTV neboli televize přes internetový protokol je systém, kde jsou služby digitální televize šířeny prostřednictvím IP protokolu přes počítačové sítě, což může být součástí dodávky širokopásmového připojení. Použití technologií pro počítačové sítě je hlavní rozdíl IPTV od klasického plošného nebo kabelového vysílání.\n\nPro domácí uživatele je IPTV často poskytována v souvislosti s Video on Demand (\"VoD\"). Obchodní spojení IPTV, VoIP a přístupu k Internetu je označováno jako služba \"Triple Play\" (se současným mobilním přístupem pak \"Quadruple Play\"). IPTV je často dodávána v uzavřené síťové infrastruktuře nebo firemní LAN na rozdíl od internetové televize (tzv. webcasting, streaming).\n\nVysílání IPTV má 2 hlavní formy architektury: volné a s poplatkem. V červnu 2006 bylo k dispozici 1300 volně přístupných IPTV kanálů. Tento sektor je rychle rostoucí a hlavní celosvětové televizní vysílače přenášejí jejich vysílací signál přes internet. Tyto volně dostupné IPTV kanály vyžadují ke sledování IPTV vysílání pouze internetové připojení a zařízení umožňující připojení k internetu. Použít lze zařízení jako je osobní počítač, HDTV připojenou k počítači nebo dokonce 3G mobilní telefon.\n\nV prosinci 2005 se nezávisle vytvořená mariposaHD stala prvním originálním IPTV vysíláním dostupným v HDTV formátu. Různé webové portály nabízejí přístup k těmto volně přístupným IPTV kanálům. Některé uvádějí sponzorovanou dostupnost televizních seriálů jako např. Ztraceni a Zoufalé manželky jako indikátory toho, že se IPTV stává stále rozšířenější. \n\nProtože IPTV využívá standardních síťových protokolů, slibuje nižší náklady pro operátory a nižší ceny pro uživatele. Používání set-top boxů s širokopásmovým připojením k internetu umožňuje dělení videa do domácností efektivněji než běžný koaxiální kabel. ISP aktualizují své sítě, aby přinesly vyšší rychlosti a aby poskytovaly HDTV kanály.\n\nIPTV využívá obousměrný digitální vysílací signál posílaný přes přepínanou telefonní nebo kabelovou síť prostřednictvím širokopásmového připojení a set-top boxu naprogramovaného tak, že může zpracovat divákovy požadavky na přístup k mnoha dostupným médiím.\n\nIPTV pokrývá obojí - živé televizní vysílání stejně dobře jako uložené video (Video on Demand, video na vyžádání). Přehrávání z IPTV vyžaduje buď osobní počítač nebo set-top box připojený k TV. Video obsah je většinou komprimovaný za použití buď MPEG-2 nebo MPEG-4 kodeku. Takto předzpracovaný obsah je potom posílán pomocí MPEG transportního tokového protokolu přes IP multicast v případě standardně vysílané televize (tj. vysílání více divákům současně) nebo přes IP Unicast v případě Video on Demand. \n\nPro zpracování obrazu se stále více využívá nově vydaný (MPEG-4) H.264 kodek, který tak nahrazuje starší MPEG-2 kodek.\n\nNa úrovni síťové vrstvy se pak typicky používá IP multicast za pomoci standardního IGMP protokolu v případě standardního televizního vysílání. Pro video na požádání pak protokol RTSP.\n\nZaložení na IP platformě nabízí podstatné výhody, zahrnující schopnost spojit televizi s dalšími IP založenými službami jako jsou vysokorychlostní internet a VoIP (Voice over IP, hlasové služby přes IP). Celistvost těchto služeb muže znamenat pro ISP tolik tíženou výhodu před konkurencí.\n\nZaložení na IP platformě také umožňuje udělat zážitky ze sledování TV interaktivnější a osobnější. Dodavatel může např. zahrnout interaktivního programového průvodce, který divákovi pro jeho spokojenost dovolí vybrat film podle názvu nebo jména herce, nebo funkci obraz v obraze, která mu dovolí přepínat kanály bez opuštění programu, který sleduje. Diváci mohou být schopni vyhledat statistiku hráče zatímco sledují sportovní přenos, nebo ovládat zaměření kamery.\n\nVoD je zkratkou pro Video on Demand (video na požádání). VoD povoluje spotřebiteli prohlížet online programy nebo katalogy filmů, dívat se na trailery (ukázky) a posléze si vybrat označený záznam pro přehrání. Přehrávání vybraného filmu začne téměř okamžitě na počítači nebo TV klienta.\n\nTechnicky, když spotřebitel vybere film, individuální (unicast) připojení je nastaveno mezi dekodérem spotřebitele (Set-top box nebo PC) a dodávajícím streamovacím serverem. Signalizace pro pauzu, zpomalené nebo zrychlené záběry je zajištěna pomocí RTSP (Real Time Streaming Protocol).\n\nNejběžnější kodeky používané pro VoD jsou MPEG-2, MPEG-4 a VC-1.\n\n"}
{"id": "276212", "url": "https://cs.wikipedia.org/wiki?curid=276212", "title": "Nu:Logic", "text": "Nu:Logic\n\nNu:Logic je spolupráce mezi drum and bassovými producenty a bratry Danem Greshamem () a Mattem Greshamem (Logistics). Jejich první projekt \"\"Warriors/Not The Only One\"\", vydaný roku 2003, byl také prvním počinem Matta Greshama, díky kterému se dostal k hraní pro Hospital Records, kde roku 2004 vydávají \"\"Weapons of Mass Creation Vol. 1\"\". Po vydání tohoto alba se Logistics a Nu:Tone vydávají každý na vlastní sólovou dráhu.\n\n"}
{"id": "276214", "url": "https://cs.wikipedia.org/wiki?curid=276214", "title": "Uživatelem definovaná funkce", "text": "Uživatelem definovaná funkce\n\nUživatelsky definovaná funkce, taktéž UDF (z anglického User-Defined Function), představuje funkci, kterou definuje sám uživatel programu nebo prostředí.\n\nUživatelsky definované funkce se zpravidla používají při strukturovaném programování, kdy se při řešení úloh krom vestavěných funkcí používají i funkce uživatelsky definované. Použití shodné uživatelsky definované funkce je vesměs pomalejší, než použití shodné, vestavěné.\n\nV SQL databázích poskytují uživatelsky definované funkce způsob rozšíření, který může být volán a vyhodnocován přímo v SQL dotazech. SQL standard rozšiřuje mezi skalárními a tabulkovými funkcemi. Skalární funkce vrací pouze jedu hodnotu (nebo NULL) zatímco tabulková funkce vrací tabulku. Tabulka může mít dle charakteru funkce jeden či více sloupců a vracet žádný či více řádků výsledku.\n\nUživatelsky definované funkce se v SQL deklarují pomocí příkazu codice_1. Například funkce pro výpočet druhé mocniny může vypadat takto:\n\nTakto definovanou funkci lze použít jako výraz v SQL dotazech a to v místech, kde se používá většina vestavěných funkcí včetně SELECT dotazů, kde je funkce vyhodnocována v každém řádku dotazu. Na příklad dotaz z tabulky hodnot \n\nvrátí v jednom sloupci hodnotu a v druhém její druhou mocninu. V těle funkce lze použít konstrukcí jazyka PL/SQL.\n\nNěkteré databáze (například Firebird) pomocí uživatelských funkcí zpřístupňují externí knihovny, napsané v běžných programovacích jazycích. V takovém případě vypadá deklarace následovně (příklad definice funkce ltrim z externí knihovny IB_UDF dodávané společně se serverem):\n\nTakto definovaná funkce je zpravidla rychlejší, než uložená procedura se stejnou funkcionalitou. \n\n"}
{"id": "276215", "url": "https://cs.wikipedia.org/wiki?curid=276215", "title": "John McCain", "text": "John McCain\n\nJohn Sidney McCain III. (29. srpna 1936 Coco Solo, Panamské průplavové pásmo – 25. srpna 2018 Cornville, Arizona) byl americký politik, člen Republikánské strany a senátor za stát Arizona. Byl veteránem války ve Vietnamu. V roce 2008 za Republikánskou stranu kandidoval v prezidentské volbě, kterou vyhrál jeho soupeř, kandidát Demokratické strany Barack Obama.\n\nNarodil se v rodině amerického důstojníka Johna S. McCaina, Jr. (1911–1981) v roce 1936 na americké vojenské základně v Panamském průplavovém pásmu, které v té době bylo výsostným územím USA. Jeho otec i dědeček byli oba čtyřhvězdičkovými admirály válečného námořnictva USA. Také jeho starší sestra Sandy a mladší bratr Joe působili na různých postech válečného námořnictva.\n\nV roce 1951 se rodina McCainů usadila v severní Virginii. Tehdy 15letý John McCain vystudoval v roce 1954 episkopální střední školu v Alexandrii. V roce 1958 ukončil studium na Námořní akademii Spojených států v Annapolis.\n\nVálky ve Vietnamu se účastnil od roku 1967 jako námořní letec. V červenci téhož roku bylo jeho letadlo v Tonkinském zálivu ještě před vzlétnutím z paluby mateřské lodi zasaženo při neúmyslném odpálení rakety. McCain unikl z letadla chvíli před tím, než jedna z bomb na palubě jeho letadlo rozmetala. Během následného požáru zahynulo 132 členů posádky, sám McCain byl střepinami zasažen do nohy a do hrudi.\n\nO tři měsíce později byl sestřelen nad Hanojí při náletech na Severní Vietnam během operace Rolling Thunder. Stihl se katapultovat a se zlomenou nohou a rukou byl zajat. Propuštěn byl po více než pěti letech, když odmítl výměnu za Vietnamce zajatého armádou USA. V zajetí byl mučen a dva roky strávil na samotce, kde se pokusil spáchat sebevraždu. Po návratu do USA prošel rekonvalescencí a vrátil se do služby. Od doby zajetí měl trvalé psychické i fyzické následky. Nebyl schopen zvednout ruce výš než před sebe.\n\nZa svou službu obdržel celkem pět vysokých amerických vojenských vyznamenání.\n\nPo odchodu z armády vstoupil do politiky. V roce 1982 byl zvolen do Sněmovny reprezentantů a v roce 1986 byl zvolen senátorem za stát Arizona. Tuto funkci poté pětkrát obhájil ve volbách v letech 1992, 1998, 2004, 2010 a 2016.\n\nVětšinou podporoval politiku republikánské administrativy prezidenta Ronalda Reagana, ale postavil se např. proti Reaganově snaze vetovat americké ekonomické sankce vůči rasistickému režimu v Jihoafrické republice. Později se např. zasazoval o vyšší zdanění cigaret spolu s demokratickou administrativou prezidenta Billa Clintona.\n\nSkandál zvaný \"Keating Five\" propukl v roce 1989 na pozadí širší úvěrové krize, která se v té době ve Spojených státech odehrávala, a týkal se korupce a machinací při získávání finančních příspěvků na politickou kampaň.\n\nMcCain byl spolu s dalšími čtyřmi senátory USA (A. Cranston, D. DeConcini, J. Glenn a D. W. Riegle) obviněn z korupce způsobené záměrně liknavou intervencí v případu banky Lincoln Savings & Loans, jejíž předseda Charles H. Keating se dopouštěl účetních podvodů a překračoval kvótu banky pro přímé investice (podle pozdějšího vyšetřování o 615 milionů dolarů). Keating byl velmi blízkým McCainovým přítelem (několikrát i s rodinami trávili společně dovolenou na Bahamách) a taktéž přispěvatelem na jeho politickou kariéru (v letech 1984–1989 převedl na jeho účet cca 112 tisíc dolarů).\n\nV několika setkáních, kterých se McCain a další čtyři senátoři účastnili, na ně Keating tlačil, aby zdrželi, zmírnili nebo úplně zvrátili výsledek vyšetřování. McCain měl možnost proti Keatingovi zasáhnout, ale místo toho jej začal obhajovat – napsal několik dopisů úředníkům Bílého domu a bankovním dohlížitelům. Banka Lincoln S&L následně zkrachovala a poté byla vykoupena státem. Tato operace stála daňové poplatníky 2 miliardy dolarů (v rámci krize ostatních úvěrových bank 3,4 mld dolarů). Drtivá většina z 23 tisíc vkladatelů do Lincoln S&L přišla o všechny své úspory.\n\nNa podzim 1990 začal skandál zkoumat senátní výbor pro etiku. McCain byl výborem vyslýchán, nakonec z aféry vyšel jen s pokáráním. Jeden ze závěrů výboru pro etiku uvádí, že „senátor McCain předvedl ubohý úsudek při intervenci s regulátory“. McCain se stal kritikem sponzorských darů obřích korporací politickým stranám, ale dál hájil deregulaci a mechanismy volného trhu.\n\nV republikánských primárkách v roce 2000 se pokoušel o prezidentskou nominaci, ale byl poražen Georgem Bushem.\n\nJohn McCain byl jedním z kandidátů pro prezidentské volby v roce 2008. Bývalý starosta New Yorku Rudy Giuliani, který byl zpočátku považován za favorita primárek, se vzdal kandidatury po špatných výsledcích v prvních primárkách a stranických shromážděních a doporučil svým voličům právě Johna McCaina. Během 5. února 2008 získal McCain výhrou v 9 státech většinu delegátů, což z něho učinilo jasného favorita primárek. Na konci února 2008 získal přes 1 200 delegátů národní republikánské konvence, což mu zaručilo potřebný počet hlasů pro oficiální prezidentskou nominaci za Republikánskou stranu. Předstihl tak v tu chvíli nerozhodnuté demokraty a hlavně vyhrál poměrně nečekaně, neboť mnoho analytiků tehdy preferovalo jiné republikánské kandidáty jako byl Mitt Romney. Ostatní republikánští kandidáti postupně stáhli svou kandidaturu.\n\nV den svých 72. narozenin McCain oznámil, že jeho spolukandidátkou na post viceprezidentky USA se stala guvernérka státu Aljaška, Sarah Palin. Ta tak byla druhou ženskou kandidátkou pro tento úřad. První byla Geraldine Ferraro za Demokratickou stranu.\n\nMcCain dlouho v průzkumech veřejného mínění ztrácel na kandidáta demokratů Baracka Obamu. Poprvé jej v průzkumech předstihl v srpnu 2008 poté, kdy spustil svoji negativní kampaň, v níž napadal svého rivala a přirovnával jej k celebritám typu Paris Hilton nebo Britney Spears. Demokraté později odpověděli podobnou negativní kampaní a McCain opět v průzkumech ztrácel.\n\nPo republikánském sjezdu počátkem září McCain získal v průzkumech veřejného mínění převahu nad svým oponentem o 4 procenta hlasů. I politologové citovaní samotným USA Today, který si průzkum objednal, ale uvedli, že podobné nárůsty v podpoře voličů bývají po sjezdech obvyklé a většinou dlouho netrvají.\n\nOd počátku října do volebního dne proběhly tři televizní celostátně vysílané debaty mezi prezidentskými kandidáty a jedna mezi kandidáty na viceprezidenta. Debaty trvaly přibližně hodinu a půl; moderátor debaty vybíral různá adekvátní témata a u každého, po dvouminutových úvodních slovech obou kandidátů, následovala pětiminutová diskuse, většinou o sporných bodech a jejich obhajobou u toho kterého kandidáta.\n\nTelevizní debatu, která proběhla 7. října 2008, vyhrál podle bezprostředních anket mezi diváky stanic CNN a CBS demokratický kandidát Barack Obama. Duel se přitom konal za situace, kdy McCain naléhavě potřeboval zvrátit rostoucí podporu soupeře nejen na celostátní úrovni, ale i v klíčových státech, kde je souboj nejtěsnější. Podle průzkumu pro CNN považovalo za vítěze Obamu 54 % diváků, McCaina jen 30 %. V otázce ekonomické krize měl Obama dvacetiprocentní náskok.\n\nV srpnu 2008 rocker Jackson Browne zažaloval Johna McCaina za to, že využil bez svolení ve své kampani píseň Running on Empty z roku 1977. V červenci 2009 spor se zpěvákem Jacksonem Brownem prohrál. Republikáni v čele s McCainem museli vydat veřejnou omluvu za nezákonné využití písně a součástí dohody bylo i finanční odškodnění, jehož výše nebyla zveřejněna. McCain podle textu omluvy nevěděl, že jeho volební štáb neměl od Browna souhlas s užitím písně.\n\nDne 4. listopadu 2008 prohrál v prezidentských volbách s demokratickým kandidátem Barackem Obamou (ztratil mj. rozhodující „nerozhodné“ státy Floridu, Ohio a Pensylvánii). Barack Obama se stal 20. ledna 2009 prezidentem USA.\n\nMcCain měl pověst zahraničně politického jestřába. Podporoval expanzi NATO na východ a vybudování systému protiraketové obrany v Evropě, který by byl namířen proti Rusku. \n\nV říjnu 2002 jako senátor hlasoval pro americkou invazi do Iráku. Byl proti stahování amerických vojáků z Iráku. Prezidenta Obamu obvinil, že je „přímo zodpovědný“ za masakr v Orlandu v roce 2016, ke kterému se přihlásil Islámský stát, protože podle McCaina, když Obama v roce 2011 „stáhl vojáky z Iráku, tak se al-Káida přemístila do Sýrie, kde se přetvořila v Islámský stát, a Islámský stát je dnes to co je díky chybám Baracka Obamy“. McCain také kritizoval Obamu za jeho pokus o zlepšení vztahů s Kubou.\n\nPatřil mezi nejhlasitější zastánce vojenské intervence NATO v Libyi v roce 2011 a libyjské protivládní povstalce označil za „své hrdiny“.\n\nProsazoval vyzbrojování protivládních povstalců v občanské válce v Sýrii a sám se dokonce v roce 2013 vydal na cestu na sever Sýrie do oblasti kontrolované rebely, kde se setkal s veliteli povstalců. \n\nMcCain podpořil protivládní protesty na Ukrajině zvané Euromajdan a v prosinci 2013 měl projev na Náměstí Nezávislosti v Kyjevě. Po svržení proruského prezidenta Janukovyče a vzniku separatistické Doněcké republiky, McCain volal po vyzbrojení ukrajinské armády a podpoře jejího boje proti proruským povstalcům. Sankce proti Rusku označil za nedostatečné.\n\nV roce 2015 jako šéf senátního branného výboru McCain podpořil saúdskou vojenskou intervenci v Jemenu. V Senátu v roce 2017 hlasoval proti návrhu senátorů Randa Paula a Chrise Murphyho, kteří požadovali omezení prodeje amerických zbraní do Saúdské Arábie, protože Saúdové porušují lidská práva a páchají válečné zločiny v Jemenu. Návrh nakonec neuspěl.\n\nByl kritikem Donalda Trumpa, kterého odmítl podpořit v prezidentských volbách roku 2016, souhlasil ale s Trumpovou konfrontační politikou vůči Íránu. V minulosti McCain dokonce žertoval o bombardování Íránu.\n\nV červenci 2017 se McCain musel uchýlit do nemocnice, kde mu byla z mozku vyoperována krevní sraženina. Přitom bylo zjištěno, že senátor trpí rakovinou mozku, nemocí odborně nazvanou glioblastoma multiforme. Dne 24. srpna 2018 McCainova rodina oznámila, že se senátor rozhodl pro ukončení léčby. Následujícího dne zemřel ve svém domě v Cornville ve státě Arizona. Někteří čeští politici včetně Miroslava Kalouska, Petra Fialy a Tomáše Prouzy po jeho skonu ocenili McCaina jako morální vzor a bojovníka za svobodu.\n\nJohn McCain napsal ve spolupráci s Markem Salterem následující knihy:\n\n"}
{"id": "276216", "url": "https://cs.wikipedia.org/wiki?curid=276216", "title": "Psychrofil", "text": "Psychrofil\n\nPsychrofil je extremofilní organismus, který se rychle množí a žije v prostředí s nízkou teplotou. Podle definice Richarda Mority jsou to organismy, které mohou růst za teplot nižších než 0 °C, optimálně rostou při teplotách nižších než 16 °C a obvykle nerostou při teplotě vyšší než 20 °C. Organismy, které mohou růst při nízkých teplotách, ale optimálně rostou při teplotách jako většina ostatních organismů se nazývají psychrotolerantní.\n\n"}
{"id": "276220", "url": "https://cs.wikipedia.org/wiki?curid=276220", "title": "Administrativní dělení Izraele", "text": "Administrativní dělení Izraele\n\nDistrikt () je v Izraeli hlavní administrativní jednotkou. Země se dělí do šesti hlavních distriktů, které se dále dělí do patnácti subdistriktů (: , \"nafot\", sg. \"nafa\"). Každý ze subdistriktů se dále dělí do tzv. „přírodních oblastí,“ kterých je padesát.\n\nData uvedená v tomto článku jsou získána ze statistik Izraelského centrálního statistického úřadu a pokud není uvedeno jinak, vztahují se k 31. prosinci 2012. Vzhledem k uvedenému zdroji data zahrnují všechna místa pod izraelskou civilní správou, včetně těch území, jež jsou považována za okupovaná. Z toho důvodu je v údajích zahrnut i subdistrikt Golan a jeho čtyři přirozené oblasti, přestože jej Organizace spojených národů a většina jejích členů neuznává jako součást izraelského území. Obdobně jsou údaje o populaci za Jeruzalémský distrikt tvořeny i počtem obyvatel východního Jeruzaléma, jehož anexe ze strany Izraele je předmětem sporů. Oblast Judeje a Samaří do výčtu distriktů a subdistriktů zahrnuta není, neboť na tomto území není aplikována izraelská civilní, ale vojenská správa.\n\nStrukturu izraelských distriktů kopíruje i izraelský soudní systém. V zemi existuje šest distriktních soudů, které slouží jako odvolací soudy a v některých případech jako soudy první instance.\n\nPořadí distriktů v tabulce je určeno abecedně.\n\nCentrální distrikt (: , \"mechoz ha-Merkaz\") je počtem obyvatel největší izraelský distrikt. Rozkládá se na celkové ploše 1293 km². Jeho hlavním městem je Ramla, počet obyvatel a hustota zalidnění 1492,1 obyvatel/km². Na území distriktu se nachází 20 měst, 20 místních rad a 12 oblastních rad. Částečně do něj zasahuje telavivská metropolitní oblast Guš Dan. Dělí se do následujících subdistriktů:\n\nHaifský distrikt (: , \"mechoz Chejfa\") je počtem obyvatel nejmenší izraelský distrikt. Rozkládá se na celkové ploše 864 km². Jeho hlavním městem je Haifa, počet obyvatel a hustota zalidnění 1084,9 obyvatel/km². Na území distriktu se nachází 12 měst, 12 místních rad, 4 oblastní rady a konurbace Krajot. Dělí se do následujících subdistriktů:\n\nJeruzalémský distrikt (: , \"mechoz Jerušalajim\") je jeden ze dvou distriktů, který se nedělí do subdistriktů. Rozkládá se na celkové ploše 652 km². Jeho hlavním městem je Jeruzalém, počet obyvatel a hustota zalidnění 1512,2 obyvatel/km². Na jeho území se nachází 2 města, 3 místní rady a 1 oblastní rada.\n\nJižní distrikt (: , \"mechoz ha-Darom\") je rozlohou největším izraelským distriktem, rozkládající se na ploše  km². Zároveň je distriktem s nejmenší hustotou zalidnění. Jeho hlavním městem je Beerševa, počet obyvatel 1 146 600 a hustota zalidnění 80,8 obyvatel/km². Na jeho území se nachází 12 měst, 11 místních rad a 15 oblastních rad. Dělí se do následujících subdistriktů:\n\nSeverní distrikt (: , \"mechoz ha-Cafon\") je rozlohou a počtem obyvatel druhý největší izraelský distrikt. Rozkládá se na celkové ploše 4470 km². Jeho hlavním městem je Nazaret, počet obyvatel a hustota zalidnění 295,2 obyvatel/km². Na jeho území se nachází 17 měst, 59 místních rad a 15 oblastních rad. Dělí se do následujících subdistriktů:\n\nTelavivský distrikt (: , \"mechoz Tel Aviv\") je izraelským distriktem s největší hustotou zalidnění. Zároveň je jeden ze dvou distriktů, který se nedělí do subdistriktů. Rozkládá se na celkové ploše 176 km². Jeho hlavním městem je Tel Aviv, počet obyvatel a hustota zalidnění 7657,5 obyvatel/km². Na jeho území se nachází 10 měst a 2 místní rady a metropolitní oblast Guš Dan.\n\n\n"}
{"id": "276221", "url": "https://cs.wikipedia.org/wiki?curid=276221", "title": "Devoluy", "text": "Devoluy\n\nDevoluy (francouzsky \"Massif du Dévoluy\") je pohoří v Západních Alpách, ležící ve Francii v departementech Hautes-Alpes a Drôme v regionu Provence-Alpes-Côte d'Azur. Hlavním stavebním prvkem masivu je vápenec, který zde vytváří působivě formované vrcholy a stěny. Turisticky je však většina z nich nepřístupných. Nejvyšším vrcholem je osamělý skalní zub Obiou (2789 m).\n\nRozloha pohoří je 900 km². Pohoří Devoluy je od Dauphineských Alp odděleno údolím řeky Drac, která se později vlévá do toku Isere. Na západ od masivu leží pohoří Diois. Zde tvoří hranici spojnice mezi městy Grenoble a Aspres sur-Buëch. Na této komunikaci leží silniční sedlo Col de la Croix Haute (1176 m). Na severu sousedí Devoluy s pohořím Vercors.\n\nMasiv Devoluy se dělí na západní a východní část a samostatné masivy Bochaine a Ceüse ležící na jihu pohoří.\n\nV pohoří pramení a protéká řada řek a říček. Nejvýznamnější z nich jsou Petit Büech pod vrcholem Tête de Clappe (2021 m), Ribiére a Souloise vtékající do přehradního jezera Lac du Sautet. Potok Béoux protéká pohořím ve směru sever – jih a pramení v sedle Col du Festre (1441 m), které je nejvýše položeným silničním sedlem masivu. Hlavními odvodňujícími toky je Drac na severu území a Durance zachytávající vodu na jihu.\n"}
{"id": "276227", "url": "https://cs.wikipedia.org/wiki?curid=276227", "title": "Duncan Hunter", "text": "Duncan Hunter\n\nDuncan Hunter (* 31. května 1948) je americký republikánský politik a od roku 1981 poslanec Sněmovny reprezentantů za stát Kalifornie. V současnosti (1/2008) je jedním z kandidátů na nominaci za Republikánskou stranu pro nadcházející prezidentské volby v roce 2008.\n"}
{"id": "276233", "url": "https://cs.wikipedia.org/wiki?curid=276233", "title": "Vikariáty a farnosti pražské arcidiecéze", "text": "Vikariáty a farnosti pražské arcidiecéze\n\nPražská arcidiecéze římskokatolické církve je rozčleněna do 14 vikariátů. Vikariáty mají přibližně velikost okresů, ale svými hranicemi se s okresy nekryjí. Kromě 14 okrskových vikariátů působí v Praze i vojenský vikariát s celostátní působností.\n\nArcidiecéze pražská sdružuje v jednotlivých vikariátech 247 farností, z nichž přímo spravovaných (obsazených) je 124, ostatní jsou spravovány excurrendo (dojížděním faráře nebo administrátora z obsazené farnosti). Celkem má arcidiecéze 260 kněží, z toho téměř 100 řeholních. V arcidiecézi se nachází 757 kostelů a kaplí. Rozloha arcidiecéze činí 8990 km, počet obyvatel území byl podle sčítání lidu v roce 2001 2,1 miliónu, z toho 365 tisíc uvedlo při sčítání římskokatolické vyznání. V bývalých sídlech farnosti je v některých případech zřízena farní expozitura.\n\nSpecialitou je, že kromě územních farností se v arcidiecézi nalézá také několik personálních farností, které nejsou vymezeny územně. Zatím jsou tři – Římskokatolická akademická farnost Praha, Polská římskokatolická farnost a Slovenská římskokatolická farnost. Jejich počet se má v rámci reformy (obnovy) farností zvyšovat, uvažuje se také například o vietnamské nebo německé farnosti v Praze.\n\nV Pražské arcidiecézi jsou postupně po vikariátech hromadně slučovány farnosti zejména tak, že dlouhodobě neobsazené jsou připojovány k funkčním, z nichž byly již dlouho spravovány, aby farnosti byly soběstačné a funkční komunity, jde tedy o přizpůsobení organizační struktury faktickému stavu, což přináší zjednodušení účetnictví a výkaznictví, vedení matrik atd. Tento proces začal být v arcidiecézi projednáván na podzim 2002 \n\nV první fázi, v roce 2003, byla sídla několika desítek neobsazených farností formálně přemístěna na adresu farností, z nichž byly spravovány.\n\nPočínaje rokem 2004 byly sloučeny farnosti v rakovnickém (1. 1. 2004), kolínském (1. 1. 2005), staroboleslavském (1. 1. 2006), roudnickém (podřipském) (1. 1. 2006), berounském (1. 7. 2006) a vlašimském (1. 1. 2008) vikariátu, přípravy jsou nejpokročilejší v kladenském. Počet farností zatím klesl z 378 na 274.\n\nPsycholog a místní farník Jeroným Klimeš a další lidé na příkladu rušení farnosti Líbeznice dokládali, že při slučování farností nebyla dodržena základní pravidla komunikace. Vytýkali představitelům arcidiecéze, že dokumenty o zrušení byly zřejmě o několik měsíců antedatované či opožděně zaslané a že dokonce i farář se o zrušení farnosti dozvěděl až několik dnů po jeho účinnosti, přičemž předem s farníky ani knězem nikdo změnu nejen neprojednal (ačkoliv sloučení bylo navrženo již 12. 4. 2002, například kardinál Vlk při návštěvě farnosti 26. 6. 2005 se o chystaném sloučení k 1. 1. 2006 ani nezmínil), ale ani jim je neoznámil. Čtyři mluvčí včetně Klimeše zaslali na arcibiskupství jménem farníků dopis, v němž vyjádřili nesouhlas se sloučením, k dopisu se pak svými podpisy připojilo více než 30 farníků. \nZahrnuje 4 historická pražská města a Strahov. Ve vikariátu je 23 farností. Působí zde asi 30–50 kněží a jáhnů, z velké části řeholních. Ke slučování farností dochází postupně, sloučeny byly například farnosti na Malé Straně, dále některým klášterním kostelům byl přiznán zvláštní status a byly začleněny do větší farnosti. \nOkrskovým vikářem je Vladimír Kelnar.\n\n\n\nPřibližně v září 2003 byla zrušena Římskokatolická duchovní správa u kostela sv. Jiří Praha – Hradčany a Římskokatolická duchovní správa u kostela Všech svatých Praha – Hradčany \n\n1. ledna 2004 byla zrušena Římskokatolická farnost u sv. Jakuba Staršího Praha – Staré Město, kostel byl změněn na klášterní, území převedeno pod farnost u Matky Boží před Týnem.\n\n1. ledna 2004 byla zrušena Římskokatolická duchovní správa u kostela sv. Josefa Praha – Nové Město, kostel byl změněn na klášterní.\n\n1. července 2004 byla zrušena Duchovní správa u kostela sv. Benedikta Praha – Hradčany, kostel byl změněn na klášterní \n\n1. října 2004 byla zrušena Římskokatolická duchovní správa u kostela Panny Marie Bolestné (U Alžbětinek) Praha – Nové Město, kostel byl změněn na klášterní, území bylo začleněno pod farnost u kostela Nejsvětější Trojice v Podskalí.\n\n1. ledna 2005 byla zrušena Římskokatolická duchovní správa u kostela sv. Voršily Praha – Nové Město, kostel byl změněn na klášterní a území začleněno do farnosti u kostela sv. Vojtěcha.\n\n1. ledna 2006 byla zrušena Římskokatolická farnost u kostela Nejsvětější Trojice Praha – Nové Město \n\nZahrnuje západní část Prahy, zhruba obvody Praha 5 a Praha 6, a několik příměstských farností. Ve vikariátu je 22 farností (v době, kdy jich bylo 20, jich 14 bylo spravováno přímo a zbylé excurrendo). Okrskovým vikářem je Mgr. Josef Ptáček. Působí zde 29 kněží, 1 jáhen a 9 pastoračních asistentů. Je zde 54 kostelů a kaplí. Slučování farností je ve fázi vzdálené přípravy.\n\nK 1. lednu 2005 byla zrušena Římskokatolická duchovní správa u kostela sv. Václava Praha-Dejvice, zřízená po roce 1990, a kostel byl změněn na rektorátní.\n\nZahrnuje jihovýchodní část Prahy, zejména obvody Praha 4 a Praha 10. Ve vikariátu je 19 farností, z toho 15 je spravováno přímo a 4 (Braník, Podolí, Koloděje a Jirny) excurrendo, ještě nedlouho předtím bylo obsazeno všech 19 farností. Okrskovým vikářem je P. Stanisław Góra. Ve vikariátu je 34 kostelů a kaplí a působí zde 25 kněží, 4 jáhni a 6 pastoračních asistentů. Slučování farností dosud neproběhlo.\n\n1. ledna 2004 byla zrušena Duchovní správa u Nejsv. Srdce Ježíšova Praha-Malešice.\n\nZahrnuje severovýchodní část Prahy, zhruba obvody Praha 7, Praha 8 a Praha 9, a 2 příměstské farnosti. Ve vikariátu je 17 farností, z toho 12 spravovaných přímo a 5 excurrendo. Okrskovým vikářem je Miroslav Cúth. Ve vikariátu je 39 kostelů a kaplí, působí zde 26 kněží, 2 jáhni a 4 pastorační asistenti. Sloučeny byly zatím jen tři žižkovské farnosti (sv. Roch a sv. Anna ke sv. Prokopu).\n\n\nVe vikariátu jsou 4 farnosti. Okrskovým vikářem je Josef Ptáček. Působí zde 5 kněží, 1 jáhen a několik pastoračních asistentů a asistentek, je zde 62 kostelů a kaplí.\n\n\nVe vikariátu je 6 farností, všechny spravováné přímo. Okrskovým vikářem je Jaroslav Kučera. Působí zde 12 kněží, 2 jáhni (Kladno) a 2 pastorační asistenti (Slaný a Peruc). Je zde 96 kostelů a kaplí.\n\n\nVe vikariátu jsou 4 farnosti, všechny spravované přímo. (K 1. 1. 2004 se počet farností snížil z 26 na 4.) Okrskovým vikářem je Ján Petrovič. Působí zde 4 kněží, žádný jáhen ani pastorační asistent. Je zde 56 kostelů a kaplí.\n\nVe vikariátu je 7 farností (ke sloučení došlo k 1. červenci 2006 ), z toho 5 je spravovaných přímo a 2 excurrendo. Okrskovým vikářem je Josef Pecinovský. Ve vikariátu je 81 kostelů a kaplí, působí zde 8 kněží a 1 jáhen.\n\nVe vikariátu je 30 farností, z toho 10 spravovaných přímo (Dobříš, Jince, Krásná Hora nad Vltavou, Mníšek pod Brdy, Petrovice u Sedlčan, Sedlčany, Starý Knín a všechny tři farnosti v Příbrami) a 20 excurrendo. Slučování farností se připravuje. Okrskovým vikářem je Jindřich Krink. Působí zde 16 kněží, 1 jáhen a 5 pastoračních asistentů, je zde 73 kostelů a kaplí.\n\nVe vikariátu je 25 farností, z toho 9 je spravovaných přímo a 16 excurrendo. Slučování farností je očekáváno. Působí zde 9 kněží, 2 jáhni a 1 pastorační asistentka, je zde 59 kostelů a kaplí. Okrskovým vikářem je František Masařík.\n\nVe vikariátu je 9 farností, z toho 8 spravovaných přímo a 1 excurrendo. Působí zde 10 kněží, 1 jáhen a 1 pastorační asistent. je zde 69 kostelů a kaplí. Před sloučením farností k 1. lednu 2008 bylo ve vikariátu 28 farností, 11 kněží a 72 kostelů. Sloučení farností proběhlo k 1. lednu 2008. \n\nFarnosti Čestín a Petrovice II byly od 1. ledna 2008 přičleněny do farností Uhlířské Janovice ve vikariátu Kolín.\n\nVikariát nemá přirozené spádové centrum, jeho území leží bezprostředně na jih a východ od Prahy a tvoří jej tři výběžky. Ve vikariátu je 26 farností, z toho 9 spravovaných přímo a 17 excurrendo. Slučování farností dosud neproběhlo. Působí zde 15 kněží, 2 jáhni a 2 pastorační asistenti, je zde 79 kostelů a kaplí. Okrskovým vikářem je Miroslav Malý.\n\nŘímskokatolická farnost Jirny byla od 1. května 2006 připojena do III. pražského vikariátu.\n\nVe vikariátu je 5 farností, všechny jsou přímo spravované. Ke sloučení (snížení počtu z 37 na 5) došlo 1. 1. 2005 a 1. 1. 2006. Působí zde 12 kněží, 2 jáhni a 2 pastorační asistentky, je zde 91 kostelů a kaplí. Okrskovým vikářem je Libor Bulín.\nFarnosti byly sloučeny od 1. ledna 2005 , necelé tři farnosti z jílovského vikariátu byly připojeny ještě 1. 1. 2006. Dvě farnosti z vikariátu Vlašim byly k 1. lednu 2008 sloučeny s farností Uhlířské Janovice.\n\n\nVe vikariátu je 6 farností, všechny jsou přímo spravované. Okrskovým vikářem je Michal Procházka. Působí zde 12 kněží, 1 jáhen a 1 pastorační asistent. Je zde 50 kostelů a kaplí.\n\n\nFarnosti Klecany, Líbeznice a Odolena Voda byly od 1. ledna 2006 sloučeny a převedeny do IV. pražského vikariátu.\n\n"}
{"id": "276236", "url": "https://cs.wikipedia.org/wiki?curid=276236", "title": "Typ 97 Te-Ke", "text": "Typ 97 Te-Ke\n\nTyp 97 Te-Ke byl nejrozšířenější japonský tančík, vyráběný za druhé světové války. Jeho výroba začala v roce 1937, kdy měl nahradit starší stroj Typ 94 Te-Ke. Během své služby byl používán zejména k průzkumu a zásobování předsunutých jednotek, užíval se též v útoku při podpoře pěchoty. Tančíky byly užívány v bojích v Tichomoří i v Číně.\n"}
{"id": "276239", "url": "https://cs.wikipedia.org/wiki?curid=276239", "title": "Deduktivní databáze", "text": "Deduktivní databáze\n\nDeduktivní databáze neboli správně deduktivní databázový systém je databázový systém, který dokáže provádět dedukce založené na faktech a pravidlech uložených v (deduktivní) databázi. Jazyk typicky používaný ke specifikaci faktů (statická data, základní informace), pravidel (návod jak odvodit data, která nejsou explicitně\nuložena) a dotazů (výraz jehož výsledkem jsou nalezená a odvozená data) v deduktivních databázích je Datalog. Deduktivní databáze jsou výsledkem snahy kombinovat logické programování s relačními databázemi za účelem vytvořit systém, který podporuje mocný formalismus (s vyjadřovacími schopnostmi\nlogických programovacích jazyků) a je stále rychlý a schopný pracovat s velmi rozsáhlými objemy dat. Deduktivní databáze zatím nenalezly uplatnění mimo akademický svět, nicméně některé z jejich konceptů jsou použity v dnešních relačních databázích a to za účelem podpory pokročilých rysů posledních SQL standardů.\n"}
{"id": "276240", "url": "https://cs.wikipedia.org/wiki?curid=276240", "title": "Náhodný graf", "text": "Náhodný graf\n\nV matematice rozumíme pojmem náhodný graf specifickou distribuci na konečných grafech. Tato distribuce je typicky zadána na grafech na pevné množině vrcholů. Proto si náhodný graf lze představit jako danou množinu vrcholů do níž jsou \"náhodně přidány hrany\". Studium náhodných grafů iniciovali v roce 1959 nezávisle Edgar Gilbert a Paul Erdős a Alfréd Rényi. Původní článek Erdőse a Rényiho byl výrazně obsažnější než Gilbertův a proto se modelu, který zavedli (a jim příbuznému), říká Erdős-Rényi model náhodných grafů. Tento model je v současnosti jednou z nejstudovanějších náhodných diskrétních struktur v matematice (spolu s modely statistické fyziky, jako například Isingův model). Náhodné grafy se používají v informatice, fyzice, biologii a dalších oborech k modelování náhodně vznikajících interakcí. V těchto aplikacích stejně jako v matematické teorii náhodných grafů se zkoumá zejména asymptotické chování grafů na limitně velkém počtu vrcholů. \n\nPod pojmem Erdős-Rényi model se rozumí buď model \"G\"(\"n\",\"p\") nebo velmi podobný model \"G\"(\"n\",\"m\"). Zatímco model \"G\"(\"n\",\"p\") je z matematického hlediska ve většině případů jednodušeji analyzovatelný, byl to model \"G\"(\"n\",\"m\"), který byl popsán v původním článku Erdőse a Rényiho z roku 1959. Gilbert ve svém článku popsal model \"G\"(\"n\",\"p\").\n\nPro přirozené číslo \"n\" a číslo \"p\", 0≤\"p\"≤1, je můžeme definovat náhodný graf \"G\"(\"n\",\"p\") jako graf na množině vrcholů {1,…,\"n\"} do kterého je každý možný pár vrcholů vložen jako hrana s pravděpodobností \"p\" (a tyto hrany jsou vloženy nezávisle). Náhodný graf \"G\"(\"n\",0.5) odpovídá uniformní distribuci na množině všech grafů s množinou vrcholů {1,…,\"n\"}.\n\nPro přirozené číslo \"n\" a \"m\", formula_1, definujeme náhodný graf \"G\"(\"n\",\"m\") jako graf na množině vrcholů {1,…,\"n\"} do kterého je vložena náhodná množina \"m\" hran. Modely \"G\"(\"n\",\"p\") a \"G\"(\"n\",\"m\") pro formula_2 se chovají přibližně pomalu, neboť realizace náhodného grafu \"G\"(\"n\",\"p\") bude mít podle zákona velkých čísel s velkou pravděpodobností přibližně \n\nformula_3 hran.\n\nMezi nejdůležitější oblasti v teorii náhodných grafů patří studium prahových funkcí monotónních grafových vlastností. Místo formální definice uveďme příklad. Pro libovolné formula_4 platí, že pro formula_5, náhodný graf formula_6 asymptoticky skoro jistě není hamiltonovský, zatímco pro formula_7, náhodný graf formula_8 asymptoticky skoro jistě hamiltonovský je. Jinak řečeno, pro \"n\" jdoucí do nekonečna je limita pravděpodobnosti, že je formula_6 hamiltonovský 0, zatímco ta stejná limita je 1 pro formula_10. Podobná prudká změna chování se projevuje vzhledem k mnoha přirozeným grafovým vlastnostem a je popsána Friedgutovou větou.\n\nPodobně jako v uvedeném příkladu hamiltonovskosti se ve většině praktických modelů stejně jako ve většině matematické teorie uvažuje režim kdy \"p\" jde k nule podle zvolené funkce v \"n.\"\n\nVlastnosti Erdős-Rényi náhodných grafů inspirovaly koncept kvazináhodných grafů.\n\nK rozvoji teorie náhodných grafů přispěli zejména Paul Erdős, Béla Bollobás a Alan Frieze.\n\nNejdůležitější kvantitativní otázkou v Ramseyově teorii je zkoumání čísla \"R\"(\"k\",\"k\"). To je definováno jako minimální číslo \"r\" takové, že každý graf na \"r\" vrcholech obsahuje kliku nebo nezávislou množinu velikosti alespoň \"r\". Erdős implicitním použitím technik tehdy ještě neexistující teorie grafů ukázal v roce 1947, že formula_11. (Nepatrně přesnější odhad stejnou metodou je možný. Za sedm dekád od Erdősova důkazu byl před obrovské úsilí tento dolní odhad na \"R\"(\"k\",\"k\") vylepšen pouze málo.) Přesněji, Erdősův důkaz může být chápán jako důkaz tvrzení, že pro formula_12 platí, že \"G\"(\"n\",0.5) s kladnou pravděpodobností neobsahuje ani kliku ani nezávislou množinu velikosti \"k\". Tato interpretace důkazu je jedním z nejzákladnějších aplikací pravděpodobnostní metody. Díky podobným aplikacím jsou náhodné grafy nejužitečnější třídou objektů pro aplikace pravděpodobnostní metody.\n\nJiné modely náhodných grafů zahrnují model náhodných stromů, model náhodných regulárních grafů a Barabási–Albertův model náhodných bezškálových sítí. Barabási–Albertův model v mnoha případech může lépe vystihovat reálný model (sociální sítě, epidemiologie, ...). Náhodné grafy je možno vnímat jako speciální třídu perkolačních modelů.\n\nPodobným způsobem jako náhodné grafy lze zavést náhodné \"k\"-uniformní hypergrafy a další náhodné struktury.\n"}
{"id": "276241", "url": "https://cs.wikipedia.org/wiki?curid=276241", "title": "Typ 92 Džú-sókóša", "text": "Typ 92 Džú-sókóša\n\nTyp 92 Džú-sókóša byl japonský lehký tank užívaný ve 30. letech 20. století a ve druhé světové válce. První prototyp byl vyrobený roku 1931, sériová výroba probíhala v letech 1933 – 1935. Celkem bylo vyrobeno 167 kusů.\n"}
{"id": "276243", "url": "https://cs.wikipedia.org/wiki?curid=276243", "title": "Messier 2", "text": "Messier 2\n\nMessier 2 (také M2 nebo NGC 7089) je kulová hvězdokupa v souhvězdí Vodnáře, která na obloze leží 5° severně od hvězdy Sadalsuud (β Aquarii). Objevil ji Giovanni Domenico Maraldi 11. září 1746 a je to jedna z největších známých kulových hvězdokup.\n\nMessier 2 na obloze leží 5° severně od hvězdy Sadalsuud (β Aquarii) a má stejnou deklinaci jako blízká hvězda Sadalmelik (α Aquarii). Za velmi dobrých podmínek je obtížně viditelná pouhým okem. V triedru či v malém dalekohledu ji lze spatřit jako mlhavou skvrnku, teprve větší dalekohledy o průměru 200 mm v ní rozliší jednotlivé hvězdy, z nichž nejjasnější jsou zdánlivé hvězdné velikosti 13,1. Větší dalekohledy o průměru 250 mm ji dokážou rozložit úplně. Při pohledu dalekohledem je její úhlová velikost 6′ až 8′, na běžných fotografiích je velká 12,9′ a na hloubkových snímcích má velikost 16′. Hvězdokupa je nejlépe pozorovatelná v říjnu.\n\nTuto hvězdokupu objevil francouzský astronom italského původu Giovanni Domenico Maraldi 11. září 1746 při pozorování komety společně s Jacquesem Cassinim. Charles Messier ji znovuobjevil přesně o 14 let později 11. září 1760, domníval se ale, že se jedná o mlhovinu. Jednotlivé hvězdy v ní jako první rozeznal William Herschel v roce 1783.\n\nPrůměr hvězdokupy je přibližně 175 světelných let, jedná se o větší kulovou hvězdokupu. Je bohatá na hvězdy, má výrazně zhuštěné jádro a výrazně eliptický tvar. Obsahuje kolem 150 000 hvězd, včetně 42 proměnných hvězd, které jsou většinou typu RR Lyrae. Hvězdokupa je od Slunce vzdálená 37 200 světelných let. Stáří hvězdokupy se odhaduje na 13 miliard let a je jednou ze starších kulových hvězdokup v Mléčné dráze. Nejjasnější hvězdy ve hvězdokupě jsou žlutí a červení obři. Její celkový spektrální typ je F<nowiki>4</nowiki>.\n\nÚstřední hustá oblast hvězdokupy má úhlovou velikost asi 5′, ale nejhustější jádro má velikost pouhých 0,34′ (20″), tedy skutečný rozměr 3,7 světelných let. Polovina její hmotnosti se nachází v oblasti o poloměru 0,93′ (10 světelných let).\n\n\n"}
{"id": "276247", "url": "https://cs.wikipedia.org/wiki?curid=276247", "title": "Martin Rajniš", "text": "Martin Rajniš\n\nMartin Rajniš (* 16. května 1944, Praha) je český architekt a urbanista, spoluzakladatel České komory architektů, několika architektonických kanceláří a zakladatel atélieru Huť architektury Martin Rajniš. Mezi veřejností je známý hlavně jako autor nové Poštovny na Sněžce. Výrazně se věnuje experimentální architektuře a vztahu architektury k přírodě a k lidské společnosti.\n\nMartin Rajniš se narodil v Praze 16. května 1944. Po ukončení gymnázia v Praze – Braníku vystudoval v letech 1962–69 Fakultu architektury ČVUT v Praze a pokračoval postgraduálním studiem na AVU (prof. Cubr). Po škole nastoupil do liberecké „školky architektury“ architekta Miroslava Masáka a Karla Hubáčka při ateliéru SIAL, kde setrval do roku 1979.\n\nOd roku 1981 do roku 1985 spolupracoval jako samostatný architekt s architektonickým studiem Shape – jejich nejznámější prací byl Pavilon dopravy na Světové výstavě 1986 ve Vancouveru.\n\nRoku 1986 založil D.A. Studio. V 90. letech tato kancelář realizovala řadu větších i menších projektů v ČR i v zahraničí. Nejvýrazněji se práce kanceláře do tváře Prahy zapsala tvorbou nové části Smíchova od křižovatky Anděl až k zastávce Na Knížecí. V letech 1992–1995 byl členem soudu České komory architektů. Martin Rajniš přenechal v roce 1996 kancelář D.A. Studio svým společníkům (transformovala se v dnešní kancelář D3A) a vyrazil na cesty. Zpět k architektuře se vrátil postupně po roce 2001.\n\nNejprve založil v roce 2003 s Patrikem Hoffmanem kancelář H.R.A. V roce 2005 pak s Davidem Kubíkem založil novou kancelář e-MRAK. Od roku 2012 vede ateliér Huť architektury Martin Rajniš. Je spoluzakladatelem společnosti Teratekton a České větroplavební společnosti MRAK.\n\nMartin Rajniš byl v roce 2014 zvolen předsedou Gremiální rady Institututu plánování a rozvoje hlavního města Prahy. Žije a pracuje v Praze a na Maxově v Jizerských horách.\n\nV letech 1990–1997 působil jako profesor architektury na VŠUP v Praze. V letech 2001–2002, 2006–2007 vedl atelier architektury na Technické univerzitě v Liberci.\n\nArchitekt Rajniš pořádá odborné přednášky a semináře; se svými spolupracovníky a studenty architektury z celé republiky formou workshopů vytváří experimentální konstrukce, např. z rostlého dřeva (Dóm chaosu), které jsou šetrné k přírodě.\n\nPočátky jeho tvorby charakterizují stavby velkých měřítek (obchodní dům Máj, nákupní centrum Nový Smíchov, výstavní pavilony aj.). Postupně se začal věnovat navrhování menších objektů, u nichž je hlavním stavebním materiálem dřevo. Typické pro jeho tvorbu jsou stavby ze skládaného dřeva (obytné stodoly, věže, rozhledny, pyramidy ap.). Za výjimečný přínos světové architektuře v oblasti udržitelného vývoje získal v roce 2014 cenu Global Award for Sustainable Architecture francouzské nadace Locus. Sám k tomu řekl: \"to, co my děláme, se jmenuje „Přirozená architektura“. Tedy architektura, která používá věci, jež se za ty miliardy let evoluce v přírodě vyvinuly tak, že jsou geniální a úžasné. A samozřejmě, že když se blížíme k přírodě a zároveň se snažíme být ekonomičtí a zároveň přemýšlíme i o tom, aby intervence každé stavby do přírody a prostředí byla na svém počátku i konci minimální, tak tím pádem jaksi „mimochodem“ děláme to, čemu se dnes vznosně říká udržitelný rozvoj a udržitelná architektura\". \n\nNe všechny jeho netradiční dřevostavby se dočkaly kladného přijetí veřejností i odbornou kritikou. To byl případ mediálně sledované stavby písecké lesovny „Na Flekačkách“ za 20 mil. Kč. Dva roky po dokončení stavby došlo k závadám způsobeným nedostatečným statickým zajištěním, zatékáním ve střeše a průnikem plísní z blízkého lesa do vzduchotechniky objektu. Architekt Rajniš se dohodl s prováděcí firmou na odstranění závad, částečně na vlastní náklady. Po opravách je stavba součástí přírodně–naučného areálu Semice Flekačky.\n\n\n\n\n\n\n\n"}
{"id": "276248", "url": "https://cs.wikipedia.org/wiki?curid=276248", "title": "Typ 2 Ke-to", "text": "Typ 2 Ke-to\n\nTyp 2 Ke-to byl japonský lehký tank užívaný v době druhé světové války. Jeho počátky spadají až do roku 1938, kdy byl zahájen vývoj moderních lehkých tanků. Tanky Ke-To byly vyráběny až v roce 1944 v množství pouhých 29 kusů. Byly bojově nasazeny na Filipínách a v Číně.\n"}
{"id": "276249", "url": "https://cs.wikipedia.org/wiki?curid=276249", "title": "Typ 3 Či-Nu", "text": "Typ 3 Či-Nu\n\nTyp 3 Či-Nu byl japonský střední tank zavedený do služby koncem druhé světové války. První prototyp byl vyroben roku 1944, do konce války bylo vyrobeno 166 (podle jiných údajů 144) kusů. Vyrobené tanky Či-Nu byly přiřazeny k obraně domácích ostrovů a do bojů již nezasáhly.\n\nNa začátku války v Tichomoří tvořily tanky Typ 97 Či-Ha a Typ 95 Ha-Gó (lehký tank) páteř japonské císařské armády. Jak válka postupovala, tyto tanky začaly čelit výzvám v podobě spojeneckých tanků. V Barmské a Filipínské kampani se palebná síla krátkohlavňového 57mm kanónu tanků Či-Ha ukázala jako nedostatečná proti spojeneckým tankům. Japonská armáda proto vyvinula kanón Typ 1 ráže 47 mm s vyšším průbojným účinkem. Toto dělo bylo později namontováno na střední tanky Typ 97 Či-Ha a Typ 1 Či-He. Příchodem těchto nových kanónů bylo možné se postavit proti spojeneckým tankům.\n\nV pozdější fázi války, velký počet amerických tanků M4 Sherman, které dorazily do předních linií způsobily nový tlak na japonské obrněné síly. Císařský generální štáb (大本 営 Daihon'ei) se rozhodl vyvinout jako náhradu za Typ 97 a Typ 95, nový tank proti této nepřátelské hrozbě.\n\nArmáda pracovala na typu středního tanku Typ 4 Či-To jako hlavního protivníka pro M4 Sherman, v programu však nastaly problémy a zpoždění. V důsledku toho bylo vyžadováno dočasné nouzové řešení. Tím se stal střední tank Typ 3 Či-Nu. Vývojové práce na Typu 3 Či-Nu začaly v květnu 1943 a byly dokončeny v říjnu, o pouhých šest měsíců později. Kvůli nedostatku surovin a kvůli ničení průmyslové infrastruktury americkým strategickým bombardováním se tank začal vyrábět až od roku 1944.\n\nCelkem bylo vyrobeno 166 kusů (55 kusů v roce 1944, 111 v roce 1945). Typ 3 Či-Nu byl poslední tank, který byl zaveden do služby v japonské císařské armádě a byl ještě ve výrobě na konci války.\n\n"}
{"id": "276251", "url": "https://cs.wikipedia.org/wiki?curid=276251", "title": "Temporální databáze", "text": "Temporální databáze\n\nTemporální databáze (temporální databázový systém) je databáze (databázový systém) zohledňující časové vlastnosti ukládaných dat. Příkladem je databázový systém TimeDB a jazyk ATSQL2.\n\nČasové vlastnosti obvykle zahrnují časové modely valid time a transaction time. Tyto dvě složky dohromady tvoří bitemporální model dat.\n\nTato dvě časová období nemusí být pro jeden fakt stejná. Příkladem je temporální databáze ukládající data o 18. století. Valid time těchto faktů je někde mezi roky 1700 a 1799, kdežto transaction time začíná okamžikem vložení faktů do databáze (například 21. ledna 1998) a nikdy nekončí (obvykle klíčové slovo codice_1).\n"}
{"id": "276252", "url": "https://cs.wikipedia.org/wiki?curid=276252", "title": "František Sehnal", "text": "František Sehnal\n\nProf. František Sehnal je český entomolog. Je ředitelem Biologického centra AV ČR v Českých Budějovicích, členem \"Council for International Congresses of Entomology\" a od ledna 2008 čestný člen \"The Entomological Society of America\", což je jedna z největších poct, jakých se může neamerickému entomologovi dostat.\n\nFrantišek Sehnal se angažoval ve sporu o řešení přemnožení kůrovce na Šumavě na straně odpůrců kácení v přísně chráněných zónách a v letech 2005-2007 opakovaně vyslovil názor, že vývoj mu dal jednoznačně za pravdu, protože místům, kde se nekácelo, se daří lépe. \n\nPodporuje pěstování vhodných geneticky upravených rostlin, jako je například Bt-kukuřice, neboť ji považuje za ekologicky šetrnější než klasické postřiky.\n\nOd roku 2004 je členem Akreditační komise a předsedou její stálé pracovní skupiny pro biologii a ekologii.\n"}
{"id": "276253", "url": "https://cs.wikipedia.org/wiki?curid=276253", "title": "Typ 2 Ka-mi", "text": "Typ 2 Ka-mi\n\nTyp 2 Ka-mi byl japonský plovoucí tank z období druhé světové války. Vycházel z konstrukce tanku Typ 95 Ha-Go, který byl prakticky osazen dvěma pontony. Byl užíván při výsadkových operacích. Od roku 1943 bylo vyrobeno 184 kusů.\n"}
{"id": "276256", "url": "https://cs.wikipedia.org/wiki?curid=276256", "title": "Typ 3 Ka-či", "text": "Typ 3 Ka-či\n\nTyp 3 Ka-či byl japonský plovoucí tank z období druhé světové války. Jednalo se prakticky o modifikaci tanku Typ 1 Či-he, který byl osazen pontony umožňující plavbu. Celkem bylo vyrobeno 20 kusů.\n"}
{"id": "276269", "url": "https://cs.wikipedia.org/wiki?curid=276269", "title": "Prostorová databáze", "text": "Prostorová databáze\n\nProstorová databáze (prostorový databázový systém) je postrelační databázový systém schopný spravovat (ukládat, zpracovávat, manipulovat, dotazovat se) prostorová data (např. bod, úsečka, polygon). Prostor zde znamená 2 nebo více dimenzí. Prostorové databázové systémy mohou s výhodou využít geografické informační systémy. Příkladem prostorového databázového systému je Oracle Spatial.\n\nV prostorových databázích nalezneme množiny entit z určitého prostoru, u kterých je zřejmá identifikace, umístění a vztah k okolí.\n\nProtože v počítači nemůžeme zachytit každé reálné číslo (pouze s omezenou přesností), používají se k popisu entit například přístupy:\n\nAby bylo možné ukládat prostorová data a provádět nad nimi požadované operace musí databáze podporovat prostorové datové typy (např. codice_1, codice_2, codice_3 apod.) a operace, kde takové datové typy vstupují jako parametry, případně vystupují jako výsledek. Tyto operace se dělí na predikáty (např. codice_4), relace (např. codice_5) a ostatní operace (např. codice_6). Dále musí databázový systém zajistit funkci již existujících operací (např. projekce, selekce).\n\nPříkladem algebry pro podporu prostorových databázových systémů je algebra ROSE (RObust Spatial Extension). Tato algebra vychází z deskriptorů (realms) a složitější objekty získává jejich skládáním. Základem jsou body, úsečky a oblasti (plochy, které mohou mít i díry). Je zde definován tzv. R-cyklus, což je uzavřená lomená úsečka, která je vytvořena podle pravidel ukládání deskriptorů a u které na sebe jednotlivé dílčí úsečky navazují. Dále je zde definována R-plocha, což je dvojice (c, H), kde c je R-cyklus a H je množina R-cyklů, přičemž všechny R-cykly z H jsou hranově vnořené v c a vzájemně hranově disjunktní, a platí také, že žádný jiný cyklus není možné ze segmentů popisujících tuto plochu dále vytvořit. Pro R-plochy je definováno vnoření. Algebra ROSE pak specifikuje datový typ codice_7, což je množina hranově disjunktních R-ploch. Navíc rozšiřuje definici plošného vnoření z dvou R-ploch na dvě množiny R-ploch.\n\nAlgebra ROSE definuje polohu dvou objektů jako:\n"}
{"id": "276271", "url": "https://cs.wikipedia.org/wiki?curid=276271", "title": "Bezškálová síť", "text": "Bezškálová síť\n\nBezškálová síť je souvislý graf, jehož vrcholy mají Yuleovu-Simonovu distribuci stupňů vrcholů\n\nformula_1\n\nkde formula_2 je pravděpodobnost, že vrchol uzlu sousedí s formula_3 jinými vrcholy a formula_4 je reálný koeficient distribuce, větší než 1.\n\nPředepsaná distribuce stupňů vrcholů velmi ovlivňuje celkovou topologii grafu. Nejzajímavější vlastností bezškálových sítí je relativní běžnost vrcholů, jejichž stupeň vysoce převyšuje průměr. Vrcholy s nejvyššími stupni se často nazývají „huby“ (). Tyto huby jsou obklopeny vrcholy s nižšími stupni a ty vrcholy s ještě nižšími atd…\n\nTopologie bezškálových sítí je velmi odolná vůči náhodnému (při rovnoměrném rozdělení pravděpodobnosti) odstranění některých vrcholů. Pravděpodobnost, že hub bude odstraněn je téměř zanedbatelná, protože hubů je málo. Pokud přesto je některý odstraněn, s velkou pravděpodobností graf zůstane souvislý. Na druhou stranu, pokud cíleně odstraníme několik hlavních hubů, graf se rozpadne na několik izolovaných grafů. Huby jsou tedy jak silnou stránkou, tak Achillovou patou bezškálových sítí.\n\nDalší důležitou vlastností bezškálových sítí je vytváření shluků, klastrů. Vrcholy s nízkými stupni bývají připojeny k velmi hustým podgrafům a ty bývají s jinými takovými podgrafy spojeny přes huby s ještě vyšším stupněm.\n\nVýznamnou vlastností bezškálových sítí s formula_5 je jejich velmi malý průměr grafu formula_6, který s počtem vrcholů formula_7 roste jen jako formula_8. Díky tomu se dá průměr rostoucích bezškálových sítí považovat za téměř neměnný.\n\nBezškálová síť odpovídá mnoha sítím v reálném světě, v biologii, epidemiologii, sociologii nebo informatice. Jejich koeficient formula_4 se většinou pohybuje mezi 2 a 3, ale může být i menší než 2. Reálně však většinou nejsou úplně bezškálové.\n\n\n"}
{"id": "276272", "url": "https://cs.wikipedia.org/wiki?curid=276272", "title": "Kurt Daluege", "text": "Kurt Daluege\n\nKurt Max Franz Daluege (15. září 1897 Kluczbork, Polsko – 23. října 1946 v Praze, Československo) byl SS-Oberstgruppenführer a šéf pořádkové policie v Hitlerově Velkoněmecké říši, zastupující říšský protektor v Čechách a na Moravě v letech 1942 až 1943.\n\nKurt Daluege se narodil 15. září 1897 v Kluczborku (Kreuzburg) v Horním Slezsku. Studoval na reálném gymnáziu. Účastnil se jako dobrovolník I. světové války, ve které byl těžce raněn a vyznamenán za statečnost. Po válce od 1918 do 1921 pracoval v Berlíně jako tovární dělník. Od roku 1922 do 1924 studoval na Vyšší škole stavební v Berlíně a nějakou dobu působil jako projektant-statik.\n\nV roce 1922 vstoupil do freikorpsu Rossbach. Od 1926 organizoval berlínské oddíly SA a zároveň plnil funkci gauleitera tamější NSDAP.\n\nRoku 1930 přestoupil na Hitlerovo přání z SA do SS a následujícího roku potlačily jeho oddíly povstání některých jednotek SA, takzvaný Stennesův puč. V roce 1933 už ve funkci SS-Gruppenführera byl zvolen do Reichstagu a stal se velitelem pruské zemské policie. Od 1936 do 1942 byl Göringem pověřen řízením uniformované Pořádkové policie.\n\nPo Heydrichově smrti byl dne 4. června 1942 jmenován novým zastupujícím říšským protektorem Protektorátu Čechy a Morava se sídlem na zámku v Dobříši, kam se odstěhoval i s rodinou. Hned po příjezdu vyhlásil stanné právo a zahájil akci, která vešla do dějin pod názvem heydrichiáda. Jeho působení je spojeno s vyhlazením Lidic, Ležáků a téměř s 1400 popravami českých vlastenců. Dne 20. srpna 1943 byl pro onemocnění (dva infarkty) Hitlerem odvolán.\n\nPo skončení druhé světové války byl britskými úřady vydán na žádost československé vlády do Československa, kde byl mimořádným lidovým soudem odsouzen k smrti a popraven dne 23. října 1946 v Praze. Byl pohřben do neoznačeného hrobu na Ďáblickém hřbitově.\n\n\n\n\n"}
{"id": "276274", "url": "https://cs.wikipedia.org/wiki?curid=276274", "title": "Multimediální databáze", "text": "Multimediální databáze\n\nMultimediální databáze (resp. databázový systém) je databázový systém, který dokáže spravovat multimediální data. Příkladem takového systému je Oracle interMedia.\n\nMultimediální data jsou nestrukturovaná data vyznačující se velkým objemem (jedna položka může mít desítky až tisíce megabajtů). Příkladem jsou 2D obrázky, 3D modely, video, audio, dokumenty a jejich kombinace. Tato data obsahují často také metadata (např. Exif u obrázků, ID3 tag u MP3).\n\nDotazování a získávání informací z kolekcí uložených dat může probíhat podle popisu nebo obsahu.\n\nPříkladem databázového dotazu v takovémto systému je nalezení nejpodobnějších obrázků k danému obrázku (tzv. podobnostní vyhledávání).\n"}
{"id": "276281", "url": "https://cs.wikipedia.org/wiki?curid=276281", "title": "Ředitelství silnic a dálnic ČR", "text": "Ředitelství silnic a dálnic ČR\n\nŘeditelství silnic a dálnic ČR (zkratkou ŘSD) je státní příspěvková organizace zřízená Ministerstvem dopravy ČR. Základním předmětem činnosti organizace je výkon vlastnických práv státu k nemovitým věcem tvořícím dálnice a silnice I. třídy, zabezpečení správy, údržby a oprav dálnic a silnic I. třídy a zabezpečení výstavby a modernizace dálnic a silnic I. třídy.\n\nŘSD vzniklo k 1. lednu 1997 sloučením dřívějšího Ředitelství dálnic Praha, Ředitelství silnic ČR a jednotlivých silničních investorských útvarů (SIÚ) v sídelních městech tehdejších krajů, tj. v Praze, Českých Budějovicích, Plzni, Liberci, Pardubicích, Brně a Ostravě. Rozhodnutí vydal ministr dopravy a spojů ČR dne 4. 12. 1996.\n\nV čele předchůdce ŘSD, jímž bylo Ředitelství dálnic Praha, stáli ředitelé\n\nV čele ŘSD stojí generální ředitel. Byli jimi:\n\nNa vysoké ceny dopravních staveb v Česku upozornil Nejvyšší kontrolní úřad – v roce 2007 kontroloval 435 akcí, které stály 423 miliard korun, a došel k závěru, že stály o 22 procent víc, než měly, a podle harmonogramu byla dokončena jen třetina staveb. Podle Bezpečnostní informační služby (BIS) se kolem výstavby dálnic angažují vlivové a nátlakové skupiny.\n\nŘeditel ŘSD v letech 2007 až 2010 Alfréd Brunclík v rámci aktivit vedoucích ke zlevnění stavebních prací ustanovil ve struktuře ŘSD Technickou radu. V té seděli nezávislí odborníci, kteří hledali možnosti, jak stavět dopravní infrastrukturu levněji. Například se přehodnocovaly maximální sklony dálnic či poloměry zatáček. Kdyby totiž cesty více opisovaly terén, ušetřilo by se nejen na výstavbě přemostění, ale i na souvisejících činnostech. Alfréd Brunclík do ŘSD přinesl také tzv. projektové řízení. \n\n"}
{"id": "276282", "url": "https://cs.wikipedia.org/wiki?curid=276282", "title": "The Song Remains the Same", "text": "The Song Remains the Same\n\nNázev The Song Remains the Same může mít:\n\nod skupiny Led Zeppelin\n"}
{"id": "276296", "url": "https://cs.wikipedia.org/wiki?curid=276296", "title": "Expedice 16", "text": "Expedice 16\n\nExpedice 16 byla šestnáctá posádka dlouhodobě obývající Mezinárodní vesmírnou stanici (ISS).\nJejí první dva členové, Jurij Malenčenko a Peggy Whitsonová, startovali 10. října 2007 na palubě kosmické lodi Sojuz TMA-11 spolu s prvním malajsijským kosmonautem Sheikhem Muszapharem Shukorem.\n\nPalubní inženýr Expedice 15 Clayton Anderson se nevrátil na Zemi se Sojuzem TMA-10, ale stal se na několik týdnů do příletu STS-120 členem posádky Expedice 16. Raketoplán Discovery na misi STS-120 odstartoval 23. října a Anderson byl nahrazen novým palubním inženýrem Danielem Tanim. Při dalším letu raketoplánu (STS-122) v posádce ISS Taniho nahradil Léopold Eyharts Později se k posádce přidal Garrett Reisman, který odstartoval na palubě raketoplánu Endeavour při misi STS-123 a vyměnil Eyhartse. Reisman strávil část svého pobytu na ISS jako člen posádky Expedice 16 a zbytek jako palubní inženýr Expedice 17.\n\n\n\n\n\n\n\nDo Expedice 16 se začlenil člen předchozí expedice Clayton Anderson. Jurij Malenčenko již pracoval na ISS jako velitel (Expedice 7) a nyní se vrátil jako palubní inženýr. Whitsonová se stala první velitelkou expedice na ISS, a spolu s velitelkou mise STS-120 astronautkou Pamelou Melroyovou, byly poprvé dvě ženské velitelky na orbitě současně.\n\nPrvní hlavní úkol byl úspěšně splněn 26. října, když posádka STS-120 doručila modul Harmony a připojila jej na přechodné umístění u modulu Unity. Nová část stanice rozšířila životní prostor posádky o 75 m. Spojené posádky také provedly přemístění nosníku P6 na jeho cílovou pozici.\n\nPo odletu raketoplánu Discovery (STS-120) proběhla série výstupů do vesmíru, která měla za úkol přesunout adaptéru PMA-2 z konce laboratoře Destiny na konec Harmony. Whitsonová a Malenčenko při svém výstupu do kosmu 9. listopadu připravili PMA-2 na jeho přesun. 12. listopadu Whitsonová a Tani použili robotický manipulátor stanice Canadarm2, odpojili přistávací port a přenesli jej na předek modulu Harmony. V dalším kroku, který se odehrál 14. listopadu, použili Tani a Whitsonová znovu Canadarm2 a přenesli Harmony (s připojeným PMA-2) na čelní port laboratoře Destiny.\n\nPo přenesení Harmony do své cílové pozice bylo ještě nutno propojit moduly Destiny, Harmony a PMA-2 s ohledem na energie, data a chlazení. 20. a 24. listopadu se uskutečnily dva výstupy do vesmíru EVA-2 a EVA-3, kterých se zúčastnili astronauti Whitsonová a Tani. Jedním z úkolů bylo překonfigurovat a zapojit rozvody amoniaku, který slouží stanici jako chladicí médium. Elektricky a datově byl propojen adaptér PMA-2 s modulem Harmony a Destiny.\n\n18. prosince proběhly přípravné práce před očekávaným příletem evropské laboratoře Columbus (plánovaný přílet zpočátku roku 2008). Astronauti při výstupu do vesmíru EVA-4 odstranili z pravobočního připojovacího uzlu Harmony tepelný kryt. Kromě toho provedli znovu inspekci pravobočního rotačního spoje SARJ-S3, který byl zkoumán při misi STS-120 a ve kterém byly nalezeny kovové špony. Oba astronauti potvrdili poškození spoje a nechali odstraněný kryt, aby mohl být spoj zkoumán kamerou na konci manipulátoru za provozu.\n\nSTS-122 dopravil na stanici modul Columbus a Léopold Eyharts nahradil Daniela Taniho.\n\nSTS-123 dopravil na stanici první část japonské laboratoře Kibó, Garrett Reisman nahradil Léopolda Eyhartse.\n\nExpedice 16 také přivítala u stanice ISS Automated Transfer Vehicle (ATV), evropský zásobovací modul.\n\nNa konci působení Expedice 16 na ISS navštívila stanici I So-jon - první kosmonaut z Jižní Koreje.\n\nTransportní kosmická loď Sojuz TMA-11 se s posádkou Jurij Malenčenko, Peggy Whitsonová a I So-jon oddělila od stanice ISS 19. dubna 2008 v 5:03 UTC. Po brzdícím manévru před vstupem do atmosféry se musí od návratového modulu oddělit přístrojová a obytná sekce. Sekce se však od modulu pravděpodobně neoddělily a celý komplex vstoupil v 8:07 UTC do atmosféry, ovšem nesprávně orientován (neletěl s tepelným štítem dopředu). Vlivem termodynamických sil se nakonec přístrojová sekce oddělila a návratový modul se přeorientoval do správné polohy. Sestupová dráha se však změnila na podstatně strmější balistickou. Podle Whitsonové přetížení při přistání přesahovalo 8,2 G, Rusové později oznámili, že se dokonce blížilo 10 G. V 8:13 začal pracovat padákový systém a v 8:28 UTC loď přistála v kazašské stepi 420 km západně od předpokládaného místa přistání.\n\n\n"}
{"id": "276297", "url": "https://cs.wikipedia.org/wiki?curid=276297", "title": "Nabis", "text": "Nabis\n\nSlovo Nabis má více významů: \n"}
{"id": "276298", "url": "https://cs.wikipedia.org/wiki?curid=276298", "title": "The Song Remains the Same (píseň)", "text": "The Song Remains the Same (píseň)\n\n\"The Song Remains the Same\" je píseň od anglické rockové skupiny Led Zeppelin. Je úvodní písní alba \"Houses of the Holy\" z roku 1973.\nPíseň zdůrazňuje vícestopá nahrávka nespoutané kytary Jimmyho Page a vokály zpěváka Roberta Planta. Byl to Plantův hold world music, odrážející jeho přesvědčení, že hudba je univerzální. Studiová verze měla mírně zrychlené vokály, čímž bylo dosaženo vyšších poloh Plantova hlasu, než obvykle.\n\nPíseň byla původně instrumentální a měla pracovní název \"The Overture\" (Úvod). Pak k ní Plant napsal text a dočasně se jí říkalo \"The Campaign\" (Kampaň nebo Tažení), pak se však kapela shodla na názvu \"The Song Remains the Same\" (Píseň zůstává stejná). Píseň nese některé podobné znaky jako instrumentálka \"Tinker Tailor Soldier Sailor\", kterou Page nahrál se skupinou Yardbirds.\n\nPíseň \"The Song Remains the Same\" byla uvedena na filmu z koncertu skupiny Led Zeppelin z roku 1976 a současně bylo vydáno album soundtrack k filmu. Stejný titul písně byl použit pro film i pro album.\n\nJason Bonham, syn zemřelého bubeníka skupiny Led Zeppelin Johna Bonhama, nahrál cover verzi této písně na svém albu z roku 1997 \"In the Name of My Father - The Zepset\"\n\nProgressive metalová skupina Dream Theater vydala směs písní Led Zeppelin na svém EP z roku 1995 \"A Change of Seasons\", které otvírala část písně \"The Song Remains the Same\".\n\nSkupina Dread Zeppelin, která paroduje Led Zeppelin, nahrála tuto píseň na svém albu \"5.000.000\". Vydala též album nazvané \"The Song Remains Insane\" jako slovní hříčku narážející na tuto píseň.\n\n"}
{"id": "276300", "url": "https://cs.wikipedia.org/wiki?curid=276300", "title": "Plenární sněm Katolické církve v ČR", "text": "Plenární sněm Katolické církve v ČR\n\nPlenární sněm Katolické církve v ČR probíhal v České republice v letech 1997–2005. Hlavním tématem byla aplikace závěrů Druhého vatikánského koncilu, tedy \"přiblížení života církve potřebám doby i současné společnosti podle znamení času, aby tak církev lépe odpovídala na touhy a hledání našich současníků\". Sněmu se účastnila římskokatolická církev v Česku i řeckokatolický exarchát. \n\nIdea plenárních sněmů místních církví (regionálních koncilů) vznikla v Kartágu ve 3. století. Po mnoha dějinných proměnách (praxe legátních koncilů, svolávaných a řízených delegátem papeže), a dlouhodobé absenci ji v roce 1917 oživil Kodex kanonického práva v kán. 281 CIC 17. Podle nového kodexu z roku 1983 je plenární sněm sněmem místních církví téže biskupské konference a koná se, kdykoliv to po schválení Apoštolským stolcem biskupská konference považuje za nutné nebo užitečné (kán. 439 § 1 CIC). Biskupská konference plenární sněm svolává, určuje místo jeho konání, volí jeho předsedu, stanoví jednací řád a věci k projednávání, určuje začátek i dobu trvání, může jej přeložit, odročit i ukončit (kán. 441 CIC). \n\nKodex stanoví, kteří představitelé církve se sněmu musí povinně účastnit. Musí být pozváni biskupové, kteří mají nějakou funkci. Mohou být s hlasem rozhodujícím pozváni další, titulární a emeritní biskupové. S hlasem poradním musí být pozváni a musí se účastnit generální a biskupští vikáři, vyšší řeholní představení a představení společností apoštolského života v počtu pro muže a ženy stanoveném biskupskou konferencí, případně osoby zvolené všemi vyššími představenými těchto společností, které sídlí na daném území, rektoři církevních a katolických univerzit a děkani teologických fakult a fakult církevního práva, rektoři kněžských seminářů. Jiní kněží nebo laici mohou být pozváni jako účastníci s poradním hlasem nebo jako hosté. \n\n1. zasedání Českého plenárního sněmu se zúčastnili všichni katoličtí biskupové v ČR, apoštolský nuncius v ČR arcibiskup Erwin Josef Ender, všichni generální, biskupští a soudní vikáři, 10 zástupců ženských a mužských řeholí, děkani teologických fakult a představení seminářů, 30 zvolených delegátů z jednotlivých diecézí, významní akademičtí experti a předseda Ekumenické rady církví v ČR, biskup Slezské církve evangelické a. v. Vladislav Volný.\n\nKonání plenárního sněmu církve v ČR schválil Apoštolský stolec dekretem z 25. října 1996. \n\n\"Dekret o svolání Plenárního sněmu\" byl českými a moravskými biskupy vyhlášen 5. července 1997 na Velehradě. Ti jej uvedli jako pokračování Desetiletí duchovní obnovy národa. \n\nV přípravné fázi probíhaly diskuse a přípravy podkladových materiálů ve sněmovních kroužcích a sekcích. Přípravná komise sněmu připravila \"Jednací řád Plenárního sněmu\". \n\nI. zasedání Plenárního sněmu proběhlo na Velehradě 6.–12. července 2003.\nV období mezi I. a II. zasedáním pracovaly především komise vzešlé z I. zasedání. \n\nII. zasedání plenárního sněmu proběhlo na Velehradě 6.–10. července 2005. Na tomto zasedání byl plenární sněm zakončen.\n\nV čele odborných sněmovních komisí stáli biskupové ve funkci předsedů, výkonnou činnost řídili sekretáři komisí. \n\nZávěrečným dokumentem sněmu byl text \"Život a poslání křesťanů v církvi a ve světě\". II. zasedání provedlo v textu předloženém komisemi několik výrazných změn, drobné formulační změny pak provedl ještě Apoštolský stolec, jemuž byl dokument poté zaslán ke schválení. \n\nPracovní komise mezi I. a II. zasedáním vypracovaly pro II. zasedání i další dokumenty, které však nebyly předmětem hlasování plenárního sněmu a které jsou zčásti zapracovány do výše zmíněného souhrnného dokumentu: \n\nII. zasedání sněmu přijalo ještě tyto tři krátké dokumenty: \n\n\n"}
{"id": "276301", "url": "https://cs.wikipedia.org/wiki?curid=276301", "title": "Koptská katolická církev", "text": "Koptská katolická církev\n\nKoptská katolická církev je církev \"sui iuris\", která užívá koptský ritus a je v plném společenství s římským papežem a nikoli – jako Koptská pravoslavná církev – s alexandrijským (koptským) papežem. V Egyptě měla zhruba 165 tisíc členů (2007), celosvětově má asi 210 tisíc.(podle statistiky Annuario pontificio na:www.cnewa.org) počet věřících stoupá: r. 2010 měla 163.630 věřících, 2013:165 920, 2014: 167.100 , 2015: 173.680 , 2016: 174 900 a 2017: 187 320 věřících jen v Egyptě. Roku 2017: 7 biskupů(patriarcha je i biskupem patriarchální eparchie v Alexandrii), ve 169 farnostech působilo 218 diecézních a 69 řeholních kněží (287 celkem), 130 řeholníků, 452 řeholnic a 6 stálých jáhnů (3 v eparchii Ismailíja a 3 v eparchii Luxor a Théby-Thebbes). V seminářích studovalo 31 seminaristů.\n\nKoptská katolická církev vznikla oddělením(1741) od Koptské pravoslavné církve. Současnou hlavou církve je Ibrahim Isaac Sidrak, koptský katolický patriarcha alexandrijský. Církev má v Egyptě celkem 7 eparchií (diecézí), eparchie Gíza vznikla r.2003 (jako,zatím,poslední). V současnosti tvoří křesťané asi 11 % populace Egypta ( a koprtové z Koptské pravoslavné církve asi 95 % z nich). A katolíci celkem asi 220-225 tisíc (vedle koptských též římskokatolíci, řeckokatolíci-melchité, maronité, syrští katolíci, arménští katolíci a chaldejští katolíci, tedy 7 církví.\n\nJejí historie začíná v roce 1741, kdy koptský biskup v Jeruzalémě Amba Athanasius přestoupil ke katolictví. Papež Benedikt XIV. ho jmenoval apoštolským vikářem malého společenství (čítajícího asi 2 000 lidí), které konvertovalo s ním. Ačkoliv se Athanasius později vrátil do Koptské pravoslavné církve, linie katolických apoštolských vikářů, již započal, pokračovala nadále.\n\nV roce 1824 zřídil Svatý stolec patriarchát pro koptské katolíky, ten ale existoval zprvu jen formálně. Osmanská správa povolila koptským katolíkům stavět si vlastní kostely v roce 1829.\n\nCírkev sdružuje všechny katolické koptské křesťany na světě, je zahrnuta celá do Alexandrijského patriarchátu koptů, který má tyto sufragánní eparchie (diecéze):\n\n"}
{"id": "276302", "url": "https://cs.wikipedia.org/wiki?curid=276302", "title": "Partido Independentista Puertorriqueño", "text": "Partido Independentista Puertorriqueño\n\nPartido Independentista Puertorriqueño zkratkou PIP (česky \"Portorická strana nezávislosti\", \"Strana pro nezávislost Portorika\") je portorická sociálně demokraticky orientovaná politická strana usilující o nezávislost Portorika.\n\nV portorické sněmovně a senátu má v současnosti (volby 2004) po jednom poslanci (sněmovna má 51 členů, senát 27) a je tak nejslabší ze 4 portorických stran zastoupených v parlamentu.\nJejím současným předsedou je Rubén Berríos Martínez. Strana se ostře vyhraňovala proti Válce v Iráku.\nStrana byla založena v roce 1946 Gilbertem Concepción de Gracia a je tak druhou nejstarší politickou portorickou stranou (nejstarší je Partido Popular Democrático, Lidová demokratická strana). Svůj největší úspěch zažila ve volbách v roce 1972. Rok poté schválila na stranickém shromáždění návrh svého předsedy Rubéna Berríose Martíneze, kterým odmítla marxismus a přiklonila se k sociálně demokratickému směru.\n\nVe volbách v roce 2004 straně hrozilo, že se nedostane do parlamentu, nakonec však své parlamentní zastoupení obhájila a za stranu byla do sněmovny poprvé zvolena žena (María de Lourdes Santiago).\n\n\n\n"}
{"id": "276306", "url": "https://cs.wikipedia.org/wiki?curid=276306", "title": "Kuře", "text": "Kuře\n\nKuře může být:\n\n\n\n"}
{"id": "276311", "url": "https://cs.wikipedia.org/wiki?curid=276311", "title": "E.164", "text": "E.164\n\nE.164 je technické doporučení ITU, které popisuje číslovací plán používaný pro mezinárodní telefonní síť (a některé jiné telekomunikační sítě). Telefonní číslo v tomto formátu obvykle začíná znakem + a může mít až patnáct číslic. \n\n"}
{"id": "276314", "url": "https://cs.wikipedia.org/wiki?curid=276314", "title": "Pamvo Berynda", "text": "Pamvo Berynda\n\nPamvo Berynda (okolo 1560 – 23. července 1632) byl ukrajinský lexikograf, spisovatel, básník, překladatel, vydavatel, typograf a rytec.\n\nNarodil se v Haliči v druhé polovině 16. století. Své světské jméno Pavlo po vstupu do kláštera změnil na Pamvo.\n\nMezi lety 1597–1605 působil v Strjatynské tiskárně, v letech 1606–1608 v Krylovské tiskárně (nyní Ivanofrankivská oblast). V roce 1613 vstoupil do lvovského kláštera. Byl aktivním příslušníkem Lvovského bratrstva, pracoval v bratrské tiskárně a škole (1613–1619). Od roku 1619 žil v Kyjevě. Byl hlavním knihtiskařem, redaktorem a překladatelem v tiskárně Kyjevskopečerské lavry. Zde byl taky po své smrti v roce 1632 pohřben.\n\nNejvýznamnějším dílem Beryndy je první tištěný ukrajinský slovník „Лексикон славеноросский альбо імен толкование“ (Lexikon slavenorosský aneb výklad jmen), který vyšel ve dvou redakcích (1627; 1653). Slovník obsahuje kolem sedmi tisíc slov církevněslovanského jazyka s překladem a výkladem v ukrajinském spisovném jazyce počátku 17. století. Při komponování slovníku byl Berynda motivovaný snahou reformovat církevněslovanskou literární tradici, která by byla schopná konkurovat latinské katolické tradici a polské kultuře. Jeho slovník významnou mírou stimuloval rozvoj ukrajinské, ale také běloruské, polské, ruské a rumunské lexikografie.\n\n"}
{"id": "276322", "url": "https://cs.wikipedia.org/wiki?curid=276322", "title": "Angelologie", "text": "Angelologie\n\nAngelologie ( ἄγγελος – \"Angelos\", posel a λογία – \"logie\", nauka) je starobylá nauka o andělích.\n\nHenoch byl jedním z potomků Adamových žijících před potopou a pradědečkem Noeho. Dochovaly se po něm dvě tzv. knihy Henochovy, „Etiopský Henoch“ a „Staroslověnský Henoch“ (či 1. a 2. kniha Henochova). \n\nV křesťanském prostředí byl velmi vlivný mystik na přelomu 5. a 6. století Pseudo-Dionýsios Areopagita, který ve svém spise „O nebeské hierarchii“ (\"Peri tés úranias hierarchias / De caelesti hierarchia\") popsal – zčásti na základě starších tradic – devět hierarchických stupňů andělů, takzvaných andělských chórů, které se dělí do tří triád či sfér. Nejvyšší trojici podle jeho učení tvoří chóry serafínů, cherubínů a trůnů, prostřední triádu tvoří panstva, síly a mocnosti, a konečně ve třetí sféře jsou chóry označené jako knížectva, archandělé a andělé.\n\nJohannes Trithemius v roce 1509 napsal knihu \"De septem secundeis\", někdy se uvádí \"De septum secundeis\" (O sedmi duších, kteří řídí oběhy nebeských sfér), ve které sám podává zprávu o sedmi planetárních inteligencích, které z pověření boha vládnou světu. V knize, kterou věnoval císaři Maxmiliánovi píše: \"„Slavný císaři! Je názorem mnoha osobností starých časů, že tento stvořený svět je z vůle Nejvyšší Inteligence (kterou je Bůh) uspořádán a usměrňován druhotnými inteligencemi… mezi nimi sedmi duchy, kteří jsou ustanoveni vládci sedmi planet… ze kterých, od počátku nebe a země, každý vládne světu 354 let a 4 měsíce po pořádku.“\" Před ním se o tuto problematiku zajímal také Pietro d'Abano nebo Abraham ibn Ezra. Působením planet na život na Zemi se zabýval i Klaudios Ptolemaios. Ve svých proroctvích se o sedm vyšších inteligencí opíral ve svých proroctvích i Nostradamus.\n\n"}
{"id": "276328", "url": "https://cs.wikipedia.org/wiki?curid=276328", "title": "Ladislav Hučko", "text": "Ladislav Hučko\n\nLadislav Hučko (* 16. února 1948 Prešov) je od roku 2003 druhý biskup (apoštolský exarcha) Apoštolského exarchátu Řeckokatolické církve v České republice a titulární biskup orejský. Jeho předchůdcem ve funkci byl Ivan Ljavinec.\n\nNarodil se v Prešově v rodině řeckokatolického kněze. Z důvodu pronásledování řeckokatolické církve rodina opakovaně měnila bydliště. V roce 1966 nebyl přijat na Teologickou fakultu v Bratislavě. V letech 1966–1971 vystudoval experimentální fyziku na Přírodovědecké fakultě UPJŠ v Košicích, v roce 1972 obhájil rigorózní práci z oblasti fyziky tuhých těles a získal titul RNDr. Pro své náboženské postoje však nemohl dále působit na fakultě. V letech 1973–1989 žil v Bratislavě a věnoval se výzkumné práci v oblasti těžby ropy a plynu. Roku 1987 získal na Vysoké škole báňské v Ostravě titul kandidáta geologických věd (CSc.).\n\nPůsobil v neformálních náboženských skupinách. Po roce 1989 krátce byl redaktorem v Katolíckych novinách. V letech 1990–1991 byl výkonným sekretářem Konference biskupů Slovenska. V letech 1992–2000 studoval teologii na Papežské Lateránské universitě v Římě. Studia ukončil doktorátem, tématem doktorské práce byly kosmologické ideje ruských náboženských myslitelů 19. a 20. století. Na kněze byl vysvěcen 30. března 1996 Slavomirem Miklovšem, biskupem Křiževacké eparchie v Chorvatsku.\n\nOd roku 2000 vyučoval dogmatickou teologii na Teologickém institutu v Košicích, v roce 2004 se habilitoval na docenta z oblasti dogmatické teologie. Současně vykonával službu v Geriatrickém centru sv. Lukáše v Košicích. Rok působil jako spirituál v Kněžském semináři sv. Karla Boromejského v Košicích. Založil teologický časopis Verba Theologica, který společně vydávají teologické instituty v Košicích a na Spišské Kapitule, a je jeho šéfredaktorem. V roce 1997 vydal knihu úvah a zamyšlení s názvem \"Život je vzťah\".\n\n24. dubna 2003 jej Jan Pavel II. jmenoval apoštolským exarchou pro katolíky byzantského obřadu v České republice a současně titulárním biskupem orejským. Na biskupa byl vysvěcen 31. května 2003 v Praze. V roce 2005 byl zvolen za generálního sekretáře České biskupské konference, kterým byl až do června 2011. V ČBK je předsedou Rady pro Romy, menšiny a migranty a členem komise pro nauku víry.\n\nNa biskupském znaku má osobní biskupské heslo: „Já jsem světlo světa“ (Jn 8,12).\n\n"}
{"id": "276333", "url": "https://cs.wikipedia.org/wiki?curid=276333", "title": "Ivan Ljavinec", "text": "Ivan Ljavinec\n\nIvan Ljavinec (18. dubna 1923, Volovec – 9. prosince 2012, Žernůvka) byl čelný představitel české řeckokatolické církve a skryté církve. Od roku 1969 byl v Praze farářem obnovené řeckokatolické církve, s dnem osamostatnění České republiky se stal biskupským vikářem nově zřízeného řeckokatolického vikariátu. Po zřízení českého apoštolského exarchátu řeckokatolické církve 13. března 1996 se stal jeho prvním exarchou a titulárním biskupem akalissenským. Exarchát zahrnuje 25 farností a 35 kněží.\n\nJeho nástupcem je od roku 2003 Ladislav Hučko, Ivan Ljavinec byl emeritním exarchou.\n\nNarodil se ve Volovci na Podkarpatské Rusi. Jeho otec byl učitel, v rodině bylo 9 dětí. Ljavinec maturoval na ruském gymnáziu v Mukačevě. Teologii studoval v Užhorodě a ve Vídni, na kněze byl vysvěcen 28. července 1946 prešovským řeckokatolickým biskupem Pavolem Gojdičem.\n\nProtože se po druhé světové válce nemohl vrátit na Podkarpatskou Rus, zůstal v Prešově. Stal se sekretářem biskupa Gojdiče. Jako redaktor působil v časopisech Blahovistnik a Zorja. V září 1949 byl jmenován spirituálem prešovského kněžského semináře.\n\nPo násilné likvidaci řeckokatolické církve v Československu komunistickým režimem v roce 1950 a po uvěznění biskupa Gojdiče internovaný světící biskup prešovský Vasiľ Hopko jmenoval Ljavince k tajnému působení generálním vikářem s mimořádnými pravomocemi. V roce 1955 byl Ljavinec zatčen a roku 1956 spolu s dalšími 16 obžalovanými odsouzen, a to ke 4 rokům vězení. Protože dostal též zákaz pobytu v košickém a prešovském kraji, po propuštění pracoval v Praze v dělnických profesích, například jako popelář, topič, průvodčí. Přitom pokračoval ve svém poslání od řeckokatolické církve. Byl blízký spolupracovník Felixe Davídka z jehož rukou přijal 24. 3. 1968 biskupskou konsekraci. S pražským arcibiskupem Tomáškem organizoval v roce 1968 celostátní petiční akci na obnovu činnosti řeckokatolické církve, petice byla úspěšná.\n\nV dubnu 1969 byl jmenován farářem řeckokatolické farnosti u sv. Klimenta v Praze (jeho předchůdcem od obnovení farnosti v roce 1968 byl Emanuel Hlaváč). Po ustanovení českého řeckokatolického vikariátu se stal biskupským vikářem, po ustanovení českého apoštolského exarchátu se stal prvním apoštolským exarchou řeckokatolické církve v České republice. A byl sub conditione znovu konsekrován biskupským svěcením 30. března 1996 v Římě v bazilice svatého Klimenta.\n\n\n"}
{"id": "276344", "url": "https://cs.wikipedia.org/wiki?curid=276344", "title": "Pyrantel", "text": "Pyrantel\n\nPyrantel (\"pyrantelum pamoatum\") je léčivá látka patřící do skupiny pyrimidinů. Působí jako anthelmintikum. Je účinný proti střevním hlísticím rodů \"Toxocara\", \"Toxascaris\", \"Ancylostoma\" a \"Uncinaria\". Působí především na dospělé a nebo juvenilní červy ve střevě, naopak nepůsobí na migrující larvy. Mechanismus účinku spočívá v tom, že se váže na nervové receptory hlístic a vyvolává tak jejich spastickou paralýzu (ochromení) a následné samovolné vypuzení střevem z hostitele. Je používán samostatně (např. Banminth pasta) nebo častěji v kombinaci s jiným anthelmintikem (např. Drontal Plus, Helm-Ex, Caniverm).\n"}
{"id": "276349", "url": "https://cs.wikipedia.org/wiki?curid=276349", "title": "Železniční trať Kyjov–Mutěnice", "text": "Železniční trať Kyjov–Mutěnice\n\nŽelezniční trať Kyjov – Mutěnice, místními zvaná někdy jako \"Mutěnka\", byla jednokolejná regionální dráha na jižní Moravě v okrese Hodonín v Jihomoravském kraji, propojovala Vlárskou dráhu s regionální tratí Hodonín - Zaječí. Tvořila spojnici mezi obcemi Kyjov a Mutěnice v délce 15,894 km s maximálním sklonem 10 ‰. V jízdním řádu pro cestující byla naposledy uváděná pod číslem 257.\n\nTrať se začala stavět 15. 6. 1899 a velmi brzy, již 2. 6. 1900, byla uvedena do provozu. První lokomotivy, které na trati sloužily v pravidelném provozu, byly č. 310.131 a 310.132. V letech 1964–1965 byla zbudována mutěnická spojka, v současnosti zrušená, která umožňovala bezúvraťovou jízdu Kyjov–Hodonín. Trať byla zbudována \"Brněnskou společností místních drah\" a její stavba prakticky navazovala na výstavbu tratě Hodonín-Zaječí.\n\nDo roku 1923 měla Mutěnka v Kyjově své vlastní nádraží, od té doby zajíždí na společné nádraží vlárské. Vlárská trať v té době jednokolejná obcházela toto nádraží zezadu a dnes její zbytky slouží jako vlečka do mlýnů. V roce 1995 proběhly oslavy 95 let provozu. Na trati bylo vidět Všudybylku 354.1217 a Hurvínka M 131.1448.\n\nV září roku 1997 byl zredukován jízdní řád osobní dopravy, od té doby jezdily vlaky osobní přepravy po této trati pouze v pracovní dny.\n\nOsobní doprava byla zastavena ke dni 12. 12. 2004. Čilá nákladní doprava probíhá na velmi malé části trati, na kterou navazuje vlečka z kyjovských šroubáren.\n\nDne 13. 10. 2007 se konala nostalgická jízda lokomotivou 464.202 po celé trati č. 257 v rámci akce 120 let trati Brno-Kyjov a 110 let trati Hodonín-Zaječí.\n\nDne 20. 10. 2007 proběhla akce Hodonínskými lokálkami III. s motorovým vozem M 262.018.\n\nDne 10. 5. 2008 projel po trati vlak sdružení Hrbatá Máňa s lokomotivou T211.0689 a přípojným vozem Blm 5-2243. \n\nPosledním vlakem, který projel z Kyjova do Mutěnic v sobotu 20. 9. 2008, byl fotovlak s motorovým vozem 851.032-3.\n\nV jízdních řádech byla například uváděna v roce 1918 pod č. 237 nebo v roce 1944 jako č. 520b Gaya – Mutienitz a v roce 1988 pod číslem 341.\n\nTrať byla 30. dubna 2009 úředně zrušena, její likvidace začala v lednu 2012. V její trase vyrostla cyklostezka.\n\n\n\n\n"}
{"id": "276368", "url": "https://cs.wikipedia.org/wiki?curid=276368", "title": "Plymouth", "text": "Plymouth\n\nPlymouth je město s 243 795 obyvateli (2001) v hrabství Devon v Jihozápadní Anglii. Rozprostírá se u ústí řek Plym a Tamar v jednom z největších evropských zálivů \"Plymouth Sound\". Město má velmi bohatou námořní historii a v minulosti bylo nejdůležitější základnou Královského námořnictva ve Velké Británii.\n\nNejstarší známé osídlení v oblasti Plymouthu se nacházelo u návrší \"Batten\" v Plymouthském zálivu. Je datováno do doby bronzové a v době železné bylo důležitým obchodním přístavem. Předpokládá se, že zde bylo překladiště pro cín z Dartmooru, který byl dále prodáván Féničanům. V době vlády Římanů byl přístav využíván pro obchod s cínem, dobytkem a kůží ale později byl jeho význam překonán sousední rybářskou osadou Sutton nacházející se naproti přes záliv.\n\nV době ovládnutí Anglie Normany (1086) patřilo panství v Suttonu králi, ale Jindřich I. ji daroval rodině Valletortových. Na oplátku tato rodina jeho část věnovala augustiniánskému řádu sídlícímu v \"Plymptonu\", větší a starší osadě než Plymouth. Část města, vlastněná augustiniánským řádem obdržela roku 1254 právo pořádat trhy a celé město a jeho okolí získalo nezávislost roku 1439 a stalo se tak prvním městem, jemuž toto právo bylo přiděleno zákonem.\n\nPoté co se vyšší část ústí řeky Plym rozštěpila, začaly lodě využívat přílivového přístavu v ústí Plym (\"Plym Mouth\" – ústí řeky Plym) místo v Plymptonu. A tak se pro Sutton začalo postupně používat název Plymouth. Pojmenování Sutton se tak v současné době používá pro oblast města v souvislosti s volebním obvodem.\n\nRoku 1403 bylo město krátce okupováno a vypáleno Francouzi. Plymouth byl častým terčem nepřátel útočícím přes Lamanšský průliv, a to především v době stoleté války. Poblíž ústí řeky stál hrad a pás obranných opevnění ale všechny byly zbořeny nebo přestavěny při budování pozdějšího opevnění.\n\nV době občanské války stál Plymouth na straně parlamentaristů proti králi Karlovi I. Město bylo schopno odolávat téměř čtyři roky obléhání royalisty. V okolí města se odehrálo několik konfliktů včetně bitvy u St Budeaux. Po obnovení monarchie byla v roce 1665 zahájena stavba královské pevnosti. Tvrz byla vybavena děly nasměrovanými směrem na moře i na město aby tak připomínala obyvatelům, že nemají odporovat královské moci.\n\nZ přístavu vyplula v roce 1831 HMS Beagle na svou druhou průzkumnou cestu do Patagonie, které se účastnil Charles Darwin.\n\nJako důležitý přístav bylo město v době druhé světové války terčem mnoha náletů. I když byl hlavním cílem náletů přístav, byly ztráty na civilním obyvatelstvu značné – bylo zabito 1 172 lidí a 3 269 bylo zraněno. Počet obyvatel z původních 220 000 poklesl po válce na 127 000. Byly zničeny obě obchodní centra, téměř každá budova byla poškozena (zničeno bylo 3 754 budov a 18 398 vážně poškozeno) včetně více než 20 škol a 40 kostelů.\n\nDo 90. let minulého století bylo v Plymouthu velmi nezvyklé slyšet jiný jazyk než angličtinu nebo zahlédnout člověka jiné rasy než bělocha. Po několika letech ale vlivem rozšíření univerzity, zvýšené dopravy trajekty přes kanál a ekonomické imigrace (částečně z Polska) a utečenců se především centrum Plymouthu stalo více kosmopolitním. Již dříve zde byla zastoupena čínská komunita zaměřená na potravinářský sektor. Vzhledem k tomu, že se projevují problémy s dodržováním obecného pořádku, je nenávist vůči přistěhovalcům pro Plymouth velký problém.\n\nEkonomika Plymouthu byla v minulosti spojena s jeho přímořskou pozicí a hlavními zdroji příjmů bylo rybářství a služby spojené s vojenským námořnictvem. Pokles obou těchto oborů vedl k obratu směrem sektoru poskytování služeb – zdravotnictví, potravinářství a call centra i když přesné strojírenství a stavby lodí hrají významnou roli v průmyslu města. Úpadek těžkého strojírenství měl velký vliv na nárůst nezaměstnanosti (v posledních letech je procento nezaměstnaných na úrovni 11%).\n\nV oblasti maloobchodu je Plymouth na druhém místě na jihozápadu země a na 29. v rámci celé země. Jako regionální centrum Devonu a Cornwallu zahrnuje spádová oblast Plymouth asi 720 000 obyvatel a roční příjmy značkových obchodů dosahují více než 600 miliónů liber. Dalším zdrojem příjmů je necelých 12 miliónů turistů, kteří navštíví tuto oblast.\n\nRoku 1914 se sloučila statutární města Plymouth a Devonport s městským distriktem East Stonehouse a vznikl tak distrikt Plymouth. Toto sloučení bylo podporováno ministerstvem války, protože tři samostatné distrikty představovaly komplikaci při organizaci válečných dodávek. Dohromady byly označovány jako \"Tree Towns\". V roce 1928 obdržel Plymouth status města. V polovině 30. let město expandovalo začleněním města Plymptonu a obce Plymstocku.\n\nV roce 1974 po správní reformě se stal Plymouth výsadním městem v rámci hrabství Devon, jehož orgány spravovaly agendy rozvoje školství, sociálních služeb, dopravní infrastruktury a knihovnictví. V roce 1998 se Plymouth stal samostatnou správní jednotkou (\"unitary authority\").\n\nPro volby do rady města, která má 57radních, je Plymouth rozdělen do dvaceti volebních obvodů. Pro volby do parlamentu je město rozděleno do tří obvodů – \"Plymouth Devonport\", \"Plymouth Sutton\" a \"Southwest Devon\".\n\nPlymouth není napojen na národní dálniční síť přímo ale silnicí \"A38\" vedoucí asi 64 km k dálnici \"M5\". Město je spojeno s Cornwallem trajektovou dopravou a mostem \"Tamar Bridge\". Autobusovou dopravu na předměstí provozuje společnost \"Plymouth Citybus\", zatímco autobusy v centru města, včetně systému odstavných parkovišť (\"park and ride\") podporovaných návaznými spoji, provozuje společnost First Group. Hlavním stanovištěm pro dálkové spoje je nádraží \"Bretonside Bus Station\" poblíž \"Drake Circus\".\n\nTrajektovou dopravu cestujících do Roscoffu, Bretaně a Santanderu zajišťují společnosti \"Torpoint Ferry\" a \"Brittany Ferries\". Trajekty vyplouvají z přístaviště \"Milbay\".\n\nLetiště Plymouth City je malé letiště nacházející se asi 6 km na sever od centra města u silnice \"A386\" na Tavistock. V minulosti bylo regionálním centrem pro British Airways ale nyní ho využívá pouze plymouthská letecká společnost \"Air Southwest\", která odbavuje linky do některých míst Velké Británie a na Normanské ostrovy. Mezinárodní Letiště Exeter International je dosažitelné asi po 40 minutách jízdy autem.\n\nVlaky z Plymouthského železničního nádraží společnosti \"First Great Western\" spojují město s místy v Cornwallu a Londýně. Spoje společnosti \"CrossCountry\" směřují do Birminghamu, na sever Anglie a do Skotska. Na východním okraji města, 16 km od jeho centra, se nachází železniční stanice \"Ivybridge\", která je součástí soustavy dopravy cestujících do centra města od odstavných parkovišť (\"park and ride\").\n\nV Plymouthu se koná mnoho festivalů pod otevřeným nebem. Mimo jiné je to slavnost ohňostrojů \"British Fireworks Championships\" nebo hudební festival \"Music of the Night\", který se koná každé dva roky v Královské pevnosti a jehož se účastní například hudba královského dělostřelectva, hudba královského námořnictva a stovky místních amatérských hudebníků.\n\nNejvětším divadlem ve městě je Královské divadlo, které je také nejdůležitějším oblastním divadlem. Toto divadlo nedávno otevřelo své produkční a vzdělávací centrum, které bylo oceněno jako architektonicky významný počin. V obvodu \"Barbican\" se nachází stejnojmenné divadlo Barbican. Místem pořádání koncertů různých žánrů od klasické až po rockové je Plymouthský pavilon otevřený roku 1991.\n\nPlymouthské městské muzeum a umělecká galerie na \"Drake Circus\" obsahuje sbírky uměleckých děl, přírodovědné kolekce a historie města a jeho okolí. Plymouthské umělecké centrum, nacházející se nedaleko divadla Barbican, nabízí výstavy uměleckých děl místních i zahraničních tvůrců. V Plymouthu se nachází i Národní mořská akvárium.\n\nVe městě se nachází mnoho křesťanských kostelů. Nejdůležitější anglikánský chrám je kostel Svatého Ondřeje v oblasti \"Royal Parade\". Na \"Wyndham Street\" stojí viktoriánská katolická katedrála. Dále zde existuje několik metodistických, baptistických a kostelů a islámská mešita. Židovská komunita se schází v synagoze z 18. století.\n\nPlymouthská univerzita je největší univerzitou na jihozápadě Anglie a pátou největší ve Velké Británii s více než 30 000 studenty, 3 000 zaměstnanci a ročním příjmem asi 100 miliónů liber. Byla založena jako technologická fakulta a později do ní byla začleněna i \"School of Maritime Studies\" ale v současné době zde vznikly podmínky pro výuku uměleckých a humanitních oborů.\n\nPlymouthská turistická informační kancelář prezentuje město sloganem \"Duch objevů\", který odkazuje na historii britských námořníků, kteří vyplouvali z Plymouthu do celého světa. Turisty láká hlavně historie spojená s Francisem Drakem a lodí Mayflower, která vyplula z místního přístavu, nádherný výhled z \"Hoe\" a procházka historickými částmi města na pobřeží a \"Barbican\". I když je Plymouth přímořské město nenacházejí se zde pláže pro turisty. Poblíž pobřeží v okolí \"Citadel Road\" existuje mnoho ubytovacích kapacit pro turisty. Město je typické velkým podílem veřejné zeleně a parků. Největšími z nich jsou \"Central Park\" a \"Victoria Park\".\n\n\n"}
{"id": "276369", "url": "https://cs.wikipedia.org/wiki?curid=276369", "title": "Marie, kněžna lichtenštejnská", "text": "Marie, kněžna lichtenštejnská\n\nMarie Aglaé, kněžna lichtenštejnská rozená \"hraběnka Kinská ze Vchynic a Tetova\" (* 14. dubna 1940 Praha) je lichtenštejnská kněžna, manželka lichtenštejnského knížete Jana Adama II.\n\nNarodila se jako čtvrté dítě hraběte Ferdinanda Kinského (1907–1969) a Henrietty hraběnky z Ledebour-Wichelnu (1910–2002). Její otec pocházel z knížecí větve českého rodu Kinských z Vchynic a Tetova. Je vnučkou českého šlechtice a meziválečného československého senátora za německé křesťanské sociály Eugen Ledebur-Wichelna. Dětství prožila s rodiči do roku 1945 na zámku v Horažďovicích, poté se odstěhovali do Bavorska.\n\nJejí otec převzal řízení velkostatku v Horažďovicích v roce 1928 a o pět let později se sem s manželkou přestěhoval. Byl předsedou Junáka v Horažďovicích, čestným předsedou Sportovního klubu Horažďovice a členem dalších organizací. Její matka se naučila velmi dobře česky. V době druhé světové války se nespolčili s nacisty, naopak intervenovali u okupačních úřadů ve prospěch českých spoluobčanů. Přesto byli po válce vyslýchání a jako Čeští Němci podle tehdejších zákonů vysídleni do Bavorska.\n\nV letech 1946–1950 navštěvovala základní školu sester benediktinek ve Wald Cloister v Bádensku-Württembersku, kde vystudovala i reálné gymnázium. V roce 1957 odjela na studium angličtiny do Spojeného království. Zde také vystudovala \"Akademii užitého umění\", které zůstalo její velkou vášní. Během pobytu v Paříži si osvojila francouzštinu. V roce 1965 začala pracovat jako grafička v německé tiskárně.\n\nV neděli 30. července 1967 se ve vaduzské katedrále svatého Florina provdala za tehdy korunního prince Jana Adama. Již v létě následujícího roku 11. července 1968 se knížecímu páru narodil první syn, dědičný princ Alois z Lichtenštejna. Další syn princ Maxmiliánse se narodil 16. května 1969, následoval princ Konstantin dne 15. března 1972 a 10. dubna 1973 se narodila princezna Tatjana. Potomci dnes již mají děti a tak má současná knížecí rodina 15 vnoučat.\n\nJako manželka hlavy státu se účastní politických akcí v knížectví, i v zahraničí. V Lichtenštejnsku se angažuje v oblasti kultury, školství a sociální péče. Je prezidentkou Lichtenštejnského červeného kříže a Society for Therapeutic-Pedagogical Aid. Jako znalkyně umění je cennou rádkyní knížete Jana Adama při nákupech uměleckých děl do proslulých knížecích sbírek, které její manžel rozmnožil o více než třetinu. Její rodina uvítala rekonstrukci obou lichtenštejnských paláců ve Vídni, které byly poškozeny za druhé světové války. \n\nS členy z rodu Kinských, kteří žijí v České republice udržuje stále kontakty. Samostatné Česko poprvé navštívila se svým manželem v březnu 2012, při příležitosti otevření výstavy o životě a díle knížete Jana Adama I., která byla uspořádána na zámku v Mikulově. Město Horažďovice udržuje kontakty s rodem Kinských, často je navštěvuje zejména kněžnin starší bratr Ferdinand Kinský (* 1934), který je čestným občanem města. Jeho druhorozený syn Johannes (1964–2008) byl známým bankéřem a členem představenstva Erste Bank a České spořitelny.\n\nKnížecí pár má čtyři děti:\n\nPodle lichtenštejnského práva jí náležejí tituly \"vévodkyně Opavská a Krnovská\" a \"hraběnka z Rietbergu\".\n\n"}
{"id": "276373", "url": "https://cs.wikipedia.org/wiki?curid=276373", "title": "Sval krejčovský", "text": "Sval krejčovský\n\nSval krejčovský (musculus sartorius) je nejdelším svalem v lidském těle. \nZačíná na předním horním kyčelním trnu, přetáčí se spirálovitě přes přední stranu stehna, následně se mění ve šlachu a upíná se na kondylu kosti holenní.\n\nVzhledem ke spirálovitému průběhu umožňuje ohyb, přítah v kyčelním kloubu a ohyb v kloubu kolenním.\n"}
{"id": "276374", "url": "https://cs.wikipedia.org/wiki?curid=276374", "title": "Mebendazol", "text": "Mebendazol\n\nMebendazol (methyl-(5-benzoyl-1\"H\"-benzimidazol-2-yl)karbamát) je širokospektrální antihelmintikum ze skupiny benzimidazolů. Jedná se o léčivo s účinkem proti střevním hlísticím a tasemnicím.\n\nMebendazol byl vyvinut v roce 1971 v Belgii. Používá se jak ve veterinární, tak v humánní medicíně. Je podáván orálně.\n\nU lidí je indikován při infekci těmito parazity: \"Enterobius vermicularis\" (roup dětský); \"Trichuris trichiura\" (tenkohlavec lidský); \"Ascaris lumbricoides\" (škrkavka dětská); \"Ancylostoma duodenale\", \"Necator americanus\" (měchovci); \"Strongyloides stercoralis\" (hádě střevní); \"Taenia\" spp. (tasemnice). U zvířat je indikován při infekcích hlísticemi rodu \"Trichuris\", \"Ancylostoma\", \"Uncinaria\", \"Ascaris\", \"Toxocara\", \"Toxascaris\", \"Strongyloides\". U lidí je mebendazol např. v přípravku Vermox, u zvířat je obsažen v preparátu Telmin KH nebo Rafendazol.\n\nMebendazol je většinou dobře snášen. Hydrofobní povaha molekuly má za následek nízkou míru absorpce ve gastrointestinálním traktu, do krevního oběhu se tak dostane velmi malá část léčiva. Nicméně, mohou se objevit vedlejší účinky jako bolest hlavy, zvracení nebo průjem. Při větších dávkách může dojít ke snížení množství bílých krvinek nebo ztrátě vlasů.\n\nMebendazol selektivně inhibuje syntézu mikrotubulů vazbou na kolchicin vazebnou doménu β podjednotky tubulinu. Narušení cytoplazmatických mikrotubulárních struktur v intestinálních buňkách parazitů vede k narušení příjmu glukózy do buněk a následné smrti parazita.\n\nMebendazol ovšem vykazuje i účinek na savčí buňky. Zde dochází opět k inhibici polymerace tubulinu, především při formaci dělicího vřeténka nezbytného pro mitózu buňky. Takovéto narušení vede k apoptóze. Nádorové buňky vykazují oproti těm zdravým vyšší senzitivitu k mebendazolu, což z něj činí potenciální chemoterapeutikum.\n\nMnohé studie dokazují výraznou protinádorovou schopnost mebendazolu, a to dokonce i v případě nádorů rezistentních vůči konvenční chemoterapii, jako je například melanom.\n\nProtinádorové vlastnosti mebendazolu jsou přisuzovány jeho schopnosti inhibovat formaci dělicího vřeténka, je však zřejmé, že spektrum potenciálních mechanismů tohoto léčiva je mnohem širší. Mebendazol inhibuje mimo jiné formaci další mikrotubulární struktury, primárního cilia, které je potřebné v signalizační kaskádě Sonic hedgehog. Dále je mebendazol schopný inhibovat proteinkinázy jako VEGFR2, BRAF nebo ABL, které mají často důležitou funkci v biologii nádorových buněk.\n\nV neposlední řadě některé studie poukazují na schopnost mebendazolu ovlivňovat buňky imunitního systému. Aktivací kinázy ERK1/2 indukuje mebendazol expresi prozánětlivých cytokinů, jako je IL-8, TNFα, IL-6 a IL-1β. Mebendazol je také evidentně schopný indukovat diferenciaci makrofágů do M1 fenotypu, který je při léčbě nádorových onemocnění kýžený v mikroprostředí nádoru.\n\n"}
{"id": "276375", "url": "https://cs.wikipedia.org/wiki?curid=276375", "title": "Amfibolit", "text": "Amfibolit\n\nAmfibolit je regionálně metamorfovaná hornina vyznačující se střední až hrubou velikostí zrna. Patří mezi krystalické břidlice. Jsou to masivní tmavěšedé horniny, nevýrazně břidličnaté, s častou lineací amfibolů. Vznikají při nízkém až středním, ale i při vysokém tlaku okolo 1,0 – 1,2 GPa, při teplotě 500 – 700 °C. Je hlavním představitelem amfibolitové facie, typické pro regionální metamorfózu.\n\nNázev amfibolit je odvozen od převládajícího minerálu amfibolu, zavedl jej v roce 1813 Alexandre Brongniart. Někdy jsou jako amfibolity nesprávně označovány i vyvřelé horniny tvořené převážně amfiboly, které mají být správně označovat hornblendity nebo amfibolovce. Barva horniny bývá nejčastěji zelená až černá. Amfibolit má většinou páskovaný charakter, což způsobuje ukládání vrstev tmavého amfibolu a světlého plagioklasového živce. To bývá nejčastěji důsledek vrstevnatosti původních hornin jako jsou v tomto případě čedičové tufy.\n\nSložení amfibolitu je poměrně pestré. Hlavními minerály jsou amfiboly a plagioklasy. Konkrétně se jedná o různé druhy amfibolu (nad 50 % objemu, hornblendit, aktinolit a tremolit), živec, biotit, granát (almandin). Velké množství krystalů amfibolu způsobuje v některých případech až břidličnatost horniny.\n\nAmfibol vzniká většinou regionální metamorfózou magmatických hornin, především čedičů a andezitů. Do přeměňovaných hornin se řadí také jejich hlubinné ekvivalenty jako jsou gabro a diorit. Jejich vznik při teplotách 500-700 °C je doprovázen širokým rozsahem tlakových podmínek. Tyto podmínky nastávají v hloubkách 10 až 30 km pod povrchem Země.\n\nAmfibolit je velmi rozšířený ve všech metamorfovaných terénech celého světa, kde byla výchozí hornina čedič nebo andezit. Amfiboly mají velmi složitou strukturu, a proto jsou mnohými geology nazývány odpadkové koše nebo mořské houby.\nNa skalním útvaru z amfibolitu, který vyčnívá z rulového území, je postaven hrad Kámen.\n\nVysoká pevnost a mimořádná odolnost této horniny jsou předpoklady pro kvalitní drcené kamenivo, používající se v silničářství. Historicky byl využíván patrně i na výrobu brousků.\n\n"}
{"id": "276378", "url": "https://cs.wikipedia.org/wiki?curid=276378", "title": "Balcháb", "text": "Balcháb\n\nBalcháb popř. Balch ( ) je řeka na severu Afghánistánu. Je přibližně 450 km dlouhá. Na horním toku se nazývá Daragez nebo Band-e Amir.\n\nPramení v horském hřbetu Kūh-e Bābā na západě Hindúkuše. V místech, kde vtéká do Baktrijské roviny vytváří deltu a vsakuje se do písku, přičemž nedotéká do Amudarji.\n\nV deltě se nacházejí oázy Mazáre Šaríf, Vazirabád (Balch).\n"}
{"id": "276382", "url": "https://cs.wikipedia.org/wiki?curid=276382", "title": "Vůdcův hlavní stan", "text": "Vůdcův hlavní stan\n\nVůdcovy hlavní stany (německy Führerhauptquartier, zkratka FHQ) je označení pro velitelská stanoviště, která během druhé světové války používal Adolf Hitler a další nacističtí velitelé. Bylo plánováno vybudovat 20 stanovišť, ale do konce války bylo dokončeno jen 14 z nich.\n\n\"Tabulka je přeložena z anglické verze stránky .\"\n"}
{"id": "276386", "url": "https://cs.wikipedia.org/wiki?curid=276386", "title": "PCMEF", "text": "PCMEF\n\nPCMEF (\"Presentation, Control, Mediator, Entity, Foundation\") je softwarová architektura využívaná v objektově orientovaném programování. Např. pro tvorbu webových aplikací je vhodnější než architektura MVC, protože využívá hierarchii vrstev, které mají volnější vazby než u MVC, což je v bezstavovém prostředí, jako je HTTP, výhodnější.\n\n\nPCMEF architektura je založená na několika dobře známých návrhových vzorech (např. MVC, Facade, Abstract Factory, Chain of Responsibility, Observer, Mediator, Identity Map, Lazy Load)\n"}
{"id": "276392", "url": "https://cs.wikipedia.org/wiki?curid=276392", "title": "Dobrodružný Simplicius Simplicissimus", "text": "Dobrodružný Simplicius Simplicissimus\n\nDobrodružný Simplicius Simplicissimus (1668, rozšířeno 1669, přepracováno 1671, Der abenteuerliche Simplicissimus Teutsch) je pikareskní román německého spisovatele Hanse Jakoba Christoffela von Grimmelshausena, považovaný za nejvýznamnější prozaické dílo období baroka. Román byl vydán pseudonymem German Schleifheim von Sulsfort, Grimmelshausenovo autorství zjistil Hermann Kurz až roku 1837.\n\nDílo, jehož plný název zní \"Dobrodružný Simplicius Simplicissimus, to jest Podrobný životopis podivného vaganta jménem Melchior Sternfels von Fuchshaim, totiž jak, kde, kdy a jakým způsobem přišel na svět, co v něm pozoruhodného a pamětihodného viděl, poznal, zkusil a zažil, jakož i to, proč jej zase dobrovolně opustil\" (Der Abentheuerliche Simplicissimus Teusch — Das ist: Die Beschreibung des Lebens eines seltsamen Vaganten — genannt Melchior Sternfels von Fuchshaim — wo und welcher gestalt Er nemlich in diese Welt kommen — was er darinn gesehen — gelernt — erfahren und außgestaden — auch warumb er solche wider frywillig quittirt) tvoří prvních šest knih Grimmelshausenových tzv. \"Simpliciánských spisů\" (Simplicianische Schriften), k jejichž dalším čtyřem svazkům patří:\n\nDěj románu je velmi bohatý s mnoha postavami a vedlejšími epizodami. Příběh je vyprávěn v první osobě s humorem, ironií a smyslem pro realismus, přičemž čtenáři se vypravěč jeví jako taškář i moralista, křesťan i cynik, poustevník i záletník, prosťáček i chlapík všemi mastmi mazaný. Postava Simplicissuma prochází v románu svým vnitřním vývojem, což nám také dokazuje to, že se v románu odráží typická linie pikarovského typu: hřích, lítost a pokání.\n\nV Grimmelhausenově románu se mimo jiné objevují postavy od Hanse Sachse (např. Baltanders v 6. knize \"Continuatio\").\n\nV částečně autobiografickém románě (autor sám prodělal válku jako voják a při psaní také využil vlastních zkušeností chlapce uneseného rabující soldateskou) vytvořil Grimmelshausen jednak barvitý (mnohdy až dokumentární) obraz zvrácené doby třicetileté války se všemi jejími typickými průvodními zjevy, plundrováním, krutostí, vojácky hrubým humorem, hrami a šprýmy, jednak obraz vývoje lidské osobnosti od dětské zaostalosti prosťáčka nejprostšího (Simplicius Simplicissimus) přes poznání světského života až ke konečnému zakotvení v samotě poustevnictví jako útočišti před krutým světem. Na začátku knihy vypráví hrdina románu o svém selském původu, o rodině a prostinkém životě v izolaci od okolního světa na venkově. Statek, kde žije, je přepaden a vyrabován vojáky, ženy jsou znásilněny a muži mučeni, aby vyzradili, kam ukryli cennosti. Hoch všemu jen přihlíží a nic z toho nechápe (tento dětský pohled na hrůzy třicetileté války je v tehdejší literatuře naprosto ojedinělý). Nakonec se mu podaří uprchnout do lesa, kde jej najde poustevník. Ten se pak o něj dva a půl roku stará, kvůli jeho hlouposti a nevědomosti mu dává jméno Simplicius Simplicissimus, naučí jej však číst a psát a vychová ho v dobrého křesťana. Po poustevníkově smrti se Simpilicius vydá do blízké vesnice, kam chodil s poustevníkem do kostela, najde ji však zpustošenou a plnou mrtvol, Je zajat a uvězněn vojáky, kteří jej považují za špeha. Když však jejich velitel zjistí, že zemřelý poustevník byl jeho švagr, je Simplicius propuštěn a stane se velitelovým pážetem. V této službě se setká s lidskou proradností a neřestmi, a protože opět vše hned nechápe, dostane bláznovský šat (telecí kůži).\n\nPo nějakém čase je Simplicius zajat jinou soldateskou a vystřídá několik pánů. Když se rozhodne zbavit se telecí kůže, najde jen dívčí šaty. Chvíli v nich slouží a protože je hezký i jako děvče, zamiluje se do něj jeho pán i jeho pacholek a dokonce jej chtějí znásilnit místní měšťané. S dalším pánem se dostane do kláštera zvaného Ráj, kde si konečně opatří nové šaty. Je velice úspěšný, dostane přezdívku Zelený myslivec, získá přízeň sedláků, slávu, respekt svých protivníků i velké bohatství. To mu však stoupne do hlavy, žije si na vysoké noze, má sluhu jménem Skočdopole. Stane se z něho sukničkář, ale když je jednou přistižen, musí se oženit. Po čase je o své peníze ošizen a začne se znovu živit jako sluha. Se svým pánem se dostane do Francie, kde se nechává vydržovat ženami. Pak onemocní spalničkami a jeho krásná tvář je zohyzděna. Aby se dostal zpět do Německa, prodává léčivé mastičky. Zjistí, že jeho žena mezitím zemřela, proto se znovu ožení. Jeho nová manželka je líná a zlá, jeho syn je nápadně podobný jejich pacholkovi a pro změnu dítě děvečky je podobné Simpliciovi. Překvapivě se setkává se svým otcem a dovídá se o svém skutečném původu. Muž, kterého považoval za otce, byl jen jeho opatrovník. Simplicius je synem šlechtičny a toho poustevníka z lesa.\n\nSimplicius prožívá celou řadu dalších i fantastických dobrodružství (dostane se na čarodějnický sabat, navštíví jezerního krále). Cestuje také do Ruska, kde vyrábí pro cara střelný prach. Postupně však společensky upadá, stane se z něho loupežník, tulák, žebrák a lhář. Nakonec ztroskotá s lodí, a na ostrově, kam jej vyvrhne moře, zůstane po všem, co prožil, jako poustevník.\n\n\n\n\n"}
{"id": "276393", "url": "https://cs.wikipedia.org/wiki?curid=276393", "title": "Martin Vojtek", "text": "Martin Vojtek\n\nMartin Vojtek (* 4. května 1975, Přerov) je bývalý český hokejový brankář a hokejový trenér. Aktuálně zastává funkci trenéra brankářů u týmu HC Zubr Přerov a je trenérem mládežnických týmu.\n\nS hokejem začínal v rodném Přerově, kde poprvé chytal v sezóně 1995-96 za nováčka 1. ligy HC Precheza Přerov, který se dostal až do neúspěšné baráže o Extraligu. V týmu zůstal další 2 sezóny, až do sestupu týmu do 2. ligy.\nOdešel chytat do Olomouce, kde vydržel pouhou sezónu. Odtud odešel do Opavy, kde chytal necelé 2 sezóny. Tam se Vojtkovi dařilo tolik, že dostal šanci Extraligovém Třinci.\n\nV Extralize chytal poprvé až v 25 letech, v dresu Třince, kde nastoupil v utkání proti Vsetínu, v sezóně 2000–2001. Vyhlédl si to tehdejší trenér Třince Vladimír Vůjtek. V Třinci vydržel s krátkými pauzami 12 let a byl pravidelným náhradníkem.\nNejúspěšnější sezónu měl v roce 2007–2008, kdy nejdřív nahradil zraněného Romana Čechmánka, ovšem zůstal do konce sezóny brankářskou jedničkou, včetně play-off. Na konci sezóny byl vyhlášen nejlepším gólmanem Extraligy.\nV sezóně 2010–2011 získal s Třincem titul mistra ligy. Po dalším roce se rozhodl vrátit do mateřského Přerova, kterému pomohl po 17 letech k návratu do 1. Ligy. V té si ovšem moc nezachytal, protože v září 2015 ukončil kariéru kvůli zdravotním problémům, které mu dovolily nastoupit pouze do 5 zápasů.\n\n\n"}
{"id": "276396", "url": "https://cs.wikipedia.org/wiki?curid=276396", "title": "Tomáš Malec", "text": "Tomáš Malec\n\nTomáš Malec (* 13. května 1982, Skalica) je slovenský profesionální hokejový obránce v současné době působící v české extralize, kde nastupuje za tým HC Kometa Brno.\n\n\n\n"}
{"id": "276404", "url": "https://cs.wikipedia.org/wiki?curid=276404", "title": "Secure Internet Live Conferencing", "text": "Secure Internet Live Conferencing\n\nSILC je název pro program a internetový protokol navržený pro konferenční služby v reálném čase pro velké množství uživatelů s maximální bezpečností. Topologie sítě SILC je až na výjimky totožná s IRC sítí. SILC zabezpečuje pomocí šifrování jak spojení mezi klientem a serverem či dvěma servery, tak i vlastní zprávy odesílané uživatelem jinému uživateli nebo na kanál. Během používání SILC není možné cokoliv poslat nezašifrované, vše je automaticky šifrováno. \n\nSILC oproti IRC umí:\n\nSILC síť se skládá z klientů, serverů a routerů. Klient se připojuje k SILC serveru; v případě, že je v SILC síti více serverů, nejsou, jak je tomu u IRC, všechny spojeny, ale spojují se právě pomocí zmíněných routerů.\n\nZajímavostí SILC protokolu je možnost více stejných nicků. Díky správnému designu jsou známé \"nickname collisions\" nemožné.\n\nStejně jako např. u IRC nebo u Jabberu je u SILC možnost diskuse většího množství lidí na tzv. kanálech. Rozdíl mezi kanálem u IRC a SILC je, že SILC protokol nepožaduje # před jménem kanálu. Tedy #silc.cz a silc.cz budou dva odlišné kanály. Dále je u SILC možné mít permanentní kanály, které nezaniknou ani v případě, že je opustí poslední uživatel. To je dáno možností nastavit kanálu founder mode (+f).\n\n\nTo je velmi vhodné. Např. protože SILC dovoluje použití stejných nicků, může být snadné nechat se zmást pravou identitou určitého uživatele. V případě používání podepsaných zpráv budeme jasně informováni, zdali je nám uživatel známý, či nikoliv. K ověřování podpisů potřebujeme samozřejmě veřejné klíče uživatelů.\n\nJedním ze zajímavých způsobů, jak omezit vstup na určitý kanál, je autorizace dle veřejných klíčů, tzv. channel public key mode. Do seznamu veřejných klíčů kanálu - channel public key list - jsou uloženy veřejné klíče uživatelů a pouze tito pak mohou na takový kanál vstoupit.\n\nNejparanoidnější formou online komunikace dvou uživatelů SILC jsou soukromé zprávy ochráněné soukromým klíčem - private message key. Ten je získán během peer-to-peer \"vyjednávání\" mezi uživateli, a tudíž pouze tito dva uživatelé mohou tyto zprávy dešifrovat. To je zásadní rozdíl od normálních soukromých zpráv, které jsou šifrovány pomocí \"session key\" a každý subjekt (server, router) na trase vždy zprávu zašifruje, dešifruje a předá dál.\n\nPřenášet soubory v SILC je snadné. Peer-to-peer spojení je opět chráněno session key a jako přenosový protokol je použit SFTP. Je důležité si uvědomit, že se nejedná o žádné posílání souboru, ale o dání určitého souboru k dispozici pro stažení.\n\nSILC díky svému designu funguje jako jakási spodní vrstva, přes její protokol mohou být přenášena jakákoliv data, např. streamové video. Nejedná se tedy jen o bezpečnější alternativu textového IRC.\n"}
{"id": "276420", "url": "https://cs.wikipedia.org/wiki?curid=276420", "title": "Dobrovolný svazek obcí Ždánický les a Politaví", "text": "Dobrovolný svazek obcí Ždánický les a Politaví\n\nMikroregion Ždánický les a Politaví je dobrovolný svazek obcí ležících v přechodné oblasti mezi Slováckem a Hanou, které bývá označována jako Hanácké Slovácko. Tento svazek vznikl v roce 1996 a sdružuje celkem 27 obcí z okresů Vyškov a Hodonín.\n\n\n"}
{"id": "276422", "url": "https://cs.wikipedia.org/wiki?curid=276422", "title": "Evaporit", "text": "Evaporit\n\nEvaporit je obecné označení skupiny sedimentárních hornin vzniklých odpařením vody z roztoků, v převážné míře z mořských vod nebo slaných jezer. Některé definice dodávají, že evapority precipitují nejen v povrchových podmínkách, ale i těsně pod povrchem ze solanek, hlavně díky sluneční evaporaci. Minerálů, tvořících evaporitové horniny je asi 70, ale většina z nich netvoří významnější akumulace.\n\nPři odpařování se nejdříve srážejí nejméně rozpustné minerály a nakonec ty nejrozpustnější. Mezi typické příklady sledu vylučování minerálů patří dolomit, sádrovec nebo anhydrit, halit (sůl kamenná) a draselné a hořečnaté soli. Nejvýše uložené jsou nejrozpustnější soli.\n\nTermín zavedl C. Berkey v roce 1922.\n\nChemické a minerální složení evaporitů je závislé na chemickém složení vodných roztoků, z nichž kondenzují. V mořské vodě jsou nejčastěji anionty chloridy a sírany, ve sladké vodě převládají spíše uhličitany a sírany. Z ostatních aniontů mají větší význam boritany.\n\nJako kationty jsou nejčastěji přítomny sodné, draselné, vápenaté a hořečnaté. Uvedené složky vytvářejí přibližně 70 minerálů (halit, sádrovec, anhydrit, sylvín, carnallit, kieserit, kainit, kalcit, magnezit, dolomit, epsomit, mirabilit, blödit, borax, kernit, colemanit, atd ...). Posloupnost krystalizace je následující (není však pevná, závisí na chemickém složení roztoků):\n\nEvapority jsou výsledkem vypařování solanek. Běžná mořská voda má salinitu okolo 35 ‰, tedy v jednom litru (kg) vody se nachází kolem 3,5 g minerálních látek. Tvorba sraženin minerálů je výrazně závislá na jejich koncentraci, teplotě ale i celkového složení roztoku, protože některé ionty mohou sloužit jako katalyzátory - podporují tvorbu sraženin jiných.\n\nMechanismus vzniku evaporitických minerálů je následující: jako první obvykle vypadávají z roztoku karbonáty (vápence a dolomity), které jsou zároveň nejméně rozpustné. Když postupně vypařování sníží objem vody na 19 % původního stavu, začíná se kondenzuje i sádrovec a anhydrit. Při tom se spotřebuje podstatná část Ca a SO4. Poté, co solanka sníží svůj objem na 9,5 % původního stavu, začíná se kondenzovat halit. Nakonec, poté co zůstanou poslední 4 % původního roztoku, dochází k ukládání hořečnatých (carnallit, kieserit, kainit) a draselných minerálů (sylvín). Posledním v řadě je obvykle bischoffit.\nBěžně pak lze pozorovat sedimentární sledy s celou suitou těchto minerálů v oddělených vrstvách, které reprezentují jednotlivá stadia tvořící sraženiny, přičemž stádia mohou být i rytmická. Protože jako poslední sedimentují soli, které jsou nejsnáze rozpustné, tyto ve většině případů nebývají vždy zachovány.\n\nZpůsob vzniku rozsáhlých vysychajících pánví byl v minulosti obvykle vysvětlován tzv. hrázovou teorií, tedy tak, že vznikly když hráz oddělila od moře záliv nebo lagunu. Tímto způsobem však nelze objasnit výskyt karbonátů například v hlubokých částech Středozemního moře, či jiných hlubinných pánví. Proto byl zaveden model vzniku tzv. evaporitových mořských pánví, které jsou občasně zásobovány mořskou vodou, která později vysychá.\n\nEvapority mohou vznikat i ve slaných jezerech – vnitrozemských sebchách a jezerech typu playa.\n\nMetamorfózou evaporitů vznikají skapolit-plagioklasové ruly.\n\nZákladní a nejběžnější texturní znak evaporitů je laminace. Typické je střídání tenkých vrstev (do 2 mm) sádrovce a kalcitu. Pokud je laminace nepřerušená na větší ploše, považuje se to za důkaz sedimentace v klidné vodě. Jinak se objevují různé čeřiny, šikmá a gradační zvrstvení.\n\nDalší známou texturou je hlíznatá, nebo tzv. \"chicken-wire\" textura. Je tvořena oválnými tělesy anhydritu, obklopená tenkými lemy jemnozrnného sedimentu (obvykle anhydrit, nebo uhličitan promíchaný s jílem). Ke vzniku takových textur dochází v poušťních podmínkách, kdy dochází k dehydrataci sádrovce, vzniku anhydritu a ztrátě až 38 % původního objemu horniny.\n\nEvapority vznikaly v celé historii Země, jen jejich objem se měnil v závislosti na klimatických podmínkách. Největší zastoupení mají v permských útvarech, kdy docházelo ke vzniku velkých pohoří, které ohraničovaly oblasti se suchými klimatickými podmínkami. Jako doprovodné horniny se vyskytují vápence, dolomity, případně jemnozrnné úlomky. Evapority se vyskytují asi na 1/4 zemské kůry.\n\nV současnosti vznikají evapority v polárních oblastech (v mělkých jezerních vodách, nebo vysrážením z podzemních vod), v kontinentálních jezerech (pokud převládá vypařování nad přítokem čerstvé vody) a v pobřežních mořských zátokách a lagunách.\n\nPři vysrážení je pro proces důležitá existence bariéry, která brání trvalému přínosu čerstvé vody, čímž je umožněno vypařování, zahušťování a krystalizace minerálů. Zároveň je v pravidelných intervalech (např. přílivem) dodávána nová dávka vody. Takto vzniká charakteristická vrstevnatá textura, kdy se nejprve uloží klastické materiály přinesené vodou a po odpaření vykrystalizuje vrstva evaporitů. Tloušťky jednotlivých vrstev závisí na nasycení roztoku, jakož i množství přinesených úlomků. Takovým způsobem vznikají ložiska kamenné soli, draselných a hořečnatých minerálů a krystalizací z jezerních vod i ložiska boritanů. Sádrovce a anhydrity vznikají převážně v suchozemském prostředí, v případě anhydritu je důležitou podmínkou i vysoká teplota (průměr nad 22 °C). V extrémně suchých a teplých podmínkách dochází i ke vzniku dusičnanů.\n\nEvapority mají značný význam jako surovina pro stavební, potravinářský a chemický průmysl. Solné diapiry, tvořené některými evaporitovými minerály, hlavně halitem, mohou vytvářet nepropustnou zátku, tzv. \"cap rock\", čímž zabraňují úniku uhlovodíků. V podloží takových pastí se mohou hromadit ropa nebo zemní plyn až do formy ložiskových akumulací. Evapority mají nízkou porozitu a většinou se plasticky deformují, na rozdíl od křehce se chovajících okolních hornin, ve kterých při deformaci vznikají pukliny. Toto chování zabraňuje úniku ropy.\n\n"}
{"id": "276425", "url": "https://cs.wikipedia.org/wiki?curid=276425", "title": "Zdvihač hlavy", "text": "Zdvihač hlavy\n\nZdvihač hlavy (\"musculus sternocleidomastoideus\"), také kývač hlavy, je sval umístěný v horní části těla na boční straně krku. Jeho latinské jméno je odvozeno od jeho začátku a úponu. Materiál tohoto mohutného svalu je zčásti společný se svalem trapézovým, zčásti vzniká z krčních somitů. Proto je inervován ze dvou míst.\n\nSvou polohou tvoří přirozené hranice přední a postranní krční krajiny. \n\nZačíná zčásti oblou šlachou na rukojeti kosti hrudní (\"manubrium sterni\") a zčásti širší, plochou šlachou na vnitřní části kosti klíční. Několik centimetrů za svými úpony tyto snopce splynou v oploštělé svalové bříško, které se upíná na bradavkovitý výběžek (\"proccessus mastoideus\") a na zevní okraj prostřední kostěné lišty kosti týlní (linea nuchalis superior). Oba tyto počátky jsou na živém těle konkrétní a mezi oběma začátky je vkleslá jamka (\"fossa supraclavicularis minor\"). Dále je hmatatelná hrdelní jamka (\"fossa jugularis\"), ta se nachází mezi mediálními úpony obou zdvihačů v ose těla.\n\nSval může mít ojediněle až 4 složky, a označuje se jako musculus quadrigeminus capitis. Jeho hlavy mohou být více či méně samostatné. Existují i variace s atypickými úpony svalu, např. musculus sternocleidomandibularis.\n\nProtože je tento sval upnut na lebku před i za osou kývání, má vůči poloze hlavy složitější funkce, které můžeme rozdělit podle účasti zadních a předních snopců svalu. Je jedním z nejdůležitějších svalů, které vyrovnávají hlavu na krční páteři. Obecně uklání hlavu na stranu a otáčí ji na stranu opačnou, dále táhne hlavu dopředu a při fixované hlavě zvedá hrudní koš, a proto se uplatňuje i jako pomocný sval vdechový. \n\nPodle zapojení snopců se dějí tyto pohyby:\n\nA) při oboustranné akci:\n\nB) při jednostranné akci:\n\nSouvisí s jeho vývojem. Protože sval vzniká ze dvou různých částí, je inervován jednak z XI. hlavového nervu, tj. nerv přídatný (\"nervus accessorius\"), a jednak z krčních míšních nervů.\n\n"}
{"id": "276426", "url": "https://cs.wikipedia.org/wiki?curid=276426", "title": "Pákistánská lidová strana", "text": "Pákistánská lidová strana\n\nPákistánská lidová strana (urdsky: \"پاکستان پیپلز پارٹی\") je pákistánská sociálně demokratická strana a člen Socialistické internacionály. Vznikla v roce 1967 pod vedením Zulfikara Ali Bhutta, v období let 1979-1983 byla vedena Nusrat Bhuttovou. Tu poté nahradila Bénazír Bhuttová, která byla v čele strany až do roku 2007, po její smrti vede stranu její devátenáctiletý syn Bilawal Bhutto Zardari a Asif Ali Zardari .\n\nKrédo strany je: \"Islám je naše víra, demokracie je naše politika, socialismus je naše ekonomie; všechnu moc lidu\" . Pákistánská lidová strana bývá považována za liberální v otázce lidských práv (například boj za práva žen) .\n\n"}
{"id": "276438", "url": "https://cs.wikipedia.org/wiki?curid=276438", "title": "Waldviertel", "text": "Waldviertel\n\nWaldviertel (česky \"Lesní čtvrť\") je historické území na severozápadě Dolních Rakous. Na jihu hraničí s Mostviertelem (\"Moštovou čtvrtí\"), kdy je hranice tvořena převážně Dunajem, na západě sousedí s Horními Rakousy, na severozápadě s Čechami, na severovýchodě s Moravou a na východě jej hřeben Manhartsberg odděluje od Weinviertelu (\"Vinné čtvrti\").\n\nWaldviertel zahrnuje oblast s rozlohou přibližně 4600 km² a k roku 2011 jej obývalo asi 220 000 lidí. Mezi nejvýznamnější centra regionu patří okresní města Horn, Gmünd, Kremže (Krems an der Donau), Waidhofen an der Thaya a Světlá (Zwettl). Oblast zahrnuje jednak okresy spadající pod výše uvedená sídla, dále také severozápadní část okresu Melk, a západní část okresu Hollabrunn.\n"}
{"id": "276448", "url": "https://cs.wikipedia.org/wiki?curid=276448", "title": "Corno Grande", "text": "Corno Grande\n\nCorno Grande je nejvyšší hora Apeninského poloostrova a horského systému Apenin. Nachází se v centrální části Apenin (ve Středních Apeninách), v masivu Gran Sasso, v Abruzzu. Pod jeho vrcholem leží nejjižnější ledovec v Evropě (\"Ghiacciaio del Calderone\"). Corno Grande je součástí Národního parku Gran Sasso e Monti della Laga.\n\nJméno pochází z italštiny a znamená „velký roh“.\n\nPrvním člověkem, který na horu vystoupil byl podle historických pramenů Francesco De Marchi. Stalo se tak v roce 1573.\n\n"}
{"id": "276452", "url": "https://cs.wikipedia.org/wiki?curid=276452", "title": "Pákistánská muslimská liga (Q)", "text": "Pákistánská muslimská liga (Q)\n\nPákistánská muslimská liga (Q) (urdsky \"پاکستان مسلم لیگ\") je pákistánská středově konzervativní strana podporující režim Parvíze Mušarafa. Vznikla v roce 2001 a stala se vítězkou parlamentních voleb v roce 2002 (25,7% hlasů, 126 z 342 mandátů).\n\n"}
{"id": "276456", "url": "https://cs.wikipedia.org/wiki?curid=276456", "title": "Ryan Gosling", "text": "Ryan Gosling\n\nRyan Thomas Gosling (* 12. listopadu 1980 London, Ontario) je kanadský herec, jenž patří k nejmladším hercům, kteří byli nominováni na Oscara za nejlepší herecký výkon v hlavní roli. Svoji kariéru zahájil v pořadu Mickey Mouse Club (1993–95) a objevil se v dalších na rodinu zaměřených pořadů \"Bojíte se tmy?\" (1995) a \"Husí kůže\" (1996). Objevil se v televizních seriálech \"Zámořská střední\" (1997–98) a \"Mladý Herkules\" (1998–99). První větší role přišla s filmem \"Svatý boj\" (2001), poté si začal budovat reputaci v nezávislých filmech \"Vzorec pro vraždu\" (2002), \"The Slaughter Rule\" (2002) a \"Svět podle Lelanda\" (2003).\n\nPrůlom v kariéře nastal až s filmem \"Zápisník jedné lásky\", za roli získal čtyři ceny Teen Choice Award a cenu MtvMovie Award. Za roli drogově závislého učtele ve filmu \"Half Nelson\" (2005) získal nominaci na Oscara. Za roli ve filmu \"Lars a jeho vážná známost\" (2007) získal nominaci na cenu Zlatý glóbus. Po třech letech pauzy si zahrál ve filmu \"Blue Valentine\" a získal tak druhou nominaci na Zlatý glóbus. Dále se objevil ve filmech jako \"Bláznivá, zatracená láska\", \"Den zrady\", \"Drive\" - a získal další dvě nominace na Zlatý Glóbus. V roce 2013 si zahrál v kriminálním thrilleru \"Gangster Squad – Lovci mafie\", v dramatickém filmu \"Za borovicovým hájem\" a ve filmu \"Jen Bůh odpouští\". Debut jako režisér přišel s filmem \"Lost River\", který měl premiéru v roce 2014. V roce 2015 se připojil k obsazení dramatu \"Sázka na nejistotu\". V roce 2016 se objevil po boku Emmy Stone ve filmu \"La La Land\" a za roli získal Zlatý glóbus za nejlepší mužský herecký výkon (komedie / muzikál).\n\nNarodil se ve městě London v kanadské provincii Ontario. V brzké době se rodina přestěhovala do malého městečka Cornwall. Jeho otec Thomas, pracoval v papírnách, jeho matka Donna byla sekretářka. Ještě když byl Ryan malý, tak se jeho rodiče rozvedli a on zůstal i se svou starší sestrou u matky. Když se zjistilo, že jej ve škole spolužáci šikanují, vzala si ho matka domů. Později navštěvoval školu Cornwall Collegiate and Vocational School, kterou opustil když mu bylo 17 let. V roce 1997 se přestěhoval do Los Angeles.Od roku 2011 žije v New Yorku.\n\nV roce 2007 se rozpadl jeho tříletý vztah s herečkou Rachel McAdamsovou, kterou poznal při natáčení filmu \"Zápisník jedné lásky\". Od roku 2011 je ženatý s herečkou Evou Mendes, se kterou má dvě dcery. Jeho nejoblíbenější film je \"Na východ od ráje\" z roku 1955 s Jamesem Deanem a Richardem Davalosem v hlavních rolích, jeho oblíbeným hercem je Gary Oldman. Má rád psy, sám vlastní psa jménem George. Patří k velkým milovníkům jazzu. Je znám jako vynikající kytarista a zpěvák, spolu se svým kamarádem, Zachem Shieldsem, založil kapelu Dead Man's Bones. Je také spolumajitelem marocké restaurace, která sídlí v Hollywoodu.\n\nUž jako malý kluk věděl, čím se chce v životě živit. Jeho první hereckou zkušeností byl kabaret The Mickey Mouse Club, který odstartoval jeho kariéru. Vystupoval zde po boku Britney Spears, Christiny Aguilery a Justina Timberlaka, u kterého v době účinkování žil. Jako většina mladých herců poté začínal hostováním v seriálech, z nichž nejznámější byl \"Kung-Fu – Legenda pokračuje\". V druhé polovině 90. let získal hlavní role v seriálech \"Zámořská střední\" a \"Mladý Herkules\".\n\nMezi první herecké příležitosti patři vedlejší role ve filmech \"Frankenstein a já\" (1996) a \"Vzpomínka na Titány\" (2000), kde si poprvé zahrál vedle takových hereckých es jako je \"Denzel Washington\" a Will Patton. Do většího povědomí se dostal ale až hlavní rolí v kontroverzním snímku \"Svatý boj\" (2001), kde ztělesnil Dannyho Balinta, mladého Žida, který se stane neonacistou. Film se stal velkou událostí Redfordova festivalu Sundance, kde získal cenu poroty. Sám Ryan byl nominován na cenu \"Spirit Awards\" za nejlepší herecký výkon v hlavní roli. V roce 2002 si zahrál na jednu stranu v nezávislém filmu \"The Slaughter Rule\", který získal ceny na festivalech v Santa Fe a Stockholmu, a na druhou stranu v komerčně úspěšném snímku \"Vzorec pro vraždu\", kde si po boku Sandry Bullock zahrál postavu chladnokrevného \"Richarda Haywooda, který společně se svým kamarádem vytvoří plán dokonalé vraždy a zrealizují ho. V roce 2003 vytvořil další postavu vraha Lelanda Fitzgeralda ve filmu \"Svět podle Lelanda\".\n\nVelkou příležitost dostal o další rok později, kdy získal roli v staromódní romanci \"Zápisník jedné lásky\", která klasickým příběhem velké lásky mezi bohatou jižanskou dívkou Allie a chudým chlapcem Noahem. Díky tomuto filmu, který byl vřele přijat diváky i kritikou, se dostal do povědomí široké veřejnosti a ihned byl časopisem \"People\" zařazen mezi „padesát nejžhavějších svobodných mládenců“. Svou popularitu okamžitě zúročil a po snímku \"Hranice života\" (2005), kde si zahrál s Ewan McGregorem a Naomi Watts, bezchybně ztvárnil postavu Dana Dunneho, učitele závislého na drogách, ve filmu \"Half Nelson\" (2006). Za svou roli získal cenu Spirit Awards za nejlepší herecký výkon v hlavní roli a zároveň byl nominován na Oscara, kterého nakonec získal Forest Whitaker za snímek \"Poslední skotský král\". I přesto se ale díky této nominaci dostal do tzv. „první ligy“. Hned následující rok si zahrál v úspěšném thrilleru \"Okamžik zlomu\", kde ztělesnil mladého a průbojného právnika Willyho Beachuma a zároveň kvalitního protihráče Anthonyho Hopkinse. V roce 2008 dorazí do kin jeho další snímek \"Lars and the Real Girl\", kde Ryan uplatnil i své komediální vlohy a kde si zahrál postavu Larse Lindstroma, který si místo opravdové partnerky domů přivede nafukovací pannu. Za tento film byl v prosinci 2007 nominánován na Zlatý glóbus za nejlepší mužský herecký výkon v muzikálu nebo komedii.\n\nKromě hereckých zkušeností získal v roce 2007 i svou první režijní a, jak sám říká, i velkou a nedocenitelnou životní zkušenost, když se společně s Johnem Prendergastem, americkým humanitárním aktivistou, vydali do Ugandy a natočili zde dokument o krutostech \"Boží armády odporu\", povstalecké skupiny, která pro své účely využívá dětské vojáky.\n\nV polovině dubna 2008 natáčel v New Yorku drama \"All Good Things\", kde ztvárnil hlavní roli obchodníka s nemovitostmi Davida Markse. Film byl natočen na základě skutečných událostí, kdy David Marks je ve skutečnosti Robert Durst, který čelí několik obviněním, mimo jiné za podezření z několika vražd.\n\nV roce 2011 se objevil ve filmech \"Bláznivá, zatracená láska\", \"Den zrady\", \"Drive\" - a získal další dvě nominace na Zlatý Glóbus. V roce 2013 si zahrál v kriminálním thrilleru \"Gangster Squad – Lovci mafie\", v dramatickém filmu \"Za borovicovým hájem\" a ve filmu \"Jen Bůh odpouští\". Debut jako režisér přišel s filmem \"Lost River\", který měl premiéru v roce 2014. V roce 2015 se připojil k obsazení dramatu \"Sázka na nejistotu\".\n\nV roce 2016 si zahrál s Russellem Crowem detektivní komedii \"Správní chlapi\". Ve stejném roce se objevil po boku Emmy Stone ve filmu \"La La Land\". Za roli v tomto filmu získal cenu Zlatý glóbus v kategorii nejlepší herec v komedii nebo muzikálu. Bylo oznámeno, že se objeví ve filmu \"Blade Runner\", jehož natáčení začalo v červenci 2016.\n\nV roce 2011 začal chodit s herečkou Evou Mendes, se kterou se seznámil na natáčení filmu \"Za borovicovým hájem\". Mají spolu dvě dcery, které se narodily v září 2014 a v dubnu 2016.\n\n"}
{"id": "276458", "url": "https://cs.wikipedia.org/wiki?curid=276458", "title": "Israel Finkelstein", "text": "Israel Finkelstein\n\nIsrael Finkelstein (hebrejsky: ישראל פינקלשטיין, \"Jisra'el Finkelštajn\" také \"Finkelštejn\", nar. 29. března 1949 v Petach Tikvě) je izraelský archeolog a profesor Telavivské univerzity a spoluvedoucí vykopávek v Megidu v severním Izraeli. Spolu s Juvalem Gorenem a Nadavem Na'amanem Finkelstein je znám zejména pro své nekonvenční interpretace archeologického materiálu a biblické historie. Roku 2005 obdržel spolu s Graemem Barkerem od telavivské univerzity Cenu Dana Davida za archeologii.\n\nFinkelstein nabourává dosavadní představu starověkých izraelských dějin a vytváří novou, založenou na předpokladu, že to, co není dochováno či dokázáno, neexistovalo. Spolu se Silbermanem tvrdí, že většina Tanachu byla sepsána v judském království v 7. století př. n. l., a Bibli proto nelze brát jako pramen pro starší období.\n\nJejich cílem však není znehodnotit Bibli, ale naopak jí dát znovu náboj, který ztratila, když se z ní od osvícenství snažilo udělat objektivní historický pramen a když Bible začala být rozdělována na „historické“ a „nehistorické“ části. Sílu Bible totiž nevidí v tom, že by snad byla popisem izraelské historie, ale v tom, že interpretuje dějinné události, jako je vysvobození národa z otroctví, odolávání útlaku a hledání sociální spravedlnosti, jako události, nad kterými má moc Bůh.\n\n\n\n\n"}
{"id": "276459", "url": "https://cs.wikipedia.org/wiki?curid=276459", "title": "Parkoviště", "text": "Parkoviště\n\nParkoviště (, v americké angličtině \"parking lot\") je prostor určený pro parkování. Jedná se o místo pro delší odstavení, respektive odstávku vždy většího počtu motorových vozidel.\n\n\n"}
{"id": "276461", "url": "https://cs.wikipedia.org/wiki?curid=276461", "title": "Karel Sokol Elgart", "text": "Karel Sokol Elgart\n\nKarel Elgart Sokol, vlastním jménem Karel Elgart (18. ledna 1874 Ivančice – 21. července 1929 Potštejn) byl učitel, ředitel školy, spisovatel, dramatik, divadelní a literární kritik.\n\nNarodil se jako syn hostinského v Ivančicích. Do obecné školy chodil v Neslovicích a Židlochovicích. Se středoškolským studiem začal na gymnáziu na Starém Brně (1884–1886) a pokračoval v něm na brněnském Prvním českém gymnáziu (1886–1888). Pak studoval na učitelském ústavu, kde v roce 1892 maturoval.\n\nUčil pět let na obecní škole v Jaroměřicích nad Rokytnou, potom jako odborný učitel na vyšší dívčí škole spolku Vesna v Brně. Roku 1919 byl jmenován ředitelem učitelských ústavů pro průmyslové a hospodyňské obory v Brně a stal se jednou z významných osobností brněnské společnosti. Pracoval v různých kulturních organizacích, např. byl funkcionářem Klubu přátel umění a v letech 1925 až 1929 starostou Moravského kola spisovatelů. Dále byl činovníkem Sokola, sbormistrem pěveckého spolku, založil dramatický kroužek a knihovnu. Společně s Vilémem Mrštíkem redigoval v letech 1908–1910 Moravskoslezskou revui. Byl divadelním referentem v Lidových novinách a přispíval do desítky dalších periodik. Vykonával daleké cesty po Slovensku, Uhrách, Alpách, Dalmácii, Itálii, Švýcarsku, jižní Francii, Německu i Dánsku. Ve válečných letech 1915–1916 byl učitelem ortopedického tělocviku při vojenské pozorovací nemocnici v Kroměříži. Zvolil si jméno podle svého strýce, spisovatele Antonína Hynka Sokola, ale své články podepisoval pod různými jmény (např. E. Čech, E. Sokol, Jan Veleba, J. Ještěrka, Pavel Dvořák), zkratkami a šiframi. Zemřel na záchvat mrtvice při koupání ve svých 55 letech. Jeho literární pozůstalost je uložena v Moravském zemském muzeu v Brně a v Brně-Husovicích je po něm pojmenována také jedna z ulic (Elgartova), na které se nachází tamější gymnázium. Pohřben je na Ústředním hřbitově v Brně.\n\n\n\n\n"}
{"id": "276465", "url": "https://cs.wikipedia.org/wiki?curid=276465", "title": "Háj (Smrčiny)", "text": "Háj (Smrčiny)\n\nHáj (německy: \"Hainberg bei Asch\") je nejvyšší vrch české části pahorkatiny Smrčiny, který se tyčí asi 1 km severovýchodně nad městem Aš v Ašském výběžku. Jeho vrchol má nadmořskou výšku 758 m a nachází se na něm Bismarckova rozhledna. Na východních svazích byl vybudován lyžařský areál s třemi vleky a několika kilometry běžeckých tratí.\n\nPůvodně se jednalo o holý a nevzhledný kopec, na němž se ašští nadšenci v čele s Jiřím Ungerem rozhodli vybudovat odpočinkovou zónu s lesním parkem. Pozemky město Aš zakoupilo v roce 1861 od Zedwitzů za 6000 zlatých, záměr se postupně dařilo naplnit a park se stal chloubou Ašska.\n\nPrvní záměr postavit zde i rozhlednu se objevil v roce 1874, ale ani přes finanční podporu města Aše se během následujících dvaceti let nepodařilo získat dostatečné množství finančních prostředků.\n\nSituace se však změnila v roce 1895 u příležitosti 80. narozenin prvního německého kancléře Otto von Bismarcka. V roce 1898 byl založen \"Výbor pro výstavbu rozhledny\", jehož předsedou byl starosta Emil Schindler a na jehož činnosti se podíleli i členové dalších spolků (Německý a rakouský spolek alpinistů, spolek pěstitelů a zkrašlovatelů, Svaz Němců v Čechách). Členové výboru vyzvali občany Aše, aby přispěli na výstavbu rozhledny, která měla být pojmenována po uctívaném německém kancléři. Brzy se podařilo shromáždit dostatečné prostředky a byl osloven německý architekt Wilhelm Kreis, který byl označován jako \"otec Bismarckových sloupů\" a jehož návrh Bismarckova sloupu \"Götterdämmerung\" (\"Soumrak bohů\") byl vyznamenán 1. cenou asociace německých studentů a až do roku 1911 byl použit celkem 47×.\n\nKreis předložil celkem dva návrhy, ale oba byly zamítnuty. Teprve třetí návrh, který se od tradičního pojetí Bismarckových sloupů lišil, byl jednomyslně schválen. Tento návrh získal v roce 1901 na umělecké výstavě v Drážďanech zlatou medaili. Stavbou byl v srpnu 1902 pověřen ašský stavební mistr Ernst Hausner, stavbyvedoucím byl polír Johannes Hörer ze Steinpöhl.\n\nStavba byla zahájena 22. září 1902, základní kámen byl položen 18. října téhož roku. Hrubá stavba byla dokončena v říjnu 1903 a první návštěvníci si mohli rozhlednu prohlédnout a vystoupat nahoru 25. prosince po zaplacení 10 haléřů. Rozhledna byla slavnostně otevřena 19. června 1904. Náklady na stavbu činily 58 967 rakouských korun a spotřebovalo se 666 m³ žulových kvádrů, 65 000 cihel, 58 vagónů vápna a tři vagóny cementu. Rozhledna je 34 m vysoká a její základna má čtvercový půdorys o rozměru 6,7 × 6,7 m.\n\nV roce 1913 byl u vedlejšího vchodu umístěn bronzový reliéf Bismarcka od Albrechta Gerolda st., který byl spolu s ostatními zmínkami o Bismarckovi odstraněn po roce 1945. V roce 2004 byly vykáceny stromy, které bránily ve výhledu, a rozhledna opět začala plnit svoji funkci. Majitelem rozhledny je město Aš.\n"}
{"id": "276467", "url": "https://cs.wikipedia.org/wiki?curid=276467", "title": "Neil Asher Silberman", "text": "Neil Asher Silberman\n\nNeil Asher Silberman (* 19. července 1950, Boston) je archeolog a historik. Studoval na Univerzitě Wesleyan a Hebrejské univerzitě. Je členem edičních rad několika odborných časopisů, prezidentem International Council on Monuments and Sites.\n\n\n"}
{"id": "276468", "url": "https://cs.wikipedia.org/wiki?curid=276468", "title": "Chemické symboly nebezpečí", "text": "Chemické symboly nebezpečí\n\nChemické symboly nebezpečí jsou piktogramy bezpečnostní klasifikace reprezentující fyzická rizika chemických látek, jejich zdravotní rizika a rizika pro životní prostředí. Spolu se signálními slovy, bezpečnostními větami, pokyny k zacházení a pokyny pro případ incidentu jsou součástí Globálně harmonizovaného systému klasifikace a označování chemikálií (GHS) přijatého OSN a převzatého do legislativy členských států a Evropské unie. \n\nV Evropské unii globálně harmonizovaný systém plně platí od června 2015. Je rozlišováno 9 základních symbolů společně s řadou přepravních symbolů: \nNa nově prodávaných výrobcích se už nedá setkat s 10 původními varovnými symboly. Ty bylo v Evropské unii možné uvádět pro chemické látky do listopadu 2010 a pro směsi do května 2015. Původní symboly lze nicméně nalézt na starších výrobcích:\n"}
{"id": "276471", "url": "https://cs.wikipedia.org/wiki?curid=276471", "title": "Trombocytopenie", "text": "Trombocytopenie\n\nTrombocytopenie je snížené množství trombocytů (krevních destiček). Jedná se o stav, kdy množství trombocytů v periferní krvi klesne pod 10×10⁹/l. Podle příčiny onemocnění se trombocytopenie dělí na: \nU dospělých probíhá onemocnění často chronicky, u dětí jde zpravidla o akutní stav. Onemocnění je častější u žen než u mužů.\n\nObjevují se petechie a různá podkožní krvácení, gynekologické krvácení či krvácení do gastrointestinálního ústrojí. Je nutné vyšetření krevního obrazu s diferenciálem a při zjištění sníženého počtu trombocytů i provedení testů na srážlivost a koaguační vyšetření (APTT a Quickův test).\n\nKe snížení počtu trombocytů může docházet z různých příčin. Může provázet jiná onemocnění např. leukémie, poruchy kostní dřeně, imunitní onemocnění nebo může vznikat následkem užívání řady léků.\n\nKrvácivé projevy se vyskytují nejčastěji u těžké formy trombocytopenie, nemusí k nim ale docházet vždy. Při méně závažné trombocytopenii ke krvácivým projevům dochází častěji v případech narušení i druhé složky krevního srážení (tvorba fibrinogenu) nebo při dalších onemocněních (např. vředová choroba žaludku, děložní myomy atd.).\n\nAkutní stavy se léčí podáváním imunoglobulinů popřípadě transfúze trombocytů. U chronických stavů se podávají kortikoidy nebo se provádí jiná forma imunosupresivní léčby.\n\n\n"}
{"id": "276473", "url": "https://cs.wikipedia.org/wiki?curid=276473", "title": "Cmd.exe", "text": "Cmd.exe\n\ncmd.exe je shell v operačním systému Microsoft Windows poskytující v tomto systému rozhraní příkazového řádku. Ve starších verzích Windows a v systému MS-DOS stejnou funkci plnil program command.com.\n\nPříkazová řádka umožňuje ovládat počítač pomocí textových příkazů (bez použití myši) a pro mnoho lidí, především pokročilejších uživatelů, může oproti grafickému rozhraní nabízet vyšší produktivitu.\n\n\n"}
{"id": "276476", "url": "https://cs.wikipedia.org/wiki?curid=276476", "title": "Otec Vánoc", "text": "Otec Vánoc\n\nOtec Vánoc či Vánoční dědeček (anglicky: Father Christmas, francouzsky: Père Noël, španělsky: Papá Noel, portugalsky: Pai Natal, italsky: Babbo Natale a rumunsky: Moş Crăciun) je postava spojená s Vánoci v mnoha západních zemích. Anglický Otec Vánoc je v dnešní době spojován se Santou Clausem. 25. prosince nalézají děti dárky pod vánočním stromkem nebo v punčoše zavěšené na význačném místě v bytě.\n\nPère Noël je tradiční nositel dárků ve Francii a francouzsky mluvících zemích. \n\nJõuluvana (doslova \"Vánoční starý\") je tradiční nositel vánočních dárků v Estonsku. V Lotyšsku mu velmi přesně odpovídá Ziemassvētku vecītis (doslova \"Vánoční staříček\") a na Litvě Kalėdų Senelis (doslova rovněž \"Vánoční staříček\"). Ve všech třech pobaltských zemích bývá tato postava v současnosti nejčastěji zobrazována jako Santa Claus.\n\nDěda Mráz je tradiční postavou pravoslavných Vánoc. Dárky rozdává veřejně během novoročních oslav.\n\n"}
{"id": "276479", "url": "https://cs.wikipedia.org/wiki?curid=276479", "title": "Chemiosmotická teorie", "text": "Chemiosmotická teorie\n\nChemiosmotická teorie vysvětluje syntézu ATP z ADP a P (zbytek kyseliny fosforečné) při vyrovnávání protonového gradientu – rozdílu koncentrací vodíkových kationtů H, který vzniká při fotosyntéze (mezi stromatem a dutinou thylakoidu) a při buněčném dýchání. Vyrovnávání rozdílu probíhá pomocí ATP syntázy a pohání fosforylaci ADP na ATP, což je vlastně obrácení mechanismu protonové pumpy.\n"}
{"id": "276480", "url": "https://cs.wikipedia.org/wiki?curid=276480", "title": "Nejvýznamnější bit", "text": "Nejvýznamnější bit\n\nTermín nejvýznamnější bit (používá se i zkratka MSB z anglického \"Most Significant Bit\") se používá pro bit s nejvyšší hodnotou v binárním vyjádření čísla; v obvyklém dvojkovém zápisu jde o bit nejvíce vlevo. Zkratka MSB se občas používá i ve smyslu Most Significant Byte a znamená byte s nejvyšší hodnotou ve vícebytovém zápisu čísla (to, zda jde o byte první či poslední, závisí na endianitě). Opakem nejvýznamnějšího bitu je nejméně významný bit (LSB).\n\nNejvýznamnější bit má často zvláštní význam, například při reprezentaci čísla metodou dvojkového doplňku představuje znaménkový bit, který udává, zda je číslo kladné nebo záporné.\n\n"}
{"id": "276485", "url": "https://cs.wikipedia.org/wiki?curid=276485", "title": "Montmorillonitické jíly", "text": "Montmorillonitické jíly\n\nMontmorillonitické jíly vznikají přeplavením bentonitu. Používají se ve stavebnictví k zahušťování výplachu, k hlubinnému vrtání, odbarvování a čištění olejů, ke změkčování tvrdé vody, jako přísada do slévárenských písků, při výrobě cementu, při výrobě zubních past, přidávají se do barev, papíru a některých farmaceutik.\n"}
{"id": "276488", "url": "https://cs.wikipedia.org/wiki?curid=276488", "title": "Starověké římské malířství", "text": "Starověké římské malířství\n\nStarověké římské malířství, tedy malířské umění starověkého Říma, patří mezi významné doklady umělecké vyspělosti římské civilizace. Spolu se sochami a reliéfními prvky zdobila výmalba interiéry a exteriéry mnoha římských soukromých, veřejných, náboženských či funerálních staveb. Významné byly triumfální nástěnné malby oslavující vítězství římského vojska. Malířství však našlo uplatnění i ve sféře privátních portrétů, obvykle malovaných na dřevo. Stejně jako v Řecku nebylo ani v Římě malířství – na rozdíl od sochařství – považováno za opravdové umění.\n\nVe svých počátcích bylo římské malířství ovlivněno etruským, řeckým a helénistickým uměním. V pozdějších fázích vývoje jej v souvislosti s růstem římské říše ovlivňovalo umění nových provincií, hlavně Egypta. Zatímco starší antické římské malířství je značně realistické, vykazuje pozdní antika sklon ke zjednodušování a je silně zastoupeno raně křesťanské umění.\n\nDo dnešní doby se dochovaly zejména nástěnné malby pocházející z Pompejí a Říma. Důležitým zdrojem poznatků o portrétním umění jsou pohřební mumiové portréty, které se díky suchému klimatu v hojném počtu dochovaly v egyptském Fajjúmu. Náboženské umění je uchováno ve starokřesťanských katakombách a zbytcích svatyň.\n\nNejdříve se v Římě malovalo na dřevo. Plinius starší někdy mezi lety 69–79 napsal, že jediným opravdovým malířstvím je malířství na dřevo, které v jeho době téměř vymizelo na úkor malířství nástěnného, jež mnohem více vyjadřovalo bohatství jeho vlastníků než jejich umělecký vkus. Zároveň uvádí, že prvním římským malířem byl Gaius Fabius Pictor (latinsky \"Malíř\"), který kolem roku 450 př. n. l. vyzdobil chrám bohyně Salus (obecného blaha a zdraví). Tato malba se dochovala až do doby vlády císaře Claudia, kdy ji zničil požár.\nNejvětšího rozvoje římské malířství dosáhlo v období mezi polovinou 2. století př. n. l. a zničením Pompejí výbuchem Vesuvu roku 79 n. l. Počátečním impulsem bylo dobytí Řecka v roce 146 př. n. l., po němž začali do Itálie přicházet řečtí umělci, buď ze svého rozhodnutí nebo byli přímo povoláváni bohatými římskými občany. Velké množství uměleckých děl se z Řecka do Říma dostalo již dříve jako součást válečné kořisti vojevůdce Lucia Aemilia Paulla po dobytí Makedonie a Epeiru v letech 168 a 167 př. n. l.\n\nNásledujících několik staletí znamenalo rozvoj nástěnného malířství i jiných forem umění a jejich šíření do dalších římských provincií. Tento styl výzdoby se uplatnil v soukromých i veřejných stavbách. Vedle nástěnného se objevilo také malířství triumfální, vytvářené jako propaganda vojevůdců a císařů. Pozadu nezůstalo ani oblíbené panelové malířství, v němž vynikly například fajjúmské mumiové portréty z Egypta.\nV období pozdní antiky mělo římské malířství mnohdy spíše grafický charakter. Zájem umělců a občanů se obrátil k mozaikám a raně křesťanským motivům. V průběhu 3. až 5. století došlo k úpadku klasických forem vedoucímu ke schematismu, přílišné dekorativnosti a kolosalitě.\n\nPompejské nástěnné malířství je nejvýznamnějším příkladem římského malířství. Poprvé je popsal německý archeolog August Mau a rozdělil je do čtyř základních stylů podle období vývoje, motivů a použitých malířských technik. Podle těchto stylů se dodnes klasifikuje nástěnná výzdoba starořímských domů.\nPrvní styl, takzvaný \"inkrustační\" nebo \"strukturální\", se objevil na počátku 2. století př. n. l. a odezněl kolem roku 80 př. n. l.. Malby napodobovaly strukturu zdiva, zejména mramorové kvádry nebo dřevěné trámy, malované živými barvami. Vznikl pravděpodobně jako inspirace freskami na zdech ptolemaiovských paláců na Blízkém východě a řeckými vzory. Souvisel s postupným šířením římské říše směrem na východ (počínaje obsazením Řecka roku 146 př. n. l. a vytvořením provincie Achaia). Malby tohoto stylu byly nalezeny ve Faunově domě v Pompejích nebo v tzv. Domě gryfů v Římě.\nDruhý styl \"iluzivní architektury\" nebo \"architektonický\" se rozšířil počátkem 1. století př. n. l.. Šlo o malby architektonických prvků (například portiků, širokých oblouků či architrávů) na vnitřních stěnách domů využívající jednoduchou trojrozměrnou perspektivu. Později se začaly objevovat iluzivní motivy krajiny a zátiší, následované prvními mytologickými a divadelními výjevy. Záměrem této výzdoby bylo pomocí perspektivy opticky zvětšit prostor místnosti. Příklady je možné spatřit v některých místnostech tzv. Vily Mystérií nebo Vily Labyrint v Pompejích či v Liviině vile za hradbami Říma.\nTřetí styl zvaný \"ornamentální\" vznikl mezi lety 20 př. n. l. a 10 př. n. l. jako reakce na strohost druhého stylu. Jeho existence je doložena až do roku 60. Využíval efekt figurativních a barevných orámovaných obrazů. Objevovaly se motivy zvířat a rostlin. Základem byl vždy centrální prvek, kolem něhož byly rozmístěny další motivy. Zeď byla takto rozdělena na tři až pět vodorovných pásů. Na rozdíl od druhého stylu již nešlo o optické zvětšení prostoru místnosti či vyvolání dojmu hloubky scén. Nejvýznamnější příklady tohoto stylu byly nalezeny za Michelangelova života v Neronově Zlatém domě. Na rozdíl od ostatních stylů se těchto maleb dochovalo jen málo, ale podstatně ovlivnily renesanční ornamentální styl.\n\nČtvrtý neboli \"fantaskní\" styl se objevil kolem roku 60 př. n. l. a představoval kombinaci předchozích dvou stylů. Využíval iluzivních architektonických prvků, množství ornamentů, perspektivního zobrazení a figurálních motivů k vytvoření zcela nového způsobu kompozice. Jednotlivé scény znázorňovaly otevřené portiky, okna či balkóny s lidskými nebo mytologickými postavami, také zátiší nebo přírodní motivy. Doklady je možné spatřit na stěnách Domu Dioskúrů a Apollónova domu v Pompejích nebo na některých freskách Neronova Zlatého domu.\n\nTriumfální malířství se v Římě objevilo přibližně ke konci 4. století př. n. l.. Šlo hlavně o obrazy vojenských vítězství oslavující klíčové scény konfliktů nebo dobytí měst. Jedny z nejstarších dokladů byly nalezeny v hrobce vojevůdce Quinta Fabia Maxima Rulliana na římském Esquilinu. Představují výjevy z druhé války proti Samnitům roku 326 př. n. l. a jsou podobně jako historické reliéfy tvořeny několika scénami položenými vedle sebe v horizontálním pásu. Zde se jedná o bitvu, setkání vojevůdce Fabia s vojevůdcem nepřátel a jednání o kapitulaci města před jeho hradbami.\n\nV roce 211 př. n. l. se do Říma vrátil vojevůdce M. Claudius Marcellus, který dobyl řeckou kolonii Syrakusy. S sebou přivezl bohatou kořist s mnoha uměleckými díly, kterou podle Plútarcha představil na triumfálním průvodu městem. Nošení maleb při triumfech hrálo v tomto i následujícím období důležitou propagandistickou úlohu pro politické a náboženské instituce.\n\nV období římské republiky se v malířství objevovala hlavně tematika územní rozpínavosti říše včetně souvisejících vítězných bojů, jako byly punské války či dobytí Makedonie v roce 168 př. n. l. Tyto malby obsahovaly motivy bitevních scén s krajinou na pozadí a byly z propagandistických důvodů umísťovány na veřejných místech. Jejich nedílnou součástí byly rovněž postavy personifikací (například vodních toků nebo města Říma).\n\nFlavius Iosephus ve svém díle popisuje malbu oslavující Vespasianovo a Titovo dobytí Jeruzaléma v roce 70 během první židovské války.\n\nV pozdním období bývaly triumfálními malbami zdobeny sarkofágy bohatých občanů. Zároveň tvořily součást dekorací na mnoha významných památkách: Titově oblouku a oblouku Septimia Severa nebo na Traianově a Hadrianově sloupu. Jednalo se o série scén, které dohromady ztvárňovaly jeden celek, příběh oslavující vojenská vítězství císaře.\n\nDeskové malířství patřilo mezi oblíbené techniky. Při jeho tvorbě se využívalo temper nebo metody enkaustiky s použitím horkého barevného vosku na dřevěné panely. Kvůli tomu, že dřevo není dostatečně trvanlivý materiál, se do dnešní doby dochovalo jen málo příkladů. Patří mezi ně severovské tondo pocházející nejspíše z Egypta s portréty císaře Septimia Severa, jeho manželky Iulie Domny a synů Caracally a Gety, nebo známé fajjúmské mumiové portréty, taktéž z Egypta, které se do dnešní doby zachovaly v počtu asi 900 exemplářů. Tyto malby byly taktéž vytvářeny technikou enkaustiky nebo pomocí temper. První uváděné bývaly většinou v kvalitnějším provedení. V egyptském pohřebním ritu se vyskytovaly do období od konce 1. století př. n. l. nebo počátku 1. století n. l. Doba ukončení jejich produkce se odhaduje na polovinu 3. století.\n\nJednalo se o mužské i ženské portréty malované na dřevěné desky připojované k mumiím, které nahradily původní malbu na kartonáž, hojně používanou ve faraonském období. Zobrazovaly hlavu nebo hlavu a horní část hrudníku z frontálního pohledu. Pozadí bývalo většinou jednobarevné, někdy s drobnými ozdobnými prvky. Dodnes jsou nacházeny na nekropolích, ve většině případů ve výborném stavu díky suchému a horkému egyptskému klimatu.\n\nOd 3. století se v římském malířství začaly mnohem více objevovat mytologické motivy. Ve stejné době též v Římě vznikaly první raně křesťanské podzemní katakomby. Jejich stěny zdobily malby napodobující výzdobu soukromých domů doplněné o křesťanské symboly. V následujícím období křesťanští malíři začali přejímat staré pohanské motivy, zejména dionýsovské nebo orfeovské, které interpretovali jako novozákonní. Jejich díla tak nevzbuzovala pozornost u polyteistických Římanů, kteří křesťany pronásledovali. První malby s ryze křesťanskou tematikou byly jednoduché a jejich postavy byly zobrazovány frontálně. Nejčastějším motivem byl Dobrý pastýř (symbol Krista), prorok Jonáš či Ježíš a jeho skutky.\nV tomto období se v malířství začala stále více projevovat abstraktní stylizace motivů a postupem času se postavy schematizovaly. Krajina na pozadí bývala mnohdy vyjádřena pouze několika skromnými tahy štětce, protože malíři ztratili zájem zobrazovat prostor. Ke zjednodušování taktéž spělo soudobé sochařství.\nJednou z nejvýraznějších malířských památek z pozdní antiky jsou fresky ze židovské synagogy ve městě Dura Európos, která se díky svému zasypání při stavbě nového městského opevnění zachovala téměř neporušená. Její stěny byly zdobeny biblickými scénami s lidmi a zvířaty včetně Mojžíše přijímajícího Desatero božích přikázání nebo Mojžíše odvádějícího izraelský lid z Egypta. V jedné ze zasypaných staveb byla objevena domácí křesťanská svatyně s baptisteriem a zachovanými raně křesťanskými malbami.\n\n\n"}
{"id": "276499", "url": "https://cs.wikipedia.org/wiki?curid=276499", "title": "Josef Kobr", "text": "Josef Kobr\n\nJosef Kobr (9. září 1920 Kladno – 10. května 1999 Ostrava) byl český herec, režisér, kabaretní a estrádní komik, konferenciér a moderátor. \n\nPo maturitě na kladenské reálce (1939) zahájil studium na ČVUT, obor kreslení a deskriptivní geometrie. Po násilném uzavření českých vysokých škol okupačními úřady se rozhodl studovat na pražské Umělecko-průmyslové škole, matčina přítelkyně, herečka Anna Prchalová, mu však zprostředkovala úspěšný konkurs v zájezdovém souboru Zdenky Sulanové ve veselohře \"Kotrmelce mládí\". V roce 1940 nastoupil do holešovické Uranie, kde vystupoval v činoherních i operetních představeních. \n\nVzhledem k nejisté existenci souboru přijal angažmá v Českém divadle moravskoostravském (1941–1944), v letech 1944–1945 v Městském divadle Kladno a po osvobození jednu sezonu (1945–1946) v brněnském operetním souboru.\nPo krátkém působení v Jablonci nad Nisou se v únoru 1947 vrátil do Státního divadla v Ostravě, kde působil jako herec, režisér a šéf operety až do svého odchodu do důchodu (1989), pohostinsky pak do konce roku 1994.\n\nV ostravském zpěvoherním souboru vytvořil na dvěstě postav a postaviček, úspěšně spolupracoval s krajskými studii Čs. rozhlasu a Čs. televize, kde moderoval řadu zábavných (včetně silvestrovských) pořadů, estrád, průřezů operetami a humorných setkání. Z jeho televizních a filmových rolí je patrně nejznámější hlavní role kapelníka ostravské hornické dechovky Leopolda Juřici v  dobově populárním televizním seriálu \"Dispečer a děvčátko z kolonie\" scenáristy Jaroslava Dietla s písněmi a náznaky děje z operety \"Děvčátko z kolonie\".\n\nJednalo se o výraznou ostravskou hereckou osobnost, jež proslula, mimo jiné, svým vypravěčským uměním a originální (ostravskou) lidovou komikou. Byl oceněn titulem zasloužilý umělec.\n\n\n\n"}
{"id": "276510", "url": "https://cs.wikipedia.org/wiki?curid=276510", "title": "Bohumil Matějka", "text": "Bohumil Matějka\n\nBohumil Jaroslav Matějka (11. června 1867 v Litoměřicích – 11. prosince 1909 v Praze) byl český učitel, spisovatel, historik a muzejník.\n\nNarodil se v Litoměřicích jako syn Jindřicha a Alžběty Matějkových. Po studiu na gymnáziu v Litoměřicích pokračoval v letech 1886 -1893 studiem na Filozofické fakultě Univerzity Karlovy v Praze, kde byl také promován doktorem filozofie a dějin umění. Roku 1897 se oženil s Helenou, rozenou Schulhofovou, s níž měl jediného syna Jaroslava (1901). Jeho kariéru a život předčasně ukončila duševní choroba, pro kterou byl v posledních letech hospitalizován.\n\nVěnoval se studiu dějin umění, v roce 1891 byl tajemníkem uměleckého oddělení na Jubilejní výstavě v Praze v roce 1891, vykonal několik studijních cest do Itálie, Francie a Německa.\n\nPatřil k badatelům v oboru nemovitých i movitých památek a k dobrým organizátorům. Tak se stal dobrovolným konzervátorem a posléze kustodem archeologické a historické sbírky Národního muzea, v této funkci ho roku 1892 vystřídal Jan Koula. Dále byl tajemníkem c.k. Umělecké průmyslové školy v Praze, docentem dějin umění na Akademii výtvarných umění a na České technice (od roku 1900). Roku 1904 byl jmenován mimořádným profesorem dějin umění na Karlově univerzitě. Je autorem řady odborných publikací a mnoho článků, které publikoval v periodickém tisku. Pro \"Ottův slovník naučný\" zpracoval řadu hesel. Některé jeho práce byly vydány v němčině.\n\n\nV rámci edice Soupis památek historických a uměleckých v království Českém provedl soupisy okresů:\n\n"}
{"id": "276511", "url": "https://cs.wikipedia.org/wiki?curid=276511", "title": "Valerie Chmelová", "text": "Valerie Chmelová\n\nValerie Chmelová (* 20. prosince 1946) je česká herečka, moderátorka, scenáristka, asistentka režie a dramaturgyně. Původním povoláním scénografka nyní pracuje jako soukromá učitelka výtvarné výchovy. V Československé televizi působila coby konferenciérka a moderátorka mnoha publicistických pořadů (mimo jiné uváděla s Janem Valou \"Televizní klub mladých\"). Z jejích filmových rolí je patrně nejznámější role ve filmu \"Zítra vstanu a opařím se čajem\", z televizních rolí pak její role slečny Hedviky Juřicové, dcery Leopolda Juřici, v ostravském televizním seriálu \"Dispečer\".\n\n"}
{"id": "276531", "url": "https://cs.wikipedia.org/wiki?curid=276531", "title": "Súsa", "text": "Súsa\n\nSúsa (, ) je přístavní město v Tunisku, asi 140 km jihozápadně od Tunisu na břehu Středozemního moře, v jižní části zálivu Hammámet. V roce 2004 zde žilo kolem 173 000 obyvatel, takže je třetím největším tuniským městem po Tunisu a Sfaxu. Je správním městem stejnojmenného guvernorátu o rozloze 2 669 km² a s 622 000 obyvateli. Stará část města, medína, byla v roce 1988 zařazena na seznam světového dědictví UNESCO. Je zde rozvinutý cestovní ruch s mnoha hotely a plážemi. Ve městě sídlí jeden z nejúspěšnějších afrických fotbalových klubů Étoile Sportive du Sahel, založený v roce 1925.\n\nNa místě dnešního města založili v 11. století př. n. l. Féničané svou kolonii Hadrumetum. Během punských válek bylo spojencem Říma. V roce 434 město ovládli Vandalové a přejmenovali jej na Hunerikopolis (po králi Hunerichovi). Po jejich porážce se roku 534 opět vrátilo k původnímu názvu. V 7. století území dnešního Tuniska ovládli Arabové. Město přejmenovali na Súsa a stalo se významným přístavem. Během 9. století zde vznikly stavby, které jsou zde dodnes: v roce 821 Ribat, 844 pevnost (kasba) a 851 mešita. Ve 12. století bylo obsazeno Normany, později Španěly. Roku 1770 bylo ostřelováno francouzským loďstvem, 1784 a 1786 Benátčany.\n\nV roce 1967 byl v Sousse uspořádán mezipásmový turnaj v šachu, který vešel do historie tím, že americký velmistr Bobby Fischer z turnaje odstoupil ve chvíli, kdy byl na prvním místě.\n\nDne 26. června 2015 byl spáchán teroristický útok na turisty, pobývající na jedné pláži poblíž hotelů v Súse. Přišlo při něm o život nejméně 39 osob, z toho 30 Britů a dva Němci. Útočník vyzbrojený samopalem byl zastřelen policií.\n\nV okolí města jsou na ploše více než 2 500 km² olivové háje. Ve městě se od starověku vyrábí olivový olej a na konci 19. století zde na jeho výrobu byly první parní lisy v celém Tunisku. V Súse jsou zastoupena různá průmyslová odvětví (např. textilní a potravinářské), ovšem největší příjmy má z cestovního ruchu. Celkově asi 115 hotelů má kapacitu okolo 40 000 lůžek. Jemné písečné pláže a typické středozemní klima s horkými, suchými léty a teplými mírnými zimami přitahuje každoročně až 1 200 000 evropských turistů.\n\nDeset kilometrů severně od Súsy bylo postaveno v roce 1979 „na zelené louce“ městečko Marsá al-Qantáwí určené turistům, které kromě hotelů nabízí i umělý přístav pro jachty nebo golfové hřiště.\n\nSúsa leží na hlavní železniční trati z Tunisu do Sfaxu, zvané také \"Ligne de la Côte\". Samostatné nádraží zde mají příměstské vlaky, tzv. \"Metro\", které zajišťuje spojení s městy Skanes, Monastir a Mahdia na trati dlouhé 97 km. Je zde stanice tzv. \"louage\". V Monastiru, 20 km jižně od města, je mezinárodní letiště.\n\nOblast Súsy je typická svými horkými léty. Na místní podnebí má vliv blízkost Sahary, ze které sem v letních měsících neustále proudí horký vzduch. Typický letní den je tedy azurově jasný s teplotami přesahujícími 35 °C. Průměrné teploty, tedy teploty získané zprůměrováním naměřených hodnot ve 24 hodinách jsou v letních měsících následující: květen (25 °C), červen (29 °C), červenec (31 °C), srpen (31 °C), září(30 °C), říjen (26 °C). Nejvyšší teplota 48 °C zde byla zaznamenána 28. srpna 2007, naopak nejnižší 0 °C 27. prosince 1993.\n\n\n\n"}
{"id": "276542", "url": "https://cs.wikipedia.org/wiki?curid=276542", "title": "Sfax", "text": "Sfax\n\nSfax je tuniský přístav a druhé největší město v zemi, asi 240 km jižně od Tunisu na pobřeží Středozemního moře. V roce 2004 zde žilo kolem 265 000 obyvatel. Město založené v roce 849 je sídlem stejnojmenného guvernorátu o rozloze 7 545 km² s 945 000 obyvateli. V roce 1986 zde byla založena univerzita, která má v současnosti 8 fakult.\n\nJádro města tvoří stará medína uvnitř hradeb. Medína se v dlouhodobě vylidňuje. V roce 1956 v ní žilo kolem 10 600 obyvatel, v roce 1998 to bylo 3 800. Do medíny se vstupuje branou \"Bab Diwan\" se třemi oblouky ze 14. století. Minaret zdejší mešity byl stavěn podle vzoru minaretu mešity v Kairouanu. Během francouzského protektorátu vzniklo vedle nové město s radnicí a vlakovým nádražím. Centrem nového města je náměstí \"Place de la République\" s pomníkem prezidenta Habíbi Burgibi a radnicí postavenou Francouzi na počátku 20. století v maurském slohu. V přízemí radnice je \"Archeologické muzeum\". Další muzeum \"Dar Jellouli\" sídlí v domě ze 17. století, který patřil rodině rodině Džellúlí. Vystavuje sbírky lidového umění. V jižní části medíny je pevnost - \"kasba\" ze 12. století s \"Muzeem tradiční architektury\".\n\n3 km severně od současného centra města stálo kdysi antické město \"Taparura\". Dochovalo se z něj velmi málo, od roku 849 jeho zbytky sloužily jako stavební materiál pro nově budovaný Sfax. Ze Sfaxu se stal důležitý přístav pro vývoz olivového oleje a sušených ryb. V letech 1148–1156 jej obsadil sicilský král Roger II. Po zřízení francouzského protektorátu v roce 1881 bylo při dobývání silně poškozeno francouzskou armádou. Další škody utrpělo za druhé světové války v letech 1942–1943 při bojích mezi německou armádou a Spojenci.\n\nPoblíž města je vojenský hřbitov vojáků z obou světových válek. Z druhé světové války je zde pohřbeno 1 253 zahraničních vojáků, z toho 52 neidentifikovaných.\n\nSfax je napojen na úzkorozchodnou železniční síť. Železnice odsud vede na sever do Tunisu, na jih do Gabesu a na západ do vnitrozemské Gafsy a Tozeuru. V druhém největším tuniském přístavu zde kotví okolo 1 300 lodí ročně. Přístav slouží k přepravě průmyslového zboží a vede odsud i lodní linka na 20 km vzdálené ostrovy Kerkennah. V roce 1980 bylo 6 km jihozápadně od města vybudováno mezinárodní letiště. Jeho současná kapacita je okolo 500 000 cestujících ročně. Má pravidelné spojení s Paříží. Po tuniské revoluci zde vznikla společnost \"Syphax Airlines\", která zakoupila dva stroje Airbus 319 a rozšířila linky do dalších evropských míst.\n\nEkonomika sfaxského regionu byla vždy založena na produkci olivového oleje a rybolovu. Je zde asi 6,1 milionu olivovníků a 5 milionů mandloní, což představuje 38,5 % tuniské produkce olivového oleje a 30 % mandlí. V regionu se vypěstuje asi 50 % drůbeže z celého Tuniska a vyprodukuje se zde i nejvíce mléka (75 000 tun ročně). Rybářský průmysl ročně zpracuje 25 000 tun ryb, což představuje 25 % tuniské produkce a 70 % vývozu. Od 60. let 20. století je nejvýznamnějším odvětvím těžba fosfátů a Sfax se tak stal průmyslovým centrem země. V regionu se ročně vytěží 1,2 milionu tun ropy a 1,7 miliard m³ plynu. Kromě chemického a potravinářského průmyslu je významné i stavebnictví, strojírenství a textilní průmysl. Po hlavním městě je největší průmyslovou oblastí v zemi a obchodním centrem. Turismus se soustřeďuje spíše na jiná tuniská místa.\n\n"}
{"id": "276543", "url": "https://cs.wikipedia.org/wiki?curid=276543", "title": "Pémové", "text": "Pémové\n\nMístní banátský počeštělý výraz pro Čechy je Pémové ( , \"Pemci\", odvozeno od , = český). Výraz pochází z německého \"Böhm\" (obyvatel Čech bez ohledu na národnost). Místní tak označují jednak české Čechy, jednak české Němce.\n\nTento výraz se v Srbsku cítí jako částečně pejorativní, a na rozdíl od chápání v Rumunsku se nevztahuje na české Němce.\n\nVětšina místních Čechů přišla do oblasti v první polovině 19. století jako součást vlny, která kolonizovala Banát. Češi mj. založili vesnice Gerník, Rovensko, Svatá Helena, Bígr, Eibentál, Šumice, Svatá Alžběta a následně, v sekundární kolonizaci na území dnes ležící v srbské části Banátu, vesnici Češko Selo (Česká ves), a tyto vesnice dosud obývají (kromě Svaté Alžběty, která zanikla již roku 1847). \n\nČeští Němci, kteří se usadili severněji, založili v Banátu obce Wolfswiese, Weidenthal, Weidenheim a Lindenfeld.\n\nČeši v Rumunsku ( ) žijí převážně v Banátu, v župě Karaš-Severin. Podle sčítání z roku 2002 jich v zemi žije 3938.\n\nČeská menšina spolu se slovenskou mají v Rumunsku uznán oficiální status menšiny. Mají tak zajištěno své zastoupení v Poslanecké sněmovně.\n\nČeši v Srbsku ( , \"Česi\") žijí převážně v Banátu, v Jihobanátském okruhu. Podle sčítání z roku 2011 jich v zemi žije 1824.\n\nČeská menšina má v Srbsku uznán oficiální status menšiny, vč. postavení češtiny jako jednoho z úředních jazyků v okrese Bílý Kostelec, kde jich žije nejvíc. Mají kulturní samosprávu, a volí řídící orgán této samosprávy – Českou národní radu.\n\n\n"}
{"id": "276546", "url": "https://cs.wikipedia.org/wiki?curid=276546", "title": "Felix Téver", "text": "Felix Téver\n\nFelix Téver, vlastním jménem Anna Lauermannová, rozená Anna Anselma Mikschová, později psaná Anna Mikšová, (15. prosince 1852 Praha – 16. června 1932 Praha-Liboc) byla česká spisovatelka.\n\nNarodila se jako mladší dcera proslulého pražského lékaře a porodníka Mikoláše Miksche (1800-1875), který měl plno přátel v kruzích měšťanských politiků, a jeho manželky Anny, rozené Lukešové (1815-1898). \n\nVzdělání nabyla v Praze na německé, pak na české Vyšší dívčí škole. Dále se učila zpěvu a hře na klavír ve škole Františka Pivody. Spřátelila se s Marií, dcerou F. L. Riegera a obě vstoupily do Amerického klubu dam. 23. srpna roku 1875 se provdala za múzicky nadaného a bohatého měšťana Josefa Lauermanna (vnuk Jungmannův), který se po sňatku začal projevovat jako agresivní psychopat. Po osmi letech od něj i s dcerou Olgou utekla, roku 1888 se rozvedli a exmanžel byl umístěn v psychiatrické léčebně. Když se vrátila z tříletého pobytu v Itálii, Francii a Švýcarsku, kde se zotavovala z plicní choroby a duševních útrap, otevřela roku 1880 ve svém domě na Jungmannově náměstí 3 z popudu Františka Ladislava Riegra literární salón. Hostila tam postupně tři generace osobností, mezi prvými historika Antona Gindelyho, který ji přesvědčil, aby sama psala. Rádci jí byli např. Eliška Krásnohorská, Julius Zeyer nebo Otakar Theer. Začala překládat stati z němčiny a francouzštiny a psát vlastní básně, povídky, pak i romány. Padesát let pořádala pro své přátele z okruhu spisovatelů, hudebníků i vědců společnost, nejčastěji čajové literární besedy, kde se probíraly všechny novinky té doby. Určitý čas v jejím domě bydlela také Eliška Krásnohorská. V létě se společnost scházela v Horní Liboci ve vile Julia Zeyera, od něhož dům v jeho hmotné nouzi odkoupila, nechala ho tam bydlet a přátelila se s ním až do jeho smrti. Na svou dobu velmi emancipovaná žena, která mj. kouřila cigarety.\n\nV Liboci v téměř 80 letech zemřela. Její rohová hrobka s mramorovým stolkem a lavičkou na Olšanských hřbitovech bývá hojně navštěvována kočkami, pro které zde návštěvníci hřbitova nechávají pamlsky (2019).\n\nLiterární tvorbu začala pod pseudonymem Felix Téver (vzpomínka na Itálii – šťastná Tibera) sérií povídek, z nichž první publikovala po doporučení Svatopluka Čecha v Květech. Pak následovaly romány, vyzkoušela si i psaní několika dramatických prací. Publikovala také v literárních časopisech. V počátcích psala z vlastní zkušenosti o rozvrácených manželstvích, nešťastných a a opuštěných ženách (\"Šeď v šediˇˇ, \"A div se nestal\", \"U Božího oka\", aj.), později se dostala k tématům života společnosti ve staré Praze druhé poloviny 19. století.\n\nVzpomínky na její literární salón zpracovali její přátelé ve sborníku \"O bábušce\", vydaném tři roky po její smrti.\n\n\n\n\n\n"}
{"id": "276548", "url": "https://cs.wikipedia.org/wiki?curid=276548", "title": "Dylanovky", "text": "Dylanovky\n\nDylanovky (2007) jsou devátým albem Roberta Křesťana a Druhé trávy. Obsahuje 10 písniček Boba Dylana přeložených do češtiny a Dylanovu instrumentální skladbu \"Nashville Skyline Rag\". Dylanovy texty přeložil z největší části Robert Křesťan, po jednom překladu na albu mají také Jan Vyčítal (\"Lily, Rosemary a Srdcovej kluk\") a Wabi Daněk (\"Jak mlýn se točí svět\"), kteří si své písně také nazpívali. Píseň \"Lily, Rosemary a Srdcovej kluk\" již však byla nahrána na Vyčítalovo album \"Zvířecí farma\" z roku 1997. Velký prostor na albu má také zpěvačka Kateřina García, která s Křesťanem zpívá píseň \"Sbohem, Angelino\". Úvodní \"Ještě není tma\" s Křesťanem zpívá Pavel Bobek.\n\nPíseň \"Čím dál tíž se dejchá\" (\"A Hard Rain’s A-Gonna Fall\") přetextoval Křesťan už pro skupinu Trapeři v 70. letech, překlad pro album \"Dylanovky\" je však zcela jiný. Píseň \"Zvoní zvony\" (\"Ring Them Bells\") nahrál Robert Křesťan s Druhou trávou již na svém předchozím studiovém albu \"Good Morning, Friend\" (2004), ovšem s originálním textem v angličtině. Píseň \"Ještě není tma\" vyšla i na albu Pavla Bobka \"Antologie\" (2007).\n\nZajímavostí alba je, že v instrumentální skladbě \"Nashville Skyline Rag\" na foukací harmoniku hraje Charlie McCoy, který na originální Dylanově nahrávce této skladby hraje na baskytaru.\n\nObal alba vytvořil Martin Dušek s použitím fotek Jiřího Turka. Je inspirovaný obalem Dylanovy desky \"The Times They Are a-Changin'\".\n\nAlbum bylo nominováno na žánrovou cenu Anděl 2007 v kategorii \"folk a country\".\n\n\n"}
{"id": "276554", "url": "https://cs.wikipedia.org/wiki?curid=276554", "title": "Tom Kaulitz", "text": "Tom Kaulitz\n\nTom Kaulitz (* 1. září 1989, Lipsko) je kytaristou a příležitostně také pianistou německé kapely Tokio Hotel.\n\nJeho rodiče se rozvedli, když mu bylo sedm. Matka Simone se po dlouholetém vztahu v roce 2009 vdala za zpěváka Gordona Trümpera.\n\nNa kytaru hraje stejně dlouho, jako jeho bratr zpívá - od svých sedmi let. S hudbou je seznámil jejich nevlastní otec, který vlastní soukromou hudební školu a mimo jiné také hraje v kapele. Toma zpěv nikdy nelákal, a hned se zaměřil na kytaru. Jeho nejoblíbenější a nejpoužívanější značkou kytar je americký Gibson.\n\nV roce 1995 si spolu se svým o deset minut mladším dvojčetem Billem zahrál v televizním dramatu \"Verrückt nach dir\". Byla to jeho první a zatím poslední televizní role. Jeho bratr je v tomto ohledu pracovitější - má už na kontě i první zkušenost s dabingem, propůjčil hlas animovanému Arthurovi ve filmu \"Artur a Minimojové\" a také v jeho pokračování \"Artur a Minimojové 2\".\n\nV hudebním světě se pohybuje již spoustu let. Od raného dětství vystupoval se svým bratrem a později spolu s Billem, Georgem a Gustavem zformovali kapelu Devilish - název této kapely je spjatý právě s Tomem a jeho hrou na kytaru: po jednom z koncertů lokální Magdeburský magazín zveřejnil recenzi koncertu kapely Black Questionmark a Tomovu hru na kytaru označil za devilishly good - ďábelsky dobrou. Tom byl tak nadšený, že navrhl, aby se kapela přejmenovala právě na Devilish.\nTento název je omrzel v roce 2005, kdy se fakticky proslavili, světově známí jsou již výhradně jako Tokio hotel).\nKapela doposud vydala celkem šest alb, tři německá (Schrei, Zimmer 483, Humanoid) a tři anglická (Scream, Humanoid, Kings of Suburbia). Zajímavé je, že na čtvrtém albu Humanoid, které vyšlo ve dvou verzích: anglicky a německy, svou tvorbu nepřekládají do angličtiny doslovně, ale spíše alternativně - shoduje se pouze vyznění, text se ale většinou liší. Každá písnička má tedy dvě značně odlišné verze, což kapele rozšiřuje repertoár poněkud netradičním způsobem.\n\nTom na sebe jednou v internetovém magazínu \"Events und Trends\" prozradil: „Vždycky mám u sebe trsátko pro štěstí. Je to moje první trsátko, se kterým jsem hrál na kytaru. Teď už je nepoužitelné, protože je úplně malinké a ohrané. Ale přesto ho pořád mám.“\n\nSvým vzhledem a také některými svými prohlášeními v tisku - například se veřejně přiznal k předávkování viagrou, neustálému střídání sexuálních partnerek a také nikdy nešetří nejrůznějšími nemravnými narážkami - si připsal image nenapravitelného Don Juana. Od dubna 2010 do května 2016 randil s filipínskou modelkou Riou Sommerfeld.\n"}
{"id": "276555", "url": "https://cs.wikipedia.org/wiki?curid=276555", "title": "Moderní dějiny", "text": "Moderní dějiny\n\nModerní dějiny jsou časové období za jehož počátek se udává rok 1789, vypuknutí Velké francouzské revoluce. Ve Francii se nedlouho po revoluci ustanovil republikánský režim, který svou zahraniční i vnitřní politikou (svržení a poprava francouzského krále) rozpoutal několik konfliktů známých jako Francouzské revoluční a napoleonské války. Díky úspěšnému vedení těchto válek dosáhl francouzský stát silné mezinárodní pozice, přičemž získal pod svou kontrolu nebo si zavázal značnou část tehdejší Evropy. Tento stav trval až do roku 1814, kdy byl francouzský císař Napoleon Bonaparte donucen abdikovat, když byl o půl roku předtím poražen v bitvě národů u Lipska a po návratu k moci opětovně zhruba o rok později u Waterloo. Na Vídeňském kongresu se poté sešly vítězné státy a restaurovaly v zemích dříve pod kontrolou francouzské republiky, respektive císařství, původní šlechtické rody. Na udržení tohoto pořádku měl dohlížet spolek Pruska, Rakouska a Ruska známý jako Svatá aliance. Stávající způsob povětšinou absolutistického režimu byl ale v mnoha evropských zemích negován revolucemi v letech 1830 a 1848 a následným vnitropolitickým vývojem až do začátku 20. století, během něhož došlo u mnoha státu k vytvoření konstitučního státního zřízení. Došlo i ke sjednocení dvou velkých národních států, Itálie (1861) a Německa (1871). Silný nacionalismus a zápolení mezi velmocemi o získání co největšího množství kolonií a vlivu na světový vývoj vedl k vypuknutí první světové války, následné vítězství Velké Británie, Francie, Itálie a USA vedl k ustanovení nového evropského mezinárodního uspořádání zvaného Versailleský mírový systém. Období mezi první a druhou světovou válkou se pak někdy označuje jako meziválečné. V první polovině 20. století zažívala západní civilizace značný rozkvět a ekonomickou prosperitu, avšak tento slibný vývoj vzal za své krachem na newyorské burze a vypuknutím hluboké ekonomické krize, která se projevila na přelomu dvacátých a třicátých let, přičemž v některých státech ještě na počátku druhé světové války nebyla ekonomika zcela zotavena. Právě špatná hospodářská situace umožnila v Evropě vzestup nedemokratických režimů, mezi nimiž byl nejvýznamnější režim nacistů v tehdejším Německu. Expanzionistická politika Německa vedla na konci třicátých let k vypuknutí druhé světové války, během které došlo k velkým lidským i materiálním ztrátám. Přestože v prvních letech konfliktu Německo ovládlo podstatnou část Evropy, bylo spolu se svými spojenci Itálií a Japonskem nakonec poraženo armádami Spojených států amerických, Sovětského svazu, Velké Británie a Francie, které si Německo rozdělily na okupační zóny. Díky válečnému vývoji se Sovětský svaz, další země s autoritářským režimem, zmocnil východní, jihovýchodní a také částečně střední Evropy, kde se v původně nezávislých státech utvořily do počátku padesátých let loutkové vlády a z těchto zemí se staly sovětské satelity. S postupující dekolonizací a rozpadem starších koloniálních impérií Velké Británie a Francie získával Sovětský svaz vliv i v některých nově vytvořených státech. Již od konce druhé světové války však měl razantního odpůrce a později nepřítele ve Spojených státech amerických, které se systémem aliancí (například NATO v oblasti Evropy a Severní Ameriky), hospodářskou pomocí a vojenskými zásahy pustili se Sovětským svazem do mocenského soupeření, který je znám jako Studená válka. Ta nakonec skončila kolapsem Sovětského svazu a obnovením demokracie ve střední, jihovýchodní a východní Evropě. Přestože Spojené státy ve Studené válce zvítězily a získaly pozici jediné světové supervelmoci, nově se vzmáhající státy jako Čína či Rusko posilují svoji pozici právě na úkor Spojených států.\n\nKoncem 18. století se Francouzské království za vlády Ludvíka XVI. ocitlo ve finanční krizi. Války vedené Ludvíkovým otcem Ludvíkem XV. spolu s pozdější Ludvíkovou podporou amerických osad v boji za nezávislost značně vyčerpaly francouzský rozpočet. Dále rostla nespokojenost populace zejména vinou hladomorů, které proběhly ve Francii v osmdesátých letech 18. století. Král se rozhodl řešit špatnou finanční bilanci a vnitropolitickou situaci svoláním generálních stavů. Celkem existovaly tři stavy - duchovenstvo, šlechta a poddaní, tedy rolníci a měšťané, přičemž poslední stav zastupoval zhruba 96 % populace. Zde se měly prodiskutovat případná finanční opatření na ozdravění státních financí či alespoň získání nutných finančních zdrojů (zejména vybráním nových daní).\n\nDelegáti každého stavu dorazili roku 1789 do Versailles, ale již od počátku mezi jednotlivými stavy vznikaly ostré debaty ohledně hlasování. Více jak polovina zástupců prvního (duchovenstvo) i druhého stavu (aristokracie) se stavila za hlasování podle tradičních principů, tedy podle stavů a ne podle počtu poslanců, jak žádali zástupci třetího stavu. Situace se nakonec vyhrotila natolik, že zástupci třetího stavu opustili zasedání a v míčovně se prohlásili za Národní shromáždění. Král posléze propustil ministra financí Neckera, zároveň se k Paříži začala stahovat vojska, což 14. července 1789 vyprovokovalo útok Pařížanů na Bastilu.\n\nZáhy se revoluční nadšení začalo šířit do ostatních krajů. Státní správa se na mnoha místech zhroutila, vojsko bylo rozpuštěno a namísto něj hrdina z americké války za nezávislost markýz de La Fayette zakládá Národní gardu. Po vzoru Paříže se na mnoha místech organizovaly samosprávné obce neboli komuny. Absolutistický systém vlády francouzských panovníků se rozpadl.\n\nV srpnu 1789 se Národní shromáždění nazvalo Ústavodárným shromážděním a vypracovalo Deklaraci práv člověka a občana, zaručující obyvatelům Francie mimo jiné osobní svobodu, nedotknutelnost majetku a rovnost před soudem. Od roku 1790 se začalo pracovat na nové ústavě. Podle ní měla být Francie konstituční monarchií s oddělenou výkonnou, soudní i zákonodárnou mocí. Na významné posty v zastupitelstvech krajů a obcí nebyli nyní úředníci dosazováni, ale voleni. Záhy po úspěchu revoluce došlo k rozdělení politických sil na radikálnější (sedící na zasedání vlevo) a umírněnější skupiny (sedající vpravo) a také k zakládání politických klubů. Velkého významu dosáhl zejména klub jakobínů, ve kterém postupem času docházelo k pozvolné radikalizaci. Mluvčím radikálů se stal advokát Maxmilián Robespierre.\n\nV těžké finanční situaci, ve které se království po rozpadu starého systému daní ocitlo, se poslanci uchýlili k vyvlastnění církve a k změně postavení kněží. Ti od nynějška měli dostávat státní plat, být voleni a zavazovali se též složit státu slib věrnosti. To vyvolalo nejen konflikt s papežem, ale i emigraci několika tisíců duchovních a šlechticů ze země. Ekonomická situace se také dále vyhrocovala zavedením principů liberálního obchodního zákonodárství, kdy domácí výrobky nebyly chráněny státem ani cechy. Do země se tak dostávaly levné výrobky z Anglie, na čemž sice profitovali obchodníci a tehdejší podnikatelé, ale což zároveň způsobovalo velký úbytek zisku drobným řemeslníkům. Tato opatření spolu s nárůstem cen vyvolaly sociální napětí a četné stávky.\n\nVnitropolitická krize se dále vyhrotila neúspěšným útěkem krále do zahraničí. Ten byl po dopadení sice ponechán na trůně, ale nadále nesměl opustit Paříž. Další rozkol v politice nastal v souvislosti s masakrem na Martově poli v červenci 1791, kde příslušníci národní gardy vystřelili do demonstrujícího davu dožadujícího se větších politických práv pro nižší vrstvy. Tyto události spolu s narůstajícím ohrožením ze strany Habsburské monarchie a dalších německých států, které se dohodly na společném postupu proti Francii, vedly k další radikalizaci francouzské společnosti. Na novém shromáždění začaly sílit hlasy po zrušení monarchie a zavedení republiky.\n\nV dubnu 1792 vypukla válka mezi Francií a německými státy, ve které zpočátku francouzská vojska utrpěla několik porážek. To opět zhoršilo postavení Ludvíka XVI., podezíraného ze zrady. V srpnu 1792 přívrženci republiky svrhli pařížskou správu a krále zajali. Byly vypsány nové volby na základě všeobecného hlasovacího práva. Nové shromáždění zvané Národní konvent zrušilo monarchii a nastolilo republiku. Nové rozložení sil ve sněmovně a úspěchy revoluční armády v bojích proti vojskům německých států umožnilo radikálním politikům nadobro se krále zbavit. Ludvík XVI. byl obviněn z velezrady a v lednu 1793 popraven, jeho manželku Marii Antoinettu stihl stejný osud o necelý rok později. Následník trůnu Ludvík XVII. byl předán chudé pařížské rodině, aby byl převychován, ale v roce 1795 za podivných okolností zemřel. Poprava krále způsobila prudkou reakci v zahraničí i ve Francii. K protifrancouzské koalici se přidaly další státy (například Velká Británie či Španělsko) a proti republikánskému režimu vypuklo ve státě několik povstání. Situaci dále zhoršovaly i spory mezi jakobíny a jejich protivníky, girondisty. Jakobíni krize využili, zatkli nejvýznamnější girondistické poslance a popravili je. Spolu s tím se zavedl ve Francii systém vlády jedné strany zvaný jakobínská diktatura.\n\nPo popravení významných girondistů v zemi vládl Výbor veřejného blaha (v čele s Maxmiliánem Robespierrem), který nastolil po vraždě významného politika Jeana Paula Marata v září 1793 nekompromisní teror zaměřený na likvidaci skutečných i domnělých odpůrců republiky. Proti režimu ale vypuklo množství vzpour, způsobené popravou girondinů. Vláda zareagovala vytvářením tisíců bezpečnostních výborů po celé zemi, jež postupně odsoudily k smrti tisíce lidí. Popravám se nevyhnuli ani přívrženci Výboru veřejného blaha – roku 1794 skončili na popravišti vůdci cordelierů Georges Danton a Camille Desmoulins. Nová opatření byla učiněna i v armádě a hospodářství. V ekonomice hrály nejdůležitější roli armádní zakázky, které měly přednost před ostatními odvětvími. Zavedl se pevný kurs bankovek a na důležité výrobky systém přídělů, zkonfiskoval se majetek emigrantů. V armádě byla zavedena všeobecná branná povinnost, armády vedené revolučními generály se vrhaly do bitev bez ohledu na jakékoliv ztráty. Nasazením velkého množství nových vojáků se tak podařilo zajistit si výhodnější situaci v celé válce.\n\nNeustálý teror si však získával stále více nepřátel. Když Robespierre začal uvažovat o další etapě zatýkání a poprav, byl v červenci 1794 svržen a nahrazen následujícího roku takzvaným direktoriem, na nějž měly vliv zejména majetné podnikatelské vrstvy. Direktorium se skládalo z pěti členů a bylo jmenováno Radou starších. Dalším orgánem státní správy byla Rada pěti set, která měla nad direktoriem dohled. Postavení direktoria i situace v hospodářství byly nicméně po značnou část existence režimu nestabilní, proto se direktoři snažili odvést pozornost veřejnosti zahraničními úspěchy. Spolu s tím rostl vliv a popularita Napoleona Bonaparta, předního francouzského generála. Zatímco Napoleon vedl tažení do Egypta, čekala na francouzskou armádu v Evropě řada porážek. V nastávající špatném vývoji ve válce nařídila vláda brannou povinnost. Vzrůstající nespokojenosti využil Napoleon, který se vrátil z Egypta a roku 1799 provedl státní převrat.\n\nPo převratu ustanovil Bonaparte tříčlenný konzulát, do jehož čela se postavil. Jeho moc dále posilovaly vítězné války v Evropě, což mu umožnilo nejdříve získat doživotní hodnost konzula a poté roku 1804 císaře Francouzů. Napoleon postupně získával země v Evropě, kde zakládal republiky a později monarchie, jež se staly satelitními státy Francie nebo byly k Francii přímo přivtěleny. Do státní správy byl znovu zaveden pořádek a základní práva občanů byla kodifikována v takzvaném občanském zákoníku (code civil) z roku 1804. Přesto začal mít Napoleonův režim rysy diktatury. Svoboda občanů byla totiž limitována dohledem státní policie.\n\nNapoleon dále posiloval svůj vliv v zahraničí. Značného úspěchu dosáhl v bitvě u Slavkova, ve které zvítězil proti rakouským vojskům římského císaře Františka II. a ruským armádám cara Alexandra. Již předtím však jeho loďstvo připravené na invazi do Anglie utrpělo porážku v bitvě u Trafalgaru. Vítězství nad rakouskými vojsky využil Napoleon ke zrušení Svaté říše římské a její nahrazení Rýnským spolkem. Poslední římský císař poté přijal titul rakouského císaře jako František I. Proti Napoleonovi stála z mocností již pouze Velká Británie a Španělsko, kde proti Francouzům vzplála guerillová válka. Proti Británii se Napoleon pokusil použít systém takzvané kontinentální blokády, na základě něhož všechny evropské země připojené k blokádě bojkotovaly anglické zboží. To vyvolalo rozsáhlou hospodářskou krizi. Citelně jimi byla spolu s četnými odvody do vojska postihnuta i Francie.\n\nRoku 1810 ruský car, dosud se také podílející na blokádě, otevřel ruské přístavy britským obchodním lodím. Napoleon se rozhodl na Ruskou říši zaútočit, ale během tažení do Ruska utrpěla jeho armáda vinou tuhých mrazů a neustávajících nájezdů ruských kozáků značné ztráty a francouzský císař byl donucen se otočit zpět do Francie. Na zpáteční cestě ale roku 1813 utrpěl velkou porážku v bitvě u Lipska. Následujícího roku obsadila vojska protifrancouzské koalice, jejímiž členy byly Rusko, Rakousko, Prusko a Velká Británie, Paříž a dosadili zde na trůn Ludvíka XVIII. z rodu Bourbonů. Napoleon byl dopraven na ostrov Elbu, kde měl žít ve vyhnanství. Poté se ovšem do Francie vrátil a na sto dní obnovil císařství. Další porážka u Waterloo roku 1815 ale znamenala konec císařského režimu. Napoleon poté zemřel ve vyhnanství pod dohledem Britů na ostrově Svatá Helena v jižním Atlantiku roku 1821. Na francouzský trůn se definitivně vrátila dynastie Bourbonů.\n\nPo definitivní porážce Napoleona roku 1815 se vedoucí představitelé evropských mocností zasedajících na Vídeňském kongresu dohodli na restauraci starých panovnických rodů v Evropě. Ve Francii, Španělsku a Království obojí Sicílie byli opět nastoleni Bourboni, německých státech se vlády chopily původní dynastie. Namísto Svaté říše římské vznikl na území Německa Německý spolek organizující německé státy do obranné aliance proti případnému agresorovi. Velká Británie získala postavení přední námořní velmoci, svůj vliv prosazovalo v Evropě také Rusko, zatímco Rakousko se soustředilo zejména na dominanci ve střední Evropě, kterou získalo díky jemu přidělenému předsednictví v Německém spolku. Aby byl stávající pořádek zachován, vytvořili panovníci Ruska, Rakouska a Pruska takzvanou Svatou alianci mající za úkol udržet mír a stávající pořádky v Evropě. Přes všechno úsilí panovníků však udržení takového stavu nebylo již úplně možné. Mnohé části evropské populace se během napoleonských válek seznámili s idejemi rovnosti a demokracie. To se projevilo zejména ve Francii po nastolení Bourbonů na francouzský trůn. Stárnoucí a nemocný Ludvík XVIII., bratr popraveného Ludvíka XVI., se přes své proklamace o ideji národního smíření nedokázal vymanit z vlivu ultraroajalistů, kteří opakovaně pomocí k tomu upravených zákonů a nátlaku na veřejnost získávali drtivou většinu v parlamentu. Roku 1824 Ludvík XVIII. zemřel a místo něj nastoupil na trůn zapřisáhlý nepřítel bonapartistů a republikánů Karel X.\n\nKarlův tvrdý a neúprosný režim nakonec vyvolal spolu s neúrodou v letech 1826 - 1829 Červencovou revoluci, při níž byl Karel X. sesazen a místo něj dosazen jeho liberálněji smýšlející příbuzný Ludvík Filip, člen vedlejší větve dynastie Bourbonů. To napomohlo vyvolat povstání také v Belgii proti nizozemské nadvládě a v Polsku nacházejícím se tehdy převážně v moci Ruského impéria. Zatímco francouzská i belgická revoluce dosáhly kýženého úspěchu (Belgie dosáhla nezávislosti), polské povstání bylo brutálně potlačeno. Původní systém kongresového Polska (dohodnutého na Vídeňském kongresu) byl zrušen a Polsko se stalo jednou z provincií Ruské říše. Od roku 1830 tedy existovaly v Evropě dvě velmoci liberálního charakteru (Francie, Velká Británie) a tradiční monarchie opírající se o centralizovanou absolutistickou vládu (Rakousko, Prusko, Rusko). Zejména Velkou Británii téměř revoluce díky jejímu liberálnímu zřízení nikdy významněji neohrozily. Naproti tomu v carském Rusku často vypukávaly vzpoury, zejména rolnická povstání v obdobích hladomoru, jež byly v Rusku 19. století častým jevem. V tomto období také začíná docházet k častějšímu prosazování vlivu evropských států v okolním světě. Francie od roku 1830 začala dobývat a kolonizovat Alžírsko, britská Východoindická společnost do poloviny století ovládla většinu indického subkontinentu. V následujících letech si evropské státy podrobí značnou část tehdejšího světa s výjimkou jižní a střední Ameriky, jejíž státy na přelomu dvacátých a třicátých let úspěšně dovršily svůj boj proti španělské, respektive portugalské nadvládě.\n\nPolitika Ludvíka Filipa neslavila ve Francii valné úspěchy. Značná část moci se po červencové revoluci přesunula od staré aristokracie do rukou zámožných podnikatelských vrstev, což vyvolalo u velkého množství lidí pocit deziluze a \"ukradené revoluce\". K tomu se dále přidala hospodářská recese z let 1846 až 1848 a špatná sociální situace dělníků. V noci z 22. na 23. února vypukla revoluce, která se během několika měsíců rozšířila do mnoha koutů Evropy. V Rakouském císařství bylo ustaveno shromáždění mající za cíl projednat novou ústavu, ale bylo po několika měsících rozpuštěno nově ustanoveným císařem Františkem Josefem I. Mezitím se ale vzbouřily české a zejména uherské země, které však dokázala habsburská vojska postupem času dostat pod kontrolu a s pomocí ruských vojsk zničit do roku 1849 zbylé povstalecké armády. V Německu a Itálii propukly revoluce, jejichž cílem bylo sjednotit příslušníky svého národa v jeden stát. V Německu však nabízenou korunu nepřijal ani rakouský císař, ani pruský král a celoněmecký sněm ve Frankfurtu byl za pomoci vojska rozehnán. Stejně tak v Itálii, kde si stále značné množství vlivu drželo Rakousko ovládající italské kraje Lombardii a Benátsko nehodlalo přistoupit na vytvoření sjednoceného italského státu. Italským jednotkám pod praporem Sardinského království uštědřili Rakušané několik porážek (například u Custozzy v červenci 1848 a Novary v březnu 1849). Rakouské panství se tedy spolu s menšími italskými státy nadále udrželo. Revoluce nakonec zvítězila jenom ve Francii, kde byla zrušena monarchie a nastolena republika. Ta ale již zase měla brzy zaniknout za následného převratu Napoleona III., synovce Napoleon Bonaparta, který vyhrál již předtím prezidentské volby a nyní se prohlásil císařem. Nejvíce paradoxně získalo Rusko, které si svojí pozici úspěšnými vojenskými zásahy ruských armád ve střední a severní Evropě nesmírně posílilo. Z velmocí tak revolucí zůstala ušetřena pouze Velká Británie, kterou její pružnější a liberální politický systém dokázal ochránit od množství násilných vzpour, které v roce 1848 otřásly Evropou.\n\nVelká Británie spolu s Francií však nehodlaly růstu ruské moci v Evropě nečinně přihlížet. Příležitost se jim naskytla roku 1853, kdy Rusové zaútočili na Osmanskou říši na základě sporů o to, kteří duchovní (zda katolíci či pravoslavní) budou mít na starost péči o svatá místa v Jeruzalémě, který byl v té době stále pod osmanskou kontrolou. Francie a Velká Británie podpořila Osmanskou říši vyloděním svých jednotek na Krymu s úkolem dobýt pevnost Sevastopol. Začala tak Krymská válka. Během tohoto konfliktu se naplno projevila zaostalost ruské výzbroje i dalšího vybavení a ruskou armádu stíhal jeden neúspěch za druhým. O tři roky později podepsal car Alexandr II., který nastoupil na trůn po svém otci Mikulášovi, mír nařizující Rusku vzdát se dunajské delty a válečného loďstva v Černém moři. Zároveň muselo zrušit sevastopolskou námořní základnu a zbořit městská opevnění. Bospor a Dardanely byly od nynějška cizím válečným plavidlům uzavřeny. Slabost hospodářství založeného na nucené rolnické práci byla evidentní, car se proto rozhodl několika opatřeními zrušit nevolnictví a roku 1861 se tak na základě jeho nařízení stalo. Osvobození rolníci sice stále neměli stejná práva jako šlechta, nebyli již ale nadále majetkem a mohli se věnovat obchodu, podnikání či se stěhovat. Krymská válka též rozhodla o osudu Svaté aliance, která se díky neochotě Rakouska nebo Pruska zapojit se do konfliktu na straně Ruska rozpadla.\n\nS rostoucím nacionalismem v Evropě rostla i snaha o vytvoření dvou národních států, na jejichž území dosud existovaly pouze menší státní celky nebo se jejich území nacházela pod vládou jiných států (například Lombardsko-Benátsko v Itálii, které se nacházelo pod vládou Rakouského císařství). Hnutí za sjednocení Itálie se nazývalo \"risorgimento\". Již roku 1848 se Sardinské království pokusilo dobýt a sjednotit italská území, bylo však Rakouskem poraženo. K novému rozsáhlejšímu konfliktu mezi Rakouskem a Sardiniským královstvím došlo roku 1859. Sardinský ministerský předseda Camillo Cavour dosáhl významného úspěchu, když se mu podařilo získat na svou stranu francouzského císaře Napoleona III. Francouzská a italská vojska zaútočila na rakouskou armádu a v bitvě u Solferina ji porazila. Rakousko poté odevzdalo Sardinii Lombardii, nadále si ovšem podrželo Benátsko. Záhy se k Sardinskému království připojily menší středoitalské státy (Toskánsko, Modena a další). Dalším územním ziskem se stalo Království obojí Sicílie, které roku 1860 dobyl italský vojevůdce Giuseppe Garibaldi. Po dobytí dalších území na úkor papežského státu se sardinský král Viktor Emanuel II. stal prvním vladařem Italského království. Porážka v italské válce vedla k pádu neoabsolutismu v Rakousku a k zavedení některých demokratických prvků do veřejného života.\nNěmecko se sjednotilo do jednoho celku o několik let později. Zásluhu na tom měl zejména Otto von Bismarck, který byl od roku 1862 ministerským předsedou Pruského království. První výsledky jeho snažení se dostavily roku 1864, když spojená vojska Německého spolku v čele s Pruskem a Rakouskem dobyla na Dánsku Šlesvicko-Holštýnsko. Spory o správu dobytého území a zároveň mocenské soutěžení v rámci Německého spolku mezi Pruskem a Rakouskem vedly o dva roky později k vypuknutí prusko-rakouské války, ve které se na stranu Pruska přidala i Itálie. Po rakouské porážce v bitvě u Hradce Králové uzavřelo Rakousko mír, jehož důsledkem se Německý spolek rozdělil na Severoněmecký (pod pruským vlivem) a Jihoněmecký (pod vlivem rakouským). Značná část původně samostatných zemí na severu Německa byla Pruskem anektována. Územních zisků dosáhla i Itálie, která na úkor Rakouska získala Benátsko. Porážka a ztráta vlivu v Německu znovu donutila Rakouské císařství k reformám. Došlo k rakousko-uherskému vyrovnání a vytvoření dvojstátí Rakousko-Uhersko, v jehož zejména západní části se později prosadila forma právního státu a konstituční monarchie. Vyvrcholením snahy o sjednocení Německa se stala prusko-francouzská válka roku 1870. Bismarckovi se podařilo postavit francouzského císaře do pozice útočníka a tím zajistit podporu jihoněmeckých států. Po vyhrané bitvě u Sedanu bylo vyhlášeno Německého císařství, zahrnující nejen jihoněmecké státy, ale i území Alsaska-Lotrinska, které původně patřilo Francii. Prohra ve válce měla další důsledky i pro Francii. Císařský režim Napoleona III., který byl během bitvy u Sedanu zajat, padl a místo něj byla vyhlášena takzvaná třetí republika.\n\nJiž na konci 18. století se v Americe osamostatnily Spojené státy americké, které následovaly původní španělské kolonie (Mexiko, Peru a další) a posléze i Brazílie, kde bylo vyhlášeno Brazilské císařství. Spojené státy dále expandovaly na západ, kde po vítězné válce s Mexikem získaly Texas, Kalifornii a Nové Mexiko. Roku 1846 byla podepsána dohoda s Velkou Británií, podle které se vytvořila hranice mezi USA a Kanadou na 49. rovnoběžce. Během celého 19. století přicházel do Spojených států proud přistěhovalců zejména z Evropy. Aby se získalo větší množství půdy, byli původní obyvatelé Severní Ameriky, Indiáni, nuceni stěhovat se do jim přidělených rezervací. Zahraniční politiku Spojených států charakterizovala Monroeova doktrína, která vyhlašovala snahu USA zasáhnout proti jakýmkoliv pokusům evropských mocností o prosazování svého vlivu v Americe.\n\nVelký problém představovalo ve Spojených státech otroctví. Zatímco v severních částech země bylo již otroctví zrušeno, na jihu nadále existovalo. Zde byli otroci využívání především na bavlníkových plantážích (například Jižní Karolína, Louisiana, Texas a další). Po zvolení odpůrce otroctví Abrahama Lincolna prezidentem Spojených států se konflikt mezi příznivci otroctví a jeho odpůrci (abolicionisty) vyhrotil a vedl roku 1861 k vypuknutí občanské války mezi severními a jižními státy, které se odtrhly a založily Konfederované státy americké. Přes počáteční úspěchy konfederační armády se štěstí ve válce obrátilo na stranu Severu. Roku 1865 vojska Konfederace kapitulovala a jižní státy byly znovu připojeny k USA. V následných letech prošly znovu připojené státy hospodářskou a politickou obnovou. Již před započetím války se konstituovaly v zemi dva významné politické subjekty - Demokratická strana a Republikánská strana. Brzo po válce se Spojené státy dočkaly dalšího rozšíření svého území, když byla roku 1867 od Ruska zakoupena Aljaška.\n\nPo skončení války nadále pokračovalo osidlování západu a zároveň i hospodářský růst spojených států. Země byla bohatá na nerostné suroviny, zároveň zdejší politický i hospodářský systém podporoval svobodné podnikání. Spolu s tím docházelo k rozvoji průmyslu a infrastruktury. Rapidní hospodářský růst ale spolu nesl i vznik velkých společností, monopolů, které se snažily ovládat trh. Významným prezidentem této doby se stal Theodore Roosevelt. Zasadil se o zákony proti velkým monopolům a ochranu přírodních památek státem. Ke konci 19. století se rovněž USA začaly podílet na koloniální expanzi. Ve válce se Španělskem získaly Portoriko a Filipíny, zároveň získaly vliv nad nově vzniklým státem na Kubě. Nadále si udržovaly i dominantní postavení v Latinské Americe, kde existovalo mnoho států vyznačujících se politickou nestabilitou.\n\nEvropské státy se podílely na kolonizačním úsilím již zhruba od 15.-16. století. V 19. století se úsilí o vytvoření koloniálních říší vystupňovalo. Evropské státy dobytá území osidlovaly a využívaly tamější populace jako levného zdroje pracovní síly. Zároveň fungovaly kolonie jako odbytiště pro evropské průmyslové výrobky. V některých koloniích docházelo k násilným excesům ze strany okupantů a k vyvražďování domorodého obyvatelstva. Množství domorodých dělníků v koloniálních manufaktoriích pracovalo za velmi špatných podmínek. Na druhou stranu kolonialismus přispěl k zlepšení infrastruktury, zavedení základů státní správy, byly zakládány též misie a někde i školská zařízení.\nVýznamnými koloniálními mocnostmi byla Velká Británie a Francie, následované později Ruskem, Německem a Itálií. Své kolonie mělo též Holandsko, Belgie, Portugalsko a do španělsko-americké války i Španělsko. Evropské státy si postupně do konce století rozdělily vliv a území na většině kontinentů. Velká Británie byla hospodářskou mocností, ovládající území v Severní Americe, Africe, celou Austrálii a Indii. Rovněž měla značný vliv v Číně, kterou během opiových válek donutila k přístupnění čínského trhu. Francie od roku 1830 začala významněji kolonizovat Afriku obsazením Alžírska, později připojila i území Tuniska a Maroka a většinu severozápadní Afriky. Další území získala v Indočíně. Vliv Francie a Británie se střetl v severovýchodní Africe, zejména v Egyptě. Vztahy mezi Francií a Británií se ale později normalizovaly a obě země se staly spojenci. Německo a Itálie získaly také území zejména v Africe. Němečtí obchodníci pronikali i do Osmanské říše a Číny. Rusko vystupňovalo svoji expanzi do střední Asie, kde během takzvané Velké hry soupeřilo s Británií o vliv v Persii a dalších státech, a na Dálný Východ. Zde se střetlo s Japonským císařstvím o dominantní postavení v Mandžusku. Tuto válku však prohrálo. Ke konci století se ke koloniální expanzi přidaly Spojené státy americké, které získaly pod svou kontrolu roku 1898 na úkor Španělska Filipíny a Portoriko.\n\nV Asii existovalo ke konci 19. století několik významných státních útvarů. Jednou z těchto zemí byla Osmanská říše, ležící mezi Evropou a Asií. Od 16. století, kdy byla jednou z nejvýznamnějších mocností, postupně stagnovala a v 19. století nastal úpadek. Evropské velmoci stále častěji zasahovaly do jejích vnitřních záležitostí. Na východ od Osmanské říše se rozprostírala Persie pod vládou Kadžárovců. I zde uplatňovaly velmoci svůj vliv, zejména Rusko a Velká Británie v rámci Velké hry. Dalším rozsáhlým státem byla Čína, kde vládli poslední představitelé dynastie Čching (ta byla roku 1911 svržena z Číny se stala republika). Ke konci století byla země v úpadku a značné části jejího území spadaly pod vliv některého z evropských států. Naopak Japonsko přijalo za vlastní západní techniku, která mu umožňovala postavit se evropským mocnostem a také se připojit k mocenskému zápolení. V rusko-japonské válce získalo Koreu, jižní Mandžusko a významný přístav Port Arthur. Již o deset let dříve se Japonsku podařilo získat od Číny ostrov Tchaj-wan. Éra reforem, která v té době, v Japonsku probíhala, se nazývá \"Meidži\".\n\nSnaha evropských států získat území, ekonomické výhody či vliv na úkor svých rivalů pak byl jednou z příčin vypuknutí první světové války.\n\nDo konce století se ve většině evropských zemí postupně dovytvářely vládní systémy s demokratickými prvky. V mnoha zemích bylo zrušeno či značně sníženo omezení volebního práva. V Evropě se postupně prosazovala industrializace. V politice se začaly kromě liberálních či konzevrativních stran utvářet i strany socialistické či sociálně demokratické. Na ochranu dělníků byly přijaty zákony omezující maximální pracovní dobu či určující minimální mzdy. Společnost se začala seznamovat s novými výdobytky doby (elektřina, telefon, spalovací motor, letadla).\n\nVelká Británie nadále zůstávala přední světovou politickou i hospodářskou mocností, avšak ostrovnímu státy začaly konkurovat dva vzrůstající ekonomičtí giganti, Spojené státy a Německé císařství. Ve Francii byla po porážce u Sedanu vytvořena třetí francouzská republika. Přestože se vyznačovala značnou politickou nestabilitou a opakujícími se pády vlád, podařilo se Francouzům získat rozsáhlá území v Africe a Asii. V Německu probíhala nadále industrializace a jeho hospodářský potenciál začal pomalu konkurovat v obchodě Velké Británii. Po nástupu císaře Viléma II. se i Německo zapojilo do snahy o ovládnutí nových kolonií a rozšíření německé flotily, což vyvolávalo konflikty s Velkou Británií. V Rakousku-Uhersku za vlády Františka Josefa I. pokračoval va jeho západní části (Předlitavsku) demokratický vývoj. Ve východní části (Zalitavsku) s většinou maďarskou populací naopak docházelo k diskriminaci menšin (Slováci, Rumuni, Chorvaté) a ke snaze o jejich kulturní asimilaci. Národnostní problémy státu však nadále narůstaly, jak se jednotlivá etnika dožadovala větší politické autonomie. V Rusku bylo sice roku 1861 zrušeno nevolnictví, ale nadálo zůstávalo zaostalým státem, ve kterém se soukromé podnikání rozvíjelo jenom pomalu. Nové reformy byly provedeny po rusko-japonské válce a řadě nepokojů v letech 1905 až 1907. Itálie se tak jako ostatní státy pokoušela získat koloniální území. Roku 1911 rozpoutala válku s Osmanskou říší, díky které získala Libyi a Dodekaneské ostrovy. To vedlo k vypuknutí balkánských válek. Oslabení Osmanské říše totiž využily balkánské státy osamostatněné během 18.-19. století (Srbsko, Řecko a Bulharsko), na říši zaútočily a dobyli další významná území. Neshody mezi balkánskými státy vedly ke konfliktu mezi Bulharskem na jedné straně a Řeckem a Srbskem na straně druhé. K Řecku a Srbsku se později přidalo i Rumunsko a Osmanská říše. Bulharsko bylo záhy poraženo a muselo odevzdat vítězům část svého území.\n\nKolem přelomu 19. a 20. století se postupně zformovaly dva spojenecké celky, Trojdohoda (Velká Británie, Francie a Rusko) a Trojspolek (Německé císařství, Rakousko-Uhersko a Itálie). Rivalita mezi těmito dvěma spojeneckými svazy se stala jednou z příčin první světové války.\n\nRůst moci evropských států a další boj o mocenskou, vojenskou a ekonomickou hegemonii mezi velmocemi vyvrcholily velkým mezinárodním konfliktem známým jako \"První světová válka\" (1914–1918). V této válce proti sobě stály vojska Ústředních mocností (tedy Německo, Rakousko-Uhersko a Osmanská říše) a armády Dohody (Velká Británie, Francie, Rusko, Japonsko, později též Itálie a Spojené státy).\n\nJiž v prvním roce války se ukázalo, že původní německým plán o rychlém ukončení války nebude možné splnit. Německý postup byl totiž v bitvě na Marně zastaven. I přes nasazení velkého množství sil se ale ani francouzským silám nepodařilo dosáhnout rozhodujícího vítězství. Na východní frontě však čekala ruská vojska po počátečních úspěších jedna porážka za druhou a roku 1915 byla vytlačena z Polska, Litvy a také částečně z Běloruska a Lotyšska. Zároveň se podařilo v součinnosti s Bulharskem porazit a dobýt Srbsko, v lednu dalšího roku také Černou Horu. Zároveň ztroskotal i britský pokus o dobytí tureckého Gallipoli, strategického poloostrova nacházejícího se v Bosporské úžině. Roku 1916 se odehrálo několik významných bitev na západní frontě (která se postupem času ukázala jako rozhodující.) Německá ofenzíva ztroskotala v bitvě u Verdunu, anglo-francouzská však také, a to na řece Sommě. V obou případech vystoupaly ztráty soupeřících armád do statisíců, u Sommy zemřelo dohromady kolem 1 200 000 vojáků.\n\nPřesto se fronta nepohnula ve prospěch ani jedné, ani druhé strany. Téhož roku započali Rusové \"Brusilovovu ofenzívu\", přičemž k vojenským akcím proti Ústředním mocnostem se přidalo také Rumunsko. Jeho vojska však byla poražena, většina rumunského území obsazena a \"Brusilovova ofenzíva\" ztroskotala. Další rok (1917) očekávaly větší úspěchy Dohodu. Té se podařilo dobýt většinu německých území v zámoří a po vyhlášení neomezené ponorkové války Německem se důsledkem toho přidaly na stranu Dohody i Spojené státy. Nová fronta se zároveň otevřela na Balkáně, když v červenci vstoupilo do války s Ústředními mocnostmi také Řecko. Zvrat ale nastal na východní frontě. Špatná ekonomická, vojenská i vnitropolitická situace vedla v Rusku k svržení cara během Únorové revoluce. Prozatímní ruská vláda byla odhodlána dostát spojeneckým závazkům a dále ve válce pokračovat, byla však svržena v listopadu Říjnovou revolucí. Bolševici pak podepsali v Brestu-Litevském separátní mír, což umožnilo Němcům přesunout své síly na západní frontu. Zde však již nemohly konkurovat lépe vybaveným Britům, Francouzům a Američanům. Špatná situace byla i v zázemí, vzhledem ke katastrofální ekonomické situaci a postupné mezinárodní izolaci. Přesto, že se Německu podařilo udržet Rakousko-Uhersko ve válce, které se po nástupu císaře Karla pokusilo uzavřít s dohodovými velmocemi separátní mír, situace Ústředních mocností byla kritická. Dohodová vojska slavila úspěchy na všech frontách a porážka byla již prakticky nevyhnutelná. Vyčerpané Německo bylo nakonec donuceno podepsat dohodu o příměří, které vstoupilo v platnost 11. listopadu 1918.\n\nVálka zasáhla nejen Evropu, ale bojovalo se i v Asii a Africe. Světový konflikt vedl k hospodářskému vyčerpání většiny evropských zemí, které byly v bezprostředních měsících po válce z větší či menší míry závislé na zahraniční pomoci, zejména ze Spojených států. Ke konci války se pak značně pozměnila mapa Evropy, většina starých dynastií byla sesazena, některé mnohonárodnostní říše částečně přišly o svá území nebo se úplně rozpadly (Rusko, Rakousko-Uhersko) a jejich místo zaujaly demokracie (např. Československo, Německá výmarská republika), popřípadě se v některých státech dostaly k moci totalitní režimy (sovětské Rusko, fašistická Itálie, Maďarská republika rad). První světová válka zároveň otřásla zažitými lidskými hodnotami i vírou v lidský pokrok. Samotný počet mrtvých dosáhl téměř osmi milionů, přičemž v následujících letech zasáhly hladovými válečnými léty oslabené obyvatelstvo pandemické choroby (zejména pak Španělská chřipka) a hladomory, které zabily další miliony lidí v celé destabilizované Evropě.\n\nPo ekonomické krizi, jež vypukla ke konci války přišla \"zlatá dvacátá léta\". Ekonomika většiny zemí vykazovala vzestup, pouze Německo a Sovětský svaz se dostaly do zahraničněpolitické izolace a oba státy se alespoň částečně ekonomicky pozvedly až v druhé polovině dvacátých let (Německo po hospodářské pomoci USA a Sovětský svaz zavedením tzv. Nové ekonomické politiky, tedy opětovným povolením menších soukromých podniků). Koloniální říše Velká Británie a Francie sice dosáhly připojením německých kolonií ke svému území největšího územního rozsahu, ale jejich moc už byla za zenitem. Prvořadou mocností se nyní staly Spojené státy americké a i přes vytvoření Spojených národů nebylo možné zastavit většinu tehdejších světových konfliktů. Ke konci dvacátých let se ekonomika většiny států dále vyvíjela. V této době také na většině území Evropy existovaly státy s demokratickým zřízením.\n\nPříznivý ekonomický vývoj však vzal za své 24. října 1929. V tento den se udál krach na newyorské burze, čímž se odstartovala nejdříve v Americe a posléze v Evropě velká hospodářská krize. Během krize většina ekonomik světa značně upadla a mnoho podniků zbankrotovalo. To vedlo následně k obrovskému nárůstu nezaměstnanosti a sociálním nepokojům. Během třicátých let pak získaly v mnoha zemích Evropy podporu totalitní režimy, které slibovaly rychlé řešení krize a navrácení prosperity z dob před rokem 1929. Mezi země ovládnuté totalitními či polototalitními režimy se řadí například Polsko, Rakousko, Jugoslávie, Španělsko, Portugalsko, Řecko, Albánie, Rumunsko a samozřejmě Německo. Zde vyhrála volby roku 1933 národně socialistická německá dělnická strana (\"NSDAP\") pod vedením Adolfa Hitlera, který si některými radikálními kroky získal podporu obyvatelstva.\n\nNárodně socialistické hnutí bylo výrazně pravicové a antisemitské, krátce po nástupu Adolfa Hitlera k moci tedy začalo docházet k segregaci židovského obyvatelstva a posléze k dalšímu porušování práv nejen příslušníků německé židovské komunity, ale i politické opozice. Další autokratické režimy se dále ustavily v Rumunsku, Rakousku a po občanské válce také ve Španělsku. Ke konci 30.let pak zůstaly skutečně svobodné pouze státy severní a západní Evropy, ve střední Evropě zůstalo svobodnými demokratickými státy pouze Československo a Švýcarsko. Diktatury popřípadě totalitní státy byly často silně militaristické a expanzivní povahy, což se nejvíce projevilo v Německu. Pod záminkou rozšíření německého životního prostoru tak nacistické Německo podnikalo agresivní zahraniční politiku (znovupřipojení Sárska, anšlus Rakouska, Mnichovská dohoda, díky které byly původně československé Sudety připojeny k Německu či vytvoření protektorátu Čechy a Morava o několik měsíců později). Francie a Velká Británie, které byly garanty versailleského mírového systému, prováděly vůči Německu politiku appeasementu, tedy politiku ústupků v naději, že splnění Hitlerem předložených podmínek udrží mír v Evropě. Všechny snahy ale přišly vniveč německým útokem na Polsko 1. září 1939. Francie a posléze Británie vyhlásily Německu jako spojenci Polska válku. Začal tak doposud největší konflikt moderní doby - \"druhá světová válka\".\n\nNa základě německé agrese proti Polsku vyhlásila Velká Británie a Francie Německu roku 1939 válku. Přestože Polsko bylo záhy poraženo (zčásti také Sovětským svazem, který po dohodě s Třetí říší zabral jeho východní část), Spojenci neprojevovali přílišnou aktivitu a pouze opevňovali své pozice na západní frontě. Sovětský svaz brzy po obsazení Polska podřídil svému vlivu také pobaltské státy a pokusil se i o zvýšení svého vlivu ve Finsku.\n\nPo několika finských odmítnutích vyhlásil Stalin koncem listopadu 1939 Finsku válku. Rudá armáda, nedostatečně vybavená a pod špatným vedením, však utrpěla v této tzv. Zimní válce porážku a Finsko si (ovšem za cenu územních ztrát) udrželo nezávislost. Prvním pokusem o určitou protiakci bylo spojenecké vylodění v Norsku, avšak díky nedostatečným přípravám a chybám britského velení byly britské expediční sbory německou armádou rychle poraženy a do sféry německého vlivu nyní připadlo Dánsko a Norsko, které Německo během války v severní Evropě obsadilo. Po přesunu svých divizí k západním hranicím zahájila německá armáda bleskový útok na Francii. Přestože Francie vytvořila velký systém opevnění na hranicích s Německem (Maginotova linie), na hranicích s Belgií toto opevnění nebylo dokončeno. Němcům se podařilo zmást Spojence právě klamným útokem přes Belgii, takže zatímco britské a francouzské elitní jednotky postupovaly belgickým územím, německým jednotkám se podařilo překročit Ardenny, u kterých byla na francouzské straně nejslabší ochrana, a dostat se do týlu spojeneckých sil. Během několika týdnů byla Francie poražena a obsazena vojsky Třetí říše. Na jihu Francie pak byla vytvořena loutková vláda pod vedením francouzského generála Pétaina. V souvislosti s tím byly obsazeny Holandsko, Belgie a také Lucembursko. Itálie a země na balkánském a Pyrenejském poloostrově byly spojenci třetí říše, popřípadě zachovávaly neutralitu. Koncem roku 1940 tak zůstala Velká Británie na evropském bojišti osamocena.\n\nNěmecko se pokusilo pokořit Velkou Británii soustavnými nálety svých bombardérů, avšak v bitvě o Británii nedokázaly německé vzdušné síly \"Luftwaffe\" zničit britské letectvo RAF. Velká Británie se tedy ubránila a Hitlerova pozornost se stočila na východní Evropu. Zde již po nějakou dobu posiloval svůj vliv Sovětský svaz (již roku 1940 částečně obsadil pobaltské republiky a následně zaútočil na Finsko, kde ale čekala Rudou armádu ostudná porážka). Přes vzájemnou dohodu o neútočení měl Hitler v úmyslu dříve či později na Sovětský svaz zaútočit. Před samotnou operací však bylo nutno zasáhnout na Balkánském poloostrově, kde byla Mussolinim vyslaná italská vojska poražena řeckou armádou a dokonce donucena k ústupu. Německé výsadkové jednotky rychle získaly důležité řecké opěrné body, přičemž zbytek Řecka záhy padl. Protiněmecký převrat v Jugoslávii pak donutil Hitlera zasáhnout i zde. Jugoslávská vojska byla poražena a na území Jugoslávie byl vytvořen loutkový chorvatský stát spolu se srbským územím, které bylo okupováno německými jednotkami. Další italský neúspěch v severní Africe podnítil výsadek jednotek \"Afrikakorpsu\" pod vedením polního maršála Erwina Rommela. Tyto jednotky slavily z počátku několik úspěchů a německá vojska zahnala britské jednotky z Tuniska zpět do blízkosti egyptského zázemí. Po těchto akcích se Hitler cítil v létě roku 1941 natolik silný, že v červnu vyhlásil válku Sovětskému svazu (\"operace Barbarossa\"). Německá armáda zpočátku postupovala velice rychle a Rudá armáda utrpěla několik porážek. Pod německou moc padlo území Pobaltí, Běloruska, Ukrajiny a v dalším období východní fronta dosáhla měst Leningradu a Moskvy, hlavního města Sovětského svazu. Přestože se Němcům nepodařilo tyto dvě města dobýt, německé jednotky stále ještě nebyly poraženy.\n\nMezitím v Tichém oceánu se rozšiřoval územní rozsah a vliv Japonska, spojence Německa. Již od roku 1937 prováděly japonské jednotky vojenské operace proti Čínské republice, avšak Spojené státy se postavily proti a zmrazily téměř veškeré obchodní styky s Japonskem. Vzhledem k tomuto opatření a taktéž ze strategických důvodů napadlo Japonsko americkou tichomořskou základnu Pearl Harbor, čímž vtáhlo Spojené státy do války po boku Británie a Sovětského svazu (po útoku německých sil na Sovětský svaz uzavřela Británie se Sovětským svazem spojeneckou smlouvu). Japonský postup jihovýchodní Asií se zastavil až v Barmě na západě a v Oceánii u ostrova Guadalcanal. U Guadalcanalu však zakusili Japonci několik porážek, což nakonec vedlo k následné japonské evakuaci z ostrova. Zároveň po bitvě u ostrova Midway bylo japonské námořnictvo natolik zdecimováno, že iniciativa přešla do rukou spojenců a od této chvíle se japonské síly spíše bránily. Podobně byl zastaven postup německých vojsk na východní frontě u města Stalingrad. Po vyčerpávajících bojích byla německá armáda operující ve Stalingradu poražena a donucena ke kapitulaci. Následovalo další dlouhé období ruského postupu, kdy byly osvobozovány země východní a jihovýchodní Evropy od nacistické okupace. V Africe byly za přispění Američanů německé jednotky zahnány zpět do Tunisu, kde též kapitulovaly. Následně začalo spojenecké vylodění na Sicílii a posléze se otevřela italská fronta. Spojenecký postup zde však byl velmi pomalý, předpokládalo se tedy, že Spojenci budou muset otevřít další frontu na západě.\n\nRoku 1944 se tak vylodily velké spojenecké síly v Normandii a začaly postup francouzským vnitrozemím. Zároveň ztrátou Rumunska v létě 1944 přišlo Německo o poslední zdroj ropy, čímž byla bojeschopnost německé armády významně narušena. V Tichém oceánu pak americké jednotky postupovaly ostrov za ostrovem a i přes zuřivý odpor Japonců dosáhly značných vítězství. Ke konci roku již nacistické síly začaly kolabovat a přes některé úspěchy (potlačení povstání v Polsku a na Slovensku, zmaření operace Market Garden) stále více zaostávaly bojovou silou za spojenci. V březnu 1945 americká vojska překročila Rýn a postupně se začala probojovávat k hlavnímu městu Třetí říše - Berlínu. Ten již ale v dubnu 1945 začala obléhat Rudá armáda. Adolf Hitler v té době pomalu ztrácel pojem o realitě a když již byl konec nevyhnutelný, spáchal 30. dubna 1945 v podzemním bunkru pod Berlínem sebevraždu. Záhy poté podepsali zástupci německého velení bezpodmínečnou kapitulaci a Německo bylo rozděleno na okupační zóny mezi Anglii, Francii,Spojené státy a Sovětský svaz. V pacifické oblasti však byl postup těžší, vzhledem k vysoké morálce Japonců, která se s tím, jak Američané postupovali stále blíž a blíž k samotnému Japonsku, dále umocňovala. Po obsazení ostrovů poblíž Japonska mohli Spojenci začít bombardovat japonská města, to však odhodlání Japonců nesnížilo. Aby předešel ztrátám, rozhodl se tehdejší americký prezident Truman použít proti Japoncům atomovou bombu. Po svržení bomb na Hirošimu a Nagasaki podepsali Japonci bezpodmínečnou kapitulaci. Druhá světová válka tak tímto aktem definitivně skončila.\n\nV posledních fázích války se vztahy mezi Sovětským svazem a ostatními Spojenci (tedy hlavně Spojenými státy a Velkou Británií) začaly vztahy prudce zhoršovat. Rusové neakceptovali dřívější dohody a na území, které měli pod svou kontrolou, se začaly ustanovovat prosovětské komunistické vlády. Některé tyto státy pak odmítly program americké pomoci zemím postiženým válkou a začaly se postupně připoutávat k Sovětskému svazu. Přestože se vliv komunistů v zemích okupovaných Američany podařilo zastavit, v zemích střední, východní a jihovýchodní Evropy se vytvořily do konce čtyřicátých let komunistické vlády se silným napojením na Sovětský svaz. V těchto zemích došlo ke zrušení politické opozice, byla znárodněna většina průmyslu a porušována lidská práva (pracovní tábory, vykonstruované procesy, popravy, cenzura apod.). Ekonomiky těchto zemí se také záhy přeorientovaly na plánované hospodářství a na požadavky Sovětského svazu. Na hranicích mezi okupačními zónami Sovětů a ostatních spojenců byla spuštěna tzv. Železná opona (tedy soustava překážek a opevnění sloužící k sledování a případnému zamezení překračování hranic do amerického, resp. francouzského nebo britského sektoru). Američané se snažili proti rozšiřování vlivu Sovětského svazu čelit tak, že hospodářsky pomáhali západoevropským státům. Díky těmto dotacím se ekonomika většiny zemí v americkém sektoru vcelku rychle obnovila a západní Evropa se postupně dostávala z poválečné krize.\n\nNa obranu proti možnému Sovětskému útoku Američané vytvořili Severoatlantickou alianci, která sdružovala některé západní evropské demokracie a měla sloužit jako obranný svaz proti případné sovětské agresi. Zároveň se Američané snažili znovuvytvořit německý stát, který by se mohl do tohoto paktu zapojit. Roku 1955 tak byla vytvořena z americké, britské a francouzské okupační zóny samostatná Spolková republika Německo. Sovětský svaz záhy nato vytvořil na německém území pod svou kontrolou Demokratickou republiku Německo, kde se ustanovil stejný režim jako v ostatních prosovětských evropských státech. Zároveň byl ustanoven Varšavský pakt nebo též Varšavská smlouva. Přestože měla oficiálně podobnou funkci jako NATO (tedy společnou ochranu před zahraniční agresi), ve skutečnosti byla využívána Sovětským svazem ke koordinaci vojenských sil sovětských satelitních evropských států. Již několik let po válce se tedy Evropa v zásadě rozdělila na dvě části - západní a východní, přičemž některé státy (např. Rakousko nebo Švýcarsko zůstaly neutrální). Mezi oběma těmito sektory se vytvořila rivalita, posilovaná zejména Stalinovou politikou zbrojení a expanze komunistické ideologie do všech částí světa.\n\nDruhá světová válka silně otřásla pozicemi většiny zbývajících koloniálních mocností. Tyto státy již dále neměly vůli udržet rozsáhlá území pod svou správou, což vedlo k postupnému procesu dekolonizace, tedy vytvoření národních států, a to zejména v oblastech Asie a Afriky. Příkladem těchto států byla Indie, Indonésie či Egypt. Tyto pak spolu s desítkami dalších (např. Jugoslávií nebo Ghanou) postupně vytvářejí od roku 1955 Hnutí nezúčastněných zemí, které sdružuje státy nezapojené do tehdejšího celosvětového konfliktu. Přesto však byly některé členské státy hnutí v určité době ve větší či menší míře ovlivňovány některou ze supervelmocí (tedy USA nebo Sovětským svazem). Během studené války probíhalo několik konfliktů, ale poté, co se Sovětskému svazu podařilo podobně jako Američanům během druhé světové války vyvinout atomovou bombu se tyto konflikty omezily na boje většinou mezi zástupnými zeměmi a s výjimkou hrozby střetnutí během Kubánské raketové krize obě velmoci nebyly mezi sebou ve válečném stavu. Pouze jedna nebo druhá strana bojovala proti některému ze zástupných států, avšak nikdy ne proti druhé supervelmoci, protože vojenská kapacita USA i Sovětského svazu by znamenala vzájemné úplné zničení obou soupeřů. Největšími ozbrojenými konflikty studené války byly Korejská válka (\"1950–1953, Američanům a silám OSN se v této válce podařilo odvrátit útok Severní Koreje na Jižní Koreu a zachovat tak její suverenitu\"), Vietnamská válka(\"1959–1975, v této válce byli Američané bojující proti vojskům komunistické části Vietnamu nakonec poraženi a proamerickou část Vietnamu dobyla vojska levicově orientovaného Severního Vietnamu\") a sovětská intervence v Afghánistánu(\"ve které byla ruská armáda poražena tzv. mudžáhidy, afghánskými bojovníky za svobodu podporovanými Spojenými státy\").\n\nPo celou dobu studené války se jazýček vah vychyloval ve prospěch jedné nebo druhé strany, avšak oba mocenské bloky se dlouho zdály být vyrovnané. I vztahy mezi nimi se často měnily (např. zlepšení vztahů po Stalinově smrti a nástupu Nikity Chruščova roku 1953 nebo Kubánská krize roku 1962, při které hrozilo i otevřené vypuknutí války). Postupem času ale neefektivní a nereformovaný komunistický systém začal za kapitalistickým světem značně zaostávat. Aby Sovětská vláda v 70. a hlavně na začátku 80. let mohla držet se Spojenými státy krok alespoň v oblasti vojenské techniky, musela ke konci éry vlády Leonida Brežněva vydávat na zbrojení téměř polovinu státního rozpočtu. Po nástupu prezidenta Ronalda Reagana roku 1981 do funkce byl Sovětský svaz označen za \"říši zla\". Následovaly intenzivní závody ve zbrojení (jež se předtím částečně zmírnily v letech po Stalinově smrti), které sovětská ekonomika nebyla schopna udržet. Ekonomická situace byla natolik vážná že se poslední vůdce sovětského svazu Michail Gorbačov rozhodl pro rozsáhlé politické změny(\"Perestrojka\" a \"Glasnosť\"), které ve svém důsledku otřásly sovětským vnitropolitickým i mocensko-vojenským systémem a vedly k postupnému rozpadu východního bloku a nastolení demokracie západního typu a kapitalistické ekonomiky ve většině evropských států. Ze studené války tedy vyšly vítězně Spojené státy americké, které si udržely dominantní postavení a staly se tak v té době jedinou světovou supervelmocí.\n\nBěhem let 1989 až 1991 se postupně zhroutil východní blok komunistických zemí, Sovětský svaz se rozpadl na řadu větších či menších národních států a Spojené státy potvrdily své velmocenské postavení. V Evropě dále pokračovala integrace států do společného hospodářského a celního spolku a roku 1992 byla vyhlášena Evropská unie (která přímo navazuje na evropské integrační snahy začínající v 50. letech 20. století). V bývalých zemích komunistického bloku se vytvářely nové demokratické vlády, systém plánované ekonomiky se postupně začal transformovat v tržní ekonomiku. Zároveň se v některých postkomunistických zemích začaly rozšiřovat určité prvky nacionalismu, což vedlo k rozdělení některých států na menší celky pokud možno s etnicky-homogenním obyvatelstvem. V některých zemích tento proces probíhal \"mírumilovně\" (Československo, některé země bývalého Sovětského svazu), v jiných byl doprovázen ozbrojenými srážkami. Takováto situace nastala v Jugoslávii, kde selhal princip jednotného jihoslovanského národa. Jednotlivé republiky Jugoslávské federace se začaly odtrhávat, což Srbové (jako primární státotvorný národ) nehodlali připustit. Záhy vypukla v Jugoslávii občanská válka. Protože ve většině nově vzniklých zemí byly značné národnostní menšiny (např. Srbové v Bosně a Hercegovině či ve Slavonii), docházelo též k pokusům o \"vyčištění\" těchto území pomocí etnických čistek. Válečných zločinů se však nedopouštěli jenom Srbové, ale i Chorvaté či Bosňáci. Přes zásah OSN se nepodařilo konflikt zažehnat a až po několika letech válek a vyvražďování obyvatel podepsaly válčící strany roku 1995 mír, přičemž Jugoslávie uznala suverenitu Slovinska, Chorvatska a Bosny a Hercegoviny. Boje však pokračovaly dál (např. mezi Srby a Albánci v Kosovu) a občanská válka v Jugoslávii skončila definitivním rozpadem tohoto státu v letech 2001–2002 a jeho přeměnou v srbsko-černohorské soustátí. Rozpad Jugoslávie tak naznačil další možný politický vývoj v mnoha částech světa. Zatímco ve značné části vojenských střetů během studené války dominovala rozdílnost ideologického přesvědčení, nyní se stále citelněji a ve větší míře prosazovala odlišnost kultur a střety mezi nimi.\n\nNa základě politického vývoje v jiných částech světa se vytvořily v podobné době dvě teorie zabývající se budoucím vývojem celosvětové politické, ekonomické a demografické situace. První teorie vypracovaná Samuelem Huntingtonem v jeho knize \"Střet civilizací\" popisuje postupný nárůst významnosti kulturní identity jako nejdůležitějšího pojítka mezi státy v budoucích letech. V jednotlivých světových kulturách se postupně ustanoví jeden hegemon, jeden nejdůležitější vedoucí stát, který bude hrát roli arbitra mezi ostatními státy určité kultury a zároveň sloužit jako záštita proti možnému útoku zvenčí (např. Spojené státy americké v západním světě, Rusko v pravoslavném okruhu apod.). Určité kultury budou mít k sobě blíž a bude tedy pravděpodobnější, že dojde mezi nimi k určitému konsensu a spolupráci (např. mezi západním světem a Latinskou Amerikou, popřípadě již zmiňovaným pravoslavným okruhem). Naproti tomu Francis Fukuyama ve své knize \"Konec dějin a poslední člověk\" vytváří představu ustrnutí současného stavu světa (ne však ve smyslu vědeckého nebo ekonomického vývoje), s tím, že postupem času dojde k převzetí západních hodnot (jako je demokracie či volný trh) ostatními státy světa a ukotvením Spojených států na pozici dominantní světové mocnosti. Svou teorii neopustil ani po útoku na věže Světového obchodního centra (kniha Konec dějin a poslední člověk byla vydána až po této události).\n\nPo skončení studené války roku 1991 se Spojené státy americké staly jedinou existující světovou supervelmocí. Postupem času se proti nim obrátily jejich dřívější spojenci proti Sovětskému svazu, afghánští mudžáhidé spolu s některými dalšími islámistickými vojenskými organizacemi (např. Al-Káida). Tito lidé viděli nebezpečí v rozšiřování západní kultury, údajně ohrožující jejich původní kulturní hodnoty. 11. září roku 2001 unesla islámská teroristická organizace Al-Káida pod vedením Usámy bin Ládina čtyři americká dopravní letadla a s dvěma z nich narazili příslušníci Al-Káidy do obou věží Světového obchodního centra. Další letadlo pak narazilo do Pentagonu, amerického ministerstva obrany a čtvrté dopadlo do polí v Pensylvánii při vzpouře pasažérů a pokusu o znovuzískání kontroly nad letadlem. Zhruba hodinu po útoku obě věže Světového obchodního centra spadly, přičemž během celého dne zemřelo vinou teroristických akcí zhruba 3000 lidí. Během následujících měsíců vyhlásil prezident Spojených států George W. Bush válku proti terorismu a jako první odvetný útok byly vyslány jednotky USA a dalších států do Afghánistánu (říjen 2001, operace Trvalá svoboda), kde svrhly tamější vládu Tálibánu, která byla částečně zodpovědná za útok z 11. září. Podobně USA zasáhly i proti Iráku, kde svrhly režim Saddáma Husajna. Přes počáteční úspěchy se proti americkým vojskům i proti jejich spojencům zvedl ozbrojený odpor, který pokračuje dodnes.\n\nPřestože jsou USA jedinou světovou supervelmocí, jejich postavení již není tak jisté jako na konci studené války. V průběhu hospodářské krize mezi roky 2007 a 2012, kdy klesaly ekonomiky USA, EU i Ruské federace, naopak rostla , která se stala ekonomickou velmocí, ovšem na úkor špatných životních podmínek obyvatel (dětská práce, dlouhá pracovní doba, znečištění životního prostředí, atd.). Ekonomická síla Číny se promítá i do jejích agresivních kroků, například nárokování teritorií v Jihočínském moři.\n\nRuská federace se sice během 90. let 20. století zmítala v chaosu, způsobeným jednak slabým vedením v čele s Borisem Jelcinem, jednak vlivem rozličných podnikatelů, oligarchů a mafií, jejichž aktivity nebyla vláda schopna (a nebo nechtěla) regulovat. Situace se zlepšila s příchodem prezidenta Putina, který je však obviňován z nedemokratických postupů vůči opozici. Také zahájil daleko agresivnější zahraniční politiku, zejména vůči sousedním státům - spory ohledně amerického protiraketového systému ve střední Evropě, silný prosrbský postoj ohledně otázky nezávislosti Kosova, válce v Jižní Osetii a další.\n\nRoku 2014 vojska Ruské federace napadla ukrajinský poloostrov Krym, na němž potom proběhlo pomezinárodně neuznané referendum o připojení k Ruské federaci. Dále má podporovat proruské povstalce na východě země zbraněmi a instruktory. Tyto kroky zhoršily vztahy Západu a Ruska, vedly k oboustrannému udělení sankcí.\n\nNa základě teorie \"Střetu civilizací\" se tak obě země stávají ústředními státy čínského, respektive pravoslavného okruhu. V rámci hidnuistické civilizace má dominantní postavení Indie, v případě Latinské Ameriky a Afriky je však takových adeptů na velmocenskou pozici víc.\n\n\n\n"}
{"id": "276573", "url": "https://cs.wikipedia.org/wiki?curid=276573", "title": "Svobodné a hanzovní město Lübeck", "text": "Svobodné a hanzovní město Lübeck\n\nSvobodné a hanzovní město Lübeck (německy \"Freie und Hansestadt Lübeck\") byl v letech 1226 – 1810 a 1813 – 1937 městský stát na severu dnešního Německa s centrem ve městě Lübecku. Jeho území zahrnovalo moderní šlesvicko-holštýnský městský okres Hanzovní město Lübeck a řadu exkláv na území moderních spolkových zemí Šlesvicka-Holštýnska a Meklenburska-Předního Pomořanska.\n\nV letech 1226 – 1806 byl tento stát v rámci Svaté říše římské svobodným říšským městem, který byl zároveň od 13. století nejmocnějším členem Hanzy. Roku 1806 byl okupován Francouzským císařstvím, a následně jím byl 13. prosince 1810 anektován a od 1. ledna 1811 do roku 1813 začleněn do nově vytvořeného francouzského departementu Bouches-de-l'Elbe. Roku 1813 se opět osamostatnil. V letech 1815-1866 byl členem Německého spolku, poté v letech 1867 – 1870 spolkovou zemí Severoněmeckého spolku, poté v letech 1871-1918 spolkovou zemí Německého císařství, a poté do roku 1933 spolkovou zemí Výmarské republiky. Poté to byla do 31. března 1937 již jen nesamosprávná země nacistického Německa, jejíž území bylo k 1. dubnu 1937 na základě zákona „o Velkém Hamburku a dalších územních úpravách“ rozděleno mezi pruskou provincii Šlesvicko-Holštýnsko a zemi Meklenbursko, čímž tento městský stát zanikl.\n"}
{"id": "276580", "url": "https://cs.wikipedia.org/wiki?curid=276580", "title": "Chvění (album)", "text": "Chvění (album)\n\nChvění – suita dialogů (2007) je album Hradišťanu. Zachycuje cyklus skladeb primáše Jiřího Pavlici, jak je na společném koncertě 23. dubna 2007 v Janáčkově divadle v Brně zahrál Hradišťan s Filharmonií Brno, Jumping Drums a Altai Kai pod taktovkou dirigenta filharmonie Petra Altrichtera.\n\nAlbum obsahuje 11 skladeb a je rozděleno do čtyř částí: \"dialog básnický\", \"dialog s minulostí\", \"dialog etnický\", ve kterém dostala nejvíce prostoru skupina Altai Kai z Altaje známá alikvotním zpěvem, a \"dialog s nadějí\".\n\nTexty jsou buď lidové, staroslověnské nebo staročeské (Dalimilova kronika) nebo básníků Vladimíra Holana, Jana Skácela a Jiřího Brabce.\n\nAlbum vyšlo u nakladatelství Indies Scope Records s přiloženou knížkou ilustrovanou Jaroslavem Šerých.\n\nAlbum bylo nominováno na žánrovou cenu Anděl 2007 v kategorii \"world music\".\n\n"}
{"id": "276588", "url": "https://cs.wikipedia.org/wiki?curid=276588", "title": "Sbor AVE", "text": "Sbor AVE\n\nSbor AVE je smíšený studentský pěvecký sbor Arcibiskupského gymnázia v Kroměříži, který založil při znovuotevření gymnázia moravský hudebník František Macek, který jej společně se synem Jakubem vedl. Od září 2016 převzal otěže vedení sboru Mgr. Michael Korbička, Ph.D.. Sbor tvoří sto padesát studentů a studentek Arcibiskupského gymnázia ve věku od čtrnácti do osmnácti let. Jeho repertoár je velmi široký, sahá od Gregoriánského chorálu po současnou hudbu.\n\nSbor Ave je jeden z nejlepších studentských sborů České republiky, pravidelně pořádá zahraniční koncerty a sbírá ocenění v mezinárodních soutěžích a vystoupeních. Mezi největší úspěchy sboru se řadí například opakovaná medailová umístění na mezinárodním soutěží pěveckých sborů \"Iuventus mundi cantat\" v Olomouci (dvě stříbrné medaile v roce 1997, zlaté medaile v letech 1999 a 2000, stříbrná medaile z roku 2006), vítězství v mezinárodní soutěži katedrálních sborů a pěveckých škol v Saint-Quentinu (2000), v celostátní soutěži \"Gymnasia Cantant\" (2003) či na mezinárodním festivalu Antonína Tučapského ve Vyškově (2005). Sbor pravidelně vystupuje na celonárodní pouti na Velehradě, v roce 1995 vystupoval na Svatém Kopečku u Olomouce při příležitosti návštěvy papeže Jana Pavla II. i při řadě dalších významných církevních akcí. Mezi zavedenou tradici patří, že sbor nebo s ním úzce propojená Schola AG vystupují na primicích kněží, kteří na Arcibiskupském gymnáziu v Kroměříži studovali.\n\nV roce 2001 vydal sbor ku příležitosti desátého výročí svého založení vlastním nákladem své první CD \"Salve, Regina\" a obdržel děkovné uznání České biskupské konference.\n\n\n\n"}
{"id": "276590", "url": "https://cs.wikipedia.org/wiki?curid=276590", "title": "Kamenná Poruba (okres Žilina)", "text": "Kamenná Poruba (okres Žilina)\n\nKamenná Poruba je obec nacházející se v Rajecké dolině v okrese Žilina na Slovensku. V roce 2011 zde žilo 1 829 obyvatel.\n\nPrvní doložená písemná zmínka o obci pochází z roku 1368 v listině Nitranského konventu, obec je zmíněna jako \"Stephanburbayaa\", poté roku 1598 jako Kamenná Poruba. Jméno je odvozeno od porubu na neúrodné, kamenité půdě. Obec původně podléhala Lietavskému hradu.\n\n"}
{"id": "276591", "url": "https://cs.wikipedia.org/wiki?curid=276591", "title": "Mein Kampf (divadelní hra)", "text": "Mein Kampf (divadelní hra)\n\nMein Kampf je divadelní hra o pěti dějstvích, kterou napsal (německy) židovský autor maďarského původu George Tabori. Hra měla premiéru 6. května 1987 v Akademietheater vídeňského Burgtheatru.\n\nDěj hry se odehrává ve vídeňské mužské noclehárně pro chudé pod řeznictvím paní Merschmeyerové někdy okolo roku 1913. Mladý vesničan Adolf Hitler přijíždí do města, kde chce studovat malířství, a ubytuje se v této noclehárně. Zde se setkává s mladým prodavačem biblí Židem Šlomo Herzlem a jeho druhem košer kuchařem a řezníkem Lobkowitzem. Hitler se se Šlomem spřátelí, protože ten je jediný, který o přátelství vesnického burana stojí. Šlomo je zamilován do mladé rakouské dívky Markétky. Z jakéhosi křesťanského soucitu se o Hitlera stará a pomáhá mu a postupně se dostává do stále podřadnějšího postavení. Jeho přítel Lobkowitz, který ve hře figuruje také jako Bůh, nabádá Šloma, aby Hitlera zabil. Hitler, který začíná pociťovat moc, se ke Šlomovi stále více chová jako k sluhovi. Po neúspěšném pokusu o uměleckou kariéru se Hitler rozhoduje dát se na politiku. Šlomo jej až do poslední chvíle podporuje a věří, že tohoto pomateného mladíka svou péčí a láskou zachrání před světem, ve kterém Hitler není schopen sám přežít. Hitlera dokonce zapře i před Paní Smrtí, a tak dobrým činem a touhou po dobru pomůže budoucímu tyranovi rozpoutat příští válku a holokaust. Hitler jej okrade o myšlenky, o název knihy i o jeho lásku Markétku. V závěru hry jsou naznačeny brutální metody nacistů na cestě k moci. Hra končí v předtuše blížícího se transportu, který Šloma čeká.\nHra není obžalobou německého národa. Jde spíše o zamyšlení nad kořeny zla ve společnosti. Lidé jsou často součástí osudu, který pomáhají tvořit, ale nejsou schopni nahlédnout důsledky svých činů, které mohou být i naprosto paradoxní. Hra je zamyšlením nad lidskou svobodou a ne-přítomností Boha. Nad smyslem lidskosti a utrpení.\nTato hra je černou groteskou (Taboriho hry jsou často nazývány \"černou mší\"). Její výjimečnost tkví v propojení tragiky a humoru. Text hry se drží všech známých fakt z Hitlerova života a toho, co bylo naspáno v \"Mein Kampfu\", ale příčiny a důvody Hitlerova myšlení, kterým tragicky ovlivnil celý národ předvádí jako sled absurdních náhod, gagů a pomatených myšlenek.\n\nPřes humor se po celou hru ozývají znepokojivé náznaky budoucí tragédie. \n\n\"Cením si tvé pomoci, Žide. Až přijde má doba, přiměřeně se ti odměním. Najdu pro tebe nejvhodnější řešení.\"\n\nPostava Hitlera je Taborim vykreslena jako karikatura hloupého a krutého člověka. Postava Šloma je přesným protipólem. Šlomo Herzl je lidský, soucitný intelektuál toužící po Bohu. Postava Lobkowitze je jakousi pozemskou alternací Boha, se kterým vede Šlomo permanentní dialog. Přes počáteční nepřesvědčivé varování Bůh mizí ze scény, aby se objevil až v závěru, kdy tíhu rozhodování musel na sobě nést člověk. \n\n\"Kdes byl, Bože?\" \"Tady, celou tu dobu tady, jenže ty ses zapomněl dívat...\"\n\nDílo bylo uvedeno na scéně Divadla Jiřího Myrona v Ostravě v nastudování činoherního souboru NDM. Premiéra proběhla 19. června 2004. Text hry přeložil Josef Balvín. Režie Jakub Deák.\n\n"}
{"id": "276592", "url": "https://cs.wikipedia.org/wiki?curid=276592", "title": "Kobylkové z Kobylího", "text": "Kobylkové z Kobylího\n\nKobylkové z Kobylího byl starý moravský vladycký rod, známý již od 15. století. Píše se podle tvrze a vsi Kobylí, 6 km SZ od Krnova. Ves Kobylí (nyní část Krásných Louček, náležejících ke Krnovu) se poprvé uvádí v r. 1377 v listině o rozdělení opavského knížectví, kdy ji držel lénem Drslav z Kobylího. Podle dochovaných historických zpráv zde byla nejpozději v 15. století vybudována nevelká zemanská tvrz, která je však poprvé připomínána až v r. 1557. V letech 1442–1557 ji spolu s přilehlým statkem spravovali Kobylkové z Kobylího. Po nich tento majetek převzali Beřkovští ze Šebířova a Geraltovští z Geraltovic.\nJednotliví členové rodu měli v držení další statky v mnoha částech Moravy. Zastávali rovněž různé úřady v zemské a hospodářské správě. Rozsahem držených majetků se dokonce vyrovnali mnohým starobylým panským rodům.\nV modrém štítě červeně lemovaném je umístěn půlčerně oděný mouřenín, rostoucí ze spodního okraje štítu. Má zdvižené ruce, bílý pás, zlaté lemování rukávů a zlatý límec. Je otázkou, zda červený lem nebyla jen náhodná ozdoba, poněvadž existují vyobrazení kobylkovského znaku i bez lemu. Předmět, z něhož vyčnívají v klenotu tři pštrosí pera (krajní modré, středové červené), je popisován jako prkno.\nJan starší Kobylka z Kobylího (1545–1630) byl synem mírovského hradního hejtmana Jindřicha Kobylky z Kobylího Ten v roce 1557 vystoupil z biskupské služby, stal se luteránem a v této víře vychoval i své syny Jana st. a Václava (†1632). Po smrti Vavřince Edera ze Štiavnice, mj. držitele sovineckého a rabštejnského panství, se jeho jediná dcera a dědička Anna Ederovna ze Štiavnice provdala r. 1592 za Jana st. Kobylku. Ten se tímto stal spolumajitelem a po její smrti majitelem jednoho z největších severomoravských panství, což jej přivedlo mezi nejbohatší moravské rody.\n\nRoku 1605 byl Jan starší Kobylka z Kobylího vyslán moravskými stavy do Slezska vyjednat pomoc proti vojskům sedmihradského vévody Štěpána Bočkaje, pustošícím jihovýchodní Moravu.\n\nDne 18. ledna 1607 Anna zemřela a Jan starší Kobylka se stal jediným pánem a majitelem celého Ederovského majetku. Tehdy začala jeho úspěšná kariéra v oblasti veřejného života. Od roku 1608 byl stálým přísedícím zemského soudu. Často byl pověřován vyslaneckými úkoly. V roce 1615 se stal jedním ze čtyř rytířských členů komise, která měla jednat o napravení a uspořádání zemského zřízení. Tato komise připravila návrh, pro jehož dokončení byli zvoleni tři páni a tři rytíři, mezi nimi i Jan st. Kobylka. Za tuto záslužnou činnost mu byl v roce 1616 propůjčen titul Rada jeho milosti císaře římského, uherského a českého krále. V roce 1618 byl zvolen do osmičlenné komise strany Pod obojí, která měla projednat a objasnit některé nejasnosti v náboženských artikulích (článcích), sjednaných mezi katolickými a evangelickými moravskými stavy. V roce 1619 byl horlivý evangelík Jan zvolen mezi 30 moravských direktorů, jimž byla svěřena správa země, když se Morava společně s Čechy postavila proti císaři. Byl radou zimního krále Bedřicha Falckého. Spolupracoval na vzniku spojenectví moravských, uherských a slezských krajů v roce 1620.\n\nPo Bílé hoře hledal pomoc a ochranu u zemských knížat a stavů, i u Bethlena Gábora. Toto vše přičetl k tíži Janu st. Kobylkovi po Bílé hoře v roce 1622 generální zemský komisař kardinál Dietrichštejn a připravil pro něj tvrdý trest za jeho protestantské aktivity. Jan st. Kobylka si ale vykoupil milost velkými půjčkami císaři. Proto byl uznán i jeho protest proti dekretu z 15. března 1622, kterým bylo sovinecké panství zkonfiskováno a propůjčeno jako léno knížeti Karlovi z Lichtenštejna. Panství však Kobylka neudržel a byl donucen jej hluboko pod cenou (za 200 000 zlatých) prodat dne 18. ledna 1623 Řádu německých rytířů. Žil pak ve Šternberku a Olomouci a podruhé se oženil s Mandalenou Přepyskou z Rychmburka. Převážnou část získaných peněz rozpůjčoval na svoji ochranu. Nakonec zemřel opuštěn a chudý, někdy po roce 1630. V matrice vsi Brunzejf se o něm psalo, že před smrtí přestoupil na katolickou víru – zřejmě pod nátlakem bělohorských vítězů a z obav před vypovězením ze země.\n\n\n\nPříbuzenskými svazky byli Kobylkové z Kobylího spojeni s rody z Kornic, z Broumova, Bukůvky z Bukůvky, Edery ze Štiavnice, Horeckými z Horky, Martinovskými z Rozseče, Podstatskými z Prusinovic, Lichnovskými z Voštic, ze Zástřizl, Zoubky ze Zdětína ad.\n\n"}
{"id": "276593", "url": "https://cs.wikipedia.org/wiki?curid=276593", "title": "Porúbka", "text": "Porúbka\n\nNázev Porúbka, který byl odvozen od způsobu založení sídla na místě vzniklém rubáním lesa, nese několik obcí na Slovensku:\n\n"}
{"id": "276596", "url": "https://cs.wikipedia.org/wiki?curid=276596", "title": "Expedice 15", "text": "Expedice 15\n\nExpedice 15 byla patnáctá posádka dlouhodobě obývající Mezinárodní vesmírnou stanici (ISS). Dohromady byli v posádce čtyři lidé, ale po velkou část trvání na palubě ISS pouze tři. Během Expedice 15 byla dvakrát rozšířena strukturální páteř (Integrated Truss Structure) stanice. Mise STS-117 měla na starosti nainstalování nosníků S3/S4, posádka STS-118 pak nosník S5.\n\nPalubní inženýrka Sunita Williamsová byla členkou první části Expedice 15. Byla účastnicí již Expedice 14, dokud velitel Fjodor Jurčichin nepřevzal velení na stanici. Williamsová dorazila na ISS 11. prosince 2006 na palubě raketoplánu Discovery při letu STS-116. Jurčichin a palubní inženýr Oleg Kotov přiletěli dne 9. dubna 2007 na palubě Sojuz TMA-10. Dne 26. dubna 2007 NASA oznámila, že Williamsová se vrátí na Zemi s letem STS-117 na palubě Atlantisu, namísto plánovaného letu STS-118. Williamsovou nahradil Clayton Anderson, který přiletěl s \"Atlantisem\" dne 10. června. Expedice 15 skončila oficiálně poté, co velitelka Expedice 16 Peggy Whitsonová přiletěla na palubě Sojuz TMA-11 a převzala velení v pátek 19. října 2007.\n\n\n\n"}
{"id": "276600", "url": "https://cs.wikipedia.org/wiki?curid=276600", "title": "Jaroslav Hilbert", "text": "Jaroslav Hilbert\n\nJaroslav Hilbert (19. ledna 1871, Louny – 10. května 1936, Praha) byl technik, český dramatik a spisovatel.\n\nPocházel ze vzdělané a zámožné měšťanské rodiny v Lounech. Otec JUDr. Petr Hilbert byl advokát a starosta města. Bratr Kamil byl významný český architekt (autor dostavby Svatovítské katedrály a návrhů historizujících staveb v rodných Lounech).\n\nV Praze vystudoval nižší reálku, pak německou Vyšší průmyslovou školu v Plzni, kde roku 1889 odmaturoval a pak pokračoval ve studiu na strojní fakultě ČVUT v Praze. Po studiích nastoupil jako inženýr asistent v Českomoravské továrně na stroje v Praze-Libni. Jenže když uspěla jeho první divadelní hra \"Vina\" na prknech Národního divadla, zanechal po dvou letech práce v továrně a věnoval se pouze umění. Umožnila mu to finanční podpora rodiny. Od roku 1906 byl divadelním referentem, fejetonistou a redaktorem , psal kritiky do různých časopisů, zejména 30 let do \"Venkova\", také do \"Zlaté Prahy\" a \"Moderní revue\" a od roku 1906 byl v divadle denně. V roce 1902 se stal spoluzakladatelem Kruhu českých spisovatelů a v roce 1919 společně s Hilarem Dramatického svazu. Jeho byl předsedou až do své smrti. Během svých zahraničních cest po Evropě i za československými legiemi napsal mnoho zasvěcených fejetonů a pokračoval v tvorbě pro divadlo a později přidal i několik nepříliš významných románů i povídek, odborných děl. Napsal celkem 22 divadelních her a řada z nich byla ovlivněna tvorbou norského dramatika Henrika Ibsena.\n\n\n\n\n\n"}
{"id": "276608", "url": "https://cs.wikipedia.org/wiki?curid=276608", "title": "Grandhotel (film)", "text": "Grandhotel (film)\n\nGrandhotel je český film natočený v roce 2006 Davidem Ondříčkem. Film byl podpořen Státním fondem České republiky pro podporu a rozvoj české kinematografie.\n\n"}
{"id": "276611", "url": "https://cs.wikipedia.org/wiki?curid=276611", "title": "Ztraceni", "text": "Ztraceni\n\nZtraceni (v anglickém originále Lost) je televizní seriál americké stanice ABC, natočený a odvysílaný v letech 2004 až 2010.\n\nHlavním motivem je osud přeživších cestujících ze zříceného letadla společnosti Oceanic Airlines, které letělo ze Sydney do Los Angeles, na tajemném tropickém ostrově v jižním Pacifiku. Děj se zabývá vztahy mezi trosečníky, na ostrově se ale objevují další postavy a jednou z rovin jsou tzv. „flashbacky“, které popisují minulost jednotlivých osob formou vzpomínek. Od posledního dílu třetí řady nahrazují flashbacky v některých dílech tzv. „flashforwardy“, jež ukazují budoucnost postav.\n\nSeriál byl vytvořen Damonem Lindelofem, J. J. Abramsem a Jeffreym Lieberem a je převážně natáčen na havajském ostrově Oahu. Pilotní epizoda byla poprvé uvedena 22. září 2004. Kvůli velkému množství herců, tvůrců a nákladům a kvůli točení na Havaji, jsou Ztraceni jedním z nejdražších televizních seriálů, např. pilotní díl stál 10 miliónů dolarů.\n\nV Česku se seriál poprvé objevil 22. ledna 2005 na kabelovém kanále AXN, kde bylo postupně odvysíláno všech 6 řad vždy jen s několikaměsíčním zpoždění po americkém uvedení. Na celoplošném kanálu TV Nova začalo vysílání 3. září 2006, televize si připravila vlastní verzi dabingu, ale kvůli klesající sledovanosti uvedla jen 4 řady. Seriál začala 16. září 2013 uvádět i Prima Cool, která odvysílala všech 6 sérií s českým dabingem (ve verzi od AXN).\n\nZ 324 lidí na palubě je zde 46 počátečních přeživších (46 lidí a 1 pes) rozprostřených na třech místech dopadu trosek letadla. První řada představila 14 řádných mluvících postav, čímž se stala seriálem s druhou největší obsazeností v americkém hlavním vysílacím čase – hned za \"Zoufalými manželkami\". Zatímco velké množství protagonistů dělá \"Ztracené\" o dost dražší na produkci, scenáristé mají výhodu v tom, že mohou ve scénáři volit mezi více možnostmi.\n\nPočáteční řada měla 14 hlavních rolí. Naveen Andrews ztvárnil dřívějšího člena Irácké republikánské gardy Sayida Jarraha. Emilie de Ravin hrála těhotnou Australanku Claire Littletonovou. Matthew Fox hrál potížistického doktora a hlavního protagonistu Jacka Shepharda. Jorge Garcia zobrazoval Huga „Hurleyho“ Reyese, nešťastného výherce loterie. Maggie Grace byla představitelkou Shannon Rutherfordové, bývalé učitelky tance. Josh Holloway ztvárnil podvodníka Jamese „Sawyera“ Forda. Yunjin Kim hrála Sun-Hwa Kwonovou, dceru mocného korejského obchodníka a gangstera. S Danielem Dae Kimem jako jejím manželem Jin-Soo Kwonem, synem chudého rybáře. Evangeline Lilly ztvárnila uprchlou Kate Austenovou. Dominic Monaghan představoval drogově závislou bývalou rockovou hvězdu, Charlieho Pace. Terry O'Quinn ztvárnil tajemného Johna Lockea. Harold Perrineau mladší představoval stavaře Michaela Dawsona, zatímco dětský herec Malcolm David Kelley hrál jeho mladého syna Walta Lloyda. Ian Somerhalder zobrazoval Boona Carlylea, který před havárií pomáhal matce ve svatební kanceláři a byl nevlastní bratr Shannon. Boone byl jednou z hlavních postav, která byla zabita, zemřel na konci první řady.\n\nPrvní řada se vysílala na TV Nova od září 2006 do března 2007. Česká kabelová stanice AXN uvedla první sérii už v roce 2005. První sezóna má 24 epizod. Po ztroskotání letu 815 společnosti Oceanic se ocitne skupina zachráněných na zdánlivě opuštěném tropickém ostrově, kde musejí všichni spolupracovat, aby přežili. Ostrov je ale plný překvapení – objeví se zde např. polární medvěd, tušení obyvatelé ostrova s nepřátelskými úmysly, kteří jsou nazýváni „druzí“; Francouzka, která na ostrově ztroskotala již před více jak 16 lety. Dojde také k objevení poklopu zakopaného do země uprostřed džungle. Několik ztracených se pokusí opustit ostrov na voru.\n\nDruhá řada se vysílala na TV Nova od března do srpna 2007. Stanice AXN uvedla druhou řadu v roce 2006. Celkem má druhá řada 23 epizod. Příběh pokračuje 43 dní po havárii letadla a zaměřuje se na zvětšující se konflikt mezi ztracenými a „druhými“. Nejvýraznějším motivem je odkrytí poklopu a objevení krytu s počítačem, do kterého je nutno každých 108 minut zadat čísla „4 - 8 - 15 -16 - 23 - 42“. Zatímco některé záhady ostrova jsou rozluštěny, nové se objevují. Přicházejí také nové postavy – ostatní zachránění ze zadní části letadla, kteří byli dosud na druhé straně ostrova, a také starší obyvatelé ostrova, jako např. Desmond, který poslední tři roky strávil v krytu pod poklopem. Dozvídáme se také další novinky z „předešlých“ životů ztracených. Po prozkoumání krytu se ztracení poprvé dozví o Dharmské iniciativě. Jeden ze ztracených se nakonec rozhodne zradit ty ostatní a také se objasní možná příčina nehody letadla.\n\nTřetí řadu vysílala TV Nova do ledna 2008, na AXN skončila v červnu 2007. Příběh pokračuje 67 dní po ztroskotání. Kromě hlavních postav se děj začne zabývat také některými z ostatních ztracených a „druhými“. Ztraceni se dovídají čím dál víc jak o ostrově, tak o „druhých“. Kate, Jack a Sawyer jsou uneseni „druhými“. Jack pomůže Kate a Sawyerovi utéci. Následně s Kate, Lock, Sayid jdou Jacka hledat. Když Jackův pokus o opuštění ostrova ztroskotá, zůstává s ostatními, kteří odešli z vesnice „druhých“. Kate je spoutána s Juliet, obě se poté vrací s Jackem, Sayidem do tábora. Lock pomocí menší lsti donutí Sawyera, aby zabil pravého Sawyera (Lockova otce). Díky této lsti je Locke zaveden za Jacobem, který jak se zdá je neviditelný. Ve flashbacku Bena se dozvídáme, že je to on kdo pomohl původním obyvatelům ostrova, aby porazili základnu Dharma iniciativy. Po návratu z výpravy za Jacobem Ben rozhoduje, že útok na tábor našich hrdinů provedou o den dříve než bylo plánováno. Jack se v táboře již připravuje na jejich příchod, o němž ví díky Juliet a Sawyerovi, avšak počítají s příchodem až na další den. Varuje je však Karl, jeden z „druhých“, a tak s pomocí Francouzky Rousseauové nastraží na druhé past a vydají se k vysílací věži, aby zavolali na loď, která připlula k ostrovu a vyslala na ostrov Naomi. Jacka před voláním na loď varuje Ben, ale on ho neposlechne a nezastaví ho ani Locke, který zabije Naomi.\n\nPrvní díl této série byl odvysílán v USA 31. ledna 2008, poslední díl 30. května téhož roku. První epizoda se odehrává 91. den po ztroskotání, tedy ve stejný den jako poslední epizoda třetí série. Většina epizod již není doplněna flashbacky, ale flashforwardy, které postupně ukazují, jak se vede zachráněným lidem zpět v civilizaci: Hurleymu, Sayidovi, Kate, Aaronovi, Sun a Jackovi. Všichni tito zachránění tvoří skupinu zvanou Oceanic 6. V prvním díle se přeživší rozdělí na dvě skupiny. První odvede Locke do bývalé vesnice „druhých“, druhou a větší Jack zpět na pláž, kde chce počkat na záchranu od lidí z lodi. Ti následující den skutečně přiletí ve vrtulníku, ale nezdá se, že by chtěli přeživší zachránit. Postupně se odhaluje, že na lodi jsou žoldáci najatí Widmorem, aby získali Bena, který je však Lockovým zajatcem. Benovi se však podaří žoldákům utéct a ve finále série je s pomocí ostatních „druhých“ zlikvidovat. V posledním dílu sezóny se snaží přeživší z pláže přemístit na loď, aby unikli hrozbě žoldáků, na lodi však bouchne bomba, nainstalovaná jedním z žoldáků. Oceanic 6, která letí na loď vrtulníkem, tam nemůže přistát, ale když se chce vrátit na ostrov, tak ho Ben pomocí kola ukrytého v podzemí přemístí a sám se teleportuje do Tuniska.\n\nPátá série se začala vysílat 21. ledna 2009 v USA a má 16 dílů (poslední epizoda je opět dvojdíl). Hlavní zápletku tvoří návrat Oceanic 6 na ostrov pod vedením Bena, aby zachránili zbylé přeživší, kteří zůstali na ostrově. Ovšem celý děj je zamotaný přesuny v čase, Dharma iniciativou a novými záhadami. V poslední epizodě se dozvídáme, že Jacob, oficiální a mýty opěvovaný vůdce druhých, skutečně existuje a má podivného oponenta, který vymyslí způsob, jak Jacoba zabít.\n\nŠestá série se začala vysílat od 2. února 2010 a poslední epizoda série a tedy i celého seriálu s názvem „The end“ byla odvysílána v USA 23. května 2010. Celkem má 6. série 17 epizod (sedmnáctá s dvojnásobným časem). Děj zde tvoří převážně objasňování všech záhad nastolených v předchozích sériích, jako je skutečná existence Jacoba, věk a původ Richarda Alperta, původ černého kouře, sochy a jiných. Hlavní myšlenkou ale je, nalézt nástupce za mrtvého Jacoba.\n\nJako speciály je možné označit pořady, které rekapitulují děj předchozích dílů seriálu nebo přinášejí zajímavosti ze zákulisí a rozhovory s herci či tvůrci. Děj seriálu však nikterak neposouvají.\n\n"}
{"id": "276614", "url": "https://cs.wikipedia.org/wiki?curid=276614", "title": "Mladá Boleslav", "text": "Mladá Boleslav\n\nMladá Boleslav (německy: \"Jungbunzlau\"; v jidiš בומסלא \"Bumsla\") je statutární město ve Středočeském kraji. Leží na levém břehu středního toku Jizery, na soutoku s říčkou Klenicí zhruba 50 km severovýchodně od Prahy, s níž je spojena dálnicí D10. Má obyvatel a je stavebně srostlá se sousedním malým městem Kosmonosy. Ve městě sídlí automobilka Škoda Auto.\n\nVe druhé polovině 10. století založil Boleslav II. na přirozeně chráněném skalním ostrohu dřevěný hrad nazvaný Nový, resp. Mladý Boleslav. Hlavní záměr byl pravděpodobně vybudování správního střediska nově získaných území. V této době začala pod hradem na břehu Jizery vznikat osada. Koncem 13. století byl důsledkem vpádu a boji mezi panstvem hrad zcela zničen a podhradí zpustošeno.\n\nPo vymření královské větve Přemyslovců po meči v roce 1306 přešlo město do majetku Michaloviců. 24. října 1334 vydal Ješek z Michalovic listinu, v níž dal Mladou Boleslav přenést do sousedství hradu a vybavil ji mnoha městskými právy. Během 14. století se většina objektů (převážně dřevěných) soustředila kolem trojúhelníkového rynku. Během husitských válek bylo město opakovaně pustošeno, zničeny byly všechny kláštery.\n\nV roce 1469 se město dostalo do držení Tovačovských z Cimburka. Jan Tovačovský ihned potvrdil všechna dřívější práva, která Mladá Boleslav měla. Když se oženil s Johankou Krajířovou z Krajku, oddanou příznivkyní Jednoty bratrské, přiklonil se k této víře. Po vymření Tovačovských v roce 1502 přešlo město do držení Krajířů z Krajku. Koncem 15. století získali čeští bratři zpustlý minoritský klášter, kde zřídili svou modlitebnu. V roce 1518 zde založil Mikuláš Klaudyán tiskárnu. Díky významné podpoře Krajířů z Krajku se z Mladé Boleslavi stalo centrum Jednoty bratrské a začalo se mu přezdívat bratrský Řím. V roce 1554 byl otevřen velký sbor, postavený Matteo Borgorellim. Dílem tohoto italského architekta je i honosná renesanční radnice postavená v letech 1554–1559. Podílel se i na přestavbě hradu. Ze 16. století pochází i kališnický kostel (dnešní kostel Nanebevzetí Panny Marie), dokončený v roce 1566. V 16. století město procházelo i hospodářským vzestupem – v roce 1528 bylo město rozšířeno o předměstí, nazývané Nové město, koupilo okolní majetek, byly založeny vinice a šafranice, postaven byl vodovod.\n\nDne 3. července 1600 císař Rudolf II. povýšil Mladou Boleslav na královské město. Záhy však nastal pro Mladou Boleslav úpadek. Důvodem byla třicetiletá válka, během níž se městem proháněla vojska, která ve velkém pustošila mladoboleslavskou zástavbu. Nejhůře dopadla předměstí, která nebyla chráněna hradbami, v roce 1648 však byl pobořen i mladoboleslavský hrad.\n\nRozkvět byl znovu nastartován s rozvojem průmyslu. V 18. a zejména 19. století vznikalo v Mladé Boleslavi mnoho továren, z nichž většina se soustředila na březích řeky Jizery. Mezi vzniklými továrnami byl například lihovar, pivovar, textilní továrna nebo cukrovar. Významným milníkem bylo pro město také přivedení železnice, první železniční trať do Mladé Boleslavi dorazila v roce 1865. Na počátku 20. století rychle vznikaly nové čtvrtě a město se výrazně rozšiřovalo za hranice své původní zástavby, která na severu končila přibližně (dnešní) Jaselskou a Dukelskou ulicí. Roku 1895 byla založena továrna na jízdní kola „Slavia“, z níž se zanedlouho stala továrna na motocykly a poté roku 1905 automobilka Laurin & Klement, dnešní Škoda Auto. Urbanistickou koncepci moderního průmyslového města vytvořil svým regulačním plánem architekt František Janda.\n\nPo vzniku Československa se město mělo stát sídlem mladoboleslavské župy, ale k realizaci župního zřízení nakonec nedošlo. V roce 1927 se ve městě konala \"Hraničářská výstava českého severu\". Předsednictví měl inspektor českých škol Josef Maštálek z České Lípy, kde se konala v roce 1926 první porada přípravného výboru. Výstava byla podnětem k založení řady spolků v severních Čechách. V té době již fungovalo v Mladé Boleslavi městské muzeum.\nVe městě Mladá Boleslav s 19604 obyvateli byly v roce 1932 evidovány tyto úřady, živnosti a obchody (pouze výběr):\nDne 9. května 1945 kolem 10. hodiny byl několika letouny uskutečněn nálet na Mladou Boleslav, která v té době byla stále pod kontrolou německého wehrmachtu a Boleslav se tak stala posledním evropským městem bombardovaným za druhé světové války; paradoxně již několik hodin po jejím oficiálním konci. Podle některých pamětníků měla bombardující letadla na sobě rudé hvězdy, nepodařilo se však s jistotou dokázat, že skutečně patřila sovětským vojskům. Při náletu zahynulo zhruba 150 Čechů a více než 300 příslušníků německých ozbrojených sil. Poničena byla značná část mladoboleslavské automobilky.\n\nRoku 1950 byla k obci Mladá Boleslav připojena obec Bezděčín. V 60. letech došlo k zásadní přestavbě města. Byla zdemolována značná část staré zástavby, která byla nahrazena panelovými domy. Přebudováno bylo například dnešní náměstí Míru, náměstí Republiky a třída T. G. Masaryka. Zástavba se navíc rozšiřovala i východním (sídliště Rozvoj) a severním (Severní sídliště) směrem.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nMladá Boleslav se skládá ze 13 místních částí rozkládajících se na sedmi katastrálních územích:\n\nDříve bylo součástí Mladé Boleslavi také dnešní město Kosmonosy (1974–1990), včetně své části Horní Stakory (1986–1994), a obce Bradlec (1980–1990), Josefův Důl (1980–1992), Dalovice (1980–1990) a Vinec (1980–1990).\n\nMladá Boleslav byla dříve okresním městem, v současnosti je obcí s rozšířenou působností a pověřeným obecním úřadem. Okres Mladá Boleslav ale stále existuje a skládá se ze 120 obcí, ORP z 98 obcí. Působí zde také stále okresní soud a okresní státní zastupitelství.\n\nMladá Boleslav má přes 44 tisíc obyvatel, kromě toho do města také dojíždí přes 10 tisíc lidí za studiem i za prací. Zejména v místní automobilce Škoda Auto, kde pracuje také značné množství cizinců, například Poláků, Ukrajinců, Bulharů, Srbů, Mongolů nebo Slováků.\n\nPodle sčítání 1921 zde žilo v 1 139 domech 17 237 obyvatel, z nichž bylo 8 365 žen. 16 686 obyvatel se hlásilo k československé národnosti, 145 k německé a 14 k židovské. Žilo zde 11 013 římských katolíků, 739 evangelíků, 805 příslušníků Církve československé husitské a 312 židů. Podle sčítání 1930 zde žilo v 1 794 domech 19 630 obyvatel. 18 875 obyvatel se hlásilo k československé národnosti a 251 k německé. Žilo zde 11 789 římských katolíků, 1 299 evangelíků, 1425 příslušníků Církve československé husitské a 264 židů.\n\nSilniční doprava\n\nŽelezniční doprava\n\nMladá Boleslav je železniční křižovatkou tratí 070 Praha – Turnov, 071 Nymburk – Mladá Boleslav, 064 Mladá Boleslav – Stará Paka a 076 Mělník – Mladá Boleslav.\n\nVe městě se nacházejí tři železniční stanice. První je hlavní nádraží, na němž se stýkají všechny tratě procházející Mladou Boleslaví, ovšem je velmi vzdáleno od centra města. V centru města se nachází stanice \"Mladá Boleslav město\" (trať 064). Toto dříve poměrně velké nádraží bylo po zahloubení trati 064 zredukováno na dvě koleje. Na území města se nachází ještě stanice \"Mladá Boleslav – Debř\", která leží v příměstské části Debř na trati 070.\n\nPo trati 070 vede linka S3 a R3 (Praha-Vršovice – Mladá Boleslav) v rámci pražského systému Esko.\n\nŽelezniční trať 070 Praha – Turnov je jednokolejná celostátní trať, doprava byla zahájena roku 1865. Po trati 070 jezdí osobní vlaky i rychlíky, přepravní zatížení mezi Všetaty a Mladou Boleslaví v pracovních dnech roku 2011 bylo obousměrně 5 rychlíků, 1 spěšný a 12 osobních vlaků, mezi Mladou Boleslaví a Bakovem nad Jizerou 10 rychlíků, 1 spěšný a 13 osobních vlaků.\n\nŽelezniční trať 071 Nymburk – Mladá Boleslav je jednokolejná celostátní trať, doprava byla na trati zahájena roku 1870. Přepravní zatížení činilo obousměrně 5 rychlíků a 10 osobních vlaků.\n\nŽelezniční trať 064 Mladá Boleslav – Dolní Bousov – Stará Paka je jednokolejná regionální trať, doprava byla na trati zahájena roku 1905. Přepravní zatížení úseku mezi Mladou Boleslaví a Dolním Bousovem činilo v pracovních dnech roku 2011 obousměrně 14 osobních vlaků.\n\nŽelezniční trať 076 Mělník – Mšeno – Mladá Boleslav je jednokolejná regionální trať, doprava byla na trati z Mladé Boleslavi do Skalska zahájena roku 1905. Přepravní zatížení úseku mezi Mšenem a Mladou Boleslaví v roce 2011 činilo obousměrně 7 osobních vlaků.\n\nAutobusová doprava\nV rámci města je provozována městská hromadná doprava. Autobusové nádraží se nachází vedle vlakové stanice Mladá Boleslav město. Ve městě zastavovaly v květnu 2011 meziměstské a dálkové autobusové linky jedoucí do těchto cílů: Bardejov, Bratislava, Brno, Česká Lípa, Harrachov, Hořice, Hradec Králové, Chrudim, Jablonec nad Nisou, Jičín, Jilemnice, Kolín, Košice, Kladno, Liberec, Lvov, Mělník, Michalovce, Nitra, Olomouc, Ostrava, Pardubice, Polička, Poprad, Praha, Prešov, Prostějov, Roudnice nad Labem, Svitavy, Turnov, Trutnov, Ústí nad Labem, Vrchlabí, Žilina.\n\n\n\n\nV Mladé Boleslavi se nachází Městské divadlo Mladá Boleslav. To již od roku 1909 působí v divadelní budově v Palackého ulici, kde hraje na dvou scénách. Dále ve městě funguje několik menších divadelních souborů, například Divadýlko na dlani.\n\nNejnavštěvovanějším mladoboleslavským kinem je multikino Cinestar, které od roku 2008 funguje v budově nákupního centra Bondy, kde promítá ve 4 sálech. Ve městě se promítá i v divadelním sále Domu kultury, projekce se konají pod názvem Kino ve středu. V Mladé Boleslavi v minulosti fungovalo více kin, ta však postupně ukončovala provoz. Nejpozději uzavřené kino bylo kino Forum, které ukončilo provoz s otevřením multikina Cinestar.\n\nHlavním místem kulturního dění v Mladé Boleslavi je velký Dům kultury, který se nachází v centru města. Několik sálů o různých velikostech poskytuje prostor divadelním souborům, promítáním filmů, tanečním školám a plesům nebo koncertům. V květnu 2013 sem navíc byly přesunuty akce z Kulturního střediska Svět, které bylo 30. dubna 2013 uzavřeno.\n\nVe městě funguje i několik úspěšných tanečních škol. Nejnavštěvovanějšími školami, které navíc pořádají plesy pro veřejnost, jsou Taneční studio Hana a Jan Stinkovi, Taneční škola Zita a Taneční škola Ladislava Fišera. První jmenovaná funguje ve velkém sále Domu kultury, TŠ Zita má vlastní sál v budově bývalého kina Oko. Taneční škola Ladislava Fišera pořádá mimo jiné taneční lekce v sále muzea automobilky Škoda Auto. V minulosti také ve městě úspěšně působila taneční škola manželů Hesových.\nPrvním muzeem, které ve městě funguje, je Muzeum Mladoboleslavska. Ačkoliv vzniklo už v 19. století, do prostor mladoboleslavského hradu, kde se nachází v současnosti (2013), se dostalo až v roce 1972. Stálá muzejní expozice se týká historie města, v muzeu jsou však i další výstavní prostory, ve kterých se výstavy střídají.\n\nDalším muzejním prostorem je palác \"Templ\". Budova, která vznikla už v 15. století, poskytuje prostor výstavě archeologických nálezů z Mladé Boleslavi a okolí. Templ dále slouží jako galerie s obměňovanými výstavami výtvarných děl, obrazů nebo fotografií. Konají se zde i mnohé literárně hudební akce nebo zábavně vzdělávací akce pro děti.\n\nSbor českých bratří je budova ze 16. století, výstavním účelům slouží od roku 1910, kdy prošel důležitou rekonstrukcí. Nejdříve fungoval jako budova muzea, v 70. letech pak byl rekonstruován, aby mohl sloužit jako galerie a koncertní síň. V současnosti (2013) se zde pořádají krátkodobé i dlouhodobé výstavy a koncerty zejména vážné hudby.\nŠkoda Muzeum je soukromý muzejní objekt v jedné z nejstarších budov firmy Škoda Auto na třídě Václava Klementa nedaleko od autobusového nádraží. Dokumentuje zejména historii této firmy, přehled automobilů, kol a motorů, vyráběných v Mladé Boleslavi.\n\nV roce 2015 bylo otevřeno Letecké muzeum Metoděje Vlacha, které připomíná tohoto mladoboleslavského nadšence, který si roku 1912 postavil vlastní letadlo. Muzeum stojí na severním okraji mladoboleslavského letiště a vystavuje deset replik historických letadel, s nimiž jeho piloti také létají.\n\nV roce 1901 byla v městě zřízena a otevřena čítárna (vystaveno 140 časopisů) a téhož roku rozhodnutím městské rady také knihovna. Po několikerém stěhování získala v roce 1909 Veřejná čítárna a knihovna města Mladé Boleslavi umístění v chlapecké škole na Komenského náměstí. V roce 1936 byla knihovna přestěhována do přízemí budovy Obchodní akademie, z níž se stěhovala do budovy Okresní hospodářské záložny, ale již v roce 1946 se stěhovala zpět do budovy Obchodní akademie. V témže roce knihovna otevírá dětské oddělení. V roce 1951 se stala Okresní knihovnou a současně metodickým centrem pro knihovny obcí okresu. \n\nBudova Střední ekonomické školy (dříve Obchodní akademie) nestačila potřebám školy a knihovny zároveň. Město i okres spojily finanční síly a v roce 1990 byla zahájena pro knihovnu stavba moderní budovy na ulici Václava Klementa, po mnoha letech první budovy, která byla přímo pro knihovnu postavena. Knihovna v nové budově byla otevřena v roce 1994 již částečně s automatizovaným provozem. Od roku 1997 je knihovna znovu zřizována městem, v roce 1998 byla dokončena automatizace knihovny. V dalších letech knihovna rozšiřovala své služby: půjčování zvukových knih zrakově postiženým, donášku knih do domu pro seniory a zdravotně znevýhodněným čtenářům (DoDo), veřejný internet. Knihovna zajišťuje vzdělávací a kulturní akce pro dospělé i dětské čtenáře. Kromě služeb v hlavní budově (oddělení pro dospělé uživatele, oddělení pro děti, čítárna denního tisku) funguje pobočka Severní Město. \n\nV roce 2001 knihovna navázala spolupráci s knihovnou v partnerském městě Mladé Boleslavi - Malokarpatskou knižnicou v Pezinku. \n\nKnihovna plní funkci pověřené knihovny pro 139 neprofesionálních a 19 profesionálních knihoven okresu Mladá Boleslav, části okresu Nymburk, Mělník a Praha-východ. \n\nZ církevních subjektů má v Mladé Boleslavi nejvíce členů i největší účast na bohoslužbách římskokatolická farnost Mladá Boleslav. Působí zde také několik protestantských, či reformovaných církví a pravoslavná obec. Židovská obec v Mladé Boleslavi, kdysi jedna z nejvýznamnějších v celých Čechách, zanikla během druhé světové války. Dochoval se zde rozlehlý a cenný židovský hřbitov, kde je mj. pohřben Jakub Baševi, osobní bankéř Albrechta z Valdštejna.\n\nMladá Boleslav je domovem několika profesionálních sportovních oddílů. Prim ve městě hrají fotbal a lední hokej, neboť má Boleslav zastoupení v nejvyšších soutěžích těchto sportů. Tedy tým FK Mladá Boleslav, jenž hraje své zápasy na městském stadionu Mladá Boleslav, vystavěném v 70. letech a přebudovaném na přelomu tisíciletí, a BK Mladá Boleslav, jenž patří k nejstarším sportovním oddílům na území České republiky vůbec, a který se v polovině 50. let přesunul z přírodního ledu na zimní zimní stadion Mladá Boleslav. Zajímavostí je v souvislosti s hokejem 3. základní škola, známá také jako hokejová škola, která s klubem těsně spolupracuje ve výchově budoucích hokejistů,\n\nKromě hokeje a fotbalu se ve městě od 90. let úspěšně rozvíjí též florbal, jenž ve městě reprezentuje jeden z předních florbalových týmů Florbal MB, hrající ve Sportovní hale TJ Auto Škoda. V témže místě hrají své domácí zápasy i původně pražský basketbalový klub Slovanka MB, jenž zde našel od sezóny 2009 domácí prostředí po přesunu z Kralup nad Vltavou.\n\nVe městě působí kromě těchto profesionálních celků i amatérské týmy fotbalové (TJF Čechie Čejetice), hokejové (BK Mladá Boleslav „B“ hrající krajský přebor) i oddíly dalších sportů, například tenisový, plavecký, lyžařský, triatlonový klub atd.\n\n\n\n\nOd roku 2011 návštěvníky městem provází naučná stezka s názvem \"Metalová cesta Mladou Boleslaví\". Jedná se o 4 km dlouhou trasu, na které turista potká 12 velice originálně ztvárněných zastavení s informacemi o daném místě. Naučná stezka má také zkrácenou variantu pro děti a poskytuje informace v několika jazykových mutacích. Mapu k Metalové cestě Mladou Boleslaví si lze vyzvednout v Infocentru Mladá Boleslav.\n\nRegion Mladoboleslavsko je územně vymezen hranicemi okresu Mladá Boleslav s 10% přesahem a svou polohou zasahuje hned do několika regionů (Český ráj, Polabí, Máchův kraj a Kokořínsko). Řízení rozvoje turismu v regionu zajišťuje Infocentrum Mladá Boleslav ve spolupráci s dalšími obcemi a regiony v rámci projektu \"Mladoboleslavsko – nejen brána do Českého ráje\".\n\n\n\"Po listopadu 1989\"\n\nCena Statutárního města Mladá Boleslav je udělována od roku 2006 u příležitosti státního svátku 28. října jedné dosud žijící osobnosti, která svým životem a dílem přispěla k propagaci města, jeho zvelebení, rozvoji a zkvalitnění života občanů. V roce 2007 nebyla cena udělena. Ocenění získali tito spoluobčané:\n\n\n\n"}
{"id": "276617", "url": "https://cs.wikipedia.org/wiki?curid=276617", "title": "Petr z Rožmberka", "text": "Petr z Rožmberka\n\nPetr z Rožmberka bylo jméno více osob z českého rodu Rožmberků:\n\n"}
{"id": "276619", "url": "https://cs.wikipedia.org/wiki?curid=276619", "title": "Jindřich z Rožmberka", "text": "Jindřich z Rožmberka\n\nOsob jménem Jindřich z Rožmberka bylo více:\n\n\n"}
{"id": "276622", "url": "https://cs.wikipedia.org/wiki?curid=276622", "title": "František Macek", "text": "František Macek\n\nFrantišek Macek (* 1946 Hrabišín) je český dirigent, sbormistr, varhaník, skladatel a pedagog. \n\nAbsolvoval obor varhany na brněnské konzervatoři a řízení sboru (doc. Josef Pančík) a orchestru (prof. Otakar Trhlík) na Janáčkově akademii múzických umění. Působil jako varhaník a sbormistr kostela sv. Filipa a Jakuba ve Zlíně (1968-1979) a následně vedl zlínský Filharmonický sbor Dvořák (1983-1986). Po sametové revoluci se stal varhaníkem basiliky Nanebevzetí Panny Marie na Velehradě a nastoupil jako učitel hudby na nově obnovené Arcibiskupské gymnázium v Kroměříži, kde založil pěvecký sbor AVE. V roce 2000 se sborem vyhrál soutěž katedrálních sborů Evropy ve francouzském Saint-Quentin. Vítězství bylo odměněno děkovným uznáním České biskupské konference v roce 2001. \n\nFrantišek Macek zastává post regenschoriho kostela sv. Jana a sv. Mořice v Kroměříži a basiliky Nanebevzetí Panny Marie na Velehradě. V roce 1999 jej arcibiskup Jan Graubner ocenil medailí sv. Jana Sarkandra za dlouholetou a věrnou službu varhaníka. \n\nJe členem subkomise pro liturgickou hudbu při olomouckém arcibiskupství a od roku 2006 ředitelem Katedrálního vzdělávacího střediska liturgické hudby a zpěvu v Olomouci.\n\nV červenci 2015 obdržel z rukou Dominika kardinála Duky děkovné uznání České biskupské konference za hudební přínos dirigentské, skladatelské a pedagogické činnosti a za 25 let hudební dramaturgie všech bohoslužeb při národních poutích na Velehradě.\n\n"}
{"id": "276623", "url": "https://cs.wikipedia.org/wiki?curid=276623", "title": "Digitální televize", "text": "Digitální televize\n\nDigitální televize (DTV) je zařízení pro zpracování digitálního televizního vysílání, které bylo vynalezeno v březnu 1990. Jde o první významné vylepšení původní analogové televize od příchodu barevného vysílání v 50. letech 20. století. Digitální televize využívá při přenosu multiplexování digitálního zvuku a obrazu, takže v jedné původně analogově využívané frekvenci může být nyní digitálně přenášeno více televizních programů, více nezávislých zvukových stop, titulků a podobně. V různých regionech jsou využívány různé technologie pro příjem digitální televize.\n\nStandardy pro digitální broadcastové vysílání:\n\n"}
{"id": "276624", "url": "https://cs.wikipedia.org/wiki?curid=276624", "title": "Audio", "text": "Audio\n\nAudio – první část složených slov mající význam sluch, sluchový, zvuk, zvukový, týkající se slyšitelnosti.\n\nNapříklad audiokniha je zvukový záznam mluveného slova: text knihy, povídky atp., odborný text, učební text, divadelní hra a další textová díla.\n\n\n\n"}
{"id": "276627", "url": "https://cs.wikipedia.org/wiki?curid=276627", "title": "Plošné vysílání", "text": "Plošné vysílání\n\nPlošné vysílání, zkrátka vysílání, neboli broadcastové vysílání je distribuce audio, video a/nebo digitálního signálu, který například přenáší program posluchačům nebo divákům. Příjemcem může být technicky kdokoli připojený na nosné médium, v užším významu celá veřejnost nebo jiná relativně velká skupina jako například děti nebo adolescenti.\n\nBroadcasting je obecný pojem v oboru telekomunikací, jedna z komunikačních forem, kdy je výsílání šířeno \"point-to-multipoint\", od jednoho k mnoha. To se uplatňuje například u rádia a také u počítačových sítí, kde jednotlivá zařízení při broadcastu ethernetově přistupují na sběrnici a vysílají své signály do tohoto sdíleného média, do prostoru šíření signálu: do éteru, či do kabelu sběrnice. A je to právě rozdíl mezi hubem a switchem, zda se broadcast šíří i za ně, nebo jej jen tak nepropustí.\n\nPlošné vysílání rozhlasu a televize probíhá na základě státní licence a je pod dozorem Rady pro rozhlasové a televizní vysílání. Může probíhat celonárodně (veřejné celoplošné vysílání), takže pokrývá celý stát nebo regionálně (kraj, město).\n\nVysílání probíhá podle plánu, který nazýváme rozhlasový a televizní program. Program vysílání vychází tiskem v nejrůznějších periodikách, je dostupný na Internetu nebo i přímo ve vysílání. Plán vysílání a skladba pořadů odpovídá vydané licenci a jeho dodržování je Radou pro rozhlasové a televizní vysílání kontrolováno.\n\nSamotné vysílání probíhá pomocí pozemních rádiových vysílačů nebo satelitního vysílání. Satelitní vysílání používá digitální signál. Pozemní vysílání používalo analogový signál a dnes také přechází na digitální televizní vysílání.\n\nPlošné vysílání je vždy veřejně přístupné, může však být kódované a tedy nečitelné. Veřejně přístupné vysílání je financováno reklamou a/nebo koncesionářskými poplatky, které prý mají za učel pokrytí nákladů na vysílání.\n\nSpeciální poplatky jsou stanoveny zákonem a vybírány pro veřejnoprávní média. Jejich placení je obvykle vázáno na držení příslušného přijímače bez ohledu na to, jestli poplatník jejich program sleduje nebo ne.\n\nKomerční vysílání řeší případné poplatky pomocí šifrování vysílaného signálu, takže příjemce si musí zakoupit (nebo periodicky platit) za dekodér signálu.\n\n"}
{"id": "276628", "url": "https://cs.wikipedia.org/wiki?curid=276628", "title": "Broadcast (rozcestník)", "text": "Broadcast (rozcestník)\n\nBroadcast může znamenat:\n\n\nDalší významy:\n\n"}
{"id": "276631", "url": "https://cs.wikipedia.org/wiki?curid=276631", "title": "Řehoř VIII.", "text": "Řehoř VIII.\n\nŘehoř VIII. (latinsky Gregorius), rodným jménem \"Albert de Mora\", (1100, Benevento – 17. prosince 1187, Pisa), byl papežem od 25. října 1187 do své smrti ještě téhož roku.\n\nAlbert de Mora pocházel z rodiny beneventské šlechty a v mládí vstoupil do cisterciáckého řádu. Roku 1172 se jako papežský legát zúčastnil koncilu v Avranches, který zprostil viny anglického krále Jindřicha II. z vraždy arcibiskupa Thomase Becketa (1118–1170). Do úřadu papeže byl zvolen jako nástupce zemřelého papeže Urbana III. Jeho prvním krokem po zvolení bylo vydání buly , kterou vyhlásil třetí křížovou výpravu v reakci na katastrofální bitvu u Hattínu, ve které bylo křižácké vojsko Jeruzalémského království zničeno Saladinem, a pád Jeruzaléma do rukou muslimů. Řehoř VIII. se však již křížové výpravy nedožil, neboť zemřel ještě roku 1187. Jeho nástupce se stal Klement III.\n\n"}
{"id": "276637", "url": "https://cs.wikipedia.org/wiki?curid=276637", "title": "Permokarbon", "text": "Permokarbon\n\nPermokarbon je neoficiální označení mladších prvohor. Prvohorní éra se dělí na tyto periody: kambrium, ordovik, silur, devon, karbon a perm. Poslední dvě periody, trvající přes 100 milionů let (před 359 - 251 milionů let) byla ve znamení existence obřích členovců, tvorby dnešních zásob uhlí a vzniku a nástupu plazů ve světových ekosystémech.\n"}
{"id": "276638", "url": "https://cs.wikipedia.org/wiki?curid=276638", "title": "Forma státu", "text": "Forma státu\n\nForma státu je pojem z oblasti státovědy, jehož prostřednictvím mohou být kategorizovány zaniklé i existující státy. První teorii rozdělení států vypracoval starověký řecký filozof Aristotelés, který v návaznosti na Platóna rozlišoval tři základní formy státu: monarchii – vládu jednoho, aristokracii – vládu několika, demokracii – vládu většiny. Moderní teorie do formy státu zahrnují:\n\n1. Forma vlády – rozumí se ji především povaha výkonu vlády, způsob ustavení nejvyššího orgánu státu a vztahy mezi nimi (monarchie, republika).\n\n2. Státní zřízení – rozumí se jím vztah centrální moci k územním jednotkám (unitární stát, federace, konfederace, říše, protektorát).\n\n3. Státní režim – vztah státní moci a občanů (demokratický, autoritativní).\n"}
{"id": "276639", "url": "https://cs.wikipedia.org/wiki?curid=276639", "title": "Ischigualasto", "text": "Ischigualasto\n\nIschigualasto je geologické souvrství a chráněné území v provincii San Juan v severozápadní Argentině. Tato geologická formace obsahuje sedimenty ze svrchního triasu (stupeň carn), staré kolem 230 milionů let. Byli zde objeveni dosud nejstarší známí dinosauři nebo pokročilí dinosauromorfové jako \"Eoraptor\" a \"Herrerasaurus\". Tvoří však jen 6 % zdejších fosilních objevů. Lokalita je významná tím, že jako jedna z mála na světě umožňuje zkoumat nepřetržitý sled triasových uloženin.\n\nNa ploše 603 km² byl vyhlášen \"provinciální park Ischigualasto\" ( Parque Provincial Ischigualasto), který od roku 2000 spolu se sousedním národním parkem Talampaya figuruje na UNESCO.\n\n"}
{"id": "276643", "url": "https://cs.wikipedia.org/wiki?curid=276643", "title": "Zima Software", "text": "Zima Software\n\nZima Software je česká firma zabývající se vývojem počítačových her. Firma byla založená majitelem Martinem Zimou a výrobním ředitelem Radkem Smíškem v roce 1995, s cílem vyvíjet a prodávat hry pro platformu PC.\n\nPrvním projektem bylo neúspěšné RPG Prokletí Eridenu z roku 1997 pro MS-DOS. První úspěšně vydanou hrou byla realtimová strategie Mutarium, ta vyšla také v roce 1997, na MS-DOS a Windows.\n\nMezi jejich nejznámější hry patří herní série Polda, ta se stala nejpopulárnější adventurní sérií v Česku.\n\nPoté následovaly: tahová strategie Signus (1998), arkádová střílečka HyperCore (1999) a hororová adventura Bloodline (prosinec 2004 - dříve projekt \"Death Tracer\").\n\nFirma sídlí od roku 2001 v Praze-Hloubětíně, ale činnost firmy byla v roce 2010 pozastavena. Nejnovější herní přírůstek přišel nečekaně v roce 2014, v podobě adventury Polda 6.\n"}
{"id": "276644", "url": "https://cs.wikipedia.org/wiki?curid=276644", "title": "Cholova", "text": "Cholova\n\nCholova ( ) je řeka v Novgorodské oblasti v Rusku. Je 126 km dlouhá. Povodí má rozlohu 1900 km².\n\nOdtéká z jezera Cholovec na Valdajské vysočině. Na horním toku je koryto řeky členité a dosahuje šířky do 10 m. Rychlost toku je vysoká a řeka překonává četné peřeje. Břehy lemuje smíšený les. Pod městem Krestcy se rychlost toku snižuje, přestože se koryto příliš nerozšiřuje. Posledních 20 km protéká přes Ilmenskou nížinu rozšiřuje se až na 30 m a na březích jsou louky a borové lesy. Ústí zprava do řeky Msty (povodí Něvy). Hlavními přítoky jsou Jajmlja zprava, Mošňa zleva.\n\nPřevládajícím zdrojem vody jsou sněhové srážky. Průměrný roční průtok vody ve vzdálenosti 34 km od ústí činí 15,6 m³/s. Zamrzá v listopadu až na začátku ledna a rozmrzá v dubnu.\n\nJe splavná pro vodáky. Na řece leží město Krestcy, centrum Kresteckého městského okresu.\n"}
{"id": "276646", "url": "https://cs.wikipedia.org/wiki?curid=276646", "title": "Slovosled anglické věty", "text": "Slovosled anglické věty\n\nSlovosled angličtiny je pevný, jak je obvyklé u analytických jazyků. \n\nAngličtina je jazyk s pevnou stavbou věty. Pořadím větných členů vyjadřuje způsoby - oznamovací nebo tázací.\nZákladní pořadí větných členů v oznamovací větě vyjadřuje zkratkové schéma: \n\nS V O M P T \n\n\n\n\n\n\n\nZpůsob tázací se tvoří změnou pořadí podmětu a přísudku.\n\"Poznámky ke slovosledu:\"\n\nPořadí větných členů v oznamovací větě kladné nebo záporné odpovídá základnímu schématu SVOMPT.\n\nNa začátku věty stojí podmět, který je tvořen zájmenem, podstatným jménem nebo jmennou skupinou (podstatné jméno rozvité přídavným jménem, zájmenem nebo členem), po něm následuje přísudek, tvořený jedním nebo více slovesy, pak může, ale nemusí stát jeden nebo více předmětů, které jsou tvořeny - podobně jako podmět - zájmenem, podstatným jménem nebo jmennou skupinou a zbytek věty.\n\nKladná oznamovací věta:\n\nZáporná oznamovací věta - zápor ve větě slovosled v podstatě nemění, platí pravidla pro tvorbu záporu. Přísudek je v anglické záporné oznamovací větě tvořen pomocným slovesem se slovesnou záporkou a významovým slovesem. Pro větu platí obecné schéma: \n\nS Av+not V O M P T\n\nkde:\n\n\nVěty v tázacím způsobu mají obecně toto pořadí větných členů (dochází k inverzi pomocného slovesa s podmětem):\n\n(Wh) Av S V O M P T\n\nKde:\n\n\n\n\n\n\n\n\nTázací věta zjišťovací\n\nTázací věta věcná\n\nTázací věta na podmět\n\nTázací věta na podmět má schéma slovosledu totožné s oznamovací větou kladnou, v podmětu stojí tázací zájmeno WHO nebo WHAT.\n\nRozkazovací způsob v angličtině představuje jediný případ, kdy věta nemá podmět. Rozkazovací způsob na 2. osobu j.č. i mn.č. se tvoří slovesem v holém infinitivu. Schéma slovosledu je pouze: \n\n(Av) V (O M P T) pro rozkaz na 2. osobu\n\nresp. \n\n(Av) O V (M P T) pro rozkaz na 1. a 3. osobu.\n\nPříklady:\n\nZáporný rozkazovací způsob má před infinitivem pomocné sloveso se záporkou:\n\nPříklady\n\nRozkazovací způsob na osobu první a třetí se tvoří slovesem let, předmětem a významovým slovesem v holém infinitivu:\n\nPříklady:\n\nV záporu:\n\nPříslovečná určení času, místa a způsobu zpravidla mají pevné pořadí a jsou-li ve větě alespoň dvě, nelze jejich pořadí měnit, krom případu, kdy je nutno některé příslovečné určení zdůraznit. Pak může stát na začátku věty.\n\nPokud je třeba příslovečné určení zdůraznit lze jej postavit před podmět: \n\nNejčastěji k tomu odchází u příslovečného určení času, méně u příslovečného určení místa, nejméně často příslovečného určení způsobu.\n\"Příklady:\"\n\n\n\n\nMezi anglická příslovce frekvence patří například: always, ever, never, often, sometimes, usually a všechna další, která odpovídají na otázky \"jak často?\" nebo \"jak dlouho?\". Frekvenční příslovce rozvíjí přísudek, proto stojí přímo před významovým slovesem, u složitější přísudků, tvořených pomocnými slovesy nebo způsobovými (modálními) slovesy a významovým slovesem tedy stojí uvnitř přísudku. \n\nSe složitějším přísudkem:\n\nPřídavná jména se vážou k podstatným jménům, proto stojí vždy před nimi, a za členem bez ohledu na to, kde se podstatná jména ve větě nacházejí.\n\nDále mohou být přídavná jména v podobě přísudku se sponou a v takovém případě je jejich postavení jako v české větě - tedy za slovesem.\nJe-li za sebou více přídavných jmen, jejich pořadí se určuje podle šíře významu.\n"}
{"id": "276650", "url": "https://cs.wikipedia.org/wiki?curid=276650", "title": "Tour de France 2008", "text": "Tour de France 2008\n\nTour de France 2008, v pořadí již 95. ročník nejslavnějšího cyklistického etapového závodu světa – Tour de France, se konal mezi 5. a 27. červencem 2008. Závod započal v bretaňském Brestu a skončil tradičně pod pařížským Vítězným obloukem. Jeho celkovým vítězem se stal španělský cyklista Carlos Sastre. Jediný český reprezentant – Roman Kreuziger – skončil na celkovém třináctém místě; v klasifikaci jezdců do 25 let obsadil konečnou druhou příčku.\n\nTrasa Tour de France 2008 byla dlouhá 3 523 km, skládala se z 21 etap, přičemž poprvé po 42 letech nebyl zařazen úvodní prolog. Tour zavítala pouze do 1 cizí země, a to do Itálie, kam byl rovněž naplánovaný druhý volný den. Celkem 10 měst se vůbec poprvé stalo svědkem startu nebo cíle některé z etap.\n\nPlán kromě zmíněného obsahoval 4 horské cíle (tj. cíl je zároveň vrchařskou prémií), 19 horských prémií 2., 1. a nejvyšší kategorie a celkem 82 km časovky jednotlivců rozdělených do dvou etap.\n\nNejvýraznější změnou pravidel oproti předchozím ročníkům bylo zrušení všech časových bonifikací.\n\nKe startu bylo pozváno 20 profesionálních cyklistických stájí. K 19 stájím, které již na Tour v historii startovaly, v roce 2008 přibyl americký tým Garmin-Chipotle. V 95. ročníku závodu chyběl Astana Team, kterému pořadatelé, i přes velké změny uvnitř týmu, vzhledem k spojitosti s dopingovými skandály let 2006 a 2007 neudělili právo startu. Stalo se tak i přes odpor Mezinárodní cyklistické unie (UCI), která po organizátorech požadovala start všech stájí soutěžících v UCI ProTour 2008, mezi nimiž je i Astana. Alberto Contador proto nemohl obhajovat titul z předchozího ročníku.\n\n\n\n\n"}
{"id": "276662", "url": "https://cs.wikipedia.org/wiki?curid=276662", "title": "Vladimír Polák", "text": "Vladimír Polák\n\nVladimír Polák (* 23. března 1977) je český herec. \n\nV letech 1991–1995 vystudoval ostravskou Janáčkovu konzervatoř pod vedením prof. hlavního oboru Alexandry Gasnárkové, v letech 1993–1995 získal stipendium od Českého literárního fondu. Od roku 1995 je členem činoherního souboru NDM v Ostravě. Působí také jako komik, moderátor, producent. Od 2002 do 2010 byl členem zastupitelstva (za SNK ED) Úřadu městského obvodu Moravská Ostrava a Přívoz, členem komise APOS a členem kulturní komise.\n\nMá za sebou řadu úspěšných divadelních rolí. Hrál také ve filmu (např. \"Císař a tambor\", 1998). Jako mladý herec získal pozornost ve hře \"Romance pro křídlovku\". Získal Cenu Českého divadla 2006 za nejlepší mužskou roli ve hře \"Mein Kampf\", kde hraje Adolfa Hitlera.\n\nVladimír Polák je ženatý a má tři děti. Ve volném čase se věnuje aikidu.\n\n\nPolák na webu NDM\n"}
{"id": "276663", "url": "https://cs.wikipedia.org/wiki?curid=276663", "title": "OpenSSH", "text": "OpenSSH\n\nOpenSSH (OpenBSD Secure Shell) je soubor počítačových programů poskytujících zašifrovaná komunikační sezení, která se používají pomocí ssh protokolu přes počítačovou síť. Je to produkt, zajišťující šifrovaný přístup k shellu operačního systému přes počítačovou síť.\nMá dvě části: ssh klienta (\"Secure Shell Klient\") a ssh server. SSH klient kromě zpřístupnění Shellu umí také vytvářet SSH tunely.\n\nOpenSSH je vyvinutý jako část projektu OpenBSD, který vede Theo de Raadt. OpenSSH se příležitostně zaměňuje s podobně pojmenovaným OpenSSL; nicméně projekty mají různé účely a jsou vyvinuty různými týmy, podobné pojmenování bylo použito pouze z důvodů podobných cílů.\n\nSsh (secure shell) byl původně vytvořen Tatu Ylönenenem jako program, který měl nahradit nezabezpečené klasické unixové remote-utility rlogin, rsh, rcp. Rychle si získal popularitu, \"něco takového\" bylo nutně potřeba, ssh měl otevřenou licenci a jeho použití bylo řádově jednodušší, než třeba ssl telnet. Zřejmě díky úspěchu se původně otevřená licenční politika postupně uzavírala, až se z SSH a především kompletně nové verze protokolu SSH2 stal víceméně komerční produkt, vyvíjený firmou SSH Communications. Naštěstí se ukázalo, že přejít na uzavřený kód z otevřeného, a \"zavřít\" jednou osvobozený program do nějaké té krabice, není tak jednoduché – uživatelé si SSH vzít nenechali. V mateřském náručí OpenBSD vzniklo OpenSSH, volně šiřitelné pod licencí typu BSD (stručně řečeno, s kódem je možno činit vcelku cokoli komerčního, nekomerčního, otevřeného i uzavřeného a publikovat jej dále pod jakoukoli licencí). OpenSSH dnes jasně převládá.\n\nOpenSSH je vyvinut jako součást OpenBSD operačního systému. Spíše než aby zahrnoval změny pro další operační systémy, tak je zahrnuje přímo do OpenSSH a oddělená přenosnost infrastruktury je udržována OpenSSH Portability týmem a \"přenosná vydání\" jsou dělána pravidelně.\nTato infrastruktura je značná částečně, protože na OpenSSH je vyžadováno vykonávat ověřování(legalizaci), schopnost, která má za úkol mnohdy měnit implementace. Tento model je také používaný na jiné OpenBSD projekty, například takové jako OpenNTPD.\n\nOpenSSH souprava zahrnuje následující nástroje:\n\n\nOpenSSH server může ověřit uživatele používáním standardních metod podporovaných ssh protokolem: s heslem; ověřením veřejného klíče, pomocí použití uživatelského klíče; hostitelská založená legalizace, která je bezpečnou verzí rlogin, to znamená, že hostitel věří dobrým vztahům používaných veřejných klíčů; interaktivní klávesnicí, generický putovní- odezvový mechanismus který je často užívaný pro jednoduchou heslovou legalizaci, která ale může také použít silnější ověří jako tokens; a Kerberos/GSSAPI . Server použije opravňovacích původních metod v hostitelském operačním systému; může to zahrnovat používání BSDova opravňovacího systému nebo PAM, který umožňuje další legalizaci skrz metody jako ve stejném čase hesla. Nicméně, příležitostně má průvodní jevy: při používání PAM s OpenSSH musí běžet jako root, jsou typicky požadována správcovská privilegia, aby operovala PAM. Starší verze OpenSSH 3.7 dovolí PAM být vyřazený v run-timu, tím pádem regulérním uživatelům budou fungovat sshd příklady.\n\nOpenSSH zahrnuje schopnost posunout vzdálené TCP porty přes bezpečný tunel. Používá se pro multiplexní přídavné TCP spojení přes jednotlivé ssh spojení, ukrývání spojení a šifrování protokolů, které jsou jinak nezajištěné a pro firewally. X Windows systémový tunel může být vytvořený automaticky, když se používá OpenSSH k připojení na vzdáleného hostitele a další protokoly, jako http a VNC, které mohou být posunuty snadno dopředu.\nNavíc, některé softwary podpůrných firem zahrnují podporu tunelování přes SSH. Tyto zahrnují DistCC, CVS, rsync a fetchmail . Na některých operačních systémech, vzdálené filesystems mohou být připojeny přes SSH, použitím nástrojů jako sshfs, shfs, lufs, a podfuk.\n\nAd hoc SOCKS proxy serveru může být vytvořený použitím OpenSSH. To dovolí víc flexibilního zastupování než je možné s obyčejným zasílatelským portem. Například, použitím jednoduchého příkazu:\n\nA místní SOCKS server je pevně zavedený a poslouchá na \"localhost:1080\" a v popředí všechno cestuje přes \"example.com\" host.\nZačátky s verzí 4.3, OpenSSH realizuje OSI vrstvu 2/3 tun -založený VPN .Je to nejspíše nejvíce flexibilní OpenSSH tunelující schopnost, která dovoluje aplikacím průhledně zpřístupnit vzdálené síťové zdroje bez modifikací snahy použít SOCKS.\n\n\n\n"}
{"id": "276669", "url": "https://cs.wikipedia.org/wiki?curid=276669", "title": "Republikánská stranická shromáždění v Iowě 2008", "text": "Republikánská stranická shromáždění v Iowě 2008\n\nStranická shromáždění Republikánské strany v Iowě v roce 2008 vybírala kandidáta na republikánskou nominaci pro prezidentské volby ve Spojených státech v roce 2008. Volby proběhly 3. ledna, odevzdáno bylo celkem 118 696 platných hlasů a vítězem se stal se ziskem 34,41% hlasů Mike Huckabee. Docílit vítězství v některém z okresů (county) se podařilo ještě Mittu Romneymu a Ronu Paulovi.\n\n<nowiki>*</nowiki> Tom Tancredo již v prosinci stáhl svou kandidaturu a doporučil hlasovat pro Mitta Romneyho.\n\n\n"}
{"id": "276672", "url": "https://cs.wikipedia.org/wiki?curid=276672", "title": "Určení pohlaví", "text": "Určení pohlaví\n\nUrčení pohlaví organismu bývá během vývoje ovlivněno působícími faktory, buď genetickými, nebo jinými. Některé případy určení pohlaví ovšem stále nejsou prozkoumány. V případě genetického určení je většinou rozlišeno pohlaví se stejnými pohlavními chromozomy (samice savců, samci ptáků) a pohlaví s různými pohlavními chromozomy (samci savců, samice ptáků). Toto určení však někdy může být převáženo jinými vlivy, například hormonální nerovnováhou.\n\nVykazují teoretický poměr pohlaví 1:1, odpovídající výsledkům křížení homozygotně recesivního jedince a jedince heterozygotního. Tyto organismy mají pár pohlavních chromozomů, takzvaných heterochromozomů.\n\nTyp Drosophila je typicky savčí typ určení pohlaví. Samice mají dvě kopie stejného pohlavního chromozomu (XX) a nazývají se proto homogametické pohlaví. Samci mají chromozomy různé a nazývají se heterogametické pohlaví (XY). Toto určení pohlaví se vyskytuje u lidí, většiny dalších savců, většiny hmyzích řádů, některých plazů a převážné většiny dvoudomých rostlin.\n\nVývoj samčího pohlaví bývá spuštěn aktivací jednoho, nebo více genů ležících na chromozomu Y – případě lidí jde o gen SRY. V některých případech (\"Drosophila\") jsou ovšem určující dvě kopie X dávající vzniku samice. Pokud nemá organismus dvě stejné kopie pohlavního chromozomu, vyvine se z něj samec. K tomuto typu určení pohlaví se přiřazují i případy, kdy je samčí pohlaví určeno jediným pohlavním chromozom, druhý chybí (XO). Samičí pohlaví je určeno výskytem dvou pohlavních chromozomů (tedy XX). Vyskytuje se u rovnokřídlého hmyzu (\"Orthoptera\") a ploštic (\"Hemiptera\") V některých případech může vzniknout samec druhu vlastnícího chromozom Y i absencí chromozomu Y – a tedy s chromozomy XO. To je ale možné jedině u druhů, kde je pohlaví určeno množstvím chromozomů (dva stejné – samice, jeden jiný, nebo chybějící – samec). V tom případě ale bývá samec neplodný.\n\nTyp abraxas je typicky ptačí typ určení pohlaví. Samci nesou dvě verze stejného chromozomu (ZZ), jsou pohlaví homogametické. Samice jsou pohlaví heterogametické (chromozómy ZW). Je nazváno podle píďalky angreštové (\"Abraxas glossulariata\"). Vyskytuje se u všech ptáků, motýlů, některých ryb, obojživelníků a plazů.\n\nHaplodiploidní určení pohlaví je vzácnější. U některého hmyzu jsou samice diploidní (mají tedy dvě kopie každého chromozomu) a samci haploidní (s jediným chromozomem z každého páru). Samice vznikají z oplozeného vajíčka, samci z neoplozeného. \nTento způsob určení pohlaví pravděpodobně umožnil vznik eusociality u mravenců a včel.\n\n\nLidské pohlaví je určeno přísně pomocí genů na pohlavních chromozomech. V diploidní (tělní) buňce člověka jsou pohlavní chromozomy dva, zdravá žena má dva chromozomy X („XX“), zdravý muž má jeden X a jeden chromozom Y („XY“). Z pozorování chromozomálních aberací (XXY, X0) je zřejmé, že přítomnost (resp. nepřítomnost) chromozomu Y rozhoduje o tom, zda se vyvine muž (resp. žena). Konkrétně je za to zodpovědný gen SRY sídlící na chromozomu Y, který způsobuje vývoj Sertoliho buněk v primitivních mužských pohlavních orgánech.\n\nKdyž SRY není aktivován, rozvíjí se namísto Sertoliho buněk samičí pohlaví a vznikají oocyty a folikulární buňky. Pokud se SRY v těle aktivuje, vznikající Sertoliho buňky začnou uskladňovat glykogen a dělit se, navozují vznik prvních spermatogonií a produkují hormon AMH. Zmíněný hormon způsobuje zakrnění Müllerova vývodu. Vlivem Sertoloho buněk také dochází ke vzniku Leydigových buněk, jejichž produkt testosteron má velký význam pro rozvoj samčího pohlaví.\n\n"}
{"id": "276673", "url": "https://cs.wikipedia.org/wiki?curid=276673", "title": "Heian-kjó", "text": "Heian-kjó\n\nHeian-kjó ( 平安京, doslova \"Město míru a klidu\") byl prvotní název japonského města Kjóto, které bylo hlavním městem Japonska po více než tisíc let od roku 794 až do roku 1868.\n\nCísař Kammu jej nechal založit v roce 794 jako nové hlavní město a přemístil do něj císařský dvůr z nedalekého Nagaoka-kjó na radu svého rádce Wake no Kijomary. Vybudováno bylo podle vzoru Čchang-anu (dnešní Si-an), hlavního města čínské dynastie Tchang. Zůstalo hlavním politickým centrem země až do roku 1185, kdy se moci chopil klan Minamoto a založil šógunát Kamakura. Období japonských dějin mezi roky 794 a 1185 je známé jako období Heian.\n\nMěsto bylo vybudováno na planině uprostřed kotliny obklopené zalesněnými horskými svahy. Kotlinou protékaly řeka Kamo s přítokem Takano a řeka Kacura. Půdorys města tvořil obdélník s 4500 m dlouhou východo-západní stranou a 5200 m dlouhou stranou jiho-severní. V západo-východním směru Heiankjó protínalo devět širokých ulic zvaných \"džó\" očíslovaných od nejsevernější \"Ičidžó\" (První) až po nejjižnější \"Kudžó\" (Devátou). Mezi První a Druhou ulicí stál císařský palác, od něhož se směrem k jihu táhla nejširší (asi 90 m) ulice celého města \"Suzaku ódži\" (Velká cesta Rudého ptačího draka).\n"}
{"id": "276682", "url": "https://cs.wikipedia.org/wiki?curid=276682", "title": "Chor", "text": "Chor\n\nChor nebo také Choro popř. Por (rusky \"Хор\", \"Xоро\" nebo \"Пор\") je řeka v Chabarovském kraji v Rusku. Je 453 km dlouhá. Povodí má rozlohu 24 700 km².\n\nOdtéká ze západního svahu horského hřbetu Sichote Aliň v hluboké dolině. Na dolním toku protéká Dolnoamurskou nížinou. Ústí zprava do řeky Ussuri (povodí Amuru), přičemž nedaleko ústí se rozděluje na ramena.\nHlavními přítoky jsou Mataj, Katen, Kafen, Čerenaj, Čui, Sukpaj, Kabuli.\n\nPřevládajícím zdrojem vody jsou dešťové srážky. V létě dochází k velkým povodním. Průměrný roční průtok vody činí 388 m³/s a maximální přibližně 5000 m³/s. Zamrzá na konci října až v listopadu a rozmrzá na konci dubna až na začátku května.\n\nJe splavná pro vodáky. Až do vzdálenosti 196 km od ústí je rozvinutá místní vodní doprava.\n"}
{"id": "276699", "url": "https://cs.wikipedia.org/wiki?curid=276699", "title": "Adéla Matasová", "text": "Adéla Matasová\n\nAdéla Matasová (* 26. července 1940 v Praze) je česká akademická malířka, sochařka, grafička a multimediální výtvarnice, vysokoškolská profesorka.\nVystudovala Akademii výtvarných umění v Praze v ateliéru monumentální malby u prof. Vladimíra Sychry. Na základě stipendia UNESCO byla v roce 1968 na dvouměsíčním pobytu ve Francii. Od 70. let se začíná intenzivně věnovat práci s papírovou hmotou, ať už v grafice, kresbě a později v reliéfech, prostorových objektech a instalacích. Od roku 1989 soustavně pracuje na instalacích objektů v prostoru. Jejich součástí je vždy zvuk, který si vybírá z prací současných hudebních tvůrců v oblasti minimal artu.\n\nJejí práce byly prezentovány na celé řadě mezinárodních výstav, jmenujme alespoň ART 17 v Basileji (1968),\nCIAE v Chicagu (1987), a v roce 1994 Festival českého umění v New Yorku. V roce 2004 měla samostatnou výstavu v Muzeu moderního umění v Denveru, USA.\n\nV letech 1990–2003 zastávala místo profesorky v ateliéru alternativních technik na Vysoké škole uměleckoprůmyslové v Praze. V roce 2000 přijala místo hostující profesorky v Oddělení umění na University of Colorado, Boulder, USA. V období 2004–2005 působila jako prorektorka pro uměleckou činnost na Literární akademii, soukromé vysoké školy Josefa Škvoreckého. Je členkou spolku Umělecká beseda. Žije a pracuje v Praze.\n\n\n\n"}
{"id": "276700", "url": "https://cs.wikipedia.org/wiki?curid=276700", "title": "Possum", "text": "Possum\n\nPossum je český název pro několik rodů vačnatců z různých čeledí:\n\n\n\n"}
{"id": "276711", "url": "https://cs.wikipedia.org/wiki?curid=276711", "title": "Pobočný koncentrační tábor Brno", "text": "Pobočný koncentrační tábor Brno\n\nPobočný koncentrační tábor Brno byl jedním z pobočných táborů nacistického koncentračního a vyhlazovacího tábora Auschwitz - Birkenau. Byl založen v říjnu 1943 v Brně za účelem dokončení výstavby Technické Akademie SS a Policie. V této budově dnes sídlí Biskupské gymnázium Brno.\n\nDokument potvrzující přesné datum založení tábora se nedochoval. Nejstarší oficiální zmínka o existenci tábora pochází z 2. prosince 1943. V tento den oznámil SS-Hauptsturmführer Heinrich Schwarz strážním oddílům SS v Osvětimi, že se na základě rozkazu č. 53/34 ze dne 22. listopadu 1943 stal velitelem koncentračního tábora Auschwitz III-Monowitz, pod jehož působnost spadal i tábor Brünn . Datum založení tábora je však známé z výpovědí bývalých vězňů. Osoby, určené k transportu do Brna byly koncem září 1943 přemístěny na karanténní blok č. 8 v táboře Auschwitz I.. 30. září vybraní vězni podstoupili koupel a desinfekci, dostali jídlo na cestu, nové oblečení a boty. Následujícího dne v brzkých ranních hodinách byli pod přísným dohledem převedeni na nádraží v Osvětimi a naloženi do 5 krytých nákladních vozů. Do Brna přijeli brzo ráno 2. října 1943. Do budovy budoucího tábora byli převezeni v krytých nákladních autech . Jednalo se o tehdy ještě nedokončenou budovu na rohu ulic Schillergasse (dnes Barvičova) a Unterm Wasserbehälter (dnes Kaplanova).\n\nNa pozice strážců byli přiděleni příslušníci německé policie z Brna. Pouze velitelé tábora byli vybíráni ze strážních oddílů SS z KL Auschwitz.\n\nVeliteli tábora byli :\n\nVětšina z nich byli Poláci, byl zde však i menší počet německých vězňů, kteří byli určeni především pro vyšší funkce v vězeňské samosprávě. Češi do tábora nesměli, kvůli obavě, že by mohli navázat nelegální kontakt se svojí rodinou nebo českými civilními pracovníky (z tábora byl např. odeslán Władysław Kurowski neboť pocházel z Jablunkova) .\n\nFunkce ve vězeňské samosprávě :\n\nLagerältester:\n\nKápové (všechno němečtí vězni):\n\nPísař:\n\nLékař:\n\nZdravotník:\n\nV transportu z 2. října 1943 přijelo z Osvětimi do Brna 251 vězňů.\n\nPo dvou měsících od založení tábora bylo zpět do Osvětimi převezeno 100 osob. Převážně šlo o nemocné a zesláblé. Tento transport přijel do Osvětimi 1. prosince 1943 a byl obratem poslán do pobočného tábora v Jawiszowicích . Do 22. února 1944 bylo z brněnského tábora odvezeno ještě dalších 5 osob .\n\n1. května 1944 následoval transport 118 vězňů do tábora Auschwitz III-Monowitz .\n\n12. ledna 1945 bylo v KL Buchenwald přijato 12 vězňů z Brna .\n\nMezi květnem 1944 a lednem 1945 muselo být do tábora přivezeno dalších 20 vězňů, protože početní stav k 17. lednu 1945 byl 36 osob .\n\nTerén okolo budovy byl obehnán vysokým dřevěným plotem s několika řadami ostnatého drátu na jeho vrcholu. Z vnější strany plotu byly po 50 metrech umístěny dřevěné strážní věže . Vězňové byli ubytováni přímo v budově, v druhém patře, kde se nacházelo několik již dříve dokončených místností. Okna byla zabezpečena mřížemi. Uprostřed chodby byla jedna místnost vyčleněna dozorcům a jedna vězeňským funkcionářům. Na stejném patře byla také koupelna se sprchami a dvě umývárny.\nObytné místnosti byly vybaveny kovovými lůžky se seníky.\n\nV táboře nebyla kuchyně ani sklady s potravinami, a proto bylo jídlo dováženo z vězení na Špilberku. Vězni jej dostávali 3× denně. Ráno pouze trochu kávy, v poledne asi litr řídké polévky, večer znovu káva a kousek chleba s margarínem. V neděli dostávali navíc půl litru černé kávy a kousek koňské klobásy. Na rozdíl od tábora v Osvětimi, měli v Brně vězni zakázáno přijímat korespondenci a tím pádem i balíčky s potravinami. To způsobilo rychlé šíření hladu. Jídlo navíc tak mohli získat pouze od špilberských vězňů, kteří také pracovali na výstavbě Akademie, nebo od českých civilních pracovníků .\n\nNa začátku ledna 1944 dostal táborový lékař dr. Czesław Jaworski příkaz zřídit v táboře ambulanci. Část místnosti, v níž bydlel spolu se zdravotníkem Eugeniuszem Niedojadłem, byla oddělena rozvěšenou látkou z rozpáraných seníků a bylo v ní umístěno 10 lůžek. Z tábora v Osvětimi jim byly zaslány nejpotřebnější léky. Ambulance byla určena pouze pro léčbu lehčích onemocnění, těžší případy měly být posílány do nemocnice v Brně. Tato nemocnice však nechtěla vězně na delší dobu přijímat, neboť byly obavy z pokusů o útěk. Proto byla většina pacientů posílána do vězeňské nemocnice na Špilberku. Po odjezdu Jaworského a Niedojadła do Monowic se o nemocné vězně staral již pouze zdravotník – Franz Rieger (původním povoláním kadeřník) .\n\nJiž během prvního dne pobytu v táboře byli vězňové rozděleni do odborných pracovních oddílů podle své specializace – tesaři, stolaři, zedníci, sklenáři, zámečníci, malíři, elektrikáři, obkladači a parketáři. Ostatní, kteří neovládali žádnou z uvedených specializací, byli přiřazeni jako nekvalifikované pracovní síly. Pracovali především na urovnávání terénu v okolí budovy, stavění příjezdové cesty a kanalizačních výkopech. Tyto práce patřily k nejhorším, neboť vězni při nich byli neustále vystaveni rozmarům počasí a dohlížejících kápů. Měli také minimální šanci získat navíc potraviny, neboť vůbec nebyli ve styku s českými civilními pracovníky, od kterých je mohli získat.\n\nByla rovněž zřízena kovárna, která sloužila k opravě používaného nářadí. Nejprve byla venku, přímo před budovou, později došlo k jejímu přemístění do jedné z místností v přízemí (pracovali zde mj. Jan Hyla a Maciej Wójcik).\n\nNa práce uvnitř budovy dohlížely české firmy, které sem posílaly své civilní pracovníky.\n\nV budově byly založeny také dvě laboratoře. Fyzická laboratoř byla po nějaký čas připravována několika vězni, ale práce v ní měly být zahájeny teprve po nainstalování vody.\nV chemické laboratoři pracovali z vězňů Eugeniusz Niedojadło a Tadeusz Kościelniak. Vedoucím laboratoře byl Hauptmann Köhler. Byly zde prováděny výzkumy spojené s výrobou zbraní (mj. torpéd ), syntetickými palivy a výbušninami.\n\nNa jaře 1944 byl na dobu 3 měsíců vyčleněn pracovní oddíl čítající asi 20 osob, které měli pracovat na farmě Einhorn, vzdálené několik desítek kilometrů od Brna. Vězni tam byli dopravováni nákladním automobilem a pracovali při výstavbě hospodářských stavení a opravě zemědělského nářadí. Vorarbeiterem tohoto oddílu byl Stanisław Piasecki.\n\nV táboře vznikla také malá dílna na výrobu rádií, v níž pracoval radiotechnik Władysław Sikora. Díky jejich zkoušení mohl získávat cenné informace zvenčí, které pak sděloval svým přátelům v táboře.\n\nVelitel tábora Walter nutil vězně k výrobě různých hraček, bot, obrázků atd. Tyto předměty pak v Brně prodával. Obrazy mu maloval vězeň Bogdan Majcherek, boty šil Antoni Abramowicz .\n\nI přes přísný zákaz jakéhokoliv kontaktu vězňů s civilními pracovníky k těmto stykům docházelo. Vedoucí a pracovníci českých firem, které byly najaty na výstavbu Akademie, přinášeli často vězňům zvenčí potraviny, neboť věděli o jejich situaci. O své jídlo se s polskými vězni dělili také čeští vězni ze Špilberku.\n\nZ konkrétních osob nejčastěji vězňové vzpomínali na inženýra Kavana (jeho žena byla Polka) a malíře Horáka. Oba dva často přinášeli potraviny a zprostředkovávali nelegální korespondenci. Horák také nosil vězňům české knihy a noviny.\n\nPo odjezdu výše zmiňovaného druhého transportu zůstalo v Brně již pouze 36 osob. Mezi jejich hlavní pracovní činnost patřila výroba plechových beden pro transport munice a opancéřování pro raketové střely. Vězni byli přemístěni z budovy Akademie do dřevěného baráku, který se nacházel na území tábora. Bydleli tam ve 2 pokojích, třetí pokoj patřil veliteli tábora Walterovi. V budově byla také koupelna, záchod a ústřední topení. V té době se také výrazně zlepšila kvalita jídla, které vězni dostávali přímo z kuchyně určené pro pracovníky Akademie.\nEvakuace byla zahájena v polovině dubna 1945. Demontovaná zařízení, stroje, vybavení laboratoří a zbraně byly naloženy do 20 nákladních vagónů. V dalších 3 vagónech byli evakuováni pracovníci Akademie, dozorci a vězňové. Vlak jel několik dní po trase přes Linec, Salzburg a 28. dubna 1945 dorazil do Traunstein v Horním Bavorsku. Po cestě se musel vlak mnohokrát zastavovat kvůli spojeneckým náletům. Během cesty zahynul Bolesław Olszewski (zasažen vysokým napětím při plnění parní lokomotivy vodou). Náklad vlaku byl uskladněn v továrně u vesnice Bergen. V provizorních podmínkách zde byli ubytováni také vězni. Ti byli nakonec osvobozeni americkými vojáky dne 3. května 1945.\n\n\n"}
{"id": "276712", "url": "https://cs.wikipedia.org/wiki?curid=276712", "title": "Dorothy Crowfoot Hodgkin", "text": "Dorothy Crowfoot Hodgkin\n\nDorothy Mary Crowfoot Hodgkin (12. května 1910, Káhira, Egypt – 29. července 1994) je nositelka Nobelovy ceny v oboru chemie za rok 1964.\n\nByla průkopnicí postupů rentgenové krystalografie, metody používané ke stanovení trojrozměrných struktur biomolekul. Mezi její nejvýznamnější objevy patří určení struktury penicilinu a vitaminu B12, za které byla odměněna Nobelovou cenou za chemii. V roce 1969, po 35 letech práce a pěti letech po získání Nobelovy ceny za chemii dokázala Hodgkinová dekódovat strukturu inzulínu. Je považována za nejpřednější vědkyni v oblasti rentgenového krystalografického výzkumu přírodních molekul. Vedle svých mimořádných vědeckých schopností byla nezávislou a velmi hlasitou a zanícenou aktivistkou v oblasti sociální nerovnosti a míru.\n\nDorothy Crowfootová se narodila 12. května 1910 v Káhiře, kde její otec John Winter Crowfoot pracoval v Egyptské vzdělávací službě (anglicky \"Egyptian Education Service\"). Krátce na to se přestěhoval do Súdánu, kde se později stal ředitelem pro vzdělávání a památky; Dorothy navštívila Súdán jako děvče roku 1923 a našla v této zemi velké zalíbení. Po ukončení služby v Súdánu v roce 1926 otec věnoval většinu svého času archeologii, byl několik let ředitelem Britské školy archeologie v Jeruzalému (\"British School of Archaeology in Jerusalem\") a vedl vykopávky na hoře Ofel, u Jeraše, Bosry a Samaří.\n\nJejí matka Grace Mary Crowfootová, rozená Hoodová (Hood) se aktivně zapojila do otcovy práce a stala se odbornicí na rané tkalcovství. Byla také velice dobrou botaničkou a kreslila ve volném čase ilustrace pro oficiální súdánský rostlinopis (\"Flora of the Sudan\"). Dorothy Crowfootová strávila dobu po dokončení školy a před nástupem na univerzitu s rodiči na vykopávkách u Jeraše zakreslováním mozaikových chodníků a bylo to pro ní takové potěšení, že uvažovala o změně oboru z chemie na archeologii.\n\nZájem o chemii a o krystaly se v ní probudil v 10 letech a povzbuzoval jej dr. A. F. Joseph, přítel rodičů ze Súdánu, který jí dal chemikálie a pomáhal jí během jejího tamního pobytu s rozborem ilmenitu. Většinu dětství strávila u své sestry v Geldestonu v Norfolku, kde chodila od r. 1921 do r. 1928 do školy Johna Lemana (\"Sir John Leman School\") v Beccles. Společně s další dívkou Norou Puseyovou (\"Norah Pusey\") se směla Dorothy připojit k chlapcům na hodiny chemie s učitelkou slečnou Deeleyovou; ke konci své školní docházky se rozhodla studovat chemii a případně biochemii na univerzitě.\n\nOdešla do Oxfordu na Somervilleovu kolej (Somerville College), kde působila v letech 1928 až 1932 a stala se velkou stoupenkyní Margery Fryové, pozdější ředitelky koleje (\"Principal of the College\"). Kratší čas během 1. ročníku kombinovala archeologii a chemii při analýzách skleněných mozaik z Jerašu s E. G. J. Hartleyem. Absolvovala samostatný kurs krystalografie a rozhodla se v souladu s naléhavým doporučením svého školního patrona (\"tutor\") F. M. Brewera zkoumat rentgenové záření v krystalografii. Tím zahájila II. část chemických studií ve spolupráci s H. M. Powellem jako jeho první studentský výzkumník (\"research student\") zabývající se daikylovými halidy thalia (thallium dialkyl halides) po letní stáži v laboratoři profesora Victora Goldschmidta v Heidelbergu.\n\nZ Oxfordu přešla do Cambridge pracovat s J. D. Bernalem po šťastném náhodném setkání dr. A. F. Josepha a profesora Lowryho. Dorothy Crowfootová bylo tímto nápadem nadšená. Vyslechla si Bernalovy přednášky o kovech v Oxfordu a obrátila v jejich důsledku svůj zájem nečekaně na kovy; skutečnost, že v roce 1932 se vrátil ke sterolům, stanovil i její směr. V Cambridgi strávila dva šťastné roky s mnoha přátelstvími a bádáním nad mnoha problémy. Finančně ji zabezpečila jednak její teta Dorothy Hoodová, která platila pobyt na koleji a jednak 75 liber školného od Somervillu. Roku 1933 jí Somerville dal výzkumné stipendium na další rok v Cambridgi a druhý v Oxfordu. Do Somervillu v Oxfordu se vrátila v roce 1934 a od této doby tu s několika krátkými přestávkami už zůstala.\n\nVětšinu svého pracovního života byla přírodovědnou asistentkou (\"Official Fellow and Tutor in Natural Science\") na Somervillu s odpovědností hlavně za výuku chemie pro ženské koleje. Roku 1946 se stala univerzitní přednášející a demonstrátorkou (\"University lecturer and demonstrator\"), s univerzitní odpovědností za rentgenovou krystalografii (\"University Reader in X-ray Crystallography\") od roku 1956 wolfsonskou výzkumnou profesorkou Královské společnosti (\"Wolfson Research Professor of the Royal Society\") od r. 1960. Nejprve pracovala v Odboru mineralogie a krystalografie, kde byl profesorem H. L. Bowman. V roce 1944 se odbor rozdělil a Dr. Crowfootová pokračovala v oddělení chemické krystalografie s H. M. Powellem pod profesorem C. N. Hinshelwoodem.\n\nPo svém návratu do Oxfordu v roce 1964 zahájila s pomocí Sira Roberta Robinsona sbírku peněz na rentgenový přístroj. Později přijala velkou podporu výzkumu od Rockefellerovy a Nuffieldovy nadace (\"Rockefeller and Nuffield Foundations\"). Navázala na bádání z Cambridge s Bernalem o sterolech a jiných biologicky zajímavých molekulách včetně insulinu, zpočátku jenom s jedním, dvěma aspiranty (\"research student\"). Sídlili až do roku 1958 v rozptýlených místnostech Univerzitního muzea. Jejich výzkum penicilinu začal roku 1942 za války a vitamínu B12 v r. 1948. Její výzkumná skupina zvolna rostla a vždy byla poněkud uvolněnou organizací studentů a hostů z různých univerzit, která se zabývala v zásadě rentgenovou analýzou přírodních látek.\n\nDorothy Hodgkinová se v roce 1946 účastnila na shromážděních, která vedla k založení Mezinárodní krystalografické unie (International Union of Crystallography) a navštívila za vědeckým účelem mnoho zemí včetně Číny, USA a SSSR. Byla zvolena členem Královské společnosti (Fellow of the Royal Society) roku 1947, zahraniční členkou Královské nizozemské akademie věd (1956) a Americké akademie umění a věd (Boston, 1958).\n\nRoku 1937 se provdala za Thomase Hodgkina z rodu historiků, jehož hlavním oborem byly dějiny a politika Afriky a arabského světa a který je nyní ředitelem Ústavu afrických studií na Ghanské univerzitě (Institute of African Studies, University of Ghana), kde strávila také část svého pracovního života. Mají tři děti a tři vnoučata. Starší syn je matematikem a učí na Alžírské univerzitě (University of Algiers), stálým působištěm je nová Warwická univerzita (University of Warwick). Dcera je učitelkou historie na dívčí střední škole v Zambii. Mladší syn byl rok v Indii před nástupem na univerzitu v Newcastlu ke studia botaniky případně zemědělství. V současnosti tedy jsou poněkud rozprášenou rodinou.\n\nDorothy Crowfootová-Hodgkinová zemřela 29. července 1994.\n\nZ Nobel Lectures, Chemistry 1963-1970, Elsevier Publishing Company, Amsterdam, 1972\nTato (auto)biografie byla prvně vydána v knize řady Les Prix Nobel. Později po redakci v Nobel Lectures. Citace musí uvádět pramen jako zde.\n\n"}
{"id": "276716", "url": "https://cs.wikipedia.org/wiki?curid=276716", "title": "Fiona Apple", "text": "Fiona Apple\n\nFiona Apple (* 13. září 1977, Manhattan, New York, USA), celým jménem Fiona Apple Maggart, je americká zpěvačka, hudebnice a autorka písní. Od dětství navštěvovala hodiny klavíru. Ve dvanácti letech byla znásilněna. Aby překonala toto trauma z dětství začala psát písně a chodit na psychoterapii. Je známá svým charakteristickým zabarvením hlasu a poetickými texty.\n\nUž její debutová deska \"Tidal\" byla úspěšná – prodalo se jí více než tři miliony kusů a stala se tak trojnásobně platinovou. V roce 1997 získala cenu MTV Video Music Award v kategorii Nejlepší začínající umělec. \n\nCelý název jejího druhého alba zní: \"When the Pawn Hits the Conflicts He Thinks Like a King / What He Knows Throws the Blows When He Goes to the Fight / And He'll Win the Whole Thing 'Fore He Enters the Ring / There's No Body To Batter When Your Mind is Your Might / So When You Go Solo, You Hold Your Own Hand / And Remember That Depth is the Greatest of Heights / And If You Know Where You Stand, Then You Know Where to Land / And If You Fall It Won't Matter, Cuz You'll Know That You're Right.\" Tato básen, kterou Fiona napsala, když si přečetla nepříznivou kritiku na svou první desku \"Tidal\", je zapsaná v Guinessově knize rekordů jako nejdelší název alba, které bodovalo v americkém albovém žebříčku. Album je o něco více experimentálnější než bylo to předchozí, texty jsou plné starých a neobvyklých výrazů, což snižuje jejich srozumitelnost. Navzdory tomu, že kritiky i reakce posluchačů byly víceméně příznivé, komerčnímu úspěchu prvního alba se druhé album rozhodně nevyrovnalo. Videoklipy k singlům \"Fast as You Can\", \"Paper Bag\" a \"Limp\" natočil její tehdejší partner režisér Paul Thomas Anderson.\n\nTéměř hotovou desku \"Extraordinary Machine\" odmítla firma Sony BMG vydat, protože ji pokládala za komerčně neúspěšnou. Postupně však několik písní proniklo na internet a dokonce do lokálních rádií. Skalní fanouškové odpověděli kampaní „Free Fiona”, kdy se snažili dotlačit firmu Sony BMG k vydání této desky. Dopadlo to tak, že v srpnu 2005 album skutečně vyšlo. Fiona se ale mezi tím rozhodla, že ho celé přepracuje. Deska se setkala s převážně příznivou reakcí fanoušků i kritiky.\n\n"}
{"id": "276717", "url": "https://cs.wikipedia.org/wiki?curid=276717", "title": "Synchronizace", "text": "Synchronizace\n\nSynchronizace (česky sladění) je proces, jímž se více prvků v nějakém systému přivádí k organizovanému chodu nebo shodnému stavu. Synchronizace se používá tam, kde by neorganizovaná činnost elementů nebo jejich odlišné vlastnosti byly na závadu. O elementech, jež vykazují stav, který odpovídá výsledku synchronizace, říkáme, že jsou \"sesynchronizovány\" (\"sladěny\"). Pakliže se synchronizací dosahuje souhlasný stav, její výsledek je možno označit jako \"konzistenci\".\n\nSynchronizaci se uplatňuje v konstrukci strojních součástí, v telekomunikacích, v programování, ve správě datových center, ale i při organizaci jiných činností nebo dějů.\n\nSynchronizací se nazývá proces, kterým se vyrovnávají rychlosti ozubených kol (hřídelí) v synchronizované převodovce, než do sebe tato kola zapadnou; v převodovce jsou k tomuto účelu zřízeny tzv. synchronizační spojky. Synchronizovaná převodovka umožňuje řidiči vozidla s manuální převodovkou řadit na jedno sešlápnutí spojky a bez tzv. meziplynů. Synchronizace probíhá v době, kdy řidič vyvíjí tlak na řadicí páku — než se tato (při správné obsluze) dostane do polohy odpovídající některému převodovému stupni.\n\nV telekomunikacích se synchronizací nazývá proces v číslicových (digitálních) přenosech, kterým se zorientuje přijímač — zjistí, ve kterých časech navzorkované napěťové úrovně má přiřazovat kterým bitům v rámcích.\n\nDigitální přenosové systémy lze hrubě rozdělit na ty, ve kterých se přenosové pásmo využívá trvale, a na ty, které se uvádějí do činnosti teprve v případě požadavku na přenos informace. První jmenovaná skupina je charakteristická tím, že stav sesynchronizování udržuje trvale, pro druhou je příznačné provádění synchronizace před přenosem každého rámce (předpokládá se, že do dokončení jeho přenosu ke ztrátě sesynchronizovaného stavu nedojde). Přenosové systémy prvního druhu synchronizaci hlídají prostřednictvím tzv. poplachových bitů, kdy v daných časových okamžicích musí přijít pevně daný bit, technologie druhého druhu sesynchronizování dosahují tzv. preambulí — pevně danou sekvencí bitů, jež tvoří úvodní část rámce. Za první skupinu, která je běžnější v telefonních sítích a při fixním počtu uzlů, lze jmenovat technologii PCM 30/32, známým zástupcem druhé skupiny, dominující datovým sítím, je Ethernet.\n\nV informatice má synchronizace nejméně dva zcela odlišné významy — synchronizace dat má za úkol dbát o to, aby v nějaké množině úložišť byla udržována stejná data, resp. aby tato úložiště byla svým obsahem aktuální, synchronizace entit zpracovávajících data (procesů nebo vláken) zajišťuje, že mezi jednotlivými operacemi, jež tyto entity vykonávají, nedojde k souběhu (např. se mezi první a druhou stránkou jednoho dokumentu nevytiskne jiný dokument).\n\nPři fotografování je žádoucí závěrku fotoaparátu a blesku provozovat synchronně. Používá se k tomu tzv. synchronizátor.\n\nSynchronizace nachází uplatnění také v případě použití síly. Jednotka rychlého nasazení provádějící infiltraci ve stejný čas tento vpád provádí synchronně. Podobně členové přepadové vojenské jednotky útočí všichni společně — na společné činnosti se domlouvají, synchronizují se v ní.\n\nO synchronizaci lze hovořit též v případě, kdy vojenský oddíl pochoduje jednotným krokem.\n\nV politice můžeme termín synchronizace upotřebit k identifikaci principu dosahování názorové shody. Když politici zastupující jeden politický subjekt (kupř. politickou stranu nebo stát) navenek prezentují shodná stanoviska, lze konstatovat, že jsou (dobře) sesynchronizováni.\n\nPro korektní popis pohybu, resp. určování času v dané vztažné soustavě, je nutné mít v jednotlivých místech měření synchronizované hodiny, tedy hodiny ukazující shodný čas. Zdánlivě jednoduchý problém se komplikuje pro velmi přesná měření při uvážení důsledků teorie relativity, zejména relativnosti současnosti a dilatace času. Pro jednoduché zajištění současnosti je nutná i soumístnost, ale při přenosu hodin synchronizovaných na jednom místě v prostoru na daná místa měření se nelze ubránit jistým zrychlením, a tedy změně rychlosti chodu hodin. Řešení však nabízí postulát konstantní rychlosti světla: Hodiny je třeba nejprve rozmístit, a poté synchronizovat světelnými (rádiovými apod.) signály. Gravitační dilatace času se pak zohledňuje výpočtem.\n\n"}
{"id": "276721", "url": "https://cs.wikipedia.org/wiki?curid=276721", "title": "Vilém Slavata z Chlumu a Košumberka", "text": "Vilém Slavata z Chlumu a Košumberka\n\nVilém Slavata z Chlumu a Košumberka (1. prosince 1572 Čestín – 19. ledna 1652 Vídeň) byl český šlechtic z rodu Slavatů a spisovatel. Podporoval katolickou církev a to mu vyneslo titul karlštejnského purkrabího a českého královského místodržícího. V roce 1618 byl spolu s Jaroslavem Bořitou z Martinic vyhozen z Pražského hradu při třetí pražské defenestraci. Do roku 1621 pobýval v Pasově a poté se navrátil zpět do Českého království, od tohoto roku směl také používat titul říšského hraběte. Získal úřad nejvyššího zemského komorníka, později nejvyššího hofmistra a od roku 1628 až do konce života byl nejvyšším kancléřem. Byl odpůrce poněmčování Českých zemí během třicetileté války. Na konci svého života sepsal knihu pamětí \"Historické spisování\", čítající čtrnáct svazků.\n\nVilém Slavata se narodil jako syn Adama Slavaty a Doroty z Kurcpachu. Adam Slavata se hlásil k Jednotě bratrské a v této době pobýval na zámku Čestín Kostel, kvůli jehož přestavbám se mezi lety 1580–1582 dostal do tíživé finanční situace a musel prodat své panství Chlum, později ale musel prodat i Čestín Kostel a zemřel roku 1616 v Kutné Hoře. Vilém měl čtyři bratry, tři od matky Doroty, tj. Diviše, Michala a Jáchyma, a od druhé Adamovy manželky Sibilly ještě jednoho, Adama.\n\nVilém byl vychováván nejprve u své katolické báby Alžběty Slavatové z Hradce a později u svého strýce Jindřicha na Košumberku u Skutče českými bratry. Dojmy z mládí nedovedli vykořenit jeho bratrští učitelé na Košumberku, Chroustovicích a Čestíně Kostele. Jeho příbuzenství s rodem Hradeckým bylo příčinou, že na jeho náklady byl poslán roku 1592 na cesty do Vlach, navštívil Benátky, Padovu, Florencii, Sienu, Řím, Neapol, Sicílii, Maltu a hojně tu sbíral nových vědomostí. Později se dostal do Hradce, kde v roce 1597 definitivně pod jezuitským vlivem přestoupil k římským katolíkům, v horlivosti se potom vyrovnal i starokatolickým rodům. Tehdejší protireformační směr, jemuž byl Vilém volným nástrojem, jeho nadání a obratnost ho vynesly znenáhla a vysoko. Aby ušel výčitkám pro odstoupení od bratrství, vydal se roku 1597 na cesty do Německa, Dánska, Holandska, Anglie, Skotska, Francie a Španělska, z nichž se vrátil roku 1600.\n\nCísař Rudolf II. ho přizval ke dvoru, kde jej jmenoval svým komořím a pak dvorským maršálkem. Dne 13. ledna 1602 oženil se s dcerou Kateřiny z Montfortu (1556–1631) a Adama II. z Hradce (1549–1596) Lucií Otilií (1582–1633), sestrou posledního pána z Hradce Jáchyma Oldřicha z Hradce (1579–1604), čímž později získal bohaté panství Jindřichův Hradec. S paní Lucií Otilií měl Vilém tři syny, Adama Pavla, Jáchyma Oldřicha a mentálně zaostalého Františka Víta. Českým zemím přál vždy to nejlepší a byl přesvědčen, že jedině Habsburkové dokáží oživit zlaté časy Českého království, a proto také podporoval jejich nástupnictví.\n\nMezi lety 1604–1611 byl karlštejnským purkrabím. Roku 1608 byl vyslán na Moravu, aby Moravany naklonil císaři Rudolfovi, což však nedokázal. V roce 1609 se Vilém Slavata spolu se Zdeňkem z Lobkovic a Jaroslavem Bořitou z Martinic postavil za Rudolfa II. a odmítl podepsat Rudolfův majestát. Protože svým jednáním nepokrytě dával najevo, že pokládá majestát za neplatný, popudil si proti sobě stranu podobojí. V záměry arcivévody Leopolda a v účel vpádu pasovského byl zasvěcen, nicméně při tehdejší rozhořčenosti jednal tak opatrně, že mu nemohli viny dokázat a nálezem zemského soudu byl shledán v poctivosti.\n\nPři obnovení úřadů zemských r. 1611 stal se dvorským sudím, od roku 1612 byl prezidentem komory a roku 1615 se stal nejvyšším sudím zemským. O volení Ferdinanda arciknížete na krále českého se staral horlivě, ač ani on budoucímu císaři nebyl dosti rozhodný. V roce 1617, ještě za vlády krále Matyáše, prosazoval a prosadil volbu Ferdinanda Štýrského (poté císař Ferdinand II.). Když pak císař s králem odjel do Vídně, Vilém zůstal v Praze jako královský místodržící.\n\nMezitím se ale v domě Albrechta Jana Smiřického v předvečer 23. května 1618 domlouvají čeští stavové na provedení druhé pražské defenestrace. Den nato je tento čin proveden a jsou vyhozeni pánové Jaroslav Bořita z Martinic a Vilém Slavata s písařem Filipem Fabriciem. Nikdo nebyl zabit, nicméně Vilém Slavata si těžce poranil hlavu a po záchraně služebnictvem paní Polyxeny z Lobkovic pobýval v jejím domě jako vězeň. Bavil se tu četbou a spisováním svých pamětí z let 1608–1618, k nimž si býval na místě a hojně dělal poznámky, a také odsud tajně informoval o událostech vídeňský dvůr. Později byl donucen stavům dát revers, že se jim nebude mstít (zrušen císařem 10. září 1620). V roce 1619 mu bylo dovoleno odjet na léčení do Teplic. Poté odjel z Čech do Pasova pod ochranná křídla Ferdinanda II. k arcivévodovi Leopoldovi.\n\nV letech během Vilémova exilu bylo Hradecké panství spravováno Michalem Slavatou, bratrem Viléma, ale ten opustil katolickou stranu a přidal se k rebelujícím českým stavům. Po bitvě na Bílé hoře byl Hradec ušetřen císařského trestu, hlavně kvůli dobrému jménu slavatovskému, oblíbenému na císařském dvoře. V roce 1621 byl Vilém povýšen do hraběcího stavu a směl používat titul říšského hraběte. V této době také přijímá do svého erbu erb pánů z Hradce a v roce 1622 se vrací zpět do Čech. Dne 26. února 1623 podal své dobré zdání přímo císaři, ve kterém radil k vyvrácení staré stavovské ústavy v Čechách. Byl tedy z Čechův jediným, jenž radil k nejkrutějším trestům.\n\nPostupně také získává tituly: 7. září 1622 tajného rady, roku 1623 nejvyššího komorníka Českého království. Dne 7. srpna 1625 povoleno mu samému třetímu, aby na sněmech sedal přede všemi úředníky hned po knížatech, dne 16. prosince 1627 byl jeho rodu propůjčen úřad dědičného číšnictví, stal se nejvyšším hofmistrem, roku 1628 po smrti Zdeňka z Lobkovic nejvyšším kancléřem. Také obdržel všechny bývalé výsady rodu Rožmberského a Hradeckého, takže se mohl psát jako vladař domu. Později také získal titul palatina s rozsáhlými pravomocemi. A konečně byl roku 1630 pasován na rytíře Řádu zlatého rouna od španělského krále Filipa IV.\n\nV době, kdy se mnoho prokatolických šlechticů snažilo získat zkonfiskovaný majetek po popravených 27 českých pánech, se Slavata neobohacoval. Pouze dne 12. září 1622 mu císař povolil 50 000 kop náhrady za škody v letech 1618–1621 vzaté, k tomu připůjčil 50 000 kop a obdržel zápis na plat na Zbirově, Točníce a Králově Dvoře. Dále připůjčil 200 000 zlatých v dlouhé minci a obdržel (24. duben 1623) zápis na mělnické panství. Z konfiskovaných statků koupil jediný (1623), Košumberk, aby jej rodu zachoval, a sousední statek Domanice, a to ve vyšší taxe, a ještě roku 1641 odumřelý statek Červenou Lhotu.\n\nRoku 1633 mu zemřela manželka a Vilém se už neoženil. Po smrti Ferdinanda II. se přestěhoval z Prahy do Vídně, kde se dělil o práce v kanceláři s Jiřím Adamem z Martinic, dosavadním kancléřem královým. Jeho politické působení od té doby ochabovalo, za to se oddal mysticismu, dav se šáliti sprostým dobrodruhem Gladichem. Zde dopsal své rozsáhlé \"Paměti\", které částečně reagovaly na Thurnovy paměti, kterými se hrabě Thurn snažil ospravedlnit svoje postavení během pražské defenestrace. Zemřel v jezuitské koleji ve Vídni 11. ledna 1652. Pochován byl v Jindřichově Hradci v jezuitské kapli sv. Máří Magdalény.\n\nI přesto, že v roce 1645 byl Hradec těžce poškozen pluky pod vedením Lennarta Torstensona, tak se dokázal velmi rychle po skončení třicetileté války zotavit do původního stavu, hlavně kvůli péči Viléma.\n\n\n\n\n"}
{"id": "276724", "url": "https://cs.wikipedia.org/wiki?curid=276724", "title": "Růžena Jesenská", "text": "Růžena Jesenská\n\nRůžena Jesenská (17. června 1863 Smíchov – 14. července 1940 Praha) byla česká učitelka, básnířka a spisovatelka.\n\nNarodila se v měšťanské rodině jako nejstarší z pěti dětí majitele realit a nedostudovaného právníka Jana Bedřicha Jesenského a jeho manželky Anny, rozené Tiché. Rodina odvozovala svůj původ od slavného lékaře a rektora pražské univerzity Jana Jessenia. Růžena měla mladší sestru Marii (* 1867) a tři bratry, z nich Jan (* 1870) vystudoval lékařskou fakultu UK, stal se stomatologem a z manželství s Milenou Hejzlarovou měl dceru Milenu Jesenskou. \n\nRodina bydlela nejprve na Smíchově ve Vltavské ulici čp. 277, když otec dostal práci v cementárně, přestěhovala se za ním do Radotína, a později se vrátili do staré Prahy. Po absolvování obecné a měšťanské školy na Malé Straně Růžena vystudovala čtyřletý Státní ústav učitelek v Praze na Starém Městě.\n\nStudium zakončila roku 1882 povinnou dvouletou praxí, na kterou nastoupila v Mladé Boleslavi a roku 1884 završila maturitou. Podle platných předpisů se učitelky nesměly provdat a mít vlastní děti, aby nezanedbávaly žactvo. V roce 1889 Jesenská přestoupila na malostranskou měšťanskou školu u sv. Tomáše v Praze a tam učila až do předčasného důchodu v roce 1907. Bydlela rovněž na Malé Straně, naposledy ve Všehrdově ulici čp. 445/III. Hojně cestovala, v roce 1893 navštívila pobaltské země, v letech 1901-1938 vícekrát Francii, ale také Itálii a Švýcarsko, roku 1911 byla v Rusku. Je pohřbena na Vinohradském hřbitově v Praze. \n\nRůžena používala pseudonymy Eva z Hluboké, Milena Důrasová nebo Martin Věžník a časopiseckou šifru -ská. Literární tvorbu začala od poloviny 80.let lyrickou poezií v časopisech pro děti a mládež, pod patronací Jana Nerudy (který jí vydal první sbírky v Poetických besedách) a Josefa Václava Sládka (který ji přizval do družstva Máj). \nPod vlivem symbolismu a dekadence rozšířila svou tématiku o tragické zejména ženské osudy a v obraznosti používala například pojem barevného slyšení (\"zvony fialově a kovově zvučely\"). Později se stala autorkou řady dívčích, mnohdy výchovných románků. První novely publikovala v časopisu \"Světozor\" pod pseudonymem Martin Věžník. Napsala i několik divadelních her. Později psala novoromantické příběhy pod vlivem Julia Zeyera. S nevalnými úspěchy dobývala muže, z umělců k nim patřil například František Xaver Šalda. Utajovaný milostný vztah prožila s Alfonsem Muchou. Ráda popisovala milostná vzplanutí žen. Jiří Karásek ze Lvovic její styl označil za \"vášnivý erotismus\". Kvůli obhajobě možnosti předmanželského pohlavního styku byla Jesenská tehdejší společností kritizována, její názor byl označen za skandální.\n\nŘada z nich již dříve vyšla samostatně\n\n\n\n\nBásně, povídky a další drobné příspěvky i aktuality publikovala v mnoha periodikách: Květy, Lumír, Moderní revue, Národní listy, Stopa, Světozor, Týn, Zlatá Praha, Ženské listy, pro děti: Malý čtenář.\n\nV menší míře překládala ze španělštiny, ruštiny a ukrajinštiny. Například přebásnila verše Tarase Ševčenka a do ukrajinštiny převedla básně Jaroslava Vrchlického.\n\nV letech 1902 – 1903 redigovala \"Dětské besedy Máje\", dále dětský časopis \"Koule\". V letech 1911 – 1920 pracovala jako redaktorka \"Kalendáře paní a dívek českých\", ze sentimentálního ženského časopisu vytvořila poměrně kvalitní literární revui. Od roku 1929 byla členkou výboru České akademie věd.\n\n\n"}
{"id": "276726", "url": "https://cs.wikipedia.org/wiki?curid=276726", "title": "Dichotomický znak", "text": "Dichotomický znak\n\nDichotomický znak je znak, který principiálně nabývá pouze dvou hodnot (ano, ne), které se navzájem vylučují.\n\n\n"}
{"id": "276729", "url": "https://cs.wikipedia.org/wiki?curid=276729", "title": "Duhovka", "text": "Duhovka\n\nDuhovka (\"iris\") je orgán v oku. Spolu s čočkou odděluje přední a zadní komoru oční. Uprostřed duhovky se nachází centrální otvor zvaný zornice (pupilla). Hlavní funkcí duhovky je ohraničení předního a zadního segmentu oka.\n\nDuhovková tkáň se skládá z předního listu, který je mezodermálního původu, a zadního listu, který je ektodermálního původu. Kromě cév a nervů obsahuje také svalová vlákna, která se dělí ve dva svaly - radiální \"m. dilatator pupillae\", jež je inervován sympaticky cestou krčního sympatiku (míšní segment C8 s přepojením v \"ggl. cervicale superius\") a cirkulární \"m. constrictor pupillae\", jež je inervován parasympaticky cestou hlavového parasympatiku z Edinger-Westfalova jádra s přepojením v \"ggl. ciliare\". Barva duhovky je závislá na množství pigmentu ve stromatu a skladbě duhovkové tkáně (albíni nemají v epitelu ani ve stromatu žádný pigment).\n\nVolný prostor ve stromatu duhovky je vyplněn tzv. rosolovým vazivem (je to jedno ze dvou míst, kde se u dospělého jedince vyskytuje, to druhé je zubní dřeň).\n\nNa duhovce rozeznáváme pupilární a ciliární oblast. Mezi pupilární a ciliární oblastí se nachází vyvýšená zóna, duhovkové okruží.\n\nPřední list duhovky, stroma, sestává z kolagenních a elastických vláken, protkaných hladkým svalstvem. Obsahuje četné cévy. Přední plocha má typické uspořádání, které odpovídají průběhu cév. Ty jsou přerušovány prohloubenými místy, lakunami a kryptami.\n\nZadní list je tvořen sytě pigmentovaným dvouvrstevným epitelem, který na pupilárním okraji přečnívá přední list a tvoří tak tmavý lem zornice.\n\nDuhovkové cévy sestávají z velkého duhovkového okruhu (circulus anteriosus iridis major), který leží v předních partiích řasnatého tělíska a v kořenové části duhovky. Odtud vystupují arterie, které se zabořují radiálně do duhovkového stromatu a v oblasti sfinkteru tvoří kapilární kličky. Toto místo nazýváme malý duhovkový okruh (circulus anteriosus iridis minor).\n\nV duhovce se nachází duhovkové svaly (m. sphincter pupillae a m. dilatator pupillae), které slouží k pohybům zornice.\n\nBarva duhovky se považuje v lidské kultuře za barvu očí. Duhovka je totiž obvykle silně pigmentovaná, může být hnědá až zelená, modrá či šedá. Občas se její barva kvůli nedostatku pigmentu projevuje jako tzv. albinismus. I přes širokou škálu barev existuje pouze jeden pigment, který významně přispívá k normální lidské barvě duhovky - tmavé barvivo zvané melanin.\n\n\n"}
{"id": "276736", "url": "https://cs.wikipedia.org/wiki?curid=276736", "title": "Stabat Mater (Tůma)", "text": "Stabat Mater (Tůma)\n\nStabat Mater dolorosa je středověký latinský hymnus, který za dobu jeho existence zhudebnilo mnoho set skladatelů, mezi nimi i český skladatel František Ignác Antonín Tůma (1704 – 1774), a to přibližně někdy kolem roku 1750. Skladba je napsána pro čtyři sólisty (soprán, alt, tenor, bas) a čtyřhlasý sbor (soprán, alt, tenor, bas) s doprovodem generálního basu.\n\n\n\n\n"}
{"id": "276739", "url": "https://cs.wikipedia.org/wiki?curid=276739", "title": "Esko (příměstská železnice)", "text": "Esko (příměstská železnice)\n\nEsko je společná značka zatím dvou regionálních systémů příměstské železniční dopravy propojené s MHD v České republice, vycházející z německého S-Bahn. V češtině slovo „esko“ znamená označení písmene S. Linky Eska jsou označovány písmeny S (osobní vlaky) a R (spěšné vlaky, rychlíky). Esko je provozováno Českými drahami, které ho propagují sloganem „Esko – spojení pro město“, do systému Esko Praha však byla začleněna i linka S34 dopravce KŽC Doprava a linka S49 dopravce Arriva vlaky. \n\nV Praze se označení linek písmeny S objevilo 15. prosince 2002, avšak nebylo zatím oficiálně uváděno v jízdních řádech. K tomu došlo až od 9. prosince 2007. \n\nO rok později, 14. prosince 2008, bylo Esko zavedeno i v Moravskoslezském kraji na tratích v okolí Ostravy. \n\nSystém označení linek písmeny S a R je využíván i v Integrovaném dopravním systému Jihomoravského kraje, ačkoliv zdejší železniční linky nejsou prezentovány pod značkou Esko. \n\nZnačení linek se používalo též v Ústeckém kraji (28 linek řady S, z toho linky S1 až S4 a S20 jsou v elektrické trakci, 7 linek řady R, 1 linka řady RE, 1 linka řady EC). Ani pro tyto linky se však nepoužívá označení Esko. Od prosince 2009 bylo zavedeno značení linek začínající písmenem U a začal být používán název RegioTakt Ústecký kraj či pouze RegioTakt, Regiotakt nebo Regio Takt s modře laděným logem.\n\n"}
{"id": "276741", "url": "https://cs.wikipedia.org/wiki?curid=276741", "title": "Fred Perry", "text": "Fred Perry\n\nFrederick \"Fred\" John Perry (18. května 1909 – 2. února 1995) byl anglický tenista a trojnásobný wimbledonský vítěz. Narodil se ve Stockportu, v hrabství Cheshire. Celkově získal osm grandslamových titulů. Do roku 2012 a vítězství Andy Murrayho na US Open byl posledním mužským britským vítězem grandslamového turnaje (od roku 1936). Stal se prvním tenistou v historii, který vyhrál všechny čtyři grandslamové turnaje.\n\nHráčem číslo jedna byl 5 let, z toho 4× po sobě (1934–1938). První tři roky hrál jako amatér. Do roku 2013 byl poslední Brit, který vyhrál Wimbledon. V roce 2013 to dokázal Andy Murray. Po ukončení aktivní kariéry založil firmu, která vyráběla špičkové věci nejen pro hráče tenisu. Značka Fred Perry se rychle proslavila, a to hlavně díky lidem z ulice, kteří ho podporovali.\n"}
{"id": "276742", "url": "https://cs.wikipedia.org/wiki?curid=276742", "title": "Jednovidové optické vlákno", "text": "Jednovidové optické vlákno\n\nJednovidové optické vlákno (zkratka SM, ) je v informatice typ optického vlákna, který je používán pro přenos dat na větší vzdálenosti (mezi městy, státy, kontinenty). Obecně našla optická vlákna uplatnění v telekomunikacích a pro vysokorychlostní přenosy v Internetu. Na kratší vzdálenosti se používají levnější vícevidová nebo gradientní optická vlákna.\n\nJednovidová vlákna vykazují nejlepší parametry optické přenosové cesty. Mají nejmenší průměr jádra, do 10 mikrometrů. Takto malé jádro má za následek velký úhel odrazu ve vlákně, to vede k menšímu prodloužení dráhy paprsku. Nemůže být použito u geometrických optik. Místo toho musí být analyzováno jako elektromagnetická struktura (podle rozhodnutí Maxwellovy rovnice = elektromagnetická vlnová rovnice). Elektromagnetické analýzy mohou být také vyžadovány k porozumění chování, například když se vyskytne tečka při koherentním světle šířeném v mnohovidovém vláknu. Jako optický vlnovod vlákno podporuje jeden nebo více omezených příčných vidů, které se šíří vláknem. Vlákno podporující pouze jeden vid je nazýváno single-mode (= jednovidový režim kmitů), vlákno podporující více vidů se nazývá multi-mode (vícevidový režim kmitů). Chování většího jádra vícevidového režimu může být také použito u vlnové rovnice, jež ukazuje, která vlákna podporují více než jeden typ šíření. Výsledek takového jednání vícevidového vlákna přibližně souhlasí s geometrickou optikou pouze v tom případě, že jádro vlákna je dostatečně velké, aby podpořilo patřičné množství vidů.\n\nAnalýza vlnovodů ukazuje, že světelná energie ve vlákně není úplně uzavřená v jádře. Místo toho, hlavně u jednovidového vlákna, je výrazný podíl energie i v obalu okolo jádra (je to například i u tlumených vln).\n\nNejběžnější typ jednovidových vláken má průměr jádra 8–10 mikrometrů a je navrhován hlavně pro užití v průmyslu, kde se používá infračervené světlo. Vidová struktura závisí na vlnové délce použitého světla. Pro srovnání – mnohovidové vlákno se vyrábí s průměrem jádra asi 50 mikrometrů až stovky mikrometrů. Normalizovaný kmitočet V pro toto vlákno by měl být menší než nula Bessels function=Jnula (přibližně 2,405).\n\nZákladními parametry SM vláken jsou: optický útlum, chromatické disperze, polarizační vidová disperze, průměr vidového pole a geometrické parametry (důležité pro spojování vláken).\n\n\n\n\n\nSkoková změna indexu lomu:\n\nMěrný útlum: \n\nšířka pásma: při l = 1300 nm je mnohem větší než 100 GHz.km\n\nSamotné jednovidové vlákno je dražší než vlákno mnohovidové, tudíž jsou dražší i optická vedení tvořená jednovidovými vlákny. Na druhou stranu však dosah jednovidových optických vláken je v řádu desítek kilometrů.\n\n\n"}
{"id": "276743", "url": "https://cs.wikipedia.org/wiki?curid=276743", "title": "Posvícení", "text": "Posvícení\n\nPosvícení (na Moravě hody, ve Slezsku krmáš s různými formami pravopisu (krmaš/karmaš/kiermaš/kiermasz aj.), v bývalé německé jižní Moravě kiritog, a to z něm. \"Kirtag\", co se v místních i východorakouských dialektech vyslovuje přesně \"kiritóg\") je vzpomínková slavnost na posvěcení kostela. Naproti tomu odpust (např. na Hlučínsku) znamená svátek patrona kostela, výroční pouť.\n\nVýraz „posvícení“ znamená totéž co „posvěcení“. Dostavba kostela byla pro obec mimořádná událost, protože jeho stavbě obyvatelé obvykle věnovali mnoho práce a dle možností i peněz. Církev sama kostely zpravidla nestavěla, ale po dokončení kostel převzala a starala se (a stará) o jeho provoz i údržbu, včetně přípravy a přidělování duchovních jednotlivým farnostem pro službu církvi a Bohu. Výroční slavnost posvěcení kostela se také často označuje jako výroční pouť či prostě pouť – tento název se přenesl i na zábavu, která takovou oslavu doprovázela, a rozšířil se i na zábavní parky, které ztratily či nikdy neměly náboženskou souvislost.\n\nPo dokončení stavby nemohl být kostel hned použit pro bohoslužby. Nejprve se musel slavnostním způsobem vyjmout ze světské sféry a posvěcením jej slavnostně vyčlenit pro služby Bohu. Den předem se vše připraví, zvenku kolem kostela se postaví dva nebo tři polní oltáře. Ráno se začne s modlitbou u jednoho z nich. Světící biskup 3× obejde kostel za zpěvů a modliteb, zdi kropí svěcenou vodou. Kostel je uzamčen a uvnitř je kněz. Pokaždé, když jde biskup s průvodem kolem těchto dveří, zaklepe na ně berlou, pronáší říkání a kněz uvnitř mu odpovídá. Potřetí na ně zaklepe berlou, udělá znamení kříže a dveře se otevřou. Pak uvnitř světí svěcenou vodou oltář. Po vysvěcení oltáře biskup s průvodem vyjde ven, převezme schránku s ostatky vybraného světce - patrona kostela, znovu s nimi obejde kostel a uloží je do oltáře. Následuje vysvěcení soch a obrazů a slavnostní první mše svatá.\n\nPosvícení se původně slavilo ve výroční den posvěcení kostela, které je označováno termínem \"dedicatio\". Výročí posvěcení chrámu bývala vždy velmi slavnostně připomínána. Jejich průběh byl podobný jako průběh oslavy svátku patrona chrámu (svatého, kterému je kostel zasvěcen), patrocinia. V průběhu let se tyto zvyky ustálily a někde dokonce splývají pojmy pouť a posvícení. U některých kostelů, zejména farních, se slavilo v jinou dobu dedicatio a v jinou patrocinium.\n\nObvyklými atributy posvícení jsou posvícenské koláče, místní speciality (hnětynka), taneční zábavy a průvody s maskami. Místy, především na Moravě, se při posvícení či hodech staví máje, kolem níž poté chasa tančí, jinde se naopak máje při hodech kácí. Bývá zvykem, že stárci máji hlídají, neboť se ji chasa ze sousední obce pokouší ukrást, podříznout nebo ukrást její věnec. Pokud se to sousedům povede, je to pro okradenou vesnici velká ostuda. Při hlídání máje dochází i ke rvačkám. V některých regionech při této slavnosti figurují i zvířata jako beran, houser, kačer nebo kohout, která bývala dříve nezřídka zabita (\"stínání kohouta\" nebo \"berana\"). Patrně to byl přežitek krvavých obětí z pohanského období. Dnes už je takovéto stínání zakázáno, ale někde dosud při hodech berana vodí nebo „soudí“ (Slovácko, Horácko). Na Slovácku se místy (Skoronice) udrželo \"kradení káčera\", který je symbolem hodů, jeho ukradení chasou ze sousední vesnice je podobnou pohanou jako ukradení máje.\n\nTraduje se, že první posvícení slavil při svěcení chrámu v Jeruzalémě král Šalomoun. Vzhledem k nejednotnosti oslav posvícení a tudíž nepracovních dnů v rámci císařství nařídil císař Josef II. roku 1786 po celé zemi slavit posvícení třetí říjnovou neděli po svátku svatého Havla; odtud se odvozuje také často používaný termín Havelské posvícení, nebo také císařské posvícení nebo hody. V některých vsích pak si poddaní slavili oboje hody – svoje původní a ještě císařské.\n\nV nové době v obcích, kde není známé datum posvěcení kostela, se drží dále tzv. císařského posvícení, jinak přešli k oslavám na den známého data. V roce 1918, při vzniku naší republiky, silně ožila tradice svatováclavská, proto v některých vsích si zavedli hody svatováclavské. A je zajímavé, že se tak stalo i v několika německých vsích v sudetském území. V dnešní době se však stále více stává, že se vesničané sami mezi sebou dohodnou, kdy si posvícení udělají, a tak ho mohou mít každý rok v jiném datu.\n\nNa Moravě, například na Slovácku, se posvícení říká hody a celý svátek organizuje tzv. \"stárek\" a \"stárka\", tj. zvolený mládenec a dívka (od „starší (tovaryš)“). Na Horácku nebo Brněnsku se používají názvy \"stárek\", \"stárková\", místy k nim přistupují i \"mládek\" a \"mládková\". Někde vystupuje při hodech jen jeden stárek a stárka, jinde je párů stárků více.\n\n\n\n"}
{"id": "276745", "url": "https://cs.wikipedia.org/wiki?curid=276745", "title": "XML-RPC", "text": "XML-RPC\n\nXML-RPC je protokol, s jehož pomocí lze velice jednoduše provádět vzdálené volání procedur. XML-RPC nepřineslo do světa vzdáleného volání procedur novou technologii. Jedná se totiž o soubor pravidel, které pouze říkají, jak použít již funkční a dokonce standardizované technologie pro potřeby RPC. Data jsou zapouzdřena pomocí značkovacího jazyka XML (eXtensible Markup Language) a přenášena díky protokolu HTTP. Taková koncepce umožňuje aplikacím, napsaným v různých programovacích jazycích, komunikaci mezi různými počítačovými architekturami a jejich operačními systémy.\n\nV současné době je projekt ukončen, nicméně stal se předlohou pro protokol SOAP.\n\nKomunikace probíhá na bázi klient-server. Klient odešle serveru požadavek na vykonání činnosti, server požadavek zpracuje a zpět klientovi vrátí buď odpověď, nebo chybu. Každá ze zpráv, které si mezi sebou klient se serverem vyměňují, se skládá z hlavičky a samotného těla zprávy.\n\nPrvní údaj v prvním řádku hlavičky požadavku indikuje druh dotazu, což je v případě XML-RPC vždy „POST“. Druhá položka nese informaci o umístění XML-RPC serveru (tzv. URI). Neexistuje žádný zvláštní požadavek na URI, může být zadáno třeba jen lomítko, nebo může být dokonce prázdné. Třetím údaj definuje verzi a druh protokolu – pro potřeby XML-RPC se používá „HTTP/1.0“. Další čtyři řádky se skládají vždy z názvu položky a hodnoty („název: hodnota“) a jsou povinné. První ze čtveřice – „User-agent“ – obvykle informuje druh a verzi implementace. Řádek „Host“ určuje adresu počítače, na kterém běží XML-RPC server. „Content-Type“ značí druh odesílaných dat, musí mít vždy hodnotu „text/xml“. „Content-length“ udává délku dokumentu a ta musí být správně určena.\n\nTělo požadavku musí uvozovat značka „<methodCall>“. Jedná se o párovou značku, jejímž uzavíracím ekvivalentem „</methodCall>“ je potřeba tělo, respektive celý dokument, ukončit. Uvnitř této značky se nachází párová značka „<methodName>“, udávající název volané procedury (volaná procedura nemusí být ve skutečnosti procedurou, lze stejně dobře jako proceduru volat například tabulku či sloupec tabulky v databázi, záleží na konkrétní implementaci XML-RPC). V názvu procedury se smí vyskytovat pouze velká a malá písmenka A-Z, číslice 0-9, podtržítko, tečka, pomlčka a lomítko. Zároveň podle specifikace záleží jen na serveru, jak se vypořádat se znaky v názvu procedury. Po značkách „<methodName>“ následuje seznam parametrů předávaných vzdálené proceduře (pokud tato nějaké vyžaduje, v opačném případě není nutné, dokonce ani povolené, je uvádět). Parametry se uvozují párovými značkami „<params>“, mezi něž lze vložit libovolný počet parametrů (slovem „libovolný“ míním, že specifikace jejich počet nikterak neomezuje, počet omezuje pouze definice procedury). Každý parametr je uzavřen mezi značkami „<param>“, v nichž se nachází jeho hodnota mezi značkami „<value>“ s volitelnou definicí datového typu (obecně se doporučuje datový typ uvádět vždy pro zlepšení čitelnosti nebo pro předejití chyb z nepozornosti). Pokud existuje definice parametru, musí být vnořena do značky „<value>“.\n\nPrvní položka prvního řádku značí verzi protokolu (vždy HTTP/1.1), za ní následuje stavový kód, který má ve většině případů hodnotu 200 OK, což znamená, že server obdržel požadavek a posílá odpověď (jiný stavový kód může být vrácen například v případě, že serverová část je napsána v jazyce PHP, jenž se dost často zavádí jako modul do webového serveru Apache, ten může v případě chyby vyslat i jiný, než „200 OK“ stavový kód).\n\nŘádek „Connection“ obsahuje hodnotu „close“, díky čemuž klient pozná, že pokud chce serveru opět vyslat požadavek, musí navázat nové připojení. „Content-Length“ opět udává délku dokumentu a taktéž vyžaduje korektní hodnotu. Pole „Content-type“, stejně jako v hlavičce požadavku, nabývá pouze hodnot „text/xml“. Řádek „Date“ předává informaci o době odeslání odpovědi a to ve formátu , updatovaném , který je považován za internetový standard (existují ještě dva další formáty data a času, s nimiž si musí být případní klienti/servery schopní poradit; je to důsledek zpětné kompatibility mezi protokoly HTTP/1.0 a HTTP/1.1, přestože odpověď není možné odeslat jinak než v HTTP/1.1, tento protokol však umožňuje odesílat datum pouze ve zmíněném formátu /). Poslední položka hlavičky, a sice položka „Server“, informuje o jménu serveru odesílajícího odpověď.\n\nTělo odpovědi tvoří velice jednoduchá XML struktura – značky „<methodResponse>“, mezi kterými se, na rozdíl od dotazu, musí vyskytnout párová značka „<params>“. Taktéž uvnitř musí existovat alespoň jedna značka „<param>“ obsahující hodnotu, případně datový typ.\n\nStejná jako hlavička odpovědi, protože chybová odpověď je také odpovědí, pouze se striktně definovanou strukturou těla.\n\nTělo chybové odpovědi se uvozuje značkami „<methodResponse>“ následovanými\nznačkami „<fault>“ – jakýsi ekvivalent k „<param>“, ovšem bez vnějšího „<params>“. Uvnitř se\nnachází značka „<value>“ obsahující datový typ „struct“. Struct má zde dva členy, první – „faultCode“ – udává číslo\nchyby, „faultString“ v sobě nese textovou část chyby. Toto číslo ani text není definováno, pouze se\nmusí dodržet datové typy, jinak záleží čistě na implementátorovi serveru, jaká čísla si pro chyby\nvymyslí (existuje rozšíření definující několik běžných chyb, má však pouze doporučující\ncharakter, nikoliv závazný).\n\nDůležité upozornění: odpověď, ať už běžná nebo chybová, smí\nobsahovat buď „<params>“, nebo „<fault>“. Jiné struktury nejsou přípustné a slovo „nebo“ je míněno\nve vylučovacím smyslu (tzn. nemohou nastat obě možnosti zároveň).\n\nXML-RPC v základním rozšíření definuje šest jednorozměrných a dva vícerozměrné datové typy.\n\nTabulka 1: datové typy\n\nPoznámka: Integer se smí skládat pouze z číslic, případně znaménkem před číslem samotným, nesmí obsahovat mezeru. Double navíc obsahuje desetinnou tečku, zároveň ale jeho rozsah záleží na konkrétní implementaci. Typ string povoluje jakékoliv znaky kromě znaku „<“ (menší než) a „&“, tyto dva znaky se převádějí na příslušné entity „&lt;“ a „&amp;“. String lze také použít pro přenos binárních dat. XML-RPC neumí vyjádřit nekonečno, záporné nekonečno nebo NaN (not a number).\n\nZnačka „<array>“ obsahuje jediný blok ohraničený pomocí „<data>“. Vnitřek bloku je složen z libovolného počtu hodnot, každou z nich obklopují dříve popsané značky „<value>“. Hodnoty pole nemají názvy ani indexy, na druhou stranu mohou obsahovat další pole, nebo strukturu.\n\nDruhým datovým typem je „struct“ (struktura), uvozený značkou „<struct>“, v jejímž těle lze uvést libovolný počet prvků „<member>“, z nichž každý nese informaci o jméně – „<name>“ – a o hodnotě – „<value>“. Obdobně jako pole, i struktura může být rekurzivní, tzn. že jako hodnota se dá uložit další struktura, nebo pole.\n\n"}
{"id": "276751", "url": "https://cs.wikipedia.org/wiki?curid=276751", "title": "Damien Rice", "text": "Damien Rice\n\nDamien Rice (* 7. prosince 1973) je irský folkový zpěvák, skladatel a kytarista. Je jedním z nejznámějších irských hudebních umělců.\n\nNarodil se v Dublinu otci Georgovi a matce Maureen. Brzy po jeho narození se rodina přestěhovala do Celbrigde, v hrabství Kildare, které leží v jihovýchodním Irsku.\n\nSvou profesionální kariéru začínal jako člen rockové skupiny Juniper. Kapela nikdy nevydala žádnou desku, nahrála pouze EP s názvem \"Manna\" a dva singly \"Weatherman\" a \"World is dead before they split\". Když se Damien Rice rozhodl pro sólovou kariéru, odstěhoval se v roce 1999 do Toskánska (Itálie), následně cestoval po celém světě a živil se hraním na ulici.\n\nKdyž se po roce vrátil do Dublinu, vypůjčil si peníze a nahrál demo snímek, který poslal \"Davidu Arnoldovi\", producentovi a filmovému skladateli, který je znám spoluprací se zpěvačkou Björk. Arnoldovi se jeho muzika zalíbila a poskytl mu dostatek financí pro natáčení jeho první desky.\n\nDeska s názvem \"O\" byla v červnu 2002 vydána v Irsku a Velké Británii, o rok později vyšla v Evropě a USA a byla vřele přijata kritikou. V roce 2003 vyhrál prestižní cenu \"Shortlist Music Prize\", zároveň byl nominován na \"Meteor Irish Music Awards\" a \"British Awards\".\n\nI když byla první deska opěvována všemi hudebními znalci, slávu mu přineslo až propůjčení písní do filmů a TV show. Asi nejznámějším filmem, kde se jeho písně objevily, byl film \"Na dotek\" s Julii Roberts, Natalii Portman, Clivem Owenem a Judem Law v hlavních rolích. Titulní píseň \"The Blower's Daughter\" se stala okamžitě celosvětovým hitem. Dalšími snímky, kde se objevily jeho písně, jsou například \"Vysvobození\", \"V dobré společnosti\" a seriály \"Dr. House\", \"Ztraceni\", \"Alias\" a \"Chirurgové\". Singl \"9 Crimes\" z jeho nové desky byl k slyšení v třetím pokračování Shreka.\n\nSvoji další desku s podobným jednoduchým názvem \"9\" Damien Rice vydal v listopadu 2006.\n\nČleny jeho doprovodné kapely jsou \"Vyvienne Long\" (violoncello), \"Shane Fitzsimons\" (baskytara), Tom Osander (bicí nástroje). S kapelou při některých koncertech vystupují také \"Joel Shearer\" (kytara) a \"Cora Venus Lunny\" (viola). Dlouholetá Damienova spolupracovnice, \"Lisa Hannigan\", která k mnoha písním nazpívala nezaměnitelné vokály, z kapely odešla v roce 2007. Damien spolupracoval také s řadou dalších umělců, namátkou s \"The Frames\", \"Glenem Hansardem\" a \"Tori Amos\".\n\nAngažuje se v různých charitativních nevládních organizacích (např. Greenpeace, \"U.S. Campaign for Burma\"). S Lisou Hannigan natočili charitativní song \"Unplayed Piano\", pro album \"War Child\" nahrál starou píseň Juniper \"Crosseyed Bear\", s mnoha irskými umělci se podílel na vydání charitativního alba \"The Cake Sale\". V červenci 2007 vystoupil na Live Earth, koncertu podporující boj proti klimatickým změnám.\n\n\n\n\n"}
{"id": "276764", "url": "https://cs.wikipedia.org/wiki?curid=276764", "title": "Veleštír trnitý", "text": "Veleštír trnitý\n\nVeleštír trnitý (\"Heterometrus spinifer\") je velký asijský štír. Má černé až modročerné zbarvení. Dorůstá velikosti 100–125 mm. Do jisté míry se podobá druhu Pandinus imperator, ale má klepeta bez hrbolků a chloupků a zdánlivě křehčí stavbu těla. Chov je obdobný jako u Heterometrus cimrmani.\n\nK chovu je třeba terárium pralesního typu o rozměrech 60×40×40 cm, jako pro všechny velké štíry z rodů Heterometrus a Pandinus. Heterometrus spinifer je silně společenský štír, stejně jako Pandinus imperator, i přes několik nabízených úkrytů se všichni štíři zdržují pod jedním. Heteromtrus spinifer není agresivní, ale stejně jako u Pandinus imperator mohou být nově chycení jedinci nervozní, štír v teráriu se zklidní. Prosím nespojujte aktivitu rodu Heterometrus s agresivitou. Mnoho druhů je aktivních a často se procházejí a loví v teráriu narodzdíl od již zmíněného P. imperator. Bodnutí není nebezpečné, ale může být vzhledem k velikosti telsonu bolestivější než u Pandinus imperator. Pohlavní rozdíl spočívá ve tvaru pohlavní destičky na břišní straně štíra, kdy u samce má destička tvar kosočtverce a u samice tvar trojúhelníku. Tento pohlavní znak je typický pro rody Pandinus i Heterometrus. Příbuzný druh Heterometrus cimrmani, který byl považován za Heterometrus spinifer se odlišuje pohlavní rozdílností ve velikosti klepet. Počet mláďat je 10–20 (U H. cimrmani 10–25). Heterometrus spinifer je vhodný pro chov.\n"}
{"id": "276770", "url": "https://cs.wikipedia.org/wiki?curid=276770", "title": "Viktorie Sasko-Koburská", "text": "Viktorie Sasko-Koburská\n\nViktorie Sasko-Koburská (21. listopadu 1840, Buckinghamský palác, Londýn – 5. srpna 1901, Kronberg im Taunus), : \"Victoria Adelaide Mary Louisa von Sachsen-Coburg und Gotha\", byla provdaná německá císařovna a pruská královna.\n\nNarodila se jako prvorozená z manželství britské královny Viktorie s princem Albertem Sasko-Kobursko-Gothajským a měla osm sourozenců. Jako nejstarší královnině dceři jí byl udělen titul \"Princess Royal\".\n\nDne 25. ledna 1858 v Královské kapli Svatojakubského paláce v Londýně uzavřela sňatek s o devět let starším německým následníkem trůnu Fridrichem, pozdějším devadesátidevítidenním císařem Fridrichem III. Toto manželství bylo šťastné. Velmi ráda malovala, jejím učitelem byl rakouský malíř Heinrich von Angeli. Byla nositelkou Řádu černé orlice. Viktorie zemřela na rakovinu prsu a svého manžela přežila o třináct let.\n\n\n"}
{"id": "276773", "url": "https://cs.wikipedia.org/wiki?curid=276773", "title": "Messier 5", "text": "Messier 5\n\nMessier 5 (také M5 nebo NGC 5904) je kulová hvězdokupa v souhvězdí Hada. Objevil ji Gottfried Kirch se svou manželkou 5. května 1702. Je to nejjasnější kulová hvězdokupa severní oblohy.\n\nM5 je za velmi dobrých světelných podmínek obtížně viditelná pouhým okem jako slabá „hvězda“ v blízkosti hvězdy 5 Serpentis. Triedr či malý dalekohled hvězdokupu ukáže jako mlhavý obláček bez hvězd,\nale s větším dalekohledem je možné rozlišit v ní některé hvězdy, z nichž nejjasnější jsou zdánlivé hvězdné velikosti 12,2 mag.\n\n2,5° jižně od M5 leží kulová hvězdokupa Palomar 5, která je ovšem mnohem vzdálenější a slabší - má hvězdnou velikost 11,8 mag a průměr 6,9′. 3° západně od M5 také leží několik slabých vzdálených galaxií, z nichž nejjasnější je NGC 5846,\nale ty jsou vidět až většími dalekohledy. \nHvězdokupu M5 objevil německý astronom Gottfried Kirch 5. května 1702, když se svou manželkou pozoroval kometu. Popsal ji jako „mlhavou hvězdu.“ Charles Messier ji nezávisle spoluobjevil 23. května 1764, ale domníval se, že je jedná o mlhovinu bez hvězd. V roce 1791 v ní William Herschel jako první rozlišil jednotlivé hvězdy. Napočítal jich okolo dvou set a poznamenal, že střed je tak hustý, že není možné rozeznat jednotlivé hvězdy.\n\nM5 má průměr 165 světelných let a patří tedy mezi větší kulové hvězdokupy. Oblast gravitačního vlivu hvězdokupy (tj. objem prostoru, ve kterém gravitační vazba hvězdokupy převládá nad gravitační silou Mléčné dráhy, která se snaží vytrhnout hvězdy z hvězdokupy) má poloměr přibližně 200 světelných let.\n\nJejí stáří je přibližně 13 miliard let, jedná se tedy o jednu ze starších hvězdokup Mléčné dráhy. Nachází se ve vzdálenosti 23 800 až 24 500 světelných let od Země a obsahuje více než 100 tisíc hvězd, podle některých odhadů až 500 tisíc hvězd.\n\nV kulové hvězdokupě bylo objeveno 105 proměnných hvězd, z nichž 97 patří mezi proměnné hvězdy typu RR Lyrae. Proměnné hvězdy typu RR Lyrae jsou pravidelně pulsující proměnné hvězdy, jsou podobné cefeidám a mohou být použity pro měření vzdáleností ve vesmíru, protože vztah mezi jejich svítivostí a délkou periody je dobře znám. Nejjasnější a nejsnáze pozorovatelná proměnná hvězda v M5 mění zdánlivou hvězdnou velikost v rozmezí 10,6 až 12,1 a její svítivost se mění v periodě 25,738 dne. Druhá proměnná hvězda má hvězdnou velikost 10,8 až 12,3 a délka její periody kolísá kolem hodnoty 26,42 dne.\nMezi proměnnými hvězdami této hvězdokupy je také jedna trpasličí nova. Trpasličí novu obsahují i kulové hvězdokupy Messier 30 a NGC 6712.\n\n\n"}
{"id": "276774", "url": "https://cs.wikipedia.org/wiki?curid=276774", "title": "Teorém Noetherové", "text": "Teorém Noetherové\n\nTeorém Noetherové je významnou větou teoretické mechaniky říkající, že každé spojité lokální symetrii, vůči které jsou invariantní rovnice popisující fyzikální systém, přísluší veličina, která se zachovává. Toto tvrzení platí obecně pro všechny zákony, které se dají formulovat pomocí principu nejmenší akce. V důsledku teorému Noetherové můžeme říci, že zákon zachování energie je důsledkem symetrie fyzikálních zákonů vůči posunutí v čase, zákon zachování hybnosti je důsledkem symetrie vůči posunutí v prostoru a zákon zachování momentu hybnosti souvisí se symetrií vůči otočení. Jedná se o tzv. slabé zákony zachování (nebo také \"on-shell\" zákony zachování), což znamená, že se daná veličina zachovává, pokud platí pohybové rovnice.\n\nTeorém Noetherové je pojmenován po své autorce, německé matematičce Emmy Noetherové a byl poprvé publikován roku 1918.\n\nPředpokládejme, že máme funkcionál formula_1 nazývaný akce, kde formula_2 je konfigurační prostor závisející obecně na všech veličinách formula_3, kterými popisujeme daný systém. (Multiindex \"A\" tyto veličiny čísluje.)\n\nPředpokládejme dále, že akci můžeme vyjádřit v obvyklém tvaru, jako integrál hustoty lagrangiánu\n\npřes celý prostor\n\n(Přitom předpokládáme, že lagrangián závisí jen na prvních derivacích zkoumaných proměnných. Pro vyšší derivace je zobecnění přímočaré.) Podle principu stacionární akce platí\n\na to tak, že na okraji \"M\" jsou veličiny formula_7 nulové. (Jde o úlohu s pevnými okraji.) Provedením variace\n\nkde\n\nProtože formula_10 jsou na \"M\" libovolné, musí platit formula_11 což jsou rovnice popisující daný systém.\n\nNyní mějme spojitou \"k\"-parametrickou transformaci souřadnic\n\nvůči které jsou fyzikální zákony invariantní. formula_13 jsou obecně libovolné diferencovatelné funkce, formula_14 jsou infinitezimální parametry, které generují příslušnou Lieovu grupu symetrií a i probíhá hodnoty 1..\"k\". Tato transformace indukuje transformaci zkoumaných veličin\n\nProtože se při ní (z předpokladů věty) nemění tvar pohybových rovnic, platí\ntakže pro akci systému platí\n\nProtože transformace symetrie je infinitezimální, můžeme nahradit integrování přes \"M' \" v souřadnicích \"x' \" integrováním přes \"M\" v souřadnicích \"x\", pokud při tom zároveň přičteme povrchový člen, o který se liší na hranici \"M\". Ten vypočteme jako plošný integrál hustoty lagrangiánu krát skalární součin normály hranice s formula_20.\ncož dále upravíme podle Gaussovy věty a pro hraniční členy dosadíme formula_22, (variace na hranici je nulová,) čímž obdržíme tvar\nDosadíme-li tento tvar do rovnice (♠), obdržíme tvar\ncož přepíšeme jako\nkde jsme zavedli\nformula_27 je tzv. Lieova derivace formula_10 podle pole formula_29. Veličina formula_27 se v užším kontextu, kde uvažujeme jako souřadnici jenom čas, označuje jako izochronní variace.\n\nDiferencováním získáme\ncož lze pomocí per partes a Gaussovy věty jako\n\nPokud se dá formula_27 vyjádřit jako formula_34 a má platit pro všechna formula_14 a zároveň platí formula_36, získáme \"k\" rovnic\ncož jsou hledané zákony zachování.\n\nNyní uvažujme pouze soustavu hmotných bodů, které se nacházejí v potenciálu, který závisí jen na jejich vzájemné poloze. Lagrangián je tedy dán jako\n\nRoli souřadnice zde hraje jen čas \"t\", zatímco polohy formula_38 hrají roli zkoumaných veličin výše označených jako formula_10. Protože nás zajímá infinitezimální transformace spojená s posunem v čase, zvolíme\n\nZ toho dopočteme\n\nPovšimněme si, že formula_44 je nenulové, zatímco formula_45 jsou nulové - o symetrie spojené s posunem v prostoru se nyní nezajímáme. Zákon zachování tedy dostáváme ve tvaru\n\ncož po dalších úpravách\n\n\\sum^N_{R=1} m_R \\dot{\\vec{X}}_R (\\vec{\\dot{X}}_R)\n-\\left[\\sum^N_{R=1} \\frac{m_R}{2}\\left(\\dot{\\vec{X}}_R\\right)^2 -\\sum_{R\n\n\\sum^N_{R=1} \\frac{m_R}{2} \\dot{\\vec{X}}^2_R \n+ \\sum_{R\n\npřejde na hledaný zákon zachování energie.\n\n"}
{"id": "276778", "url": "https://cs.wikipedia.org/wiki?curid=276778", "title": "Albany (New York)", "text": "Albany (New York)\n\nAlbany je město v USA, hlavní město státu New York a okresu Albany County. V roce 2006 mělo 93 963 obyvatel, jeho rozloha je 56,6 km². Leží 219 km severně od New Yorku.\n\nAlbany je čtvrtým nejstarším městem USA (za Santa Fe, St. Augustine a Hamptonem).\n\nOblast, ve které Albany leží, byla původními obyvateli označována jako \"„Penpotawotnot“\". Evropany (Nizozemci) bylo místo osídleno v roce 1614, kdy bylo založeno sídlo Fort Nassau, které sloužilo jako obchodní stanoviště pro obchod s kožešinami; bylo však po 4 letech opuštěno. V roce 1624 bylo založeno nové sídlo Fort Oranje, které se stalo prvním stálým sídlem kolonie Nové Nizozemí. Nedaleko něho pak bylo v roce 1654 založeno další sídlo, \"Beverwyck\".\n\nV roce 1664 bylo Nové Holandsko dobyto Velkou Británií a na počest vévody z Yorku a Albany (pozdější Jakub II. Stuart) byl \"Beverwyck\" přejmenován na \"Albany\" (\"Nieuw Amsterdam\" byl zároveň přejmenován na New York).\n\nV roce 1797 se Albany stalo hlavním městem státu New York (nahradilo původní hlavní město Kingston, které bylo zničeno ve válce za nezávislost).\n\nV roce 1825 bylo město napojeno na Erijský kanál, což velmi přispělo k jeho rozvoji. V roce 1831 byla do Albany zavedena železnice.\n\n\n\n\n\n"}
{"id": "276785", "url": "https://cs.wikipedia.org/wiki?curid=276785", "title": "McLaren MP4-23", "text": "McLaren MP4-23\n\nMcLaren MP4-23 je vůz Formule 1 stáje Vodafone McLaren Mercedes, který se účastní mistrovství světa v roce 2008.\n\n\nVývoj vozu MP4-23 byl zahájen dřív než model MP4-22, monopost z roku 2007, vyjel na trať. První schůzka o designu MP4-23 se uskutečnila v listopadu 2006, první práce začaly v březnu 2007. Práce v aerodynamickém tunelu začaly ke konci května 2007. Vývoj MP4-23 v aerodynamickém tunelu trval více než 3000 hodin. První model šasi MP4-23 byl připraveno v listopadu 2007. Hamiltonovi, de la Rosovi a Paffettovi byly připraveny sedačky v listopadu 2007, Kovalainenovi krátce poté, co byl oznámen jako druhý pilot McLarenu. Stavba šasi č. 1 započala na začátku prosince 2007 a byla dokončena na začátku ledna 2008. Do celého vývojového procesu se zapojilo 150 inženýrů. MP4-23 je evolucí MP4-22, proto se na první pohled od svého předchůdce příliš neliší, přesto je však většina jeho součástek nová.\n\nMcLaren MP4-23 je vylepšený zejména z hlediska aerodynamiky, vůz by měl být rychlejší zejména při výjezdu z pomalejších zatáček a je navržen s ohledem na charakteristiku pneumatik Bridgestone Potenza, k nimž by měl být mnohem šetrnější než předchůdce. Výrazně přepracovaná bočnicová část by měla jezdcům poskytnout větší oporu při jízdě za jiným monopostem. Dalším faktem, který zasáhl do vývoje vozu je zákaz elektronických pomocníků (kontrola trakce, brzdění motorem...). Monopost tedy sám o sobě musí poskytovat jezdcům dostatek stability a je nutné aby se choval klidně zejména v pomalých úsecích, ve kterých může být ztráta TC osudná. Vylepšení v rámcích pravidel též doznal motor Mercedes, který byl s pomocí ECU a samotného šasi maximalizován nejen pro zvýšení efektivnosti v prvních metrech závodu - tedy zejména samotné startovní rychlosti - ale též byl upraven pro vyšší rychlost na rovince. Zároveň monopost splňuje bezpečností požadavky FIA ohledně zvýšení ochrany v okolí hlavy jezdce.\n\nJedinou limitou se tak stala od letošní jednotky standardizovaná elektronická jednotka, kterou dodává ve spolupráci s Microsoftem McLaren Electronic System. Přestože se nijak výrazně neliší od jednotky používané v loňské sezóně, musela být vzhledem k minimalizaci výhody před ostatními týmy změněna podle instrukcí Mezinárodní automobilové asociace. Podobně důležitým se stalo i pozastavení vývoje ve třech oblastech (zrychlené řazení rychlosti, zrychlené tankování, plnění pneumatik plynem), které si vyžádala špionáž v týmu Scuderia Ferrari.\n\nV listopadu 2007 též začaly práce na voze pro rok 2009, neboť příprava na radikální změny pravidel se může stát klíčovou výhodou. Projekt KERS (systém pro rekuperaci kinetické energie) začal již před rokem.\n\nNový monopost dostanou do rukou dva nejúspěšnější nováčci uplynulé sezóny, Lewis Hamilton a Heikki Kovalainen, který přišel jako náhrada za Fernanda Alonsa z Renaultu. Přestože se jedná o nejméně zkušenou startovní dvojici v poli, doufá stájový management, že se podaří navázat na úspěšné sezóny 1988, 2008 a vybojovat krom titulu jezdců i pohár konstruktérů, který naposledy získal právě před deseti lety. Pomoci by k tomu měl jak nový monopost, tak zejména i soudržnost týmu a mladistvá dravost.\n\nPři Grand Prix Austrálie, představil tým McLaren přepracované přední přítlačné křídlo. Jedná se o malou, ale poměrně zajímavou změnu, která se vztahuje k vnějším koncům přemosťovacího křídla. Tyto konce byly rozšířeny a zhruba uprostřed je dlouhá štěrbina, pomocí níž se vytváří druh sacího účinku.\n\nMcLaren do Austrálie přivezl i pozměněný zadní spoiler. Změna se dotkla především jeho bočnic, které měly nezvykle hluboký výkus a poměrně slabé přichycení horního plátu přítlačné plochy. Toto řešení je velice podobné tomu, které před dvěma lety představil Renault. U vozu MP4-23 je právě horní plát oddělen od spodního pevného plátu tímto hlubokým zářezem, toto řešení poskytuje čistší odvod proudícího vzduchu mezi oběma pláty.\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "276786", "url": "https://cs.wikipedia.org/wiki?curid=276786", "title": "Jindřich Vodák", "text": "Jindřich Vodák\n\nJindřich Vodák (8. listopadu 1867 v Lysé nad Labem – 10. dubna 1940 v Praze), literární a divadelní kritik, překladatel, středoškolský učitel, ministerský úředník. \n\nPo maturitě na Prvním českém reálném gymnáziu ve Spálené ulici v Praze pokračoval studiem romanistiky, germanistiky a bohemistiky na filozofické fakultě Univerzity Karlovy, po sedmi semestrech však studia zanechal. Nejprve v letech 1891-1894 působil v redakci Ottova slovníku naučného, kde psal a posléze též redigoval literárněvědná hesla, zejména z frankofonní oblasti. Od roku 1894 vyučoval francouzštinu a němčinu na středních školách v Kutné Hoře, Hradci Králové, Lounech (zde byl jeho studentem dekadentní spisovatel Arthur Breisky, jehož dílo nepřijal jako literární kritik zrovna příznivě). Po sňatku s Antonínou Vodákovou, roz. Dobšovou (1873–1947), se v srpnu 1899 vrátil do Prahy. Vedle své učitelské profese na žižkovské reálce (jeho žáky byli mimo jiné i Stanislav Neumann a Jaroslav Marvan) se od ledna 1899 doživotně věnoval soustavné žurnalistické činnosti. Po vzniku ČSR byl povolán na Ministerstvo školství a národní osvěty, kde byl odborovým a později ministerským radou pro oblast divadla a literatury. I po odchodu do penze (únor 1928) působil nadále jako ministerský referent a odborný poradce. V roce 1929 obdržel čestný doktorát filozofie Komenského univerzity v Bratislavě.\n\nByl činný jako literární a divadelní kritik v Literárních listech, Nivě, Rozhledech. Od roku 1898 v dalších periodikách: Čas, Lidové noviny, Rozvoj, později kulturním referentem Českého slova. V roce 1908 spolu s Josefem Svatoplukem Macharem redigoval literární časopis Novina, v letech 1920–1922 redigoval týdeník Jeviště. Všude uveřejňoval obsažné a břitké kritiky, někdy pod zkratkou v. d. Přeložil do češtiny několik románů francouzských autorů. Po jeho úmrtí manželka Antonína uspořádala žurnalistickou pozůstalost, pod editorským vedením Josefa Trägera a Alberta Pražáka vyšlo v letech 1941-1953 pět svazků Vodákových divadelních kritik. \n\n\n\n\n"}
{"id": "276792", "url": "https://cs.wikipedia.org/wiki?curid=276792", "title": "Kozorožec horský", "text": "Kozorožec horský\n\nKozorožec horský či alpský (\"Capra ibex\") je velký zástupce turovitých. Vyskytuje se v jižní Evropě, méně pak v západní a jižní Asii a severní Africe, kde obývá pouze horské svahy na hranici lesa nebo nad ní až do nadmořské výšky 6 700 m. Za poddruhy kozorožce horského byli dříve označováni kozorožec iberský (jako \"Capra ibex pyrenaica\"), kozorožec sibiřský (jako \"Capra ibex sibirica\") a kozorožec núbijský (jako \"Capra ibex nubiana\"); nyní jsou všichni tři považováni za samostatné druhy.\n\nSamci dorůstají výšky v kohoutku kolem jednoho metru, délky těla 1,2-1,7 m a mohou vážit i více než 140 kg. Samice jsou výrazně menší a dorůstají zhruba polovičních rozměrů samců. Kozorožec horský je v létě zbarven šedě, v zimě se jeho srst mění na tmavě hnědou. Samci se od samice liší hlavně tmavými, zahnutými rohy, které jsou u samců významně větší než u samic a které u dospělých samců mohou dosahovat délky i přes 1 m. Dalším pohlavním dimorfismem je prominentní vous pod bradou, který mají jen samci a který je u starších jedinců významně delší než u samců mladších.\n\nSamci své mohutné rohy využívají zvláště jako obranu proti svým predátorům (převážně vlci, medvědi nebo větší lišky). Mláďatům hrozí velké nebezpečí ze strany velkých dravých ptáků, zvláště pak orlů.\n\nKozorožci horští jsou výhradně býložraví a živí se převážně trávou, mechem, rostlinami, listy a větvičkami. Podobně jako antilopa žirafí se dokáže i kozorožec horský postavit na zadní končetiny, opřít se předními o větev nebo o kmen, aby tak snáze dosáhl nedostupné potravy, v tomto případě listů. Většinu dne tráví vysoko na prudkých útesech a níže slézají jen za potravou, za kterou se vydávají pozdě odpoledne a večer. Trávení většiny dne vysoko v horách jim napomáhá uchránit se před svými hlavními predátory, kteří na ně útočí zvláště v nižších polohách, tedy většinou při hledání potravy. V zimě se kozorožci stahují do nižších poloh, kde mohou snadněji nalézt potravu. V rámci letního období potřebují kozorožci horští velice často pít, z čehož vyplývá, že se stahují k vodním zdrojům. Pokud spatří predátora, prvním impulsem je útěk na prudké útesy, kam se většina predátorů nedostane. Pokud jsou samci zahnáni do úzkých, často používají jako obrannou zbraň i své rohy.\n\nBěhem léta se často seskupují mladí samci a vytvářejí většinou nevelká mládenecká stáda; spolu s příchodem podzimu se stáda rozpadají a samci si hledají stáda samic, které si snaží přivlastnit. I přesto, že k velmi agresivním bojům o samice používají své mohutné a těžké rohy a ohromnou silou do sebe narážejí hlavami, málokdy dochází ke smrtelným zraněním. Samice je březí zhruba 6 měsíců a během května rodí jediné mládě (velice vzácně dvojčata).\n\nKozorožec horský byl poměrně dlouhou dobu považován za mystické zvíře a téměř všechny části jeho těla, zejména bezoárové koule a rohy, ale např i i výkaly se hojně využívaly jako přísady do léků na nejrůznější nemoci nebo do alchymistických lektvarů. V důsledku rozsáhlého lovu se téměř podařilo na začátku 19. století kozorožce horské zcela vyhubit. To se nestalo díky snaze několika přírodovědců a lesníků, kterým se podařilo populaci kozorožce horského zachránit a posílit. V roce 1854 začal Italský král Viktor Emanuel II. s tvrdým potíráním pytláctví a hromadnou reintroducí kozorožce horského ve volné přírodě, což posléze pŕineslo výsledky. Dnes je již populace tohoto savce vyvážena a odhaduje se, že ve volné přírodě žije zhruba 30 000 jedinců. Po roce 1880 se kníže Christian Kraft Hohenlohe Öhringen pokusil vysadit kozorožce na Slovensku, v Tatrách a ve Velké Fatře, na svém panství Javorina. Jednalo se o zvířata rozmanitého původu. Pro svůj pokus kníže použil kozorožce horské z Alp, kozoržce sibiřské, kavkazské, núbijské, kozy bezoárové i křížence kozorožců s kozami domácími, které mu dodával hamburský obchodník se zvěří Karl Hagenbeck. Chov stál knížete obrovské množsví prostředků a byl spojen z řadou obtíží. Kozorožci trpěli chorobami, přes zimu museli být přikrmováni a březí kozy musely být zazimovány ve stájích. V průběhu 2. světové války kozorožci v Tatrách vyhynuli. Další pokusy o reintrodukci v 50. letech 20. stol. měly jen malý rozsah a rovněž nebyly úspěšné.\n\n"}
{"id": "276806", "url": "https://cs.wikipedia.org/wiki?curid=276806", "title": "Karel Scheinpflug", "text": "Karel Scheinpflug\n\n\"Možná hledáte Karel Scheinpflug (právník), syn Karla Scheinpfluga.\"\n\nKarel Scheinpflug, křtěný Karel Tomáš (28. prosince 1869 Slaný – 5. května 1948 Mariánské Lázně) byl český novinář, kritik a spisovatel.\n\nJeho otec, Karel Scheinpflug starší (1840–1923), byl původně řemeslník-mědikovec a roku 1864 založil ve Slaném mědikoveckou dílnu, která byla v roce 1882 přeměněna na strojní továrnu.\n\nPo ukončeném studiu na gymnáziu nastoupil syn Karel Scheinpflug do otcova rodinného závodu „mědikovského“; v letech 1904–1919 byl společníkem svého otce.\n\n20. června 1897 se Karel Scheinpflug oženil s Boženou Fričovou z Kladna. Jeho manželka ale v roce 1911 zemřela a on musel sám vychovávat společné děti. Později se znovu oženil s Miladou Krinerovou (1871–1955).\n\nNejznámější z dětí manželů Scheinpflugových byla herečka a spisovatelka Olga Scheinpflugová (1902–1968), od roku 1935 manželka Karla Čapka. Syn Karel (1899–1987) se stal advokátem a jako JUDr. Karel Scheinpflug byl literárním agentem a pozdějším strážcem autorských práv pro dědice svého švagra Karla Čapka. Dcera Božena (1901–1984) se provdala za spisovatele Edmonda Konráda.\n\nPo první světové válce a vzniku Československa se Karel Scheinpflug věnoval plně jen žurnalistice, psaní básní, povídek, románů a hlavně literárních recenzí. Uplatnil se jako redaktor v Národních listech a Lidových novinách. Byl činný v Syndikátu českých spisovatelů, ve kterém byl v letech 1921–1927 místopředsedou, 1927–1945 předsedou. Podle vzpomínek A. C. Nora „Život nebyl sen“ se Karel Scheinpflug vzdal funkce předsedy Syndikátu českých spisovatelů již v roce 1939, ale zůstal členem výboru.\n\nVe svých vzpomínkách podal spisovatel A. C. Nor také svědectví o charakteru Karla Scheinpfluga a jeho působení v Syndikátu spisovatelů. V nich popsal schůzi výboru syndikátu v květnu 1945, na které se skupina komunistických spisovatelů – tehdy nečlenů syndikátu – vedených Janem Drdou a Václavem Řezáčem prohlásila za revoluční výbor a vyloučila některé členy původního výboru:\n\nJeho romány odráží reálný život různých společenských vrstev, rozebírá rodinné a manželské vztahy. V několika pracích použil fantastické a sci-fi motivy.\n\n\n\n\n\n\n\n"}
{"id": "276809", "url": "https://cs.wikipedia.org/wiki?curid=276809", "title": "Základní škola Třebíč, Cyrilometodějská 22", "text": "Základní škola Třebíč, Cyrilometodějská 22\n\nZákladní škola Třebíč, Cyrilometodějská 22 je základní škola zřízená pro žáky se speciálními vzdělávacími potřebami; jde o „zařízení věnující se péči, výchově a vzdělávání dětí s širokou škálou postižení a dětí, které jsou z nejrůznějších důvodů neúspěšné v jiných typech škol“. Škola sídlí v Třebíči na Nových Dvorech. Má celkem čtyři pracoviště rozmístěné po Třebíči. Historie tří z nich sahá do druhé poloviny 19. století. \n\nHistorie Základní školy Třebíč, Cyrilometodějská 22 jako organizace počíná v roce 1985. V tomto roce se její pracoviště oddělilo od Zvláštní školy internátní a pomocné sídlící v Zámostí, pozdější Základní školy Třebíč, 9. května 3. Tou dobou byl jejím zřizovatelem stát. V roce 1993 dostala právní formu příspěvkové organizace. Od roku 1999 nesla škola název Speciální školy Třebíč, Cyrilometodějská 22 a vykonávala též činnost školy – mateřské i základní – při třebíčské nemocnici. Od roku 2006 se název školy znovu změnil: Základní škola Třebíč, Cyrilometodějská 22. Se samým počátkem roku 2008 se s touto školou sloučila druhá třebíčská základní škola pro žáky se speciálními vzdělávacími potřebami – podklášterská Základní škola Třebíč, 9. května 3. Od 1. ledna 2008 tak škola poskytuje vzdělávání a školské služby v těchto místech:\n\n\nZákladní škola Třebíč, Cyrilometodějská 22 je pokračovatelkou tradic třebíčské školy zřizované pro žáky se speciálními vzdělávacími potřebami. Zvláštní škola byla v Třebíči zřízena v roce 1953. Nejprve vyvíjela svou činnost v budově základní školy na Horce. Potom do roku 1963, kdy se přesunula do Zámostí, vyvíjela činnost ve školní budově v Soukopově ulici ve Vnitřním Městě. Od roku 1966/1967 již měla škola škola celookresní působnost. K tomuto účelu byl při ní zřízen i internát.\n\nZačátkem února 2009 zmizel ředitel školy Jaroslav Matějka; Policie České republiky po něm vyhlásila pátrání 6. února. Dočasným ředitelem byl v březnu jmenován Mgr. Artuš Adámek.\n\nDo roku 2020 byla škola zřizována Krajem Vysočina, po roce 2020 by mělo být zřizovatelem město Třebíč.\nBudova školy v ulici Cyrilometodějské slouží svému účelu od roku 2. října 1887. Postavena byla o osm let dříve „v očekávání, že dráha z Zastávky do Okříšek povede na severu a že na Nových Dvorech bude nádraží“, a proto se zde vyplatí otevřít hostinec. Trasa železniční trati byla nakonec přeložena na druhý břeh řeky Jihlavy. Město budovu koupilo a adaptovalo pro školní potřeby. Roku 1887 tak zde byly otevřeny třídy čtyřtřídní obecné školy, zvlášť pro chlapce, zvlášť pro děvčata. Roku 1897 byla provedena přístavba dvou učeben a ta ještě později nadstavěna o dvě další podlaží.\n\nV obecné škole sídlící v této budově působil od roku 1903 jako učitel pozdější plukovník Josef Jiří Švec, než roku 1911 odjel šířit sokolské myšlenky do Ruska. Podle jiných pramenů však učil na Horce v „potocké“ škole.\n\nŠkola jako činnost se na Podklášteří připomíná roku 1787. Svých prostor se dočkala roku 1862 právě v místě dnešní budovy. Byla to stavba jednopatrová. Časem se ukázalo, že potřebám provozu – zvyšujícího se počtu dětí tato budova nevyhovuje. Roku 1892 se podklášterská obec usnesla nahradit starou budovu školou novou. Koncem téhož roku se tak stalo. Roku 1908 již byla škola pětitřídní. V roce 1940 obec koupila od majitelů zámku přilehlou zahradu pod hradbami kláštera.\n\nVe 20. století budova školy sloužila vyšší rolnické škole, pozdější zemědělské škole, dále opět základní škole v Hasskově ulici (od roku 1963). V letech 1985–1993 zde vyučovala třebíčská lidová škola umění. Roku 1993 zde zahájilo činnost Katolické gymnázium Třebíč. V roce 1999 se sem na místo katolického gymnázia, které se přesunulo do vlastních prostor na Jejkov, přemístila zvláštní škola internátní a pomocná, později přeměněná v Základní školu Třebíč, 9. května 3.\n\nStará školní budova v tehdejší Dolní ulici v Židech sloužila německé a české škole (zřízena v roce 1887). Česká škola zahajovala svou činnost s 65 žáky, později jejich počet dosáhl téměř dvojnásobku, jak se rozrůstal počet českých obyvatel v Zámostí. Pro školu, která vzdělávala děti z chudých dělnických rodin, se konaly sbírky. Stará školní budova (čp. 58) je ob dům budovy dnešní (čp. 56).\n\n"}
{"id": "276810", "url": "https://cs.wikipedia.org/wiki?curid=276810", "title": "Proailurus", "text": "Proailurus\n\nProailurus lemanensis je vymřelý druh kočkovité šelmy, která žila v Evropě a Asii před zhruba 25 miliony let. Jeho fosílie byly nalezeny ve Španělsku, Německu a Mongolsku. Jde pravděpodobně o předka současných kočkovitých. Vymřel v raném miocénu.\n\n\"Proailurus\" bylo malé zvíře jen o trochu větší než kočka domácí, nevážilo více než 9 kg. Mělo dlouhý ocas, velké oči, ostré drápy a zuby podobně jako dnešní cibetkovité šelmy (Viverridae). Bylo to pravděpodobně stromové zvíře.\n"}
{"id": "276812", "url": "https://cs.wikipedia.org/wiki?curid=276812", "title": "Proailurinae", "text": "Proailurinae\n\nProailurinae je vymřelá skupina kočkovitých šelem. Rody \"Proailurus\" a \"Stenogale\" jsou nejstarší známí kočkovití.\n\n\n"}
{"id": "276813", "url": "https://cs.wikipedia.org/wiki?curid=276813", "title": "Týřovice", "text": "Týřovice\n\nNázev Týřovice má více sídel:\n"}
{"id": "276814", "url": "https://cs.wikipedia.org/wiki?curid=276814", "title": "Horn (Dolní Rakousy)", "text": "Horn (Dolní Rakousy)\n\nHorn (česky zastarale \"Rohy\") je okresní město v Dolních Rakousích ve východní části Waldviertelu (\"Lesní čtvrti\"). Žije zde obyvatel.\n\nHorn leží v klimaticky příznivé Hornské kotlině (\"Horner Becken\") v nadmořské výšce asi 311 m n. m.\nDopravní spojení s Vídní zajišťuje silnice B4 (zvaná též \"Horner Straße\", dříve \"Prager Straße\"). Železniční spojení zajišťuje od roku 1899 dráha Sigmundsherberg – Hadersdorf am Kamp (zvaná \"Kamptalbahn\").\n\n"}
{"id": "276817", "url": "https://cs.wikipedia.org/wiki?curid=276817", "title": "Vinland", "text": "Vinland\n\nVinland je země na území Ameriky, kterou podle pověstí objevil vikinský mořeplavec Leif Eriksson pravděpodobně roku 1001 n. l.\n\nNázev této země „Vinland“ má v současné době dva možné výklady.\n\nRoku 1960 byly na severu Newfoundlandu na místě zvaném L'Anse aux Meadows objeveny stopy vikinského osídlení. Tento zatím jediný nález vikinského osídlení na území Ameriky byl jednak první skutečný důkaz, že Vikingové na svých cestách amerického kontinentu skutečně dosáhli a zároveň podnítil myšlenku, zda toto není ona země známá ze ság jako Vinland.\n\nDnes tedy panuje mezi odborníky všeobecná shoda, že Vikingové amerického kontinentu dosáhli a že se toto promítlo do jejich pověstí jako ona země známá jako Vinland. Zatím však není znám žádný důkaz, že by právě naleziště v L'Anse aux Meadows mělo přímou spojitost s onou bájnou zemí vína/pastvin.\n\nExistuje mnoho dalších míst, o nichž se odborníci domnívají že mohou být onou vikinskou bájnou zemí. Je mezi nimi například Nové Skotsko, Rhode Island či Cape Cod – místo, kde byla založena druhá stálá pokolumbovská kolonie na území Severní Ameriky (Plymouthská kolonie v Massachusetts).\n"}
{"id": "276818", "url": "https://cs.wikipedia.org/wiki?curid=276818", "title": "Heinkel He 59", "text": "Heinkel He 59\n\nHeinkel He 59 bylo německé dvoumotorové bojové letadlo, vyvinuté ve 30. letech jako torpédový bombardér a průzkumný letoun. Stroj měl být schopen operovat jak s pevným podvozkem z pozemních základen, tak na dvou plovácích z vodních ploch.\n\nVývoj letounu, vedený pro německé námořnictvo, začal v roce 1930. Jelikož Německo v té době nesmělo mít vlastní vojenské letectvo, byl letoun oficiálně označován jako civilní. Jako první vzlétla v září roku 1931 pozemní verze He 59a (D-2215), testovaná na základně v Lipecku. Prototyp He 59b (D-2214), vybavený plováky, vzlétl v lednu roku 1932. Sériová výroba byla zahájena na konci roku 1933. 14 vyrobených kusů verze He 59A bylo dodáno Kriegsmarine.\n\nOd roku 1934 začala výroba verze He 59 B-1. Varianta B-1 měla zpočátku pouhý jeden pohyblivý kulomet, přičemž u varianty He 59 B-2 už byla výzbroj zesílena na tři kulomety ve dvou střelištích a změněno vybavení. U verze He 59 B-3 byla zeslabena výzbroj o jeden kulomet umístěný ve spodní části trupu, na jehož místo byla instalována přídavná palivová nádrž prodlužující dolet.\n\nSériová výroba probíhala do roku 1938, vyrobeno bylo celkem 142 kusů. Krátce poté byla část strojů He 59 B přestavěna u společnosti Walter Bachmann Flugzeugbau v Ribnitz na školní letouny pro výcvik námořních navigátorů. Upravené stroje bez výzbroje, avšak s bohatým navigačním vybavením, nesly označení He 59 C-1. Tvořily výzbroj Luftnachrichten-Schule 6 (See) v Dievenow.\n\nVarianta He 59 C-2 rovněž nenesla výzbroj, byla však vybavena šesti nafukovacími čluny, lékařským vybavením, dalším vstupním otvorem se žebříkem a sloužila jako námořní záchranný letoun.\n\nTechnicky dokonalejší byl Heinkel He 59 D-1, který spojoval role stroje pro výcvik navigace a záchranného námořního letounu. Odlišoval se od předchozích verzí novou kovovou přídí trupu.\n\nSpeciální vezí pro výcvik bombardování a svrhávání torpéd představoval He 59 E-1 zkonstruovaný na základě C-1. Školní varianta pro fotografický průzkum nesla označení He 59 E-2.\n\nPoslední verzí byl He 59 N přestavěný v roce 1943 ze zbylých He 59 D, který byl určen k výcviku navigace. Měl plnou hlavňovou výzbroj zesílenou navíc jedním pohyblivým kulometem MG 15 instalovaným hned za pilotní kabinou.\nLetoun měl dvouplošnou koncepci. Na horní straně spodního křídla byly posazeny dva kapalinou chlazené dvanátiválce \"BMW VI 6.0 ZU\" se čtyřlistými dřevěnými vrtulemi. Konstrukce byla smíšená. Křídla měla dřevěný rám, pokrytý kovem a dýhou. Trup byl z ocele. V plovácích byly umístěny také palivové nádrže o obsahu dvakrát 900 litrů. Společně s hlavní nádrží to bylo celkem 2700 litrů.\n\nLetoun byl hodnocen jako příjemný na ovládání, měl ale také slabé motory, malý dolet, malý náklad pum a slabou výzbroj.\n\nPrvní stroje He 59 B-1 byly v létě 1934 dodány Deutsche Verkehrsfliegerschule v Listu, což byla maskovaná škola námořních pilotů. Po vyhlášení existence německého letectva v březnu 1935 byla letecká škola v Listu přeznačena na Fliegerstaffel (F) List. Od července 1936 tvořily He 59 B výzbroj v té době založených jednotek 3./Kü.Fl.Gr.106 v Listu a 3./Kü.Fl.Gr.206 v Borkumu.\n\nPrvní bojové nasazení He 59 bylo ve španělské občanské válce. V roce 1936 je zde Legie Condor nasadila jako průzkumné a torpédové bombardéry, umístěné v jednotce See-Aufklärungsgruppe AS/88. Kvůli velkým plovákům jim Španělé také říkali \"Zapatones\" (velké boty). Nejprve operovaly ze základen dislokovaných na středomořském pobřeží Španělska a následně z ostrova Mallorca. Zapatones hlídkovaly nad mořem a také se zúčastňovaly nočních náletů proti železničním tratím a zásobovacím trasám republikánské armády mezi Valencií a Katalánskem. Některé letouny nesly namísto předního kulometu jeden pohyblivý kanón MG FF ráže 20 mm, které byly úspěšně nasazeny proti republikánským lodím. Cílem nočních náletů He 59 se staly také přístavy ve Valencii, Cartageně a Barceloně. AS/88 ztratila během bojového nasazení pět Zapatones sestřelených republikánskými stíhači, dva He 59 byly zničeny během přistání, dva odepsány z důvodu poškození a jeden byl zničen během bouře 11. února 1938 na kotvišti v zátoce Pollensa.\n\nK 1. dubnu 1939 zůstalo deset strojů He 59, z nichž sedm nejlepších bylo odesláno zpět do Německa, zbylé tři byly předány vojenskému letectvu nacionalistů. V květnu 1939 bylo Španělům dodáno pět nových strojů, které v letech 1940 až 1946 tvořily výzbroj 54.° Escuadrilly 51.° Grupo de Hidros.\n\nPrvní námořní záchranná jednotka byla zformována v roce 1939. Seenotstaffeln 1 a 3 byly vyzbrojeny variantami He 59 C-2 a He 59 D-1.\n\nV první fázi druhé světové války byly He 59 používány především jako torpédové bombardéry, ke kladení min, k průzkumu a také jako záchranné letouny. Dvě Küstenfliegerstaffeln byly umístěny na pobřeží Severního moře s celkem 30 stroji He 59 B-2. V dubnu 1940 byla část letounů He 59 začleněna do KG z.B.V.108, kde plnily transportní úkoly během bojů v Norsku.\n\nNasazeny byly rovněž během útoku na Holandsko. 10. května 1940 odstartovalo z jezera Zwischenahnsee u Oldenburgu 12 He 59 naložených výzbrojí a vojáky, které přistály na Máse u Vilémova mostu v centru Rotterdamu. Němci tak ovládli nejen Vilémův most, ale rovněž dva sousední mosty Leeuwen a Jan Kuiten.\n\nBěhem bitvy o Británii operovaly He 59 C-2 a D-1 nad kanálem La Manche a Severním mořem, kde z vody vylovily řadu posádek sestřelených letounů. Nasazeny byly rovněž nad Středozemním a Černým mořem.\n\nOd roku 1941 už byly kromě záchranných úkolů přesouvány k dopravě a výcviku. Cvičné varianty sloužily ze všech letounů He 59 nejdéle, ale i tak byly všechny vyřazeny v průběhu roku 1944.\n\nFinskému letectvu (\"Ilmavoimat\") byly v srpnu 1943 zapůjčeny čtyři kusy He59 a to je používalo k průzkumu. Za čtyři měsíce byly vráceny zpět Luftwaffe.\n\n\n\n2× kapalinou chlazený řadový dvanáctiválec BMW VI 6,0 Z\n\n\nNejčastější varianty:\n\n"}
{"id": "276819", "url": "https://cs.wikipedia.org/wiki?curid=276819", "title": "Čistá současná hodnota", "text": "Čistá současná hodnota\n\nČistá současná hodnota (zkráceně ČSH nebo NPV z anglického \"\") je finanční veličina vyjadřující celkovou současnou (tj. diskontovanou) hodnotu všech peněžních toků souvisejících s investičním projektem.\n\nČistá současná hodnota se používá jako kritérium pro hodnocení výnosnosti investičních projektů. Hlavní výhodou tohoto kritéria je zohlednění faktoru času.\n\nMějme následující investiční projekt: Na začátku prvního roku nakoupíme stroj za 100 tisíc Kč, který bude po 4 roky každý rok přinášet zisk 40 tisíc Kč. Na konci čtvrtého roku bude stroj prodán za 20 tisíc Kč. K diskontování použijeme úrokovou míru 10 %. Vliv daní a inflace neuvažujeme.\n\nPřehled peněžních toků:\n\nPokud bychom tyto příjmy a výdaje jednoduše sečetli, zjistíme, že investicí vyděláme celkem 80 tisíc Kč (−100+40+40+40+60=80). Při zohlednění faktoru času pomocí 10% úrokové míry však vyplyne, že „současný“ zisk investice (čistá současná hodnota) je pouze 40,5 tisíc Kč. Jestliže se rozhodujeme mezi tímto projektem a projektem, kde při jiném rozložení peněžních toků ale jinak stejných podmínkách, vypočteme vyšší čistou současnou hodnotu, měli bychom zvolit druhý projekt.\n\nJednotlivé diskontované peněžní toky vypočítáme podle vzorce:\n\nformula_1\n\nkde\n\nVýpočet výsledku z příkladu je následující:\n\nformula_2\n"}
{"id": "276829", "url": "https://cs.wikipedia.org/wiki?curid=276829", "title": "Leopardus", "text": "Leopardus\n\nLeopardus je rod drobně skvrnitých malých koček ze Střední a Jižní Ameriky, některé svým výskytem zasahují až do jižní části USA. Jde o největší americkou skupinu kočkovitých šelem, kromě nich zde žijí pouze dva druhy rodu \"puma\", dva rysové a jaguár. Největším druhem skupiny je ocelot velký, většina ostatních se velikostí podobá kočce domácí.\n\n"}
{"id": "276831", "url": "https://cs.wikipedia.org/wiki?curid=276831", "title": "Veřejná stráž", "text": "Veřejná stráž\n\nStráž je v českém veřejném právu označení pro fyzické osoby se zvláštním pověřením podle speciálních zákonů, které mají status úřední osoby (do roku 2009 veřejného činitele) a v rámci kontroly dodržování speciálních zákonů mohou ukládat sankce. Tyto stráže jsou určeny převážně k dozoru nad ochranou přírody – jde o stráž lesní, mysliveckou, rybářskou a stráž přírody. \n\nPostavení a podmínky způsobilosti stráží, ustanovených speciálními zákony již dříve, byly s účinností od 1. ledna 2000 upraveny a sjednoceny zákonem č. 238/1999 Sb., který je novelou šesti speciálních zákonů. Kromě pěti zákonů, které jednotlivé druhy stráží ustavují, bylo novelizováno ustanovení § 89 odst. 9 trestního zákona č. 140/1961 Sb. doplněním stráží do vymezení veřejných činitelů. Od roku 2010 jde o úřední osoby podle § 127 trestního zákoníku. Podmínkou způsobilosti je věk minimálně 21 let, trestní bezúhonnost, státní občanství ČR, lékařsky potvrzená zdravotní způsobilost, svéprávnost a složení kvalifikační zkoušky a slibu stráže. \n\nDo dubna 1949 byla strážní činnost upravena předpisy z dob Rakousko-Uherska. \n\nV právní úpravě po druhé světové válce obdobná kompetence byla svěřována \"přísežným hajným\". Jejich postavení a činnost upravoval s účinností od 7. dubna 1949 \"zákon č. 86/1949 Sb., o přísežných hajných k ochraně lesů, polního majetku, myslivosti, rybářství a vodních děl\" a \"vyhláška č. 622/1949 Ú. l., kterou se určuje vzor osvědčení o ustanovení přísežných hajných k ochraně lesů, polního majetku, myslivosti, rybářství a vod a vodních děl a o jejich vzetí do přísahy\". Ochranu myslivosti (ochrannou službu mysliveckou) podle § 29 a 30 Zákona č. 225/1947, o myslivosti, zajišťoval k tomu ustanovený a úředně potvrzený přísežný myslivecký personál ochranný, a to myslivecký hajný, nebo myslivecký hospodář (jímž mohl být i vlastník honitby), vyhovoval-li podmínkám stanoveným pro vzetí do přísahy pro ochrannou službu mysliveckou. \n\n\nV neúspěšných a vládou nepodpořených poslaneckých návrzích zákona o horské službě v letech 1999 a 2001 bylo navrženo, aby pracovníci horské služby měli status horské stráže.\n\nSoučasná snaha je přijmout jednotnou právní úpravu v oblasti veřejné stráže, tak aby byla odstraněna roztříštěnost právních úprav do různých zákonů. Avšak sporným zůstává, jestli je žádoucí, aby všechny druhy veřejné stráže byly sjednoceny do jedné kategorie.\n\n\n"}
{"id": "276832", "url": "https://cs.wikipedia.org/wiki?curid=276832", "title": "Imperium Bohemorum", "text": "Imperium Bohemorum\n\nImperium Bohemorum s podtitulem: \"Fantastické dějiny zemí Koruny české\", je sbírka povídek českých autorů sci-fi a fantasy literatury na téma alternativních dějin českých zemí. Sbírku sestavil Ondřej Müller.\n\nSbírka obsahuje povídky:\n\n\nAutory doslovu jsou Vít Haškovec a Ondřej Müller.\n"}
{"id": "276844", "url": "https://cs.wikipedia.org/wiki?curid=276844", "title": "TCS", "text": "TCS\n\nTCS (Traction Control System) je protiprokluzová regulace se zásahem brzd a motoru (ubírání výkonu).\n\nPřibrzdění prokluzujícího kola zajišťuje systém ABS. Tím se větší podíl hnacího momentu motoru přenáší přes diferenciál na druhé kolo a zvětší se celková hnací síla. Aby nedošlo k ovlivňování stability vozidla ve vyšších rychlostech, zasahují brzdy pouze do určité rychlosti, cca 80 km/h (může se lišit dle typu a výrobce vozidla).\n"}
{"id": "276845", "url": "https://cs.wikipedia.org/wiki?curid=276845", "title": "Lízátko", "text": "Lízátko\n\nLízátko (lidově též cuc na špejli nebo cuc na kládě) je roksová cukrovinka určená ke konzumaci lízáním nebo cucáním. Konzumovaná část lízátka je umístěna na tyčce z umělé hmoty nebo lisovaného papíru, větší lízátka pak na dřevěné tyčce. V některých případech je uprostřed lízátka žvýkačka.\n\nLízátka se vyrábějí v různých tvarech, příchutích a barvách. Některé druhy mají i sekundární funkci pro pobavení konzumenta jako např. lízátka v podobě píšťalky. Jiná lízátka fungují jako léčiva.\n\nZvláštním druhem lízátek jsou lízátka chroupací pro psy vyráběná většinou z lisované buvolí kůže s různými příchutěmi (zpravidla hovězí). Slouží jako doplňkové krmivo pro psy k posílení jejich žvýkacích svalů.\n\nLízátka jsou často využívána jako reklamní předmět, jsou určena pro malé děti.\n\n\n"}
{"id": "276847", "url": "https://cs.wikipedia.org/wiki?curid=276847", "title": "Julius Komárek", "text": "Julius Komárek\n\nJulius Miloš Komárek (15. srpna 1892, Železná Ruda – 7. února 1955, Praha) byl český učitel, vědec, spisovatel.\n\nVystudoval gymnázium v Klatovech a odmaturoval zde roku 1911. Pokračoval ve studiích přírodních věd na filosofické fakultě Univerzity Karlovy v Praze, kde také promoval. V roce 1919 habilitoval a od roku 1932 byl řádným profesorem zoologie a přednostou II. zoologického ústavu Karlovy univerzity. Mimo to byl docentem na Vysoké škole zemědělské. Podnikl četné studijní cesty do zahraničí a zúčastnil se několika mezinárodních kongresů. Když byl 31. října 1921 zřízen v Praze Výzkumný ústav lesnický, byl jeho vedením pověřen prof. Komárek a vedl jej až do roku 1945. Důvodem pro založení ústavu byla kalamita přemnožení bekyně mnišky. Ze své funkce jako první v střední Evropě nařídil letecké práškování proti mnišce a sosnokazu (1926, 1932).\n\nSvé zkušenosti a znalosti podal v 200 svých odborných publikací a časopisech, které se týkaly lesnictví, lékařství, myslivosti, ochrany přírody a rybářství. Byl jedním z iniciátorů zřízení národních parků v Tatrách a na Šumavě. Později se stal členem korespondentem ČSAV.\n\nByl také myslivec a jedna z honiteb u Obroku a Tuhaně poblíž Dubé na Českolipsku nese dodnes jeho jméno.\n\n\nŘada různých webů zabývajících se lesnictvím, školstvím, ochranou přírody. myslivostí\nNapř.\n"}
{"id": "276852", "url": "https://cs.wikipedia.org/wiki?curid=276852", "title": "Konfekce", "text": "Konfekce\n\nCizím slovem konfekce označujeme zpravidla hromadnou průmyslovou výrobu oděvů či oděvních doplňků ve velkém měřítku, nejčastěji v normalizovaných resp. standardizovaných velikostech. Tzv. konfekční zboží, neboli konfekce (rozuměj zboží hromadně vyráběné v továrnách ve velkých sériích) se dnes zcela běžně prodává v obchodech s normálním textilmí zbožím, které se pak také někdy nazývají slovem konfekce. Čili toto slovo se používá coby označení jak pro vlastní výrobu tohoto zboží, tak i pro jeho prodej, jakož i pro toto textilní zboží samotné.\n\nSlovo se někdy používá i pro označování papírnického a papírenského sortimentu a zboží - sousloví papírová konfekce. Jedná se o běžné předměty vyráběné z papíru či lepenky, např. sešity, diáře či zápisníky apod.\n\nVzhledem k hromadné povaze výroby a prodeje konfekčního zboží se vždy jedná o sortiment, který je obecně levnější než kusová či malosériová výroba (např. výroba ruční).\n\n"}
{"id": "276853", "url": "https://cs.wikipedia.org/wiki?curid=276853", "title": "Cholupická bažantnice", "text": "Cholupická bažantnice\n\nPřírodní památka Cholupická bažantnice se nachází 1 km jihovýchodně od obce Cholupice a zahrnuje lesní území bývalé bažantnice. Katastrální území: Cholupice, (obvod Praha 4, městská část Praha 12)\n\nDůvodem vyhlášení PP byla snaha o zachování přirozených lesních porostů typu lužního lesa.\n\nNa území PP se nacházejí zbytky lužního lesa s porosty starých stromů, především dubů. V menší míře je přimísena lípa srdčitá, jasan ztepilý, habr obecný a javor klen, v keřovém patře hloh, svída, líska. Ze vzácnějších rostlinných druhů se zde vyskytuje lecha jarní, dymnivka dutá a sasanka hajní.\n\nNa území PP byl zjištěn výskyt 99 motýlů, ze vzácnějších motýlů se zde vyskytuje otakárek fenyklový, otakárek ovocný, soumračník máčkový, bělásek řeřichový a žluťásek čičorečkový. Z ptáků zde hnízdí káně lesní, holub hřivnáč, puštík obecný, strakapoud velký, budníček lesní, rehek zahradní, červenka obecná, sýkory aj. Ze savců je hojný hryzec vodní a myšice lesní.\n\n"}
{"id": "276855", "url": "https://cs.wikipedia.org/wiki?curid=276855", "title": "Bílá Lhota (zámek)", "text": "Bílá Lhota (zámek)\n\nBílá Lhota je klasicistní zámeček s empírovými prvky nacházející se na podhůří Zábřežské vrchoviny a při okraji stejnojmenné obce 7 km západně od Litovle. \n\nVes Bílá Lhota je poprvé připomínána v roce 1356, kdy byla v držení vladyků z Řimic, kteří se taktéž po Lhotě psali. V místě nynějšího zámku stála tvrz, která je výslovně v pramenech uváděna až v roce 1437 a jež tehdy náležela Ješkovi ze Lhoty. Ta však nejspíše zanikla a snad se po ní dochovalo tvrziště v areálu Arboreta.\n\nV roce 1464 postoupil Jiří z Poděbrad lhotské panství tj. tvrz a statek ve Lhotě včetně pěti okolních vsí, Karlovi z Vlašimi. Ten záhy postoupil celé panství Erazimu Bítovskému ze Slavíkovic a jeho potomci nejspíše postavili tvrz novou. \n\nPoté je tvrz uváděna ještě několikrát v průběhu 15. a 16. století. Ke konci 16. stol. se majitelem panství stal Mikuláš Kobylka z Kobylího. Za Jana Záviše Bítovského ze Slavíkovic a jeho manželky Kunky z Kobylího byla tvrz v šedesátých letech 17. stol. (1660–1669) přestavěna a nesla již znaky renesančního čtyřkřídlého zámku. K dalším stavebním úpravám došlo v průběhu 17. stol.\n\nV roce 1720 koupil panství za 31580 zlatých Markvart Hochberg z Hennersdorfu. Původně renesanční zámek byl opakovaně přestavován a jeho renesanční podoba byla prakticky setřena obzvláště po přestavbě ve 40.letech 18. stol. Hochbergy v barokním stylu. V roce 1746 koupil zámek se statkem Jan Maxmilián Žižka a stal se jeho panským sídlem. \nJeho dcera se provdala za německého hudebního skladatele Conradina Kreutzera (1780–1849).\n\nTen byl kapelníkem vídeňské opery a při jednom ze svých zdejších pobytů pracoval na hudbě k opeře „Noc v Granadě“. V letech 1792–1840 byly majitelem lhotského panství Jan Albert z Ostheimu a Jan Vojtěch Speil z Ostheimu, a právě ten založil u zámku park v anglickém stylu. Od roku 1869 byl zámek a velkostatek majetkem rodu Riedlů a to až do roku 1945. Zásluhou tohoto majitele Quida Riedla se park proměnil (1926 až 1945) ve významný dendrologický areál. Park značně utrpěl za druhé světové války a k jeho obnově došlo až po roce 1965, kdy Vlastivědný ústav v Olomouci zahájil budování arboreta.\nDnešní podoba zámku pochází z počátku 19. stol.\n\nBudova zámku sice dnes tvoří hranici arboreta, které se nachází v místech bývalého zámeckého parku, ale s arboretem již nijak nesouvisí. V arboretu Bílá Lhota rostou nejen domácí dřeviny, ale i vzácné evropské a zámořské stromy. Celkem tu napočítáte více než 400 druhů listnatých, jehličnatých a stále zelených dřevin ze severní Ameriky, Japonska, Číny, Malé Asie a dalších zemí. Park byl u zámečku v Bílé Lhotě založen okolo roku 1700 a mnoho exemplářů vysázených v tomto období se zachovalo do dnešních dnů. Počátky arboreta se připisují dendrologovi Quidu Riedlovi, který zde v roce 1926 soustředil několik stovek druhů okrasných dřevin. \n\nDnešní zámek je jednoduchá, jednopatrová, čtyřkřídlá budova s malým dvorem. Ze zámku jsou přístupné pouze prostory sloužící dnes pro veřejnost. Dnes je budova zámku majetkem obce Bílá Lhota a slouží jako obecní úřad, pošta, knihovna a zdravotní středisko. \n\n"}
{"id": "276857", "url": "https://cs.wikipedia.org/wiki?curid=276857", "title": "Chrpa polní", "text": "Chrpa polní\n\nChrpa polní (\"Centaurea cyanus\") je léčivá rostlina z čeledi hvězdnicovitých (\"Asteraceae\").\n\n\n\nChrpa polní (\"C. cyanus\") je jednoletá nebo ozimá bylina vysoká až 90 cm. Lodyhy jsou přímé a větvené, hranaté a měkce chlupaté. Listy jsou lysé, střídavé, kopinatého tvaru, zubaté až peřenoklanné. Květní úbory jsou jednotlivě na konci větviček lodyhy. Květní úbory mají v průměru 2 až 3 cm, okrajové květy jsou tmavě modré a trubkovité, ve středu jsou purpurově terčové. Kvete od června do září. Plodem jsou nedělené a celokrajné nažky. Počet chromozomů je 2n = 24.\n\nChrpa polní bývala dost obtížným plevelem zvláště v obilovinách. Po masivním používání herbicidů se stala vzácným druhem, který přežíval pouze na jiných synantropních stanovištích, která nebyla chemicky ošetřována (rumiště, okraje cest…).\nV dnešní době je už častějším druhem, který můžeme často najít v masovém množství na okrajích polích, podél cest nebo na slunných stráních. Preferuje kypré, lehké a výživné půdy, půdy s nízkou hladinou spodní vody a slabě kyselou půdní reakcí. Nejčastěji roste ve společenstvech třídy \"Secalietea\", diagnostický druh svazu \"Aphanion\".\n\nPůvodní areál výskytu byla snad jižní Evropa a jihozápadní Asie. Synantropně se pak rozšířil do celé Evropy, západní a střední Asii. Adventivně zavlečena do Severní a Jižní Ameriky a Austrálie. V ČR je prokazatelně nepůvodním druhem, který byl sem zavlečen v době kamenné s obilím. Je tedy považován za archeofyt.\nV ČR se vyskytuje roztroušeně především v nížinách a pahorkatinách. Nejvýše byla nalezena u Račína a Radostína v nadmořské výšce 640 m n. m.\n\nDruh nepatří mezi chráněné, ale je zapsán v Červeném seznamu ohrožených rostlin ČR v kategorii C4a jako druh „zasluhující další pozornost“. V Červeném seznamu ohrožených rostlin SR je zařazen do kategorie méně ohrožených druhů.\n\nChrpa polní je významnou medonosnou rostlinou. Stala se také objektem zájmu šlechtitelů a její plnokvěté formy se jako letničky pěstují na zahradách.\n\nV léčitelství se používá květ (Flos cyani) buď samostatný nebo i s kalichem (Flos cyani cum calyce). Sbírají se za slunečného dne, buď sytě modré paprsky úborů nebo celé úbory a suší se v tenkých vrstvách v průvanu při teplotě kolem 35 stupňů bez přístupu světla. Droga se v lidovém léčitelství používá ke zmenšování otoků, má účinky močopudné a žlučopudné a k čištění krve. K tomuto účelu se připravuje nálev ze lžičky sušené drogy a šálku vody.\n\nV současnosti se však nejčastěji užívá při zánětlivých a hnisavých očních chorobách, jiný význam v současné medicíně nemá. Sytého barviva se používá k obarvení některých léků a také čajových směsí. Zájem o ni projevuje též kosmetický průmysl.\n\nČasto se pěstuje pro vazbu do suchých květin.\n\nV Anglii se tradičně nosí jako butoniéra (květina do klopy saka) u tzv. harrowianů (absolventů Harrow School).\n\nObsahuje fenylpropanoidní a alkaloidní látky. Z fenylprapanů např. flavonoidy apigenin a cyanin, z alkaloidů např. indolové alkaloidy.\n\n\n\n"}
{"id": "276859", "url": "https://cs.wikipedia.org/wiki?curid=276859", "title": "24 hodin (seriál)", "text": "24 hodin (seriál)\n\n24 hodin (v anglickém originále 24) je akční televizní seriál americké televize Fox. Hlavní roli agenta Jacka Bauera ztvárnil herec Kiefer Sutherland.\n\nSeriál \"24 hodin\" je produkován pro televizní síť Fox a je vysílán celosvětově. Seriál je presentován v reálném čase, kdy každých 24 epizod ukazuje 24 hodin v životě Jacka Bauera. Poprvé byl seriál vysílán 6. listopadu 2001 a dosáhl celkem 204 dílů v devíti řadách. Poslední epizoda byla odvysílána 14. července 2014. Vznikl také televizní film \"24 hodin: Vykoupení\", který byl vysílán v přestávce mezi šestou a sedmou sérií. Poslední devátá řada nese podtitul Dnes neumírej.\n\nBauer je jediná postava která se objeví ve všech osmi sezónách a samozřejmě účinkuje v každé epizodě. První série začíná když pracuje pro CTU (Counter Terrorist Unit; česky PTO – Protiteroristická oddělení) která sídlí v Los Angeles a Jack Bauer je charakterizován jako velice schopný agent, ovšem bez ohledu na morálku jeho akcí. Po celou dobu série se děj rozvine na politický thriller. Typická zápletka spočívá v tom, že Jack Bauer závodí s časem když se snaží zmařit několik teroristických útoku, včetně útoku na prezidenta a dalších jaderných, biologických, chemických hrozeb, kybernetických hrozeb a spiknutí.\n\nSeriál získal několik cen, včetně Nejlepšího dramatického seriálu v roce 2003 na cenách Zlatý glóbus a v roce 2006 také Cenu Emmy za nejlepší dramatický seriál. Kiefer Sutherland získal v roce 2001 cenu Nejlepší herec v hlavní roli dramatického seriálu na cenách Zlatého glóbu a v roce 2006 byl ověnčen cenou Emmy v kategorii \"nejlepší herec v hlavní roli\". \"24 hodin\" se stal nejdelším špionážně laděným seriálem; překonal oba seriály \"Mission Impossible\" a seriál \"The Avengers\".\n\nKaždá řada seriálu zobrazuje události z jednoho dne v životě federálního agenta Jacka Bauera (Kiefer Sutherland), který se snaží zabránit teroristickým útokům. Příběh sleduje také Jackovy kolegy v CTU Los Angeles, stejně jako akce teroristů, jeho rodinu nebo prezidenta.\nPrvní série seriálu se odehrává v den kalifornských prezidenských primárek. Teroristé se snaží zabít prvního černošského kandidáta na prezidenta v dějinách USA senátora Davida Palmera. Chtějí k tomu zneužít agenta CTU (protiteroristického oddělení) Jacka Bauera, kterému unesou rodinu. Atentát chce provést rodina Victora Drazena, který viní Davida Palmera a Jacka Bauera za smrt své rodiny. Atentátu se povede zabránit, ale Jack tragicky přichází o svou ženu Teri, kterou zabije Jackova blízká spolupracovnice a zrádce v řadách CTU Nina Myers.\n\nDruhá série se odehrává 18 měsíců po první sérii. Islámští teroristé se snaží odpálit jadernou bombu uprostřed Los Angeles. Jack Bauer a Kate Warner (sestra jedné z členek teroristické buňky) tomuto zabrání. Zbytek série se zabývá snahou USA provést odvetu na tři země Středního východu, protože byl nalezen důkaz o jejich zapojení v pokusu o teroristický čin. Nahrávka byla ale padělána skupinou obchodníků, kteří by válkou profitovali.\n\nTřetí série se odehrává tři roky po druhé. Bývalý agent Stephen Saunders se snaží vydírat Spojené státy hrozbou vypuštění viru Cordilla, pokud nesplní jeho podmínky. CTU se ho snaží dopadnout. V průběhu série se Jack znovu setkává s Ninou Myers a bezvládně ležící na zemi ji zabije. Jack Bauer a jeho nový kolega Chase Edmunds nakonec zabrání provedení Stephenových plánů, ale v závěru seriálu je Jack nucen useknout Chasovi ruku, protože mu na ni jeden z teroristů dokázal připevnit nádobu s virem. Chase je přítelem Jackovy dcery Kim a celá série končí pohledem na Jacka, který pláče v autě.\n\nČtvrtá série se odehrává patnáct měsíců po předešlé. Islámští teroristé pod vedením Habiba Marwana tentokrát provádějí mnoho útoků po celém USA. Povede se jim unést ministra obrany Jamese Hellera, ale jeho popravě živě na internetu Jack a CTU zabrání. Teroristé dále získají kontrolu nad jadernými elektrárnami, sestřelí Air Force One a tím zneškodní prezidenta ap. Jack Bauer je v rámci akce mnohokrát donucen překračovat předpisy, a proto je na konci série nucen předstírat vlastní smrt, aby unikl následkům nejen z USA, ale také z Číny, protože v rámci jedné akce je nucen přepadnout čínskou ambasádu. Tímto tak pro něj končí jeho dosavadní život i jeho nový vztah s Audrey Hellerovou, dcerou ministra obrany.\n\nPátá série začíná osmnáct měsíců po sérii předešlé. Začíná sérií šokujících atentátů. V průběhu několika prvních minut zemře několik hlavních postav včetně Davida Palmera. Jack pracuje jako příležitostný dělník. Je otřesen událostmi a vydává se do další akce. V závěru seriálu se dozvíme, že prezident USA Charles Logan je zapleten do teroristických akcí s cílem ospravedlnit přítomnost vojsk ve Střední Asii a zajistit dostatečný přísun ropy. Na konci série je sice prezident usvědčen, ale díky tomu, že Jack vystoupil ze svého krytí, ho najdou Číňané a unášejí ho.\n\nUSA trpí vlnou sebevražedných útoků. Teroristé požadují Jacka Bauera, aby se mu vůdce teroristů Abu Fayed mohl pomstít. Jack je přivezen z Číny a vydán teroristům. Ale ani pak teroristé své akce neukončí. Jack uniká a spolu s CTU se snaží dalším útokům předejít. Slavným momentem v této sérii se stal jaderný výbuch ve čtvrtém díle, kterému CTU nedokáže zabránit. Fayed je nakonec zneškodněn.\n\n24 hodin: Vykoupení (\"24: Redemption\") není klasická řada seriálu, ale televizní film, který zachycuje Jacka Bauera přibližně rok po událostech šesté série. Jack se nachází v Africe, kde hledá smysl života. Je účasten vojenského převratu v zemi, kdy se k vládě dostává generál Juma. Jack je navíc na konci filmu chycen americkými úřady, aby se zpovídal ze svých zločinů. (Jack v předešlých sériích často porušoval předpisy, ale kvůli událostem nebyl čas řešit právní důsledky). V průběhu filmu zároveň sledujeme nástup nové prezidentky USA Allison Taylorové. V jejím okolí se ale chystá spiknutí.\n\nTato série se odehrává jeden rok po událostech znázorněných ve filmu \"24 hodin: Vykoupení\". Jack je souzen za své zločiny proti lidskosti, které Jack nepopírá, ale obhajuje v zájmu zastavení teroristických úkolů. V průběhu série se objeví několik hlavních záporáků. Mezi nejhlavnější patří generál Juma, Jonas Hodges (který chce svoji společnost elitních vojáků více zapojit do politiky USA, ale protože toto prezidentka odmítá, vyhrožuje vypuštěním smrtícího viru) a v závěru série Jackův blízký přítel Tony Almeida. Tony Almeida byl nejdříve řadový agent, šéf CTU, v průběhu třetí série ale nadřadil život své ženy nad zájmy USA, a proto byl z této funkce sesazen a obviněn z velezrady. V průběhu páté série mu teroristé zabili ženu, se kterou obnovil vztah, a v sedmé sérii se Tony pokouší najít a zabít hlavní strůjce vraždy své ženy. V rámci toho ale dělá protiprávní činy a je Jackem zastaven.\n\nOsmá série se zabývá podpisem mírové smlouvy a teroristy, kteří se snaží zničit tento mírový akt.\n\nV květnu 2013 bylo oznámeno, že se seriál vrátí s devátou řadou, která má podtitul Dnes neumírej (\"Live Another Day\"). Nová série má 12 epizod, časový formát byl dodržen. Na konferenci TAC pak stanice FOX dne 1. srpna 2013 oznámila, že k týmu se připojí představitelka Chloe Mary Lynn Rajskub a děj začne několik let po událostech z 8. řady. Kromě dalších posil (Kim Raver, William Devane) se v roli agentky CIA objevila také herečka Yvonne Strahowski.\n"}
{"id": "276860", "url": "https://cs.wikipedia.org/wiki?curid=276860", "title": "Konfese", "text": "Konfese\n\nKonfese (z lat. \"con-fessio\") nebo vyznání může být:\n\n\n\n"}
{"id": "276861", "url": "https://cs.wikipedia.org/wiki?curid=276861", "title": "Ewan McGregor", "text": "Ewan McGregor\n\nEwan McGregor, OBE (* 31. března 1971, Crieff, Skotsko, Spojené království) je skotský herec a producent.\n\nNarodil se na konci března v Perthu ve Skotsku. Jeho otec, James Charles Stuart, pracuje jako učitel tělocviku, jeho matka, Carol Diane, je také učitelka. Už jako malé dítě, kdy uviděl svého strýce, herce Denise Lawsona, v roli pilota v původní trilogii \"Hvězdné války\", zatoužil být hercem. V 16 letech opustil domov a střední školu \"Crieff and Morrison Academy\" a přestěhoval se do Londýna, kde začal pracovat jako asistent a později i jako herec v divadle \"Perth Repertory\". Následně začal studovat herectví na \"Guildhall School of Music and Drama\" a získal své první role v televizních seriálech a časem i ve filmech.\n\nSpolečně se svými kamarády Judem Lawem, Johnny Lee Millerem, Seanem Pertwee, Sadie Frostovou založili produkční společnost Natural Nylon Entertainment, která podporuje vznik nezávislých filmů.\n\nJe ženatý, 22. července 1995 si v malé vesničce ve Francii vzal Eve Mavrakisovou, francouzskou návrhářku, kterou poznal při natáčení britského televizního pořadu \"Kavanagh QC\". V roce 1996 se jim narodila dcera Clara Mathilde a o pět let později v roce 2001 druhá dcera Esther Rose. V dubnu 2006 se svou ženou adoptoval Jamiyan, čtyřletou holčičku z Mongolska. v roce 2017 podal žádost o rozvod.\n\nV listopadu 2007 se v interview pro pořad Michaela Parkinsona přiznal, že se před 7 lety vzdal alkoholu.\n\nV roce debutoval 1993 v seriálu \"Lipstick on Your Collar\", kde ztvárnil postavu vojáka. Celovečerní debut si odbyl v témže roce a to ve filmu \"Jsme jenom lidi\", kde si zahrál společně s Robinem Williamsem. Film ovšem nebyl přijat s nadšením a zanedlouho po premiéře byl stáhnut z amerických kin. V roce 1994 poprvé spolupracoval s režisérem Danny Boylem a natočil thriller \"Mělký hrob\", který odstartoval úspěšnou kariéru svých tvůrců včetně jeho samého. Za svoji roli získal cenu Empire Award pro nejlepšího britského herce. Druhá spolupráce pro něj znamenala mezinárodní průlom. Za svoji roli \"Marka Rentona\" ve zfilmovaném románu Irvina Welche \"Trainspotting\" získal ceny Empire Award, Scottish BAFTA Awards a ALFS Awards. \"Trainspotting\" se stal neamerickou senzací roku, druhým nejúspěšnějším britským filmem a právem je označován slovem \"kultovní\". V témže roce už jako hvězda stačil natočit další tři filmy, romantickou komedii \"Brassed Off\", romantické drama \"The Pillow Book\" a další romantickou komedii \"Emma\" s Gwyneth Paltrow.\n\nV roce 1997 si do třetice zopakoval spolupráci s Boylem a společně s Cameron Diazovou natočili komedii \"Extra život\", za kterou opět získal cenu Empire Award. V roce 1998 si ještě zahrál v komorních britských filmech \"Tichý hlas\" a \"Sametová extáze\", kde ztvárnil Curta Wilda, glam rockového zpěváka, v následujícím roce se ale poprvé představil ve velkém hollywoodském mainstreamovém filmu. V nových \"Star Wars: Epizoda I - Skrytá hrozba\" ztělesnil postavu Obi-Wana Kenobiho. Tuto roli si zopakoval ještě dvakrát ve snímcích \"Star Wars: Epizoda II - Klony útočí\" (2002) a \"Star Wars: Epizodě III - Pomstě Sithů\" (2005). Od této chvíle střídal role v komerčních hollywoodských produkcích a menších nezávislých filmech. V roce 1999 si zahrál v menších snímcích \"Makléř\" a \"Maska smrti\", v roce 2001 naopak ztvárnil vojaká ve velkofilmu Ridleyho Scotta \"Černý jestřáb sestřelen\" a stejně komerčním snímku \"Moulin Rouge\", kde si zahrál a zároveň i zazpíval po boku Nicole Kidmanové. Film byl nadšeně přijat diváky i kritikou, vysloužil si šest nominací na Oscara a dvě sošky za výpravu a kostýmy. On sám byl nominován na Zlatý glóbus a získal ceny Empire Awards, ALFS Award a Golden Satellite Award.\n\nV roce 2003 si zahrál v romantické komedii \"Kašlu na lásku\" a ve snímku Tima Burtona \"Velká ryba\". O dva roky později ztvárnil postavu Toma Lincolna v dalších velkofilmu \"Ostrov\" režiséra Michaela Baye a společně s Naomi Wattsovou a Ryanem Goslingem si zahrál v thrilleru \"Hranice života\". V roce 2006 ztělesnil postavu \"Normana Warneho\" po boku Renée Zellweger v romantickém dramatu \"Miss Potter\".\n\nV roce 2007 natočil s Colinem Farrellem snímek \"Cassandra's Dream\", jehož režisérem byl Woody Allen. V roce 2008 byly uvedeny do kin i jeho další filmy: akční thriller \"The List\", romantické drama \"Incendiary\", fantasy komedii \"I, Lucifer\" a drama \"The Great Pretender\".\n\n\n"}
{"id": "276863", "url": "https://cs.wikipedia.org/wiki?curid=276863", "title": "Žvýkačka", "text": "Žvýkačka\n\nŽvýkačka nebo také žvýkací guma je speciální druh gumy určený pro žvýkání, který se někdy řadí mezi sladkosti. Žvýkačka se oproti jiným sladkostem nekonzumuje, ale pouze se v ústní dutině žvýká mechanickými pohyby dolní čelisti, což má za následek uvolňování látek vytvářejících chuť a vůni. Žvýkačky umožňují také tvorbu bublin. Žvýkačka obecně není vynález dnešní doby. Už starověcí Řekové žvýkali pryskyřici. Jednak pro svěžejší dech a také při problémech se zažíváním.\n\nŽvýkačka byla poprvé představena veřejnosti v roce 1911 ve Spojených státech amerických. V současnosti jsou žvýkačky populární zejména mezi mládeží a vyrábějí se v celé řadě chutí od mentolové, pepermintové, s příchutí ovoce a mnoho dalších. Mezi speciální žvýkačky patří nikotinové žvýkačky, uvolňující nikotin do organismu, což by mělo pomáhat odvykání kouření.\n\nKromě vlastní „gumové“ hmoty jsou součástí žvýkaček barviva, aromatizující látky, cukry nebo umělá sladidla, syntetické příchutě a konzervanty, antioxidanty (např. BHA, BHT) a celá řada dalších chemických látek.\n\nKaučukovité vlastnosti (pružnost, tažnost) žvýkačkám propůjčuje polyisobutylen, případně se k výrobě používají i jiné kaučuky.\n\nNa světě existují různé typy žvýkaček, které jsou většinou přírodního původu. Tedy vyráběné z přírodních gum. Jsou to např.:\n\n"}
{"id": "276865", "url": "https://cs.wikipedia.org/wiki?curid=276865", "title": "Toyota TF108", "text": "Toyota TF108\n\nToyota TF108 je sedmým vozem formule 1 týmu Panasonic Toyota Racing, který se účastnil mistrovství světa v roce 2008.\n\nVůz TF108 je radikálně odlišný od vozu TF107 jednak díky inovačním rozhodnutím celého týmu a jednak změnami v pravidlech pro rok 2008. Nejvýraznější změnou na voze je posunutí těžiště, zvětšením rozvoru náprav. Delší rozvor zajistí vozu lepší stabilitu, v závislosti na výkonu, a aerodynamiku. Krom posunutí těžiště Toyota představila i nový koncept aerodynamiky. Loňský vůz TF107 je přirozenou evolucí vozu TF106, zatímco aerodynamika vozu TF108 je založena na filozofii vyprojektování a fungováni kompletního balíčku aerodynamických prvků. Nový vůz získá i zbrusu novou převodovku.\n\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "276867", "url": "https://cs.wikipedia.org/wiki?curid=276867", "title": "Chuchelský háj", "text": "Chuchelský háj\n\nPřírodní rezervace Chuchelský háj se rozkládá na svahu mezi pražskou městskou částí Velká Chuchle a její čtvrtí Malá Chuchle, kde zahrnuje původní lesní porosty. PR zahrnuje rovněž skalnatý svah pod kostelem sv. Jana Nepomuckého s výskytem vzácných rostlin vázaných na skalní stepi. Nalézá se tam rovněž Chuchelský hřbitov a hájovna se \"zookoutkem\". V dobách první republiky tam byla i výletní restaurace.\n\nDůvodem pro vyhlášení PR byla snaha o zachování původního lesa s výskytem vzácných druhů rostlin a živočichů spolu s cennými společenstvy skalních stepí.\n\nSkalní podloží v PR je velmi pestré a je tvořeno diabasy, břidlicemi, vápenci, pískovci a křemenci.\n\nNa území PR se dochovaly původní listnaté lesní porosty pouze v malé míře ovlivněné výsadbou nepůvodních dřevin jako je borovice černá a trnovník akát. Původní lesy mají bohatý bylinný podrost s řadou druhů kvetoucích na jaře před olistěním jako je například jaterník podléška, ptačinec velkokvětý, hrachor jarní aj.\nZ diabasové skály byl popsán nový druh kosatců – kosatec bezlistý český. Na skalách roste česnek chlumní a rozchodník bílý.\n\nV oblasti byla nalezena řada vzácných hub, z nichž mnohé patří k teplomilným druhům. Vyskytuje se zde například hřib bronzový (\"Boletus aereuus\"), hřib Fechtnerův (\"Butyriboletus fechtneri\") hřib královský (\"Butyriboletus regius\"), hřib nachový (\"Rubroboletus rhodoxanthus\"), hřib plavý (\"Hemileccinum impolitum\"), hřib pružný (\"Aureoboletus gentilis\"), hřib přívěskatý (\"Butyriboletus appendiculatus\"), hřib Quéletův (\"Suillellus queletii\"), hvězdovka trojitá (\"Geastrum triplex\"), kališník žebernatý (\"Helvella costifera\"), muchomůrka ježatohlavá (\"Amanita echinocepahala\"), ohnivec zimní (\"Microstoma protractum\"), urnička pohárová (\"Urnula craterium\") a vláknice začervenalá (\"Inocybe erubescens\").\n\nNa území PR bylo nalezeno mnoho reliktních teplomilných brouků skalních stepí, v lese se vyskytují krajník hnědý a roháč velký. Hnízdí zde asi 40 druhů ptactva, převážně pěvců. Z druhů silně ohrožených se zde vyskytuje žluva hajní a velmi vzácně dudek chocholatý.\n\n"}
{"id": "276869", "url": "https://cs.wikipedia.org/wiki?curid=276869", "title": "Caloris Basin", "text": "Caloris Basin\n\nCaloris Basin (\"česky\" Pánev tepla), někdy zvaný také jako Caloris Planitia, je impaktním kráterem na planetě Merkur o průměru 1550 km. Tento kráter je považován za největší impaktní kráter v naší sluneční soustavě. Kráter obepíná val vysoký 2 km.\n\nVnitřek Caloris Basin je z části vyplněn pravděpodobně lávou uvolněnou během efuzivního vulkanismu. Láva vytváří rozsáhlou lávovou planinu, která je na některých místech pokryta načervenalým materiálem, u kterého se předpokládá, že se jedná o pyroklastický materiál vzniklý explozivním vulkanismem.\n\nV letech 1974-75 kráter vyfotografovala sonda Mariner 10. Snímek zachytil jen část kráteru, protože se objekt při průletu sondy nacházel na terminátoru – na rozhraní denní a noční hemisféry. Celý kráter zdokumentovala až sonda Messenger při svém prvním průletu kolem Merkuru 14. ledna 2008. \n"}
{"id": "276871", "url": "https://cs.wikipedia.org/wiki?curid=276871", "title": "Pickův vzorec", "text": "Pickův vzorec\n\nPickův vzorec mluví o obsahu mnohoúhelníku daného na mřížce. Nese jméno rakouského matematika Georga Alexandera Picka.\n\nObsah: formula_1\n\n\"i\" - počet bodů mřížky uvnitř mnohoúhelníku (mimo hrany)\n\"h\" - počet bodů mřížky na hranách mnohoúhelníku\n\n"}
{"id": "276873", "url": "https://cs.wikipedia.org/wiki?curid=276873", "title": "Cornelius van Niel", "text": "Cornelius van Niel\n\nCornelis Bernardus van Niel (4. listopadu 1897, Haarlem – 10. března 1985, Carmel, Kalifornie) byl německo-americký mikrobiolog. Zavedl do USA studium obecné mikrobiologie a směřoval významné vědce k vysvětlení chemie fotosyntézy.\n\nV roce 1923 se oženil s Christinou van Hemertovou, absolventkou chemického inženýrství na Delftské univerzitě, a stal se asistentem Alberta Kluyvera, který založil obor porovnávací biochemie. V roce 1928 napsal svoji disertační práci (\"The Propionic Acid Bacteria\", \"Bakterie kyseliny propionové\"), po které odešel do USA, aby pokračoval se svojí prací na Stanfordově univerzitě.\n\nPři studiu purpurových a zelených sirných bakterií jako první prokázal, že fotosyntéza je světlem poháněná redoxní reakce, ve které vodík z oxidovatelné sloučeniny redukuje oxid uhličitý na buněčný materiál, což můžeme vyjádřit následující rovnicí:\n\nJeho výzkum předpověděl, že HO je donor vodíku při fotosyntéze v zelených rostlinách a je oxidována na O, což byl milník v pochopení chemie fotosyntézy. Později to bylo potvrzeno Robertem Hillem. \n\nV roce 1961 Van Niel ve spolupráci s R. Y. Stanierem definoval prokaryota jako buňky, ve kterých není genetický materiál obklopen jadernou membránou. Tato definice se stále používá. V roce 1963 obdržel americké Národní vyznamenání za vědu.\n"}
{"id": "276875", "url": "https://cs.wikipedia.org/wiki?curid=276875", "title": "Chvalský lom", "text": "Chvalský lom\n\nChvalský lom bývalý pískovcový lom, který se nachází mezi železniční tratí Praha - Lysá nad Labem a mimoúrovňovou křižovatkou u Horních Počernic. Je chráněn jako přírodní památka, správu vykonává Magistrát hlavního města Prahy.\n\nJiž v 19. století se zde začal těžit pískovec, který sloužil jako stavební materiál k výstavbě komunikací mezi Prahou a okolím (betonky). Těžba pískovce byla ukončena dostavbou dvoukolejné železniční trati.\n\nV září 1988 byl areál lomu prohlášen přírodní památkou. V současnosti patří jako školní pozemek Základní škole Stoliňská, která se nachází na dohled, a škola jej pronajímá 27. středisku OHEŇ organizaci Junák - Český Skaut. Uvažuje se o vhodném a šetrném využívání pro školu i pro počernickou veřejnost.\n\nDůvodem pro vyhlášení této přírodní rezervace byl vzácný výskyt břehule říční, dále byla snaha ochránit opěrný geologický profil v peruckém a korycanském souvrství odkrytý ve zdejším opuštěném lomu u silnice. Je zde dobře patrný přechod mezi geologickými obdobími křídy a cenomanu.\n\nRostlinný pokryv je silně ovlivněn člověkem. Z významnějších druhů rostlin se zde vyskytuje mateřídouška panonská, kozalec ladní, lilek černý, měrnice černá, jestřábník savojský, podběl lékařský, hvozdík kartouzek, lomikámen nicí, divizna velkokvětá a rozrazil lékařský. Ze stromů dále bříza bělokorá, bříza smuteční, topol osika, trnovník akát, javor klen i mléč, třešeň ptačí, jírovec maďal (kaštan), vrba jíva, plané jabloně, jeřáby a habry. Z keřů se zde vyskytuje zlatice prostřední (zlatý déšť), ptačí zob, hloh obecný, bez černý, růže šípková, šeřík obecný, pámelník.\n\nV 60. letech 20. století zde v pískovcových norách žily lišky obecné, tchoři stepní, kuny skalní, výjimečně i lasice hranostaj.\n\nNa území PP se vyskytuje otakárek fenyklový, střevlík zahradní, zajíc polní, z ptáků břehule říční, sýkory modřinky i koňadry, kosi černí, dokonce i výjimečně bažant obecný z drobných savců myšice křovinná, dále i řada měkkýšů.\n"}
{"id": "276877", "url": "https://cs.wikipedia.org/wiki?curid=276877", "title": "Silicidy", "text": "Silicidy\n\nSilicidy jsou sloučeniny křemíku s elektropozitivnějšími prvky.\n\nKřemík je elektropozitivnější než uhlík a silicidy jsou strukturně bližší boridům než karbidům. Silicidy, podobně jako karbidy a boridy, nejsou jednoduše tvořeny kovalentními molekulami. V silicidech se vyskytují různé vazby od vodivých kovových struktur po kovalentní či iontové.\n\nAtomy křemíků mají ve struktuře silicidů rozmanité postavení, a to jako:\n\nSilicidy alkalických kovů (např. NaSi) a kovů alkalických zemin (např. CaSi) reagují s vodou za vzniku vodíku a/nebo silanů (křemíkovodíků). Silicidy přechodných kovů jsou naproti tomu netečné k vodným roztokům čehokoliv s výjimkou kyseliny fluorovodíkové; reagují však s agresivnějšími činidly jako jsou roztavený hydroxid draselný nebo fluor a chlór za červeného žáru.\n\n"}
{"id": "276879", "url": "https://cs.wikipedia.org/wiki?curid=276879", "title": "Trans Europ Express", "text": "Trans Europ Express\n\nTrans Europ Express (zkráceně TEE, někdy také psáno jako \"Trans Europe Express\" nebo \"Trans Europa Express\") je označení, které nesla síť expresních dálkových vlaků v západní Evropě, jejichž vznik se datuje do \"50. let 20. století\". Síť vlaků TEE zanikla na počátku 90. let 20. století, kdy ji nahradily vlaky kategorie EuroCity.\n\nPrvní vlaky kategorie TEE vyjely na koleje západoevropských železničních správ Německa (DB), Nizozemí (NS), Švýcarska (SBB-CFF-FFS) a Francie (SNCF) se začátkem platnosti letního jízdního řádu roku 1957, čímž se naplnila dlouhodobá idea o síti rychlých expresních vlaků, které by křižovaly Evropu a konkurovaly tak rychle se rozvíjející letecké dopravě.\n\nHnacím motorem ideje o vytvoření transevropské sítě rychlých a pohodlných expresních vlaků byla značně rychle se rozvíjející letecká doprava, která po II. světové válce zažívala neuvěřitelný rozkvět. Jednotlivé železniční správy v západní Evropě se obávaly, že jim letadla převezmou velkou část cestujících hlavně na dálkových trasách. Tato obava byla umocněna ještě více tím, že v poválečné Evropě byla nabídka mezistátních spojů naprosto nedostatečná.\n\nDalším silným konkurentem železnice se stala doprava automobilová, která představovala pro železnice nebezpečí zase na kratších a středních vzdálenostech. Právě tyto dva druhy dopravy a obavy z finančních ztrát vedly železniční správy k tomu, aby hledaly vhodná protiopatření. Je samozřejmé, že jak letecká, tak automobilová doprava do té doby dominující železnici mnoho cestujících přebrala, ale právě vytvoření vlaků sítě TEE vedlo k tomu, že úbytek cestujících nebyl tak velký.\nS myšlenkou na luxusní vlaky, které by křižovaly Evropu, v podstatě přišel Dr. Frans den Hollander, který byl v té době generálním ředitelem nizozemských drah NS. Hollander byl velkým stoupencem integrace evropských železnic a právě zavedení těchto spojů považoval za jeden z prostředků konkurence železniční dopravy vůči silniční a letecké dopravě.\n\nHollander spatřoval inspiraci pro nové vlaky hlavně ve 20. a 30. letech 20. století, v kteréžto době Evropu křižovaly lokomotivami tažené rychlíky, jež se nesly ve znamení luxusu a rychlosti. Na prvním místě to samozřejmě byl proslulý Orient expres, nebo meziválečné vlaky Étoile du Nord (jezdící od roku 1927 na trase \"Paříž\" – \"Brusel\" – \"Amsterdam\"), Oiseau Bleu (od roku 1929 jezdil v relaci \"Paříž\" – \"Brusel\" – \"Antverpy\") nebo Edelweiss (od roku 1928 jezdící v úseku \"Amsterdam\" – \"Brusel\" – \"Curych\"). V té době byly tyto vlaky vedeny parními lokomotivami, nicméně nové vlaky sítě TEE měly být vedeny v moderní trakci motorové, která byla později změněna na elektrickou.\n\n25. března 1957 byl podepsán základní dokument Evropského hospodářského společenství, tzv. Římská smlouva, čímž se pomalu válkou rozdělená Evropa začala sjednocovat. Jen dva měsíce poté byl podepsán zakládací dokument také pro TEE.\n\nZakládací komise pro vlaky sítě Trans Europ Expres byla vytvořena na základě již dříve vytvořené komise na zasedání v nizozemském Utrechtu v roce 1954. Té se účastnily železniční správy Francie (SNCF), Belgie (SNCB), Německé spolkové republiky (DB), Itálie (FS), Lucemburska (CFL), Nizozemí (NS) a Švýcarska (SBB-CFF-FFS). Pozvání odmítlo Rakousko (ÖBB) a připojilo se až později. V roce 1969 se k nabídce vlaků této kategorie připojilo i Španělsko (RENFE) a posledním státem bylo potom v roce 1974 Dánsko (DSB).\n\nAby byly vůbec nové vlaky schopny konkurovat letecké a automobilové dopravě, musely nabídnout rychlost a pohodlí. Podmínkou tak bylo, že vlaky nabízely komfort cestování 1. třídy, cestovní rychlost vyšší než u běžných rychlíků a různé další doplňkové služby.\n\nTaké musely odpadnout výměny trakčních vozidel na hranicích, což jízdu značně zdržovalo. V době zahájení provozu těchto vlaků byla však elektrizace železnic v Evropě teprve na počátku, a tak se jako nejrozumnější řešení jevilo využít moderních rychlých motorových jednotek.\n\nNutno bylo také sjednotit různé technické parametry vozidel v jednotlivých zemích a poté také jízdní řády pro mezinárodní provoz. Proto byly na zasedáních Komise pro TEE v letech 1954 a 1955 stanoveny následující konkrétní požadavky na technické parametry vlaků této sítě:\n\nNicméně ani přes tyto technické podmínky nebylo jednoty dosaženo úplně. Některé soupravy totiž jezdily s klasickými nárazníky, nikoliv s automatickými spřáhly, lišil se také způsob obsluhy cestujících jídlem. Některé správy jej donášely na místo, jinde si cestující musel dojít do jídelního vozu. Nevýhodou těchto vlaků pak bylo, že měly pouze omezenou přepravní kapacitu pro zavazadla cestujících.\n\nV podmínkách také nebyly stanoveny některé technické parametry vozidel jako použitý systém topení, větrání nebo klimatizace, která tak byla zprvu standardem jen u některých, zvláště německých nebo švýcarsko-nizozemských, vozidel. K těmto problémům docházelo proto, že cílem nebyla úplná unifikace systému vlaků, ale spíše jednotnost vzhledu a poskytovaných služeb.\n\nPro dodržené předepsaných podmínek byla každá zúčastněná železniční správa požádána, aby ze svého dosavadního vozového parku vyčlenila nebo nechala nově vyrobit odpovídající vozidla. Nejkratšími jednotkami byly italské dvouvozové jednotky řady ALn 442/448 a francouzské RGP 825, nejdelšími pak byly německé jednotky VT 11.5 a švýcarsko-nizozemské DE/RAm, které nabízely až 12 vozů.\n\nMyšlenka tvůrců konceptu vlaků sítě TEE se nenaplnila úplně zcela, ale tyto vlaky i přesto přinesly to, co od nich bylo očekáváno: vytvoření konkurenceschopného dopravního prostředku, který byl nabídl rychlé a luxusní spojení evropských měst.\nMotorové jednotky se v provozu ukázaly jako vynikající volba, zvláště pak luxusní německá řada VT 11.5. Několik problémů se však vyskytlo při zpoždění dodávek souprav některým železničním správám od výrobců.\n\nVlaky TEE si v provozu vydobyly vynikající pověst a přinesly také několik převratných novinek. Například expres Mediolanum (\"Mnichov\" – \"Milán\") se stal prvním pravidelným spojem mezi Německem a Itálií vedeným přes Brennerský průsmyk motorovým vozem, legendou byl i francouzský TEE Mistral, který se stal předchůdcem pozdějších vlaků TGV. Se svou průměrnou rychlostí 127,7 km/h byl v té době nejrychlejším pravidelným vlakovým spojem světa. Toto prvenství mu vzal až japonský vlak Šinkansen v roce 1964.\nOstatní vlaky dosahovaly průměrné rychlosti kolem 100 km/h a podařilo se jim značně zkrátit předválečné jízdní doby expresních vlaků, které na daných trasách nahradily. Tohoto jízdního úspěchu se dosáhlo také tím, že vlaky spojovaly pouze opravdu velká a významná města Evropy a na některých trasách tak jezdily bez zastávky.\n\nS příchodem dalších jízdních řádů se počet spojů kategorie TEE zvyšoval. S postupující elektrifikací hlavních železničních tras v Evropě však bylo pouze otázkou času, kdy tato trakce převezme vozbu i vlaků TEE.\n\nPrvní vlak TEE vedený elektrickou lokomotivou taženými vozy speciálně upravenými pro provoz na vlacích této kategorie, nasadily 1. července 1961 Švýcarské železnice SBB-CFF-FFS na dva nové spoje Cisalpino (\"Paříž\" – \"Milán\") a Gottardo/Ticino (\"Curych\" – \"Milán\").\nO rok později se na vozbě vlaků TEE v elektrické trakci dohodly Francie a Belgie (mezi \"Paříží\" a \"Bruselem\"). Pro tyto vlaky byly vyrobeny speciální klimatizované vozy a byly taženy francouzskými lokomotivami řady BB. Zároveň s tím došlo i ke zvýšení maximální rychlosti spojů nejprve na 150 km/h a později na 160 km/h. Takto koncipované vlaky nejen že zkrátily jízdní dobu ještě více, ale přilákaly i další cestující, takže vlaky mezi Paříží a Bruselem měly běžně až 13 vozů.\n\nElektrická trakce, která postupně na spoje kategorie TEE přicházela, se postarala i o další mezník. V roce 1968 bylo povoleno, aby vlaky tažené německými lokomotivami řady E03 (103) v úseku Augsburg – Mnichov používaly při vozbě vlaku Blauer Enzian maximální rychlost 200 km/h.\nOd roku 1969 se síť vlaků TEE opět rozrostla, když se k projektu připojilo i Španělsko, když začal jezdit vlak Catalan Talgo (\"Ženeva\" – \"Barcelona\"). Protože v Španělsku se nepoužíval rozchod \"1435 mm\", ale \"1668 mm\", byly tyto vlaky vedeny španělskými jednotkami Talgo, které byly vybaveny zařízením na změnu rozchodu a byly taženy nejdříve dieselovými a posléze elektrickými lokomotivami, které také byly vybaveny zařízením na změnu rozchodu. Celá operace změny na hranicích mezi Francií a Španělskem nezabrala o mnoho více, než běžná výměna lokomotivy a pobyt na hranicích byl zkrácen na pouhých 20 minut.\n\nVlakům kategorie TEE se vážné i méně vážné nehody spíše vyhýbaly, ale ne vždy. Nejtragičtější nehodou bylo vykolejení vlaku TEE 56 Bavaria 9. února 1971, který jel v trase \"Mnichov\" – \"Curych\". Vlak byl veden motorovou jednotkou RAm 501 švýcarských drah. Krátce poté, co vlak projel stanicí Aitrang, jednotka vjela do oblouku rychlostí cca 130 km/h namísto povolených 80 km/h. První dva vozy vykolejily, třetí vykolejil a otočil se napříč přes koleje a hnací vůz na konci vlaku se položil do koleje v protisměru. Do vykolejené jednotky vzápětí narazil rychlostí cca 40 km/h motorový vůz jedoucí opačným směrem. Následkem bylo 28 mrtvých, z toho 26 v jednotce TEE, a 42 těžce zraněných. Při nehodě zahynuli strojvůdci obou vlaků. Příčina nehody nebyla s jistotou určena, pravděpodobně došlo k zamrznutí kondenzátu v brzdovém soustavě – tento problém se na jednotkách RAm objevil již dříve.\n\nI přes tuto tragickou nehodu počet vlaků sítě TEE i nadále stoupal. Do sítě TEE byly řazeny zcela nové nebo převedeny už existující spoje zejména ve Francii a Itálii. Ve Francii se jednalo o vnitrostátní spoje, které se většinou rázem vyšvihly na první příčky rychlostních rekordů. Vlaky zastavovaly jen minimálně a své trasy zvládaly v rekordních časech.\n\nS narůstajícím počtem spojů byly na spoje TEE řazeny nejrůznější hnací vozidla. Ve vrcholné etapě v 80. letech byly nahrazovány i vozy či celé jednotky a spoje začaly být přeřazovány z kategorie TEE do nižších kategorií. Taková vlna degradací postihla především Francii a Itálii, ale nevyhnula se ani jiným správám. Tyto degradace kvality pak znamenala velkou ztrátu zájmu o cestování vlaky TEE, což předznamenalo jejich zánik.\n\nV roce 1980 byl do kategorie TEE zařazen poslední vlak, jímž byl spoj TEE Albert Schweitzer, který pouhé tři roky jezdil v trase \"Dortmund\" – \"Štrasburk\", protože u cestujících se nesetkal s valnou odezvou.\n\nPád vlaků TEE, které byly zavedeny hlavně jako konkurence letecké dopravě, se tak nezadržitelně přiblížil. Letecká doprava začala být v 80. letech stále dostupnější a levnější, zatímco ceny jízdenek luxusních vlaků TEE stále rostly. Na další vzdálenosti tak letadla vycházela mnohem levněji a začala se k nim přiklánět i část původní klientely vlaků TEE. Také se začala rozvíjet síť vlaků InterCity, jež sice nenabízely výhradně cestování 1. třídou, ale byly levnější a jezdily v hodinových intervalech. Tak se stalo, že některé TEE byly u některých správ, především v Německu, vedeny jako doplňkové spoje právě k vlakům InterCity.\n\nNa konci 80. let 20. století se začaly hroutit komunistické režimy ve východní Evropě a skončilo tak rozdělení Evropy na dva tábory. Navíc se začala masově rozvíjet turistika a cestování mládeže. Tyto skupiny nebyly však ochotny a ani schopny platit velké sumy za cestování luxusními prvními třídami ve spojích TEE. Toto vše zapříčinilo, že železniční správy začaly koncept vlaků TEE přehodnocovat a dospěly k závěru, že za současné situace není už nadále tento projekt udržitelný.\n\nRoku 1987 vyjely na evropské železnice vlaky nové kategorie EuroCity, které se staly náhradou za vlaky TEE. Nebyly tak luxusní, protože byly složeny jak z vozů první, tak druhé třídy, přičemž vozů 2. třídy bylo vždy více. Nicméně tento systém, jež se posléze rozšířil i do zemí bývalého východního bloku, vyhovoval nové cestující veřejnosti a umožnil tak jednotlivým železničním správám zabránit úplné ztrátě cestujících. Posledními vlaky kategorie TEE tak byla čtveřice vlaků TEE jezdících v trase \"Frankfurt\" – \"Düsseldorf\", jež na koleje naposled vyjely 1. července 1991. Tím se uzavřela více než třicetiletá existence vlaků TEE v Evropě.\n\n"}
{"id": "276880", "url": "https://cs.wikipedia.org/wiki?curid=276880", "title": "Jan Vrba (spisovatel)", "text": "Jan Vrba (spisovatel)\n\nJan Vrba (10. července 1889 Klenčí pod Čerchovem – 28. května 1961 Domažlice) byl český lesník, učitel, básník a spisovatel.\n\nNarodil se v učitelské rodině a měl čtyři mladší sourozence. Studium gymnasia v Domažlicích nedokončil, roli v tomto rozhodnutí měla smrt matky (1905) a nový otcův sňatek. Rozhodl se stát lesníkem. Nejdříve byl lesním adjunktem v Zruči nad Sázavou, pak dva roky strávil v lesnické škole v Jemnici na Moravě a v letech 1910–1914 studoval na Vysoké škole zemědělské ve Vídni. Ve Vídeňském deníku začal poprvé uveřejňovat své žurnalistické práce, první básně mu otiskl v roce 1909 regionální týdeník Obrana Podyjí v Dačicích. Několik prací mu otiskly Šaldovy noviny. Na studia si přivydělával v letech 1911–1912 jako asistent kurzů pro hajné v Berouně. Po začátku války pracoval na lesním úřadě ve Zruči nad Sázavou a v tomto období mu Právo lidu otisklo několik fejetonů z přírody. V roce 1915 narukoval, ale vojenské služby byl zproštěn. Odešel ze Zruče, aby v Jemnici v letech 1916–1919 učil na tamní lesnické škole a aby se zde oženil se svou studentskou láskou. V roce 1919 se vrátil do rodného kraje, ze školství odešel. Několik povídek mu uveřejnil Zvon, vydal knižně své verše. V letech 1920–1923 byl redaktorem plzeňského časopisu \"Pramen\" a také sokolského časopisu v Plzni Na stráži (1920–1921). Mimo to byl redaktorem měsíčníku \"Pramen\". Literatuře se věnoval po zbytek svého života, který prožil v Domažlicích. Zde také ve věku 71 let zemřel. Pochovali jej v rodném Klenčí. Byl bratrancem Jindřicha Šimona Baara.\n\nŘada knížek se opírá o jeho profesní lesnickou a mysliveckou zkušenost a ty jsou označovány jako cenné dodnes. Posmrtně vydané sebrané spisy obsáhly 76 svazků. Bývá nazýván básníkem lesa, stromů a zvěře. V několika knihách se věnoval historii Chodska.\n\n\na další\n\n\nRomán \"Boží mlýny\" se dočkal filmového zpracování již v roce 1927 (němý film režiséra Bradáče), v roce 1938 byl uveden stejnojmenný film od Václava Wassermana v české a souběžně s jiným hereckým obsazením i v německé verzi. Českou verzi vysílala i Česká televize (naposledy 15. prosince 2008).\n\n"}
{"id": "276881", "url": "https://cs.wikipedia.org/wiki?curid=276881", "title": "Kataklyzma", "text": "Kataklyzma\n\nKataklyzma nebo kataklysm (řec. potopa, ničivá povodeň) je živelní pohroma, velká a náhlá přírodní katastrofa nebo rozsáhlý přírodní děj spojený s velkými změnami v přírodním prostředí apod. Kataklyzma je spojováno s obavami o osud lidstva či s představami o jeho zániku, nebo také s obavami o zánik všeho života na Zemi. Různé hrůzné popisy všelijakých hypotetických kataklyzmatických dějů jsou pak oblíbeným materiálem scenáristů a vděčným námětem pro filmaře a spisovatele, zejména v žánru sci-fi či fantasy apod. \n\nTeorie kataklyzmat označuje již překonanou teorii o převratných dějích v zemské kůře, která vycházela z biblického líčení potopy světa. Snažila se nalézt stopy takových pohrom a vysvětlovala jimi nevratné změny v dávné minulosti Země. Nicméně i současná geologie zná takové pohromy, jako bylo hromadné vymírání starších druhů na konci pleistocénu a počátku holocénu a snaží se najít jejich příčiny.\nMyšlenku o kataklyzmatech vyslovil jako první francouzský přírodovědec Georges Cuvier.\n\n\nV historii země došlo k celé řadě vymírání, jejichž příčinami byly většinou drastické změny způsobeny kataklyzmatickými katastrofami jako je masivní vulkanická činnost či pád kosmického tělesa. Doprovodnými efekty těchto událostí jsou kataklyzmatické dopady v podobě značného oteplení či ochlazení planety (zastínění prachem a popelem nebo zesílení skleníkového efektu) poklesy mořské hladiny a zvyšování salinity oceánů a také i pokles obsahu kyslíku. Dopady takovýchto změn na biosféru jsou katastrofické.\n"}
{"id": "276891", "url": "https://cs.wikipedia.org/wiki?curid=276891", "title": "Oskar Dirlewanger", "text": "Oskar Dirlewanger\n\nOskar Dirlewanger (26. září 1895, Würzburg – 7. června 1945, Altshausen, Württemberg) byl německý důstojník Waffen SS v druhé světové válce. Byl držitelem doktorátu z politických věd PhD, ale o titul přišel, protože byl pedofil.\n\nBývá historiky často popisován jako extrémně krutý člověk a „psychopatický vrah a pedofil“ (Steven Zaloga), „násilný sadista“ (Richard Rhodes), „expert ve vyhlazování a oddaný sadista a nekrofil“ (J. Bowyer Bell) a „sadista a nekrofil“ (Bryan Mark Rigg).\n\nJako pěšák si v první světové válce vysloužil Železný kříž první a druhé třídy. Po válce vstoupil do oddílů Freikorps a víckrát se neúspěšně pokusil o vstup do Schutzstaffel. V roce 1932 se stal členem Hitlerovy NSDAP. V tomto období se seznámil s významným členem nacistické strany G. Bergerem. V rámci Legie Condor se v letech 1936 až 1939 účastnil Španělské občanské války, při níž byl několikrát raněn.\n\nV druhé světové válce dostal za úkol založit jednotku SS z odsouzených zločinců a politických vězňů. Tato jednotka se stala známa pro svoji extrémní brutalitu a nedisciplinovanost. Účinkovala pouze na východní frontě. Účastnila se potlačení Varšavského povstání i akcí proti SNP. Jednotka pod jeho vedením spáchala vícero válečných zločinů, mezi nejznámější patří vypálení běloruské vesnice Chatyň či masakr ve varšavských čtvrtích Wola a Ochota. Byl prvním velitelem 36. divize granátníků SS, která vznikla z brigády Dirlewanger. Jednotce však velel pouze krátce, protože na druhý den po oficiálním vzniku jednotky byl těžce raněn a evakuován z fronty.\n\nOkolnosti jeho smrti nejsou přesně známy. Podle jedné z verzí byl zavražděn svými spoluvězni v zajateckém táboře Altshausen. Podle další ho v táboře ubili na smrt polští vojáci, kteří se mu tak chtěli pomstít za jeho brutalitu při potlačovaní Varšavského povstání. Zprávy o tom, že po válce sloužil ve francouzské cizinecké legii, se nepotvrdily. V roce 1960 byl jeho ostatky exhumovány a tvrzení o legii byla vyvrácena.\n\n\n"}
{"id": "276892", "url": "https://cs.wikipedia.org/wiki?curid=276892", "title": "Zdeněk Bažant", "text": "Zdeněk Bažant\n\nZdeněk P. Bažant (* 10. prosince 1937) je profesor stavebního a ekologického inženýrství, strojního inženýrství a materiálových věd na Robert R. McCormick School of Engineering a Applied Science, Northwestern University. Je vnukem Zdeňka Bažanta – bývalého rektora ČVUT.\n\nZdeněk Pavel Bažant se narodil v Praze jako syn profesora geotechniky na ČVUT Zdeňka Bažanta a doktorky sociologie a vnuk profesora mechaniky, bývalého rektora ČVUT Zdeňka Bažanta. Studoval stavební inženýrství na ČVUT a studium ukončil s nejlepším prospěchem v ročníku a červeným diplomem v roce 1960, kdy získal titul inženýra. Poté pracoval jako mostní inženýr pro státní projekční firmu Dopravoprojekt v Praze a zároveň působil jako vědecký aspirant v Československé akademii věd, kde roku 1963 získal hodnost kandidáta věd. Ve své dizertační práci se zabýval teorií dotvarování betonu a vyvinul novou metodu pro analýzu trhlin v betonových konstrukcích. Získal také diplom v teoretické fyzice na Karlově univerzitě v roce 1966 a následujícího roku se habilitoval v oboru betonových konstrukcí na ČVUT.\n\nV roce 1966 absolvoval vědeckou stáž ve francouzském \"Centre Experimental de Recherches et d’Études du Bâtiment et des Travaux Publics\" a pokračoval studiem University of Toronto a University of California v Berkeley. Po okupaci Československa v srpnu 1968 se rozhodl zůstat ve Spojených státech a roku 1969 nastoupil na Northwestern University v Evanstonu, Illinois, jako docent (Associate Professor) stavebního inženýrství. Roku 1973 se stal řádným profesorem a na této univerzitě působí dodnes. V letech 1981 až 1987 působil jako ředitel výzkumného centra \"Center for Concrete and Geomaterials\" při Northwestern University a později získal čestné profesorské pozice s označením Walter P. Murphy Professor (1990) a McCormick Institute Professor (2002). Je ženatý a má dvě děti. Syn Martin Z. Bazant je profesorem chemického inženýrství a matematiky na Massachusetts Institute of Technology.\n\nZdeněk P. Bažant je obecně uznáván jako jedna z vůdčích světových osobností v oblasti mechaniky pevných a poddajných těles a prostředí. Publikoval více než 530 recenzovaných článků v odborných časopisech (stav v březnu 2014) a je autorem šesti knih. Byl v roce 2013 jedním z 250 nejcitovanějších světových autorů ve všech inženýrských vědách. Byl zvolen členem tří amerických akademií - National Academy of Engineering v roce 1996, National Academy of Sciences v roce 2002 a American Academy of Arts and Sciences v roce 2008 - a také národních akademií v Rakousku, Itálii, Španělsku a České republice.\n\nOd roku 1971 je registrovaným statikem (Registered Structural Engineer) ve státě Illinois. Školil více než 60 doktorandů a získal sedm čestných doktorátů (ČVUT 1991, TU Karlsruhe 1997, CU Boulder 2000, Politecnico di Milano 2001, INSA Lyon 2004, TU Vienna 2005 a Ohio State 2011). Je bývalým prezidentem Society of Engineering Science (SES) a zakládajícím prezidentem společností IA-FraMCoS a IA-ConCreep a bývalým šéfredaktorem odborného časopisu ASCE Journal of Engineering Mechanics.\n\nVytvořil například model B3, který popisuje dotvarování a smršťování betonu.\n\nDo veřejného povědomí vstoupil tím, že krátce po útoku na Světové obchodní centrum provedl jednoduchou analýzu kolapsu WTC 1 a 2 (\"dvojčat\"), kterou později doplnil o komplexní analýzu mechanismu postupného kolapsu budovy.\n\nPodle prof. Bažanta vedl ke kolapsu budov čtyřbodový scénář:\n\nByla mu udělena řada medailí a cen – mezi nejvýznamnější patří Timoshenko, Nadai & Warner Medals of American Society of Mechanical Engineers (ASME); von Karman, Newmark, Biot and Croes Medals, Huber, Lifetime Achievement a TY Lin Awards of American Society of Civil Engineers (ASCE); Prager Medal of Society of Engineering Science (SES). Je také čestným členem American Society of Civil Engineers (ASCE), American Society of Mechanical Engineers (ASME) a American Concrete Institute (ACI).\n\n"}
{"id": "276893", "url": "https://cs.wikipedia.org/wiki?curid=276893", "title": "Bohumil Bečka", "text": "Bohumil Bečka\n\nBohumil Bečka (26. května 1853, Písek – 25. června 1908, Královské Vinohrady, nyní Praha) byl český astronom a pedagog matematiky a fyziky.\n\nStudoval gymnázium v Písku a Jičíně, poté navštěvoval přednášky na pražské univerzitě. Ještě během studia se stal asistentem pražské hvězdárny (1876–1883), kde se většinou věnoval výpočtům drah asteroidů. Doktorát získal za práci O mnohonásobných bodech a tangentách křivek. Po zřízení české univerzity se v roce 1883 habilitoval pro astronomii na filozofické fakultě. Později působil jako profesor matematiky a fyziky na středních školách, od roku 1892 na gymnáziu v Táboře. Je autorem knihy \"Astronomie\" (Praha 1877).\n\nDne 4. září 1897 se ve Veselí nad Lužnicí oženil s Marií, rozenou Knotkovou (1870–??), manželství bylo bezdětné.\n\n\n"}
{"id": "276896", "url": "https://cs.wikipedia.org/wiki?curid=276896", "title": "Jan Hájek (herec)", "text": "Jan Hájek (herec)\n\nJan Hájek (* 15. září 1978 Moravská Třebová) je český herec.\n\nJan Hájek hrál divadlo již na gymnáziu v Moravské Třebové. Po setkání s režisérem Sergejem Fedotovem na festivalu Jiráskův Hronov se přihlásil na JAMU. Během studia hrál v brněnském divadle Polárka. Studium však nedokončil a v roce 2002 získal angažmá v Národním divadle moravskoslezském v Ostravě, kde v současnosti ještě hostuje.\n\nOd roku 2006 působí v Praze, nejprve jako člen činohry Národního divadla a od roku 2011 jako člen Činoherního klubu.\n\nV roce 2007 získal Cenu Thálie pro mladého činoherce do 33 let.\n\nV roce 2014 přijal nabídku na svou první větší filmovou roli a zahrál si postavu Tomáše v celovečerním filmu \"Kobry a užovky\" (premiéra v únoru 2015), tedy ve filmu roku 2015, oceněném šesti Českými lvy. Účinkoval v televizním seriálu \"Bohéma\" režiséra Roberta Sedláčka a ve druhé sérii úspěšného seriálu režiséra Jiřího Stracha - \"Labyrint\", kde hraje nového parťáka Jiřího Langmajera. V roce 2018 začal hrát v seriálu \"Ordinace v růžové zahradě\".\n\n\n\n\n\n"}
{"id": "276897", "url": "https://cs.wikipedia.org/wiki?curid=276897", "title": "Sortiment", "text": "Sortiment\n\nSortiment (z ital. \"sortimento\", roztřídění, rozřazení) je soubor všech rozmanitých druhů zboží, které určitá obchodní firma nabízí. Pojem se užívá zejména v prostředí obchodu (maloobchodu i velkoobchodu) a může se rozšířit i na jiné oblasti nabídky, například v oblasti služeb. U výrobních podniků se častěji mluví o výrobním programu.\n\nSestavení, průběžné rozšiřování nebo naopak omezování sortimentu je podstatná součást obchodní strategie firmy, protože právě sortiment nabízeného zboží tvoří charakteristický profil firmy navenek. Pro zákazníky je obchod spojen s určitým sortimentem.\n\nU sortimentu můžeme rozlišovat:\n\n"}
{"id": "276906", "url": "https://cs.wikipedia.org/wiki?curid=276906", "title": "Trajekt", "text": "Trajekt\n\nTrajekt je loď pro dopravu osobních i nákladních automobilů a vlaků s cestujícími i samostatných osob mezi dvěma mořskými břehy na kratší vzdálenosti. Principielně podobné plavidlo pro propojení říčních břehů nazýváme přívoz.\n\nTrajekty jsou konstruovány tak, že do dolního patra (pater) vjedou auta, cestující si vystoupí a plavbu tráví na palubě a v horních patrech lodi. Pro pobyt cestujících bývá vybavena obchody, restauracemi, kajutami, vyhlídkovými plošinami apod. Největší trajekty pojmou i stovky aut, vč. kamionů, na delších trasách se přepravují i samostatné návěsy.\n\nNejrušnější trajektová relace křižuje Lamanšský průliv mezi Doverem a Calais.\nNejkratší frekventované trajektové relace jsou postupně nahrazovány mosty nebo podmořskými tunely.\nMnoho trajektů v minulosti přepravujících i vlaky zaniklo s rozvojem letecké dopravy. V současnosti se s trajektem převážejícím i osobní vlaky můžeme setkat např. mezi Itálií a Sicílií nebo Německem a Dánskem.\n\nBaltské moře (bez spojů na ostrovy):\n\n\n Anglie – Evropa \n\n\n"}
{"id": "276908", "url": "https://cs.wikipedia.org/wiki?curid=276908", "title": "Děčín I-Děčín", "text": "Děčín I-Děčín\n\nDěčín I-Děčín je evidenční část města Děčín v okrese Děčín. V roce 2011 měla 4959 obyvatel a nacházelo se v ní 367 domů.\n"}
{"id": "276916", "url": "https://cs.wikipedia.org/wiki?curid=276916", "title": "Dorian Yates", "text": "Dorian Yates\n\nDorian Andrew Mientjez Yates (* 19. dubna 1962, Sutton Coldfield, Anglie) je úspěšný profesionální anglický kulturista, který v letech 1992 až 1997 vyhrál šestkrát nejprestižnější kulturistickou soutěž Mr. Olympia a porazil tak osminásobného vítěze Lee Haneyho.\n\nTvrdí se o něm, že přivedl revoluční trénink do kulturistiky. Jeho styl tréninku je znám jako „krev a kuráž“. Věřil, že lze dosáhnout účinnější svalové stimulace v kratším období s větší intenzitou, než dlouhodobější stimulací. Je také znám svým neuvěřitelným rozvojem zad. Narodil se 19. dubna 1962 v městě Sutton Coldfield poblíž Birminghamu. Dětství strávil na venkově, ve třinácti letech přišel o otce a s matkou se přestěhoval do Birminghamu. Roku 1984 vyhrává svoji první kulturistickou soutěž a po tom, co se na Britském šampionátu v roce 1986 stává vítězem v nejtěžší váhové kategorii a roku 1988 i vítězem celkovým Díky této výhře se Yates oficiálně stává profesionálním bodybuilderem.\n\n\nV roce 1993 Yates publikoval autobiografii \"Blood and Guts\" (\"Krev a kuráž\") (spoluautor byl Peter McGough, šéfredaktor magazínu FLEX). V roce 1996 vydal tréninkové video se stejným názvem, kde ukazuje svůj typický tréninkový týden na sílu ve stylu heavy-duty. V roce 1998 se podílel na vydání \"A Warrior's Story\" (\"Příběh válečníka\"), kde popisuje, jak se stal profesionálním kulturistou.\n\nRoku 1987 si Yates koupil fit-centrum \"Temple Gym\" v Birminghamu a později formuje svoji vlastní firmu Chemical Nutrition, vyrábějící suplementy (doplňky stravy pro cvičící) (později se mění název firmy na Dorian Yates Approved, kvůli možnosti prodeji v USA), společně s Kerry Kayesem, který je nyní CNP profesionál (box). V roce 2006 prodal licenci Temple Gym doufaje, že se rozroste v celosvětový řetězec, nyní má 4 pobočky, 3 z nich v Anglii. Dorian Yates opustil CNP Professional v roce 2006, aby následoval své vlastni zájmy a založil pomocnou firmu Dorian Yates Ultimate Formulas. Yatesova nová spekulace ale ztroskotala na obalech jeho produktu, které tvrdily, že byly testovány přední americkou firmou, která zajišťuje, že produkty neobsahují žádné\nzakázané látky. Banned Substances Control Group (BSCG) požadovali po Yatesovi, aby odstranil veškeré reference na jejich organizaci z obalu na svých produktech, protože žádné ze zmíněných produktů nebyly BSCG testovány, čímž používá jejich logo bez\nnáležitého oprávnění. Ve světle nabytých zkušeností Yates založil firmu Dorian Yates Nutrition, která se zaměřuje na fitness suplementy pro profesionální bodybuildery (proteiny, BCAA atd.). Suplementy DY Nutrition jsou v prodeji od roku 2016 i v ČR. Dorian Yates je ženatý se světovou šampionkou IFBB Gal Yates.\n\n\n\n\n\n"}
{"id": "276917", "url": "https://cs.wikipedia.org/wiki?curid=276917", "title": "Arado Ar 95", "text": "Arado Ar 95\n\nArado 95 byl německý jednomotorový dvouplošný dvoumístný průzkumný hydroplán, vyvinutý firmou Arado ve 30. letech 20. století. Šest kusů stroje bylo testováno v Legii Condor ve španělské občanské válce. Část letounů stavěných pro Turecko byla po vypuknutí druhé světové války používána v Kriegsmarine.\n\nArado 95 byl navržen v roce 1935 na základě zakázky na stavbu dvoumístného plovákového letounu určeného pro roli průzkumného letounu, bombardéru a torpédového bombardéru. Vyvíjeny byly verze s pevným i plovákovým podvozkem. Pozemní varianta letounu však nebyla objednána.\n\nLetoun měl celokovovou konstrukci. První prototyp Ar 95 V1 (imatrikulace D-OLUO) poháněný devítiválcovým vzduchem chlazeným hvězdicovým motorem BMW 132 Dc o výkonu 647 kW vzlétl 3. prosince 1936. Jeho zkoušky ukázaly řadu nedostatků, například směrovou nestabilitu.\n\nDruhý, upravený prototyp Ar 95 V2 (D-OHEO), který poháněl vodou chlazený řadový dvanáctiválcový motor Junkers Jumo 210 Ca o výkonu 441 kW, už byl akceptován pro sériovou výrobu (u všech přibližně 100 sériových kusů Ar 95 však byl použit motor BMW 132, který poháněl třílistou vrtuli).\n\nDalší prototypy Ar 95 V3 (D-ODGX) a Ar 95 V5 (D-OHGV) byly navrženy jako třímístné letouny, které byly určeny jako vzorové stroje sériové verze hydroplánu Ar 95 A.\n\nPrototyp Ar 95 V4 měl pevný kolový podvozek s aerodynamickými kryty a představoval vzorový kus pozemní varianty Ar 95 B.\nDo sériové výroby se letoun dostal poté, co ve zkouškách porazil konkurenční Focke-Wulf Fw 62.\n\nTyp Arado 95 se stal základem pro typ Arado Ar 195 - palubní torpédový bombardér, který byl vyvíjen pro provoz z paluby německé letadlové lodě Graf Zeppelin.\n\nV srpnu 1938 bylo 6 kusů Ar 95 A-0 odesláno do Legie Condor, kde byly ve španělské občanské válce bojově testovány. Poté stroje do své výzbroje zařadila jednotka Grupo 64 s domovskou základnou v Pollense na ostrově Mallorca. Zde tyto letouny plnily průzkumné úkoly a operovaly proti republikánským dopravním lodím. Po ukončení občanské války ve Španělsku byl útvar rozpuštěn a tři stroje byly předány španělskému letectvu, kde sloužily do roku 1948.\nFirma Arado v roce 1938 zahájila omezenou výrobu dvoumístné verze Ar 95 A-1, ze které byly tři kusy prodány do Chile. Chile zakoupilo rovněž šest strojů s kolovým podvozkem Ar 95 B, které převzaly jednotky Grupo 2 a 6. Letouny byly dodány v roce 1939 ještě před vypuknutím války.\nTurecko objednalo variantu Ar 95 A-1, ale letouny byly po vypuknutí války předány Luftwaffe. Zde byly zařazeny k 3./SAGr. 125, ostatní letky této skupiny používaly letouny Heinkel He 60 a Heinkel He 114. Od zahájení operace Barbarossa 22. června 1941 operovala 3./SAGr. 125 v rámci Fliegerführer Ostsee nad Baltským mořem. Zde létaly Ar 95 podél pobřeží Lotyšska a Estonska a nasazeny byly také v průběhu námořních výsadků na ostrovy Moor a Dägo. Poté byla skupina převelena na základny ve Finsku a koncem roku 1941 do Konstance v Rumunsku, kde byla přezbrojena na letouny Blohm & Voss BV 138. Ar 95 A-1 poté byly převedeny k jednotce SAGr. 127, která operačně létala nad Finským zálivem. V této roli byly používány až do září 1944.\n\n\n\n\n"}
