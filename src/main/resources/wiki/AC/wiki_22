{"id": "247119", "url": "https://cs.wikipedia.org/wiki?curid=247119", "title": "Roštejn", "text": "Roštejn\n\nHrad Roštejn () je pozdně gotický hrad stojící na skalnatém vrchu (677 m n. m.) v katastru obce Doupě v okrese Jihlava. Hrad nechali vybudovat v první polovině 14. století páni z Hradce. V 70. letech 16. století jej pak Zachariáš z Hradce přebudoval na renesanční lovecký hrádek s rozlehlou oborou. Dalšími majiteli byli Slavatové z Košumberka, Lichtenštejni z Kastelkornu a Podstatští-Lichtenštejnové. V současnosti hrad vlastní Kraj Vysočina a spravuje jej Muzeum Vysočiny v Jihlavě. V roce 1915 hrad vyhořel. Opravy začaly až v roce 1958 a od roku 1969 je přístupný veřejnosti. V roce 2018 byly v prostorách hradu otevřeny dvě nové expozice, tématem je historie myslivosti a historie lovectví. V roce 2016 došlo k průzkumu základů stavebními sondami, které odhalily dutý prostor mezi zdmi kaple a obvodovou zdí. Tento prostor se stane součástí prohlídkového okruhu. Při průzkumech byly nalezeny zbytky historických oken. V rámci rekonstrukce došlo ke změněně dvou prohlídkových okruhů. Hrad získá 35 % nových exponátů. Restaurují se olejomalby a historický nábytek. Celkem se má do rekonstrukce a údržby hradu investovat přes 70 milionů korun. Od 1. ledna 2018 vstoupil projekt pod názvem Hrad Roštejn – zpřístupnění nových expozic do druhé fáze. Do roku 2018 byl opraven krov nad Botanickým sálem, stropy a podlahy. V druhé etapě byla rovněž opravena věž. Následně dojde k dalším třem etapám, které budou ukončeny v roce 2021.\n\n\n"}
{"id": "247120", "url": "https://cs.wikipedia.org/wiki?curid=247120", "title": "IPC", "text": "IPC\n\nIPC může znamenat:\n\n"}
{"id": "247121", "url": "https://cs.wikipedia.org/wiki?curid=247121", "title": "Petr Šimůnek (novinář)", "text": "Petr Šimůnek (novinář)\n\nPetr Šimůnek (* 1968) je český novinář, od roku 2011 šéfredaktor časopisu Forbes v Česku. Za ekonomickou žurnalistiku byl oceněn Cenou guvernéra ČNB.\n\nŠimůnek vystudoval Vysokou školu ekonomickou v Praze, rok strávil na Univerzitě Johanna Keplera v rakouském Linci a absolvoval studijní pobyt na Green College Univerzity Oxford, v rámci novinářského programu Reuters Fellowship. Má dvě dcery a syna. Ve volném čase rád jezdí na motorce.\n\nV roce 1998 začal moderovat diskusní pořad \"Nedělní partie\" na TV Prima, byl také moderátorem \"Pressclubu\" na rozhlasové stanici Frekvence 1.\n\nDlouho pracoval v MF DNES, kde řídil ekonomickou rubriku, od roku 2001 v ní byl zástupcem šéfredaktora.\n\nOd října 2005 šéfredaktor Hospodářských novin. \n\nPo odchodu z Hospodářských novin dostal na starosti projekt sehnání zahraničních licencí pro nakladatelství Economia. Chtěl přes něj sehnat licenci Forbes, bohužel to ale nešlo. Šimůnek tak odešel z Economie, protože se chtěl podílet na mezinárodních projektech a ty zde nebyly. Dva týdny poté zavolali Šimůnkovi ze slovenského vydavatelství Business Consulting & Media, kteří českou licenci Forbes měli a nabídli mu dělat šéfredaktora, Šimůnek souhlasil.\n\nOd 3. listopadu 2011 v pozici šéfredaktora spolu s kolegy přivedl poprvé do Česka celosvětový magazín Forbes. Ten zde uspěl, protože má silnou značku, koncept a pozitivní přístup. V slovenském nakladatelství MediaRey SE (dříve Business Consulting & Media) získal na jaře 2013 podíl, který je menší než 10 %.\n\nOd března 2013 moderuje každý pátek aktuální publicistický pořad Den podle... na stanici Český rozhlas Plus.\n\n"}
{"id": "247122", "url": "https://cs.wikipedia.org/wiki?curid=247122", "title": "Focke-Wulf Fw 44", "text": "Focke-Wulf Fw 44\n\nFocke-Wulf Fw 44 \"Stieglitz\" (stehlík) byl německý dvojmístný dvouplošný cvičný letoun smíšené konstrukce z počátku 30. let 20. století.\n\nPrvní prototyp stroje Fw 44 ještě nesl označení A 44a (imatrikulace D-2409) a vzlétl v srpnu roku 1932 poháněný hvězdicovým sedmiválcovým vzduchem chlazeným motorem Siemens Sh 14a o maximálním výkonu 110 kW s dvoulistou dřevěnou vrtulí. Testování prototypu se ujal Gerd Achgelis, poté sám Kurt Tank. V roce 1933 RLM zavedlo nový systém označování typů letadel a z A 44a se stal Fw 44a.\n\nDruhý prototyp Fw 44b měl pokusně instalovánu invertní čtyřválcovou pohonnou jednotku Argus As 8 o výkonu 99 kW. V rychlém sledu byly dokončeny další prototypy s hvězdicovým Siemensem Fw 44c, Fw 44d a Fw 44f. Jako záložní vznikl ještě prototyp Fw 44e s motorem Argus.\nLetoun měl vynikající letové vlastnosti, proto byl v obměně používán i jako akrobatický stroj Ernstem Udetem, Gerdem Achgelisem a Emilem Kopfem. \n\nPrvní předsériové Fw 44 A byly používány především jako akrobatické.\n\nNásledující varianta Fw 44 B, vyrobená v malém počtu, byla poháněna invertním řadovým čtyřválcem Argus As 8 chlazeným kapalinou o výkonu 88 kW.\n\nTuto verzi v roce 1933 nahradila varianta Fw 44 C s hvězdicovým sedmiválcem BMW-Bramo/Siemens Sh 14A o výkonu 110 kW.\n\nDalší sériovou verzí byla Fw 44 D s jedním společným kruhovým sběračem výfukových plynů a zavazadlovým prostorem v trupu za zadním pilotním prostorem.\n\nDesetikusová série Fw 44 E byla verze shodná s variantou B, avšak se zavazadlovým prostorem jako \"déčko\".\n\nLetouny Fw 44 F odpovídaly variantě D, ale byly vybaveny ostruhovým kolečkem místo jednoduché ostruhy.\n\nFw 44 J bylo označení pro exportní typ D z roku 1936.\nV Bulharsku se Stieglitz licenčně vyrobilo 60 kusů jako DAR-9 Siniger, přes 80 kusů postavila Švédská firma ASJA jako typ Sk-12 a 40 brazilská továrna Fabrica de Galeo. Nejvíce licenčních Fw 44 bylo vyrobeno v Argentině u firmy FMA, celkem 500.\n\nPřed válkou Fw 44 sloužil v leteckých školách v Magdeburgu, Oldenburgu a Stettinu, u školy dopravních pilotů DVS v Berlíně, Würzburgu a Schleissheimu a také u řady aeroklubů Deutsche Luftsportverband.\n\nByl s úspěchem vyvážen na zahraniční trhy a používal se až do konce druhé světové války v mnoha pilotních školách Luftwaffe. Např. v FFS A/B 4 se základnou Praha-Kbely, A/B 14 v Klagenfurtu, A/B 23, která byla umístěna v Kaufbeurenu, A/B 43 v Crailsheimu, A/B 51 se základnou v Elbingu, A/B 72 v Detmoldu, A/B 112 v Langeleben, A/B 113 v Brně, A/B 125 v Neukuhrenu a C22 v Oelsu. Za okupace se vyráběl od poloviny roku 1939 do poloviny roku 1940 v počtu 150 kusů v Českomoravských strojírnách v Praze-Karlíně. Část z této produkce byla dodána do Švédska (12 kusů) a do Finska (nejméně 30).\nPo válce byly letouny používány v Československu pod označením C-14.\n\nÚdaje platí pro Fw 44J\n\n\n"}
{"id": "247123", "url": "https://cs.wikipedia.org/wiki?curid=247123", "title": "Veřovické vrchy", "text": "Veřovické vrchy\n\nVeřovické vrchy jsou západní součást Moravskoslezských Beskyd, od masivu Radhoště je odděluje Rožnovské sedlo (Pindula). Po jejím hřebeni vede hlavní evropské rozvodí Morava (jižní svahy) – Odra (severní svahy). Nejvyšším vrcholem je Velký Javorník, často vyhledávaný vrchol, na kterém se nachází turistická chata a rozhledna. Po celém hřebeni Veřovických Vrchů vedou turistické trasy. Svůj název Veřovické vrchy získaly podle vesnice Veřovice, která leží na severním úpatí vrchů. \n\nZ pohledu geomorfologického členění jsou Veřovické vrchy geomorfologickým okrskem, patřícím do podcelku Radhošťská hornatina a celku Moravskoslezské Beskydy.\n"}
{"id": "247126", "url": "https://cs.wikipedia.org/wiki?curid=247126", "title": "Dinara", "text": "Dinara\n\nDinara je pohoří ve střední části Dinárských hor. Nachází se na hranicích Chorvatska a Bosny a Hercegoviny.\n\nVe starověku bylo toto pohoří nazýváno \"Adrion oros\". Současný název pochází patrně od ilyrského kmene Dindarů, který obýval východní svahy pohoří. Později byla podle Dinary pojmenována celá horská soustava na severozápadě Balkánského poloostrova – Dinárské hory.\n\nDinara se táhne v délce 60 km ve směru severozápad – jihovýchod. Na severu ji průsmyk Derala odděluje od pohoří Ilica a Jadovnik a na jihu za průsmykem Vaganj navazuje na Dinaru Kamešnica. Západní a jihozápadní ohraničení tvoří údolí řek Butišnica, Krka a Cetina, na které se nachází 20 km dlouhé Peručko jezero – za těmito údolími se zvedají pohoří Kozjak a Svilaja. Na severovýchodě klesá Dinara k Livanjskemu poli.\n\nPohoří je budováno vápencem. Proto jsou zde četné krasové tvary – suché krasové doliny, závrty, škrapy. Nachází se tu i nejhlubší propast Bosny a Hercegoviny – Nevidna voda, která má podle měření ze srpna 2006 hloubku 561 m.\n\nNejvyšším vrcholem celého pohoří je Troglav 1 913 m n. m., který leží na území Bosny a Hercegoviny, stejně jako Bat 1 851 m n. m. Na chorvatské straně pohoří je nejvyšší Sinjal (též Dinara) 1 831 m n. m., který je současně nejvyšším vrcholem celého Chorvatska.\n\n"}
{"id": "247127", "url": "https://cs.wikipedia.org/wiki?curid=247127", "title": "Winkler", "text": "Winkler\n\nWinkler má více významů:\n"}
{"id": "247130", "url": "https://cs.wikipedia.org/wiki?curid=247130", "title": "Wells Gray", "text": "Wells Gray\n\nProvincionální park Wells Gray, anglicky , se nachází v kanadské provincii Britská Kolumbie na půli cesty mezi městem Kamloops a Národním parkem Jasper. Rozléhá se na ploše 5400 km a je domovem pro 219 druhů ptáků a 50 druhů savců.\nPřed příchodem Evropanů byla oblast parku loveckým územím kmenů Shuswapů a Chilcotinů, což s sebou přinášelo konflikty o to, kdo má právo na tomto území lovit, proto dnes mnoho názvů v parku připomíná střety mezi těmito dvěma kmeny (např. “Battle Mountain”, “Fight Lake” nebo “Battle Creek”). Rozvoj v oblasti odstartoval až příchod Canadian Pacific Railway v sedmdesátých letech 18. století. Samotný park byl založen v roce 1939 a pojmenován po provinčním ministrovi půdy Arthurovi Wellesley Grayovi.\nDnes park láká turisty po celý rok, populární je především mezi lyžaři a trempy. Díky rozsáhlému vodnímu systému je oblast známa jako ideální cíl pro splavování. Jezero Murtle je se svými 100 km pobřeží největším jezerem v Severní Americe určeným pouze pro bezmotorovou plavbu. Park obsahuje také množství nečinných sopek a lávová pole. Právě sopečná činnost vyvolala procesy, které vedly k vymodelování krajiny, která je nesmírně bohatá na vodopády.\nNejznámějším vodopádem parku a pravděpodobně největší atrakcí je vodopád Helmcken na řece Murtle, který s rachotem z výšky 141 metrů padá do propasti. Je čtvrtým nejvyšším vodopádem v Kanadě. Mezi další již méně známé vodopády parku patří Dawson Falls a Spahats Creek.\nWells Gray leží ve stínu nedalekých národních parku a netěší se takovému zájmu turistů, v tom ale tkví jeho největší devíza. Nabízí tichou krajinou posetou alpskými loukami obklopenými hustými jehličnatými lesy.\n\nVstupními místy do parku jsou města Blue River, 100 Mile House a Cleanwater, v kterém se také nachází návštěvnické centrum.\n\n\n"}
{"id": "247139", "url": "https://cs.wikipedia.org/wiki?curid=247139", "title": "Blue Weaver", "text": "Blue Weaver\n\nBlue Weaver (narozen jako Derek John Weaver, 11. března 1947 v Cardiffu, Wales) je britský hráč na klávesy, skladatel a hudební producent.\n\nByl zakládajícím členem skupiny Amen Corner a jejich následníků Fair Weather. Blue Weaver nahradil ve Strawbs Ricka Wakemana, který odešel do skupiny Yes, od Strawbs pak Weaver odešel v roce 1975 do skupiny Bee Gees, kde zůstal pět let. Měl úspěšnou kariéru jako studiový hráč, kdy hrál se skupinami jako Mott the Hoople a Pet Shop Boys. Složil hudbu k filmu Times Square.\n\nV současnosti (2007), je ředitelem „The MPG“ - The Music Producers Guild.\n\n"}
{"id": "247141", "url": "https://cs.wikipedia.org/wiki?curid=247141", "title": "Modra", "text": "Modra\n\nModra ( \"Modern\", \"Modor\", \"Modur\") je město na jihozápadním Slovensku v okrese Pezinok. Město je jedním z center malokarpatského vinařství. Žije zde  obyvatel.\n\nMěsto se nachází na svazích Malých Karpat, cca 30 km severovýchodně od Bratislavy a cca 25 km západně od Trnavy, v nadmořské výšce asi 170 metrů. Dělí se na čtyři městské části: Modra, Kráľová, Harmónia a Piesok.\n\nPřesná doba vzniku Modry není známa. Počátky možného osídlení zdejší oblasti spadají do 9. století, do doby rozkvětu Velkomoravské říše. Po příchodu Maďarů do Panonie v 10. století se zdejší oblast stala součástí Uherského království. Za nejstarší hodnověrný písemný pramen, v němž lze nalézt zmínku o obci Modra, je třeba považovat listinu Bély IV. z roku 1256, v níž jsou uvedeny hranice pezinského katastru. Nejstarší vymezení katastrálního území Modry je známo z listiny krále Ladislava IV. z roku 1287.\n\nDalší písemné prameny pocházejí až z počátku 14. století, z období, kdy Modru vlastnil Matúš Čák Trenčanský. Do této doby spadá i první zmínka o modranském vinařství. Po smrti Matúše Čáka připadla Modra opět královské koruně. Proto ji mohl Ludvík I. coby poddanskou ves darovat někdy před rokem 1345 své matce Alžbětě Lokýtkovně a posléze jako věno své druhé manželce Alžbětě Bosenské, dceři bosenského bána Štěpána II. Kotromaniće. V roce 1361 obnovil Ludvík I. městu Modra jeho městská práva vydaná již dříve. V letech 1388–1436 vlastnil město polský šlechtický rod Štibořiců a následně rod Orságů z Guty (1437–1569). Poté, co vymřeli po meči, dostalo se město opět do majetku královské koruny. Z toho titulu mu v roce 1569 císař Maxmilián II. udělil privilegia svobodného města.\n\nV roce 1607 získala Modra od císaře Rudolfa II. statut svobodného královského města, čímž stoupl její význam. Proto byl v letech 1610 až 1646 vybudován systém opevnění s třemi bránami. Část opevnění a tzv. horní brána se zachovaly dodnes. V 17. a 18. století zaznamenalo město období největšího hospodářského a kulturního rozkvětu. Středoevropský význam získala od 18. do raného 20. století zdejší keramická výroba, fajáns s charakteristickou pestrobarevnou štětcovou malbou, stylově řazená k habánské keramice. Je zastoupena v mnoha českých a slovenských muzejních sbírkách a opěvuje ji například básník Jaroslav Seifert slovy \"Krásná jako kvítka na modranském džbánku je ta země, která vlastí je ti.\" Od roku 1883 se zde vyrábí tradiční modro-bílá keramika.\n\nSvobodným královským městem Modra zůstala až do roku 1876, poté se Modra stala městem, jež řídil magistrát. V letech 1939–1949 byla Modra městem okresním.\n\nNejstarší církevní stavbou v Modre je gotický kostel Narození sv. Jana Křtitele budovaný v době od poloviny 14. do 17. století, který se nachází v dolní části náměstí. V jeho střední části stojí římskokatolický kostel sv. Štěpána z roku 1876.\n\nKaple z roku 1740 je zasvěcena Panně Marii Sněžné, kaple z roku 1873 sv. Michalovi a kaple z roku 1876 sv. Maří Magdaléně.\n\nNa náměstí a v jeho těsné blízkosti lze vidět zbytky městských hradeb.\n\nV roce 1991 bylo historické jádro města prohlášeno za památkovou zónu.\n\n\n\n"}
{"id": "247144", "url": "https://cs.wikipedia.org/wiki?curid=247144", "title": "Malé Karpaty", "text": "Malé Karpaty\n\nMalé Karpaty (německy \"Kleine Karpaten\") jsou horský krajinný celek Fatransko-tatranské oblasti na západním Slovensku s přesahem do Rakouska. Patří k Alpsko-himálajské soustavě, do podsoustavy Karpaty, provincie Západní Karpaty a subprovincie Vnitřní Západní Karpaty.\n\nJde o nepříliš vysoké osamocené středohorské pásmo, dlouhé asi 100 kilometrů. Táhnou se od Nového Mesta nad Váhom na jihozápad až k Bratislavě, kde vytvářejí veškerou její výškovou členitost, a pokračují přes Dunaj (Devínská brána) do Rakouska (Hainburské vrchy), kde končí Bruckou branou.\n\nPohoří má výrazně protáhlý tvar, ve svém nejširším místě – mezi Lozornem a Svatým Jurem – dosahuje pouze 16 kilometrů. Výškové rozpětí pohoří je od 132 m n.m. na Dunaji po 768 m n. m. na nejvyšším vrcholu Záruby. Nejvýznamnějšími průsmyky jsou Lamačská brána (160 m n. m.) v Bratislavě a Jablonické sedlo (325 m n. m.), kudy vede spojení Senica – Trnava.\n\nMalé Karpaty jsou nejzápadnější pohoří karpatského oblouku, vybíhající jako dlouhý úzký klín do Karpatské kotliny. Táhnou se víceméně přímo ve směru jihozápad–severovýchod a ostře od sebe oddělují Vídeňskou pánev (resp. její část Záhorskou nížinu, na západě) a Malou Dunajskou nížinu (resp. Podunajskou nížinu, na jihovýchodě). Na severu přecházejí v Myjavskou pahorkatinu a na severovýchodním konci na ně směrově navazuje Považské podolie (údolí Váhu). Na opačném, jihozápadním konci (v Rakousku) na ně po přerušení Bruckou branou geologicky navazují Litavské vrchy (již součást alpské podsoustavy).\n\nMalé Karpaty patří do skupiny tzv. nízkých vysočin (skupina horstev s výškovým rozpětím 300–800 m n. m.). I přes relativně nízkou nadmořskou výšku však vzhledem k tomu, že se zvedají ze širé roviny, působí mohutným dojmem a jsou zdaleka viditelné. To platí zejména pro styk pohoří s Podunajskou a Záhorskou nížinou, kde od úpatí vystupují o 450–550 výškových metrů.\n\nMorfologické hranice Malých Karpat se Záhorskou a Podunajskou nížinou jsou ostré, na přechodu k Bílým Karpatům je hranice méně výrazná.\n\nSlovenská část Malých Karpat se geomorfologicky dělí na čtyři základní podcelky – od severovýchodu Čachtické Karpaty (nejvyšší vrch Salášky 588 m n.m.), Brezovské Karpaty (Klenová 585 m), Pezinské Karpaty (Záruby 768 m) a Devínské Karpaty (Devínská Kobyla 514 m). Rakouskou část pohoří pak tvoří Hainburské vrchy (\"Hainburger Berge\", nejvyšší bod Hundsheimer Berg 480 m). Nejvyšších poloh pohoří dosahují výhradně Pezinské Karpaty, kde se kromě nejvyššího vrcholu Zárub nachází dalších 10 vrchů vyšších než 700 m (Vysoká 754, Vápenná 752, Čertův kopec 752 atd.) a dalších 19 vrchů vyšších než 600 m (viz seznam vrcholů v Malých Karpatech).\n\nKromě Brezovských Karpat se slovenské podcelky ještě dále člení na menší oblasti:\n\nPohoří lze rozdělit na několik výškových stupňů. Výšce 300 – 450 m n. m. odpovídají svahy pohoří na styku s nížinami a svahy říční erozní sítě. Stupni 450 – 550 metrů odpovídají zarovnané, málo rozčleněné plošiny, které charakteristicky dotvářejí ráz pohoří. Nejhojněji se vyskytují pod hlavním hřebenem, hlavně v oblasti Bílých hor. Výškový stupeň 550 – 768 m n.m. tvoří nejstarší zbytky reliéfu, v podobě výrazně modelovaných, kulisové uspořádaných hřebenů.\n\nDnešní povrchová tvárnost Malých Karpat je výsledkem dlouhotrvajícího působení geomorfologických procesů a symbiózou působení exogenní a endogenních sil.\n\nKromě plošin jsou velmi rozšířenou geomorfologickou formou údolí. Jsou orientovány převážně kolmo na směr pohoří; pouze některé jdou rovnoběžně s pohořím. Jejich průměrná hloubka na začátku dosahuje kolem 50 metrů. Lemované jsou mírnějším stráněmi. Směrem k úpatím vrcholů a směrem ke svým koncům se více zahlubují (dosahují hloubky 75 – 100 metrů).\n\nMalé Karpaty představují hrásťovou strukturu, která se nachází v severozápadní části Panonské pánve a odděluje od sebe Vídeňskou a Dunajskou pánev. Jádro hrásti představují komplexy krystalinických hornin předalpínskeho věku a jejich druhohorní obal, překrytý dvěma alpínskými příkrovovými jednotkami.\n\nMezi Jablonicí a Trstínem se pohoří dělí na dvě části: jižní a jihovýchodní se sestává hlavně z krystalického jádra s druhohorním obalem (tatrikum). Krystalinikum Malých Karpat se částečně liší od ostatního tatrika, člení se na spodní Pezinská-Perneckou a vrchní harmónskou sérii. Krystalinikum bylo původně tvořeno prvohorních sedimenty, během Hercynský vrásnění však byly přeměněny v důsledku intruzí žul na více místech na fylity. Žuly tvoří dva masivy: bratislavský a modřanský, které od sebe dělí linie krystalických břidlic mezi Pezinkem a Pernekem (tzv. Pezinská-Pernecká série). Také poměrně četné paleozoické bazické sopečné horniny byly přeměněny na amfibolity. V permu bylo území Malých Karpat souší. V triasu byla jeho část zaplavena mořem, v jeho průběhu se však několikrát vynořily, čímž se liší od ostatních jádrových pohoří Slovenska.\n\nSeverozápadní část Malých Karpat je tvořena hlavně příkrovem mezozoika. Jsou to hlavně triasové až křídové vápence a bazalty chočského a krížňanský příkrovu (jeho vysocká jednotka). Příkrovy jsou však porušeny postkřidovými zpětnými přesmyky. Vyskytuje se zde i sedimentární obal tatrika a popříkrovové svrchnokřídové a neogenní sedimenty. Tatrický obal tvoří čtyři jednotky (Devínska kuchyňská kadloubecká a solírovská). Z podloží tatrika zde vystupují i horniny infratatrika, které reprezentuje borinská a orešianska jednotka.\n\nPodél okrajů pohoří na některých místech vystupují i paleogénní a neogenní horniny, které byly zabudovány do jeho stavby při otevírání Vídeňské a Dunajské pánve ve středním miocénu.\n\nVodní toky vytvořili v pohoří četné doliny, v horních částech se zachovaly široké náhorní plošiny s vystupujícími izolovanými vrchy a krátkými hřebeny.\n\nJednou ze zvláštností Malých Karpat je jejich kras. Na relativně malé ploše pohoří vyniká bohatstvím krasových jevů. Malokarpatský kras zabírá plochu téměř 180 km.\n\nKras v Malých Karpatech je zastoupen podzemním, ale i povrchovým krasovým fenoménem. Jeho příkladem je několik vyvěraček a vodních toků krasového charakteru (vyvěračka nad Limbachem, potok nad Měděnými hamry, Stupavský potok, vyvěračka Mariáš u Dobré Vody, vyvěračky v Sološníckém údolí). Značný počet povrchových krasových jevů nacházíme v Plaveckém krasu, Kuchynsko-orešanskom krasu a Smolenickém krasu (zde se ve stejnojmenné údolí nachází i jediný vodopád Malých Karpat - Hlbočiansky).\n\nPodzemní kras má zastoupení v podobě několika jeskyní a závrtů. Mnoho krasových jam a jeskyní je v pásu vápenců Vápenná, na planině Báborská a na planině Pohanská. Několik z jeskyní jsou významnými paleontologickými a archeologickými nalezišti, např. Děravá skála nad Plaveckým Mikulášem nebo jeskyně Pohanská na stejnojmenném kopci nad Plaveckým podhradím. Na východním úbočí pohoří jsou krasové jevy v okolí Lošonce a Smolenic (s jedinou veřejnosti přístupnou jeskyní Malých Karpat – Driny).\n\nK nejvýznamnějším, ale veřejnosti nepřístupným jeskyním, patří Děravá skála, Tmavá skála, Čachtická jeskyně a jeskyně podél Borinského potoka.\n\nVodní toky území Malých Karpat patří výlučně do povodí Dunaje a jeho přítoků (Morava, Váh). Severozápadní úbočí odvodňuje Myjava s přítokem Brezovský potok, dále Rudava, Malina, Suchý potok, Stupavský potok (vše přítoky Moravy). Malou část území na jihu odvodňuje potok Vydrica, protékající skrz pohoří na území Bratislavy a ústící přímo do Dunaje. Do Malého Dunaje pak ústí potok Černá voda, který odvodňuje jihovýchodní svahy. Sběrnicí vod z východních svahů Malých Karpat je říčka Dudváh s přítoky Gidra, Parná, Trnávka, Blava, Holeška nebo Jablonka.\n\nKlimatický charakter Malých Karpat vyplývá z jejich téměř kolmé polohy na převažující severozápadní proudění vzduchu v této oblasti. Vzhledem k přízemnímu proudění v oblasti Devínské a Lamačské brány patří okolí Bratislavy k největrnějším místům nižších poloh na Slovensku. Malé Karpaty povětrnostně patří do teplé až mírně teplé oblasti s průměrnými lednovými teplotami kolem –3 °C a červencovými 18 – 20 °C; průměrná roční teplota dosahuje 7 – 9 °C. Průměrný úhrn srážek představuje kolem 650 – 900 mm; nejvýraznější je na svazích vrchů, směrem do nížin klesá na 600 – 650 mm.\n\nFytogeograficky Malé Karpaty oatří do oblasti předkarpatské (panonské) flóry s převažujícím zastoupením teplomilných rostlin. Slabě zastoupeny jsou nížinné druhy, které zde nemají vhodné stanoviště. Z lesních porostů převažují dubohabrové lesy v nižších polohách; vyšším polohám zcela dominují bučiny, místy přecházející do jasanového-javorových lesů. Z jehličnatých stromů jsou zastoupeny jedle bělokorá (\"Abies alba\") nad Modrou, tis (\"Taxus\") v okolí Plaveckého Mikuláše a borovice lesní (\"Pinus sylvestris\"), sekundární vysazená zejména na západním předhůří.\n\nPovaha rostlinného pokryvu ovlivňuje pestré geologické složení. Vzhledem k tomu, je území Malých Karpat považovány v mnoha ohledech za endemickou lokalitu. Roste zde množství druhů, neznámých z jiných oblastí Slovenska. Z fytogeografického hlediska je zajímavá oblast vrchu Devínská Kobyla u Bratislavy, zejména její jižní svahy. Vyskytují se zde teplomilné druhy, např. koniklec načernalé (\"Pulsatilla nigricans\"), koniklec velkokvětý (\"Pulsatilla grandis\") divizna tmavočervený (\"Verbascum phoeniceum\"), len chlupatý (\"Linum hirsutum\"), řešetlák skalní (\"Rhamnus saxatilis\"), více druhů čeledi vstavačovitých (\"Orchidaceae\") a další druhy. Hojný je výskyt trav.\n\nJinou významnou lokalitou se svébytnou flórou (i faunou) je kopec Sandberg (260 m n. m.) nad Devínskou Novou Vsí s pískomilnými druhy.\n\nNa vápencových a dolomitických horninách v masívu hřebene Vysoké roste několik horských druhů – huseník alpský (\"Arabis alpina\"), vápnička skalní (\"Kernera saxatilis\"), večernice sněžná (\"Hesperis nivea\") či zvonečník hlavatý (\"Phyteuma orbiculare\").\n\nDruhové složení fauny odpovídá geografickým podmínkám Malých Karpat. Z jednotlivých podcelků hor zvláštní postavení zajímá Devínská Kobyla (514 m n. m.), vyznačující se velkými přírodními hodnotami. Našlo se zde např.přes šest set druhů motýlů (\"Lepidoptera\"), z nichž mnohé teplomilné druhy se na jiných územích Slovenska nevyskytují. Z jiných řadů hmyzu (\"Insecta\") si pozornost zaslouží kobylka sága (\"Saga peda\"), kudlanka nábožná (\"Mantis religiosa\") a největší brouk Slovenska roháč obecný (\"Lucanus cervus\"). Žije zde i největší pavouk Slovenska slíďák tatarský (\"Lycosa singoriensis\")\n\nZ plazů (\"Reptilia\") se v Malých Karpatech lze běžně setkat např. ještěrku zelenou (\"Lacerta viridis\") či nejdelším hadem Slovenska užovkou stromovou (\"Elaphe longissima\"). Pestrá je druhová skladba ptáků (\"Aves\") zejména zpěvných. Z dravců zde žije raroh velký (\"Falco cherrug\") a sokol stěhovavý (\"Falco peregrinus\"). K vzácnějším druhům patří sova pálená (\"Tyto alba\"), skalník zpěvný (\"Monticone saxatilis\") a čáp černý (\"Ciconia nigra\"). Ze savců (\"Mammalia\") zde žije několik druhů hlodavců, z šelem např. Liška obecná (\"Vulpes vulpes\"), kočka divoká (\"Felis silvestris\"), kuna skalní (\"Martes Foin\") i kuna lesní (\"Martes martes\"). Významné je zastoupení zvěře - jelen lesní (\"Cervus elaphus\"), daněk evropský (\"Dama dama\"), muflon (\"Ovis musimon\") a prase divoké (\"Sus scrofa\").\n\nMalé Karpaty a přiléhající území bylo díky výhodné geografické poloze a příznivým klimatickým podmínkám velmi intenzivně osídlenou lokalitou v rámci současného Slovenska. Jednotlivé lokality často sloužily dalšímu osídlení jiných kultur. Mnohá města a obce vznikly na původních sídlištích raných kultur. Proto se na území Malých Karpat nacházejí významné archeologické stopy z vícero období.\n\nNa více místech jihozápadního Slovenska nacházíme pozůstatky osídlení až ze starší doby kamenné. Přímo v pohoří významným dokladem osídlení z tohoto období jsou jeskyně Děravá skála u Plaveckého Mikuláše, mladopaleolitická osada u Sološnice i sídliště u Vrbového. V mladší době kamenné, jejíž počátky spadají na území Slovenska přibližně do 3. tisíciletí př. Kr., již můžeme hovořit o trvalém osídlení malokarpatské oblasti.\n\nV době železné se jihozápadní Slovensko stalo místem střídání východních a západních kultur. Asi v 6. - 5. století př. n.l. zde přišli kočovní Skythové, které později vytlačili Keltové. Toto entikum brzy téměř souvisle obsadilo celé jižní Slovensko, Malokarpatská oblast nevyjímaje. Keltové budovali dobře opevněná sídliště, která byla odkryta na více místech v této oblastí: Bratislava, Devín. Jedním z nejvýznamnějších keltských osídlení na zdejším území bylo mohutné hradiště Pohanská na stejnojmenném vrchu nad Plaveckým Podhradím. Jinou významnou lokalitou tohoto období je hradiště Neštich u Svatého Jura.\n\nKelty na přelomu letopočtu vystřídaly bojovní Germáni, které postupně vytlačovalo římské etnikum, zajišťující si severní hranici říše soustavou pohraničních pevností zvanou Limes Romanus. Z malokarpatské oblasti jsou známé římské nálezy z Bratislavy, Děvína, Stupavy, Plaveckého Čtvrtku.\n\nKonec 5. století se spojuje s příchodem prvních slovanských kmenů do Podunají. Ve starším období vytvářely kmenová svazy na obranu proti kočovným Avarům. Archeologické nálezy smíšeného slovansko-avarského charakteru jsou poměrně četné; jedním z nejvýznamnějších je raně slovanské hradiště na vrchu Molpír nad obcí Smolenice.\n\nPo vzniku raně uherského státu začátkem 11. století se síť původních velkomoravských hradišť (z nichž už tehdy byla významná dnešní Bratislava) začala přizpůsobovat novým politickým poměrům. Na jejich základech vyrostla v 13. století soustava pohraničních hradů chránících nejen hranice mladého státu ale i tzv. Českou cestu, procházející u Holíče do Uher a Záhořím na Jablonici a Trnavou směrem k Ostřihomi a Budínu. Patřily k nim Devínský hrad, Ostrý Kámen, Branč a Korlátka. Ve vnitřním pohoří kromě toho vznikly hrady Pajštún, Bílý Kámen a Plavecký hrad. Strážní službu na několika z nich vykonávali kmeny Kumáni (Plavci), kteří byli zakladateli celé řady obcí na moravsko-slovenském pomezí (Plavecký Mikuláš, Plavecké Podhradie, Plavecký Peter a jiné).\n\nV 12. a 13. století zasáhla jižní část pohoří vlna germánské kolonizace. Podhorské oblasti Malých Karpat osídlili kromě řemeslníků a kupců především vinaři. Usadili se v Rači, Svatém Juru, Pezinku, Modré nebo v Limbachu.\n\nZ Bratislavy (německy \"Pressburg\", maďarsky \"Pozsony\") se vyvinulo jedno z hlavních center Uherska a po nějakou dobu i uherské korunovační město. Severní část Malých Karpat (Brezovsko) se v 19. století stala jedním z ohnisek slovenského národního obrození, z podhůří (Košariska) pocházel i Milan Rastislav Štefánik. Po roce 1918 připadly Malé Karpaty včetně Bratislavy jako součást Slovenska nově vzniklému Československu (kromě jihovýchodní výspy, kterou získalo Rakousko).\n\nZdaleka největším a nejvýznamnějším sídlem v prostoru Malých Karpat je Bratislava, zahrnující celé Devínské Karpaty a jižní okraj Pezinských Karpat. \n\nPo jihovýchodním úpatí se dále táhne pás historických měst Svatý Jur, Pezinok a Modra. Střediskem jižních svahů pohoří v jeho střední části je pak Smolenice a v severní části Vrbové. Na úpatí nejsevernějšího výběžku pohoří se nachází Nové Mesto nad Váhom, Čachtice a Bzince pod Javorinou.\n\nNa západní (záhorské) straně jsou největšími sídly rakouský Hainburg a na Slovensku pak Devínská Nová Ves a Záhorská Bystrica (části Bratislavy), Stupava, Lozorno, Rohožník, Jablonica, Brezová pod Bradlom.\n\nV uherských dobách byly Malé Karpaty rozděleny mezi župu Nitranskou (severní část), Bratislavskou (střední a jižní) a Mošoňskou (jižně od Dunaje).\n\nPo roce 1918 byly součástí země slovenské, správní reformou roku 1949 připadly celé Bratislavskému kraji a roku 1960 kraji Západoslovenskému. V jeho rámci byly rozděleny mezi okresy Bratislava-mesto, Bratislava-vidiek, Senica, Trnava (mezi těmito dvěma tvořily hranici) a Trenčín.\n\nPodle současného (2009) územního a správního členění Slovenska území Malých Karpat zasahuje do tří krajů a devíti okresů. Nejjižnější část leží ve dvou městských okresech Bratislavy (Bratislava III a Bratislava IV) a dvou dalších okresech Bratislavského kraje – Malacky a Pezinok. Střední část protíná Trnavský kraj a zasahuje do tří okresů (Piešťany, Senica a Trnava). Severní část patří do dvou okresů Trenčínského kraje (Myjava a Nové Mesto nad Váhom). Do pohoří zasahují katastry sedmi měst (Bratislava, Stupava, Svätý Jur, Pezinok, Modra, Brezová pod Bradlom a Nové Město nad Váhom) a čtyřiceti šesti obcí.\n\nRakouská část pohoří náleží převážně do Dolních Rakous (okres Bruck an der Leitha, město Hainburg a obce Berg, Hundsheim, Prellenkirchen a Wolfsthal), výběžkem sem zasahuje Burgenland (obec Edelsthal).\n\nMalé Karpaty tvoří v kontextu okolní roviny významnou dopravní bariéru, která je překonávána jen v několika přirozených průchodech (sedla, průsmyky). Hlavní a nejfrekventovanější je Lamačská brána (160 m n.m.) v prostoru Bratislavy, kudy prochází dálnice D2 (evropská silnice E65) a páteřní železnice z Bratislavy směr Brno a Vídeň. Nedaleká Devínská brána (průlom Dunaje) má spíše jen lokální dopravní význam (silnice Karlova Ves – Devín, stará státní silnice Bratislava–Hainburg–Vídeň a trať Schwechat–Wolfsthal).\n\nVe střední části pohoří má největší význam Jablonické sedlo (325 m), kudy vede silnice č. 51 Trnava – Senica a železnice v téže trase (překonávající hlavní hřeben krátkým tunelem). Jižně od něj prochází pohořím ještě silnice Trstín – Plavecký Peter sedlem v obci Buková (320 m).\n\nMezi Lamačským a Bukovským sedlem, vzdálenými od sebe asi 50 km, překonává pohoří pouze silnice č. 503 Pezinok – Pernek přes horské sedlo Baba (527 m).\n\nAsi 15 km východně od Jablonického sedla prochází skrz pohoří silnice č. 499 Vrbové – Brezová, zde Malé Karpaty nabývají spíše charakteru hornatiny bez jasného hlavního hřebene. Ten se opět objevuje v nejsevernější části, kde je rozdělen hlubokým průlomovým údolím Jablonky, kudy prochází železnice Nové Mesto n.V. – Veselí nad Moravou.\n\nPo dlouhém úpatí Malých Karpat pak vede na jihovýchodní straně silnice č. 502 Bratislava–Pezinok–Trstín–Vrbové a dále č. 504 do Nového Mesta, na severozápadní straně silnice č. 2 Bratislava–Stupava–Lozorno a odtud č. 501 přes Pernek, Rohožník, Plavecký Mikuláš a Jablonicu do Brezové pod Bradlom.\n\nŽeleznice vede po malokarpatských úpatích jen částečně. Velmi frekventovaný je úsek Bratislava – Pezinok na hlavní trati do Trnavy. Naopak na záhorské lokální trati (Zohor –) Lozorno – Plavecký Mikuláš je pouze sezónní turistický provoz a na trati z Jablonice do Brezové pod Bradlom je osobní doprava od roku 2003 zastavená zcela.\n\nHlavním bohatstvím Malých Karpat jsou od nejstarších dob lesy. Dřevní hmota byla důležitou surovinou pro výrobní podniky roztroušené v podhůří.\n\nVýznamnou složkou hospodářství bylo v minulosti také hornictví. V okolí Pezinku to bylo dolování zlata, které od 18. století postupně upadalo, a později antimonu. V oblasti obcí Borinka, Jablonové a Stupava se těžil mangan, u Marianky zase břidlice. Do současnosti je významným odvětvím zpracování vápence (cementárny v Rohožníku). Pro hospodářství je důležitý chemický podnik (výroba barviv) sídlící v Smolenicích.\n\nZ hospodářského hlediska zvláštní význam mají jihovýchodní svahy Malých Karpat. Příznivé klimatické podmínky zde umožnily rozvoj vinařství. Vznikla zde nejrozsáhlejší a nejsouvislejší vinařská oblast na Slovensku. Pěstování révy a její zpracování proslavilo několik měst a obcí na podhůří (Limbach, Pezinok, Modra, Rača).\n\nMalé Karpaty jsou významnou lokalitou z hlediska turismu; představují důležité turisticko-poznávací zázemí zejména pro obyvatele velkých měst. Prakticky celé horstvo je dostupné bohatou sítí dobře značených a udržovaných turistických stezek. Hlavním hřebenem pohoří se vine nejdůležitější červeně značená turistická magistrála - Cesta hrdinů SNP, která v úseku Devín - Mohyla Milana Rastislava Štefánika v Bradlech nese označení Štefánikova magistrála. Atraktivitu území znásobuje řetězec hradů (Devínsky hrad, Pajštún, Ostrý Kámen, Korlátka, Dobrovodský hrad), v době největší slávy chránících důležitou česko-uherskou hranici. Svými ruinami tvoří neodmyslitelnou kulisu okolní krajiny. Neméně zajímavé jsou městečka a obce v podhůří se svými zachovalými historickými památkami.\n\nDominantní postavení v turistice Malých Karpat má pěší turistika. Turistické stezky zpřístupňují nejatraktivnější zákoutí pohoří; velmi oblíbené jsou vrcholové túry (např. na nejvyšší vrch Záruby, na Vysokou či Vápennou) a dálkové pochody. Velmi zajímavým az hlediska objevování přírodních krás poutavým je přechod hlavním hřebenem táhnoucím se od bratislavského Kamzíku (439 m n. m.) po obec Dobrá Voda. Velmi hojně jsou navštěvovány hlavní turistické atrakce pohoří - jeskyně Driny a hrad Červený Kameň.\n\nKromě pěší turistiky oblast Malých Karpat poskytuje i možnosti cykloturistiky, mototuristiky, lyžování (např. Pezinská Baba, Zochova chata) a zimní turistiky.\n\nPohoří Malých Karpat je esteticky působivou částí země západního Slovenska. Svým přírodovědecky hodnotným územím, význačnými přírodními útvary, vzácnými rostlinnými a živočišnými druhy a biologickými společenstvími představuje významný článek přírodoochranářského řetězce Slovenska. Současně je významným zdrojem turistického a rekreačního využití obyvatel. Díky těmto charakteristikám byla v roce 1976 na území pohoří vyhlášena Chráněná krajinná oblast Malé Karpaty. Podle vyhlášky z roku 2001 má rozlohu 64 610 ha. Správa CHKO sídlí v Modré. Součástí chráněné krajinné oblasti je několik přírodních rezervací, přírodních památek a jeden chráněný areál.\n\n\n"}
{"id": "247148", "url": "https://cs.wikipedia.org/wiki?curid=247148", "title": "Stupava (okres Malacky)", "text": "Stupava (okres Malacky)\n\nStupava ( \"Stampfen\", \"Stomfa\") je město na jihozápadním Slovensku.\n\nMěsto se nachází na západních svazích Malých Karpat, cca 15 km severně od Bratislavy.\n\nPrvní písemná zmínka o městě je z roku 1269.\n\n\n\n"}
{"id": "247153", "url": "https://cs.wikipedia.org/wiki?curid=247153", "title": "Ange-Félix Patassé", "text": "Ange-Félix Patassé\n\nAnge-Félix Patassé (25. ledna 1937 Paoua, prefektura Ouham-Pendé, Ubangi-Šari [nyní Středoafrická republika] – 5. dubna 2011 Douala, Kamerun) byl prezident Středoafrické republiky v letech 1993 až 2003, kdy jej v průběhu ozbrojeného převratu sesadil François Bozizé.\n\nPatassé byl ve skutečnosti prvním demokraticky zvoleným prezidentem země od jejího vzniku v roce 1960. Volby roku 1993 byly uskutečněny na základě tlaku dárců rozvojové pomoci a dohlížela na ně OSN. Další volby, které byly rovněž vyhodnoceny jako svobodné a demokratické, v roce 1999 potvrdily jeho mandát. Již během jeho prvního funkčního období nicméně došlo k několika povstáním, jejichž hlavním nábojem byl spor mezi tzv. „jižany“ (např. Patassé) a „seveřany“ (např. bývalý prezident André Kolingba). Patassé se však těšil přízni Francie, která mu pomohla během prvního funkčního období odolat tlaku povstalců. Ve druhém funkčním období však rychle ztratil podporu obyvatelstva i Evropanů a byl sesazen v březnu 2003. Poté žil ve vyhnanství v Togu. Zemřel během cesty na léčení do Rovníkové Guineje v kamerunské nemocnici.\n"}
{"id": "247157", "url": "https://cs.wikipedia.org/wiki?curid=247157", "title": "Hřebeny", "text": "Hřebeny\n\nHřebeny (nazývané též Hřebeny Brd nebo Brdské Hřebeny) jsou severovýchodní částí Brdské vrchoviny. Obecně geograficky jsou Hřebeny považovány za část pohoří Brdy, což se odráží i v řadě názvů obcí nebo katastrálních území „pod Brdy“, v systematickém geomorfologickém členění však do něj řazeny nejsou. Táhnou se od pražské Zbraslavi na jihozápad směrem k vlastním Brdům. Převážná část Hřebenů je od roku 2009 chráněná jako přírodní park Hřebeny.\n\nObecně je za Hřebeny považováno území o délce zhruba 40 km až k průlomovému údolí Litavky, k obci Jince v okrese Příbram. V systematickém geomorfologickém členění však je jako Hřebeny označováno menší území, o délce jen asi 30–35 km, jehož jihozápadní hranice s vlastními Brdy je tvořena zhruba horním tokem říčky Chumavy a dále vede směrem do sedla mezi Kuchyňkou a Studeným vrchem a do mokřin pod \"Velkým Ždírcem\" a odtud na východ až téměř k Dobříši.\n\nHřebeny se člení na dva okrsky – Studenskou vrchovinu a Kopaninskou vrchovinu. Podrobné dělení Hřebenů a jejich zařazení do geomorfologického členění celé Brdské vrchoviny zobrazuje následující tabulka:\nNejvyšším vrchem Hřebenů (v širším vymezení) je Písek, na němž je umístěn radar ŘLP (dříve zde byla první rozhledna v Brdech), dalšími významnými vrchy jsou Studený vrch (660 m), na kterém byla původně zeměměřická věž adaptována na rozhlednu, známý Plešivec (654 m) s prehistorickým hradištěm, Liška (642 m), Provazec (640 m), Kuchyňka (635 m), Holý vrch (632 m), Velká Baba (615 m), na níž má údajně sídlo všemocný pán Brd, duch Fabián, Hradec (628 m), Stožec (605 m), Brdo (603 m), Kazatelna (530 m), Spálený (551 m), Vrážky (577 m), Skalka (553 m) s barokním poutním kostelíkem, Babka (505 m), Kámen (414 m) a známý Cukrák (411 m) s vysílačem (jeho úbočí již zasahuje do Prahy).\n\nV užším, geomorfologickém vymezení Hřebenů vrchy Plešivec (654 m), Kuchyňka (635 m), Provazec (640 m), Holý vrch (632 m), Velká Baba (615 m) ani samotný Písek již nenáleží k Hřebenům, ale do vlastních Brd, do jejich geomorfologického okrsku Třemošenská vrchovina. Navíc patří do Hřebenů i trojice vrcholů na pravém břehu Vltavy - Hradiště (391 m, keltské oppidum Závist), Čihadlo (386 m) a Šance (385 m). V tomto členění je nejvyšší horou Hřebenů Studený vrch (660 m).\n\nTak jako naprostá většina Brd, jsou i Hřebeny vytvořeny především usazeninami starších prvohor, kambria a ordoviku.\n\nPřevážná část Hřebenů je od roku 2009 chráněná jako přírodní park Hřebeny. Na území Hřebenů byly zřízeny tři přírodní rezervace – Kuchyňka s původní vegetační skladbou suťových lesů, Hradec, která zahrnuje zhruba 2,5 km dlouhý pás mrazových srubů a suťových lesů mezi vrchy Hradec a Stožec a nejseverovýchodnější Šance, která se již nalézá na území Prahy-Točné. Dále je zde chráněné naleziště, stráň Vinice nedaleko Jinec, proslulé nálezy trilobitů.\n\nU Dobříše je obora Aglaia, zřízená za účelem chovu jelence viržinského.\n\nCelé území Hřebenů je veřejnosti volně přístupné a je vyhledáváno turisty a cyklisty, v zimě běžkaři (ale pouze část hřebene od Stožce na JZ má zpravidla solidní sněhové podmínky); známé Černolické skály nedaleko Prahy jsou využívány jako cvičný horolezecký terén.\n\nNa hlavním hřebeni Hřebenů, zhruba mezi vrchy Jistevník (606 m) a Vrážky (577 m), byla v okolí kóty 604,3 m vybudována v letech 1981–1985 největší základna raket PVOS na československém území, o rozloze 153 ha. Zrušena byla v roce 2001. Byla vybavena protileteckými raketami sovětské provenience S-200 Vega, které byly schopny zasáhnout cíl až do vzdálenosti zhruba Norimberku. Výstavbou základny byla zničena jedna z nejpůvabnějších částí Hřebenů.\n\n"}
{"id": "247158", "url": "https://cs.wikipedia.org/wiki?curid=247158", "title": "Chrám Antonina a Faustiny", "text": "Chrám Antonina a Faustiny\n\nChrám Antonina a Faustiny (italsky \"Tempio di Antonino e Faustina\") je antický chrám, jenž se nachází v severní části římského Fora Romana u slavné cesty Via Sacra. Je to jeden z římských chrámů, které byly časem přeměněny na kostely, a proto v dnešní době naleznete tuto stavbu také pod názvem San Lorenzo in Miranda.\n\nChrám nechal vystavět římský císař Antoninus Pius pro svou zesnulou manželku Faustinu, kterou hluboce miloval. Často prohlašoval, že by raději žil na poušti s ní, než v krásném paláci bez ní. Smrt své manželky, jež nastala pouhé tři roky po císařově nástupu na trůn, nesl velmi těžce, což se také projevilo na samotném chrámu, jehož stavbu započal v roce 141 ihned poté, co byla Faustina zbožštěná. Již ve své době byl Chrám Faustiny jednou z nejhonosnějších staveb na Foru Romanu. V roce 161 zemřel Antoninus Pius a krátce po své smrti byl prohlášen za boha. Na podnět Antoninova nástupce Marca Aurelia byl název chrámu rozšířen i o jméno zesnulého císaře.\n\nStavba je postavená na vyvýšené plošině z peperina (druh tufu ). Předsíň chrámu tvoří šest sloupů vpředu a dva sloupy po stranách. Každý je vyroben z jednoho kusu 17 metrů dlouhého bílého mramoru o průměru 1,45 metrů a je vytesán v řádu korintském. Všechny přední sloupy nesou velké kladí, na němž je latinský nápis vytesaný ve dvou řádkách:\n\nBasreliéfy horních říms jsou bohatě zdobené hlavně gryfy a různými svícny.\n\nPravděpodobně v 7. nebo 8. století byl chrám přestavěn na křesťanský kostel a byl přejmenován na San Lorenzo in Miranda (\" Svatý Vavřinec in Miranda\"). Název získal podle mučedníka svatého Vavřince, který v těchto místech byl údajně odsouzen k smrti.\n\nPřestavění chrámu na kostel bylo naštěstí citlivé a vůči památce i ohleduplné. Zbytky původní antické celly byly zastavěné do nových kostelních zdí, které vytvořily novou budovu o rozměrech 20×15 metrů. Ve skutečnosti nově vzniklý kostel postrádá obvyklou východně orientovanou apsidu, která nikdy během staletí nebyla přidaná. Proto si chrám ponechal svou architektonickou jedinečnost.\n\nHluboké rýhy v nosných sloupech dokazují neúspěšné středověké pokusy o zničení sloupové arkády. Mohlo se jednat buď o obyčejnou loupež bílého mramoru, což bylo v Římě v tehdejší době přirozené, nebo to mohli způsobit křesťané, kteří se pokoušeli zbořit tehdy ještě pohanský chrám. Ve středověku také vzniklo schodiště ze strany od Fora, avšak v nynější době je prakticky nemožné po něm vyjít nahoru, protože výškový rozdíl mezi posledním schodem a dveřmi je téměř 6 metrů. Je to tím, že chrámová podlaha se nachází ve výši 12 metrů oproti dnešnímu okolnímu vykopanému terénu.\n\nArcheologické vykopávky se v této části chrámu konaly v roce 1546 a poté znovu v roce 1810. Vnitřek kostela se prozkoumával v roce 1876.\n"}
{"id": "247160", "url": "https://cs.wikipedia.org/wiki?curid=247160", "title": "Veľký Šariš", "text": "Veľký Šariš\n\nVeľký Šariš (německy \"Groß-Scharosch\"; maďarsky \"Nagysáros\") je město v Šariši na východním Slovensku. Veľký Šariš leží v Šarišském podolí v údolí řeky Torysy. Nejvyšším bodem je Šarišský vrch (570 m.)\n\nAdministrativně spadá pod Prešovský okres Prešovského kraje. Vedle Prešova, ležícím 7 km jihovýchodně, je jediným městem a druhým největším sídlem okresu. V roce 2004 zde žilo 4018 obyvatel převážně slovenské národnosti.\n\nPrvní písemná zmínka pochází z roku 1217. Šarišský hrad, jehož ruiny stojí na Šarišském vrchu, byl ve středověku centrem Šarišské župy. Roku 1873 byla zprovozněna železnice Prešov – Plaveč. Na místním nádraží je vystavena patrně nejstarší parní lokomotiva na Slovensku.\n\nVeľký Šariš je dnes známý především díky největšímu slovenskému pivovaru Šariš, součásti skupiny SABMiller. Prochází tudy také mezinárodní železnice Krakov – Prešov – Košice – Maďarsko; dopravu obyvatel však zajišťují především autobusové linky prešovské MHD.\n\n\n"}
{"id": "247164", "url": "https://cs.wikipedia.org/wiki?curid=247164", "title": "Šariš (pivovar)", "text": "Šariš (pivovar)\n\nPivovar Šariš je největší pivovar na Slovensku z hlediska objemu výroby a zároveň jeho kmenové značky. Sídlí v městečku Veľký Šariš poblíž Prešova.\n\nPivovar Šariš v provozu od roku 1967. Byl založen v roce 1964. První várka piva tu byla uvařena 26. května 1967. Od 1. ledna 2007 je Pivovar Šariš součástí pivovarnické společnosti Pivovary Topvar, jež vznikla sloučením společností Pivovar Šariš, a. s. a Topvar, a. s. a vlastnila ji druhá největší pivovarnická společnost na světě, jihoafrický SABMiller (Pivovar Šariš společnost vlastnila již od roku 1997). V roce 2016 pivovar koupila japonská společnost Asahi. \n\nPivovar Šariš produkuje tradiční slovenské značky \"Šariš\" a \"Smädný mních\" („Žíznivý mnich“) a prodává česká piva \"Pilsner Urquell\", \"Radegast\", \"Gambrinus\" a \"Velkopopovický Kozel\". Ročně vystaví přes 1,2 miliónu hektolitrů piva. Jeho podíl na slovenském trhu s pivem tvoří 28 %. Pivovar Šariš zaměstnává 550 lidí.\n\n\n\n"}
{"id": "247166", "url": "https://cs.wikipedia.org/wiki?curid=247166", "title": "Lipany", "text": "Lipany\n\nLipany je název několika míst:\n\n\nLipany byl také název divadelní kočovné společnosti fiktivního českého génia Járy Cimrmana\n"}
{"id": "247172", "url": "https://cs.wikipedia.org/wiki?curid=247172", "title": "Kašagan", "text": "Kašagan\n\nKašagan (Kašaganské ropné pole) je konvenční ropné pole v Kazachstánu. Pole je situováno při severním pobřeží Kaspického moře poblíž města Atyrau. Je tvořeno pěti oddělenými poli (\"Kašgan, Kalamkas A, Kašagan, Jihozápadní pole, Aktote a Kajran\"), celá uvažovaná oblast zabírá asi 5500 km². Pole byla objevena mezi lety 2000 až 2003 jako největší ropný objev za posledních 30 let. \n\nNa poli operuje jedna státní a několik komerčních společnosti, vedené italskou nadnárodní ropnou společností Eni pod \"Severokaspickou podílovou dohodou\". Tato dohoda byla vytvořena sedmi společnostmi s následujícími podíly: Eni (18,52%), Shell (18,52%), Total (18,52%), ExxonMobil (18,52%), ConocoPhillips (9,26%), KazMunajGas (8,33%), Inpex (8,33%). Původně zde měla operovat i společnost BP, ale ta v roce 2003 prodala polovinu svých těžebních práv Kazachstánu (za asi 1,2 mld dolarů). Jednou z akvizic Eni byla jiná ropná společnost Agip, a v současnosti Kazachstánu pod Eni operuje lokalizovaná Agip KCO (Kazakhstan North Caspian Operating Company).\n\nOdhady zásob Kašaganského pole nejsou příliš přesné, pohybují se mezi 9 a 16 miliardami barelů. Ložiska ropy neleží pod vodními plochami ale pod pevninou (výhoda v nákladech na těžbu), ale nalézají se v hostilním terénu s teplotami v rozmezí -35 až 40 °C, který v zimě navíc komplikuje mořský led.\n\nZahájení těžby se odhadoval na rok 2005, došlo ale ke zpožděním, a tak těžba nezačne dříve v roce 2008. Ropa vytěžená z Kašaganu má být hlavním zdrojem budovaného ropovodu mezi Kazachstánem a Čínou.\n\n\n\n\n"}
{"id": "247174", "url": "https://cs.wikipedia.org/wiki?curid=247174", "title": "Sinjal", "text": "Sinjal\n\nSinjal (též \"Dinara\") je nejvyšší hora Chorvatska o nadmořské výšce 1831 m. Leží na jihovýchodě Chorvatska, při státní hranici s Bosnou a Hercegovinou, v Šibenicko-kninské župě, 15 km severovýchodně od Kninu. Nachází se v Dinárských horách - souvislém pásu pohoří na severozápadě Balkánského poloostrova, přesněji v pohoří Dinara. Sinjal tvoří rozsochu předsunutou z hlavního hřebene Dinary k jihu.\n\nSinjal má podobu vápencového hřbetu protáhlého ve směru severozápad - jihovýchod, na jihu se strmými, až 700 m vysokými skalními stěnami. V jeho okolí jsou četné krasové tvary závrty, škrapy, jeskyně.\n\nNa vrcholu se nachází betonový hranol s nakreslenou chorvatskou vlajkou, vrcholovou knihou ve schránce a razítkem.\n\n\n"}
{"id": "247175", "url": "https://cs.wikipedia.org/wiki?curid=247175", "title": "Světový pohár v ledním hokeji 1996", "text": "Světový pohár v ledním hokeji 1996\n\nSvětový pohár v ledním hokeji 1996 byla hokejová soutěž konaná poprvé pod tímto názvem (dřívější název byl Kanadský pohár). Poprvé byli účastníci rozděleni do skupin, jejichž utkání se hrála v Evropě (Stockholm, Helsinky, Praha, Garmisch-Partenkirchen) a v Severní Americe (Ottawa, Filadelfie, Montreal, Vancouver, New York). Zápasy vyřazovací části se hrály v Severní Americe. Soutěž se konala od 26. srpna do 14. září 1996. Zápasy byly hrány podle pravidel ledního hokeje platných v NHL.\n\nMužstva se nejprve utkala ve skupině jednokolově systémem každý s každým. Vítězové skupin postoupili přímo do semifinále, mužstva na 2. a 3. místě ve skupině postoupila do čtvrtfinále, které se hrálo na jeden vítězný zápas. Ve čtvrtfinále mužstvo na 2. místě Evropské skupiny nastoupilo proti mužstvu na 3. místě Severoamerické skupiny, mužstvo na 2. místě Severoamerické skupiny nastoupilo proti mužstvu na 3. místě Evropské skupiny. Vítězové čtvrtfinále postoupili do semifinále, kde se utkali s vítězi obou skupin na jeden vítězný zápas. Vítězové obou semifinále postoupili do finále, které se hrálo na dva vítězné zápasy.\n\n\n"}
{"id": "247177", "url": "https://cs.wikipedia.org/wiki?curid=247177", "title": "Palermská deska", "text": "Palermská deska\n\nPalermská deska je označení užívané v egyptologii pro fragmenty čedičové stély, na níž byl po obou stranách zaznamenán seznam staroegyptských panovníků. Název je odvozen od sicilského města Palermo, kde se v muzeu nachází největší z jejích zlomků. Další jsou uloženy v muzeích v Londýně a Káhiře.\n\nPalermská deska vznikla v době 5. dynastie, snad v době Neferirkareově. Pravděpodobně byla výpisem z podrobnějších, do dnešní doby nezachovaných análů dolnoegyptských králů. O jejím přesném účelu a původním umístění není nic známo. Zachované části tvoří jen malou část desky – v původních rozměrech dosahovala asi 2,1 metru výšky a 0,6 metru šířky. \n\nText počíná mytologickými králi, jimž je přičítána vláda mnoha tisíc let, až k bohu Horovi, který vládu předal prvnímu lidskému králi Menimu, jímž začíná 1. dynastie. Následující panovníci jsou vyjmenováni až do doby vzniku desky, tedy do 5. dynastie. \n\nJednotlivé údaje zaznamenávají důležité události vlády jednotlivých panovníků a jsou od sebe odděleny hieroglyfickým znakem \"renpet\" označujícím \"„královský rok“\" – zahrnují dobu nástupu na trůn, výšku nilských záplav, zakládání chrámů, válečná tažení, sčítání zajatců, sčítání dobytka a podobně. Není ovšem jasné, jaký časový úsek tento \"„královský rok“\" skutečně označuje: podle některých badatelů nejde o rok kalendářní, ale o období vymezené sčítáním skotu, které bylo prováděno každý druhý kalendářní rok. Pokud by tato teorie byla správná, bylo by třeba pro zjištění skutečné délky vlády „roky“ uváděné na desce zdvojnásobit.\n\n\n\n"}
{"id": "247179", "url": "https://cs.wikipedia.org/wiki?curid=247179", "title": "Helena Řecká a Dánská", "text": "Helena Řecká a Dánská\n\nPrincezna Helena Řecká a Dánská ( , 2. května 1896, Athény, Řecko – 28. listopadu 1982, Lausanne, Švýcarsko) byla rodem princezna řecká a dánská, sňatkem princezna rumunská\n\nByla třetím dítětem řeckého krále Konstantina I. a jeho manželky Sofie Pruské, dcery německého císaře Fridricha III.\n\nHelena měla tři bratry – Jiřího II., Alexandra a Pavla a dvě sestry – Irenu a Kateřinu.\n\nDne 10. března 1921 si v Athénách vzala za manžela korunního prince Karla II. Rumunského. O sedm a půl měsíce později se jim narodil jejich jediný syn Michal I. Rumunský, který se později stal králem Rumunska. Oficiální místa oznámila předčasné narození, objevily se ale i spekulace, že syn byl počat ještě před svatbou. Helena a Karel II. se rozvedli roku 1928.\n\nZa to, že se ve druhé světové válce snažila zachránit židovské obyvatelstvo v Rumunsku, obdržela titul Spravedlivý mezi národy.\n\nKrálovna Helena zemřela v 86 letech roku 1982 ve švýcarském Lausanne.\n\n"}
{"id": "247188", "url": "https://cs.wikipedia.org/wiki?curid=247188", "title": "Religio: Revue pro religionistiku", "text": "Religio: Revue pro religionistiku\n\nReligio: Revue pro religionistiku (zkráceně někdy nazýván Religio) je odborný religionistický časopis. Vychází od roku 1993 a měl zaplnit mezeru v publikacích tohoto druhu. V době vzniku byl šéfredaktorem časopisu Jan Heller, poté tuto funkci převzal Pavel Spunar, v letech 2009–2012 byl šéfredaktorem Břetislav Horyna, od roku 2012 jsou šéfredaktory Josef Kandert a Luther H. Martin. Časopis vychází dvakrát ročně a vydává jej Česká společnost pro religionistiku ve spolupráci s Ústavem religionistiky Filozofické fakulty Masarykovy univerzity v Brně.\n\n\nOficiální stránky časopisu\n"}
{"id": "247189", "url": "https://cs.wikipedia.org/wiki?curid=247189", "title": "Střední vrch", "text": "Střední vrch\n\nStřední vrch (něm. \"Mittenberg\") je výrazná čedičová kupa o nadmořské výšce 593 metrů, ležící asi 1 km severovýchodně od Dolního Prysku v Klíčské hornatině Lužických hor, v okrese Česká Lípa. Byl přezdívaný Mattterhorn podle svého vzhledu.\n\nNa skalnatém vrcholku jsou strmé stěny z čedičových sloupců, pod nimi jsou rozsáhlá suťová pole. V suti rostou vzácná druhy mechů a kapradin. Vrcholek je obtížně přístupný pouze strmou pěšinou v suťovém poli. Odbočka z naučné stezky je vyznačená modře. Z vrcholu jsou dílčí kruhové výhledy na České středohoří, Lužické hory a Labské pískovce.\n\n"}
{"id": "247193", "url": "https://cs.wikipedia.org/wiki?curid=247193", "title": "Střední Brdy", "text": "Střední Brdy\n\nStřední Brdy, někdy též zvané \"Centrální Brdy\", je prozatím neoficiální, ale již vžité označení pro nejvyšší část Brdské vrchoviny. Ta je jediným skutečným pohořím na území Středočeského kraje.\n\nZatímco jejich západní, severní i východní ohraničení je přirozené a v terénu i na mapě snadno rozeznatelné, pak jižní hranice je vlastně umělá. Tvoří ji de facto silnice I/19, protínající hlavní brdský hřeben v sedle (709 m) nedaleko obce Teslíny. Tato silnice spojuje město Rožmitál pod Třemšínem s Plzní. Po severním okraji silnice (zhruba), tam, kde prochází pohořím, vedla také hranice Vojenského újezdu Brdy. Na jih pak brdský hřeben pokračuje tzv. Jižními Brdy. Severní hranici, která Střední Brdy odděluje od další části pohoří, Hřebenů, představuje výrazné průlomové údolí řeky Litavky přibližně mezi obcemi Dominikální Paseky a Jince v okrese Příbram a Lochovicemi v okrese Beroun.\n\nOd poslední části Brdské vrchoviny, Příbramské pahorkatiny, odděluje Střední Brdy mělké sedlo (600 m) nedaleko obce Láz, kterým prochází silnice I/18 z Příbrami do Rožmitálu pod Třemšínem.\n\nNejvětší část (asi 70 % rozlohy) zabíral Vojenský újezd Brdy, jen vedlejší západní hřeben mezi vrchy Ostrý vrch, Bílá skála a Žďár, který od severu a západu obklopuje kotlinu v okolí Strašic a Dobříva, ležel vně vojenského újezdu. Tento hřeben už také (jako jediný ze Středních Brd), neleží ve Středočeském, ale v Plzeňském kraji.\n\nZ hlediska geomorfologického to, co je lidově nazýváno \"Středními Brdy\", představuje území Třemošenské vrchoviny, případně též i Strašické vrchoviny, která leží západně a jihovýchodně Strašic, oblast Padrtě pak již náleží Třemšínské vrchovině. Oblast západně od Strašic však již často nebývá chápána jako Střední Brdy, ale naopak je mnohdy přiřazována k pásmu Radče, který však je geomorfologicky již součástí (nejvyšší) Křivoklátské vrchoviny.\n\nNejvyšší (a také nejatraktivnější) část Středních Brd je prozatím až na několik výjimek (viz Vojenský újezd Brdy) oficiálně nepřístupná, AČR zde, byť i v minimální míře, provádí výcvikovou činnost – střelby. Nalézá se zde většina nejvyšších vrchů Brd: Nejvyšší Tok (865 m) nad Obecnicí, Prahu (862 m) s meteoradarem nad Nepomukem u Rožmitálu pod Třemšínem, Malý Tok (844 m) 1,7 km severně od již zmíněného Nepomuku, Hradiště (840 m) 4,5 km západně od obce Láz, Brdce (839 m) necelé 4 km severozápadně od Lázu, Koruna (831 m) 6 km jihovýchodně od Strašic, Jordán 6 km východně od Strašic a Paterák 7 km východně od Skořic.\n\nKromě těchto vrchů lze jmenovat ještě další významné hory, které představují výrazné dominanty svého okolí. Především je to Třemošná (778 m), která se zvedá na západním okraji Příbrami , Brda (773 m) 4 km severně od Obecnice, Kamenná (735 m), ležící 2,5 km jihovýchodně od Strašic, Hřebeny (721 m), zvané také Jinecké hřebeny, zubatý hřbet, který vyplňuje jihozápadní obzor těsně za obcí Jince, Beranec (662 m), v jehož jihozápadním svahu se nachází zřícenina hradu Valdek, anebo Plešec (786 m).\n\nStřední Brdy (spolu s \"Jižními Brdy\") jsou z hlediska fytogeografického jedinou oblastí oreofytika (oblast horské květeny) ve středních Čechách. Jsou považovány dokonce za jediné území v Evropě, kde se lze v této zeměpisné šířce a nadmořské výšce ještě setkat s přechodem mezi tajgou a severskou tundrou. Jsou tu zdokumentovány geomorfologické jevy, s nimiž se na českém území lze setkat pouze v Krkonoších nebo Jeseníkách. Jedná se tu po této stránce o skutečně mimořádně hodnotné území nejen v rámci ČR, ale dokonce i v evropském měřítku.\n\nVzhledem k extrémní neúživnosti podloží, zde nelze očekávat častý výskyt vysloveně raritních exemplářů jak fauny, tak flóry, na druhou stranu však Střední Brdy představují velmi zachovalý příklad relativně nedotčeného přírodního prostředí se specifickými atributy, které je řadí k nejméně civilizací ovlivněným územím v České republice. Je to o to významnější, že se jedná o území, ležící v centru civilizací extrémně ovlivněné oblasti Středočeského a východní části Plzeňského kraje. V minulých obdobích k tomu přispěla existence vojenského újezdu (VVP Brdy), která zabránila devastaci této krajiny – ať už se jedná o její urbanizaci nebo zemědělské využívání. (Avšak podobný charakter jako Střední Brdy si zachovala i oblast Jižních Brd, veřejnosti volně přístupná, kterou patrně uchránila její komplikovaná dopravní dostupnost.)\n\nVe Středních Brdech je možné se setkat např. s rysem, vydrou, orlem, čápem černým, i s obojživelníky, které se jinde nenalézají. Z ryb zde žije nejen pstruh, ale také vranka obecná, střevle potoční a mihule potoční. Brdy patří také k nejbohatším lokalitám výskytu raka kamenáče v Česku (jeho stavy však nyní decimuje populace nepůvodního norka amerického). Právě ve Středních Brdech byla teprve nedávno objevena skutečná rarita – listonoh letní.\n\nVelkým bohatstvím tohoto území jsou (a hlavně byla) četná rašeliniště a mokřady. Zřejmě i proto byly Brdy vyhlášeny chráněnou oblastí přirozené akumulace vod (CHOPAV). Zřejmě vlivem klimatických změn a zejména v důsledku necitlivého přístupu Vojenských lesů a statků, divize Hořovice, dochází v posledních letech k postupnému rozpadu rašelinišť a hrozí jejich zánik.\n\nBrdy jako celek, ale zejména právě oblast \"Středních Brd\", však dodneška patří z přírodovědného hlediska k nejméně prozkoumaným územím v Čechách a řada osob, včetně mnoha odborníků, se domnívá, že by si zasloužily \"zvláštní zákonnou ochranu\" nad rámec toho, co může poskytnout pouhý zákaz vstupu veřejnosti, který je schopen (navíc dosti problematicky) nabídnout režim vojenského újezdu.\n\nJen na území Středních Brd existuje v současné době prozatím 24 návrhů na vyhlášení maloplošných zvláště chráněných území - ani jeden z těchto návrhů nebyl doposud realizován.\n\nO ochraně přírody a rozvoji turistiky Středních a Jižních Brd pojednává podrobně článek Chráněná krajinná oblast Brdy.\n\n"}
{"id": "247194", "url": "https://cs.wikipedia.org/wiki?curid=247194", "title": "Platónská akademie", "text": "Platónská akademie\n\nPlatónská akademie (řec. Άκαδήμεια, lat. \"Academia Platonica\") byla slavná starověká filosofická škola, založená Platónem asi roku 387 př. n. l. v Athénách a definitivně zrušená roku 529 císařem Justiniánem I. Název později převzala skupina humanistů ve Florencii, založená kolem roku 1450 Marsiliem Ficinem. Od athénské Akademie se odvozují také názvy různých učených společností, škol a vědeckých institucí v novověku.\n\nNěkdy po roce 387 př. n. l., kdy se Platón vrátil z první cesty na Sicílii, koupil z darů přátel pozemek asi 2,5 km na SSZ od středu historických Athén a asi 1,5 km od hradeb, kde založil školu. V blízkosti byl starý posvátný háj olivovníků, zasvěcený Athéně a Dioskurům, kde se konaly různé slavnosti a obřady. Podle mytologického hrdiny Akadéma (Hekadéma) se nazýval Akademeia a název se přenesl na Platónovu školu.\n\nNebyla to ovšem škola v dnešním slova smyslu, nýbrž neveřejné společenství, kde se diskutovalo a bádalo, snad podle Pythagorejského vzoru, s nímž se Platón setkal v Itálii. Mezi účastníky se rozlišovali „starší“ a „mladší“, za účast se neplatilo a velký důraz se kladl na znalost matematiky. Podle pozdější pověsti byl prý nad vchodem nápis „Bez znalosti geometrie sem nikdo nevstupuj“. Diogenés Laertios jmenuje mezi akademiky i dvě ženy.\n\nDiogenés Laertios dělí historii Akademie na starou, střední a novou, Sextus Empiricus rozeznává pět období, kdežto Cicero jen dvě: starou a novou. Scholarchy staré Akademie byli po Platónovi Speusippos (347-339 př. n. l.). Xenokratés (339-314 př. n. l.), Polemon a Kratés. Mezi významné další členy patřili Aristotelés, Herakleidés a Eudoxos.\n\nStřední Akademie začíná Arkesilaem (266-241 př. n. l.), za něhož se Akademie orientovala na skepticismus. Novou či Třetí Akademii založil rovněž skeptický Karneadés (155-129 př. n. l.) a od roku 90 př. n. l. zde Antiochos z Askalonu začal učit stoicismus. Za první války s králem Mithridatem Pontským roku 88 př. n. l. scholarcha Filón z Larissy uprchl do Říma a roku 86 př. n. l. při obléhání Athén místo zpustošil římský vojevůdce Lucius Cornelius Sulla. Akademie se sice obnovila, ale patrně na jiných místech. Cicero, který zde studoval v letech 79/78 př. n. l., říká, že se scházeli v nějakém gymnáziu a místo staré Akademie, které navštívil, bylo pusté.\n\nPlatonovo učení v Athénách pokračovalo, ale až kolem roku 410 byla Akademie oficiálně obnovena novoplatoniky, kteří se pokládali za dědice (\"diadochoi\") Platónovy. Kolem roku 430 zde učili Plutarchos z Athén a Syrianos a jejich žákem Proklem novoplatónská Akademie dosáhla patrně vrcholu. Podle historika Agathia pocházela většina čelných akademiků ze Sýrie, stejně jako Simplikios a poslední scholarcha Damaskios. Když roku 529 Justinián I. Akademii zrušil, uprchl prý Damaskios k Peršanům, ale roku 532 se mohl vrátit. Někteří Simplikiovi a Damaskiovi žáci však mohli v novoplatónské tradici pokračovat, v 7. století byla založena akademie v Gundišapúru a v 9. století se stopy platoniků znovu objevují v Bagdádu.\n\nKolem roku 1430, když začali Konstantinopol bezprostředně ohrožovat Turci, začal císař i tamní učenci hledat kontakty v Itálii. Roku 1439 byla na koncilu ve Florencii velká delegace byzantských učenců, která se pokusila o sjednocení s Římem a s papežem. Uzavřená dohoda však neměla dlouhé trvání a roku 1453 Konstantinopol padla. Řada byzantských učenců v Itálii zůstala a Georgios Gemistos Plethon přivezl dosud neznámé rukopisy díla Platónova. Nový zájem o platonismus a novoplatonismus podporovali florentští Mediceové.\n\nPod vedením Marsilia Ficina, vynikajícího překladatele a propagátora Platónovy filosofie, se tak vytvořila neformální skupina učenců, kteří studovali a diskutovali o filosofii a klasických autorech. Vliv jejich modernizovaného a křesťansky laděného platonismu na myšlení italské renesance byl hluboký a dodnes přežívá v obecně známém pojmu „platonická láska“. Samotný Marsilio Ficino nepokládal Akademii za pouhou školu, nýbrž za společenství přátel.\nAčkoli tato skupina nikdy neměla organizovanou podobu, její členové se pokládali za obnovení starověké Akademie, kterou založil Platón v Athénách Členové Platónské akademie byli většinou ve styku se dvorem Cosima a Lorenza z rodu Medici a mezi nejdůležitější z nich náleželi Angelo Poliziano, význačný básník a znalec antiky, profesor poezie a řečnictví na univerzitě ve Florencii, Cristofero Landino a učenci a filosofové Pico della Mirandola a Gentile de Becchi.\n\n\n"}
{"id": "247195", "url": "https://cs.wikipedia.org/wiki?curid=247195", "title": "Zrcadlení", "text": "Zrcadlení\n\nZrcadlení má více významů:\n\n"}
{"id": "247197", "url": "https://cs.wikipedia.org/wiki?curid=247197", "title": "Turínský královský papyrus", "text": "Turínský královský papyrus\n\nTurínský královský papyrus je označení užívané v egyptologii pro staroegyptský papyrus obsahující nejúplnější a relativně nejpřesnější seznam panovníků. V oblasti starověkého Vesetu jej v roce 1820 získal francouzský konzul v Egyptě Bernardino Drovetti. V okamžiku svého nálezu byl papyrus ve velmi dobrém stavu, nicméně během přepravy do Evropy se rozpadl na malé fragmenty. Jeho původní podobu se přes veškerou snahu doposud nepodařilo rekonstruovat. Turínský královský papyrus je nazván podle italského města Turína, kde je v muzeu uložen. Představuje nejvýznamnější původní chronologický pramen pro staroegyptské dějiny.\n\nSeznam je psán hieratickým písmem a vznikl v době vlády panovníka Ramesse II. pravděpodobně podle mennoferské tradice. Původně obsahoval kolem 300 královských jmen. Výčet začíná vládou bohů a tzv. následníků Horových, dále udává počet dnů, měsíců a let panování jednotlivých králů od 1. dynastie až po konec 17. dynastie, tedy k počátku Nové říše. Neobsahuje však žádné další analistické údaje, přestože původní zdroj, podle něhož byl seznam vytvořen, patrně obsahoval ještě údaj o dálce života jednotlivých králů. Je patrné členění vlád na delší úseky prostřednictvím součtů let určité skupiny panovníků, čímž předznamenává daleko pozdější Manehtovo členění do dynastií. \n\nTurínský královský papyrus pravděpodobně jako jediný ze známých královských seznamů neměl primárně kultovní význam, ale byl vytvořen jako chronologická příručka. \n\n\n\n\n"}
{"id": "247200", "url": "https://cs.wikipedia.org/wiki?curid=247200", "title": "Noorduyn Norseman", "text": "Noorduyn Norseman\n\nNoorduyn Norseman byl kanadský jednomotorový užitkový dopravní letoun z poloviny 30. let 20. století smíšené konstrukce, konstrukčně řešený jako hornoplošník s křídlem vyztuženým vzpěrami a pevným podvozkem.\n\nV roce 1934 se nizozemský konstruktér R. B. C. Noorduyn společně se svým týmem rozhodl postavit stroj vhodný pro dopravu osob a nákladů s ohledem na specifické kanadské klimatické podmínky (bush-flying). Nejdříve zhotovil dřevěnou maketu, kterou nechal posoudit kanadské piloty. U vlastní konstrukce uplatnil především účelnost, vztlakové klapky a tepelnou a zvukovou izolaci stěn kabiny.\n\nPrvní prototyp Norseman Mk.I (CF-AYO) vzlétl 14. listopadu 1935 s motorem Canadian Wright R-975-E3 Whirlwind o výkonu 309 kW s dvoulistou stavitelnou vrtulí. Rozměrná kabina měla buď devět lavicových sedadel pro cestující, nebo šest pohodlnějších křesel. Sedadla bylo možné jednoduše odmontovat a na jejich místo uložit náklad. Letoun byl vybaven plováky, které bylo možno podle potřeby zaměnit za kola nebo lyže. Po bezproblémových zkouškách přešel prototyp ke společnosti Dominion Skyways, kde létal do své havárie v srpnu 1953.\n\nStejná levná pohonná jednotka s nízkým výkonem se montovala i do prvních tří sériových letounů Norseman Mk.II. Následující verze Norseman Mk.III proto obdržela motory Pratt & Whitney R-1340 Wasp SC o 330 kW, které byly následně instalovány i do starší varianty Mk.II.\n\nVarianta pro výcvik radistů a letovodů z listopadu 1936 s motorem Pratt and Whitney Wasp S3H1 o 404 kW dostala označení Mk.IV. Stavěla se jak pro soukromé zákazníky, tak pro Royal Canadian Air Force, které odebralo celkem 22 kusů. K dalším předválečným uživatelům Norsemanů se zařadila i Královská kanadská jízdní policie, která je zakoupila pro svůj letecký oddíl.\n\nPro svou odolnost v podmínkách drsné Kanady byl v roce 1942 zkoušen i USAAF v počtu sedm kusů značených YC-64, dalších šest zkoušených u ženijního vojska na plovácích Edo Yd obdrželo označení UC-64B. V počtu 749 kusů dodané Noorduyn Norseman Mk.V pro americké letectvo přicházely k jednotkám jako C-64A s motory R-1340-AN1 Wasp o 404 kW, z toho tři převzalo US Navy jako XJA-1. Byl používán v bojích druhé světové války.\n\nPo válce výrobu převzala firma Canadian Car & Foundry, která Norsemany Mk.IV a Mk.V vyráběla do roku 1950. V roce 1951 postavila jeden exemplář Norseman Mk.VII s celokovovým křídlem a ocasními plochami. Během roku 1953 odkoupil Noorduyn svá práva zpět a založil společnost Noorduyn Norseman Aircraft Ltd. Postavil však pouze tři kusy verze Mk.V a několik sad náhradních dílů. Dva Norsemany postavila také firma Curtiss-Reid Manufacturing Co.\nObjevil se i v Československu, kde byl používán vojenským letectvem pod označením K-73.\nČeskoslovenské aerolinie používaly v letech 1946 až 1948 na vnitrostátních linkách šest strojů C-64A (OK-XDF, -XDI, -YDA, -YDB, -YDC a -YDD).\n\nÚdaje platí pro Norseman Mk.V\n\n\n\n"}
{"id": "247203", "url": "https://cs.wikipedia.org/wiki?curid=247203", "title": "Břetislav Horyna", "text": "Břetislav Horyna\n\nBřetislav Horyna (* 8. června 1959 Ivančice) je český filozof a religionista. Vystudoval filozofii na Masarykově univerzitě v Brně a Palackého univerzitě v Olomouci. Působil na Ústavu pro výzkum společenského vědomí a vědeckého ateismu Československé akademie věd.\nNapsal mnoho publikací na různá témata, avšak zejména filozofická. Je činný také jako překladatel. Byl prezidentem České společnosti pro religionistiku. Dlouhodobě byl profesorem na Filozofické fakultě Masarykovy univerzity a publikuje, zejména v zahraničí. Odborně se zabývá především filozofií německého idealismu, zejména příspěvkem Immanuela Kanta, současnou německou filozofií a filozofií náboženství. Jeho filozofické myšlenky jsou šířeji zahrnuty v oblasti náboženství, politiky a blízkých společenských věd.\n\nPo maturitě na gymnáziu v Zastávce u Brna studoval na FF MU (1978–83) filozofii a politickou ekonomii; v r. 1983 získal titul PhDr. V l. 1994–95 absolvoval postgraduální studium na FF UP (1995 Ph.D.), habilitace 1997 (\"Filosofie posledních let před koncem filosofie\"). Jmenovací řízení profesorem filosofie 2001. V l. 1985–89 působil jako odborný pracovník v Ústavu pro výzkum společenského vědomí ČSAV v Brně, 1990–92 jako vedoucí oddělení religionistiky na Ústavu etiky a religionistiky (v té době šlo o společné pracoviště ČSAV a FF MU). V l. 1992–97 byl odborným asistentem na katedře filozofie FF UP, v l. 1997–2013 byl členem katedry filozofie FF MU v Brně. V l. 1990-2012 byl členem výboru a v l. 1993–2012 byl předsedou České společnosti pro studium náboženství. V l. 2000–2001 absolvoval roční hostovskou profesuru na univerzitách v Mnichově, Bonnu a Hannoveru, s nimiž spolupracuje do současnosti. Je členem Německé společnosti pro religionistiku (DVRW) a několika dalších mezinárodních vědeckých organizací. Za publikaci \"Dějiny rané romantiky\" byl nominován na cenu Magnesia Litera, získal výroční cenu nakladatelství Vyšehrad za r. 2005 a v r. 2006 obdržel cenu rektora MU za nejlepší vědeckou práci. Publikoval v Německu, Holandsku, USA, Polsku, Maďarsku, mj. v několika zahraničních slovnících a encyklopediích.\n\nTěžiště jeho filozofického zájmu spadá do oblasti dějin zejm. německé filosofie 18. – 21. století, sociální a politické filosofie, teorie a metodologie vědy s aplikací na religionistiku, skepticko-ironické tradice v západní filosofii a dějin myšlení. Zprvu se věnoval problematice globalizace světově hospodářských vztahů a její reflexi v křesťanské sociální etice a antropologii. Od začátku působení na VŠ se věnoval dějinám filosofie se specializací na systémy německého idealismu, dějinám preromantických a romantických koncepcí filosofie, literatury a poezie a dějinám německé filosofie od konce 2. sv. války do současnosti. Vedle kantovských a schellingovských studií se soustředil na J. G. Herdera, J. Hamanna, K. L. Reinholda, G. E. Schulze, K. Solgera ad., návazně pak zejména na okruh rané romantiky (J. G. Fichte, W. Schlegel, Novalis, F. Hölderlin). Z teorií rozvíjených v poválečném Německu zpracoval především metaforologii H. Blumenberga a novopyrrhónský skepticismus O. Marquarda spolu s tradicí tzv. Ritterovy školy. V oblasti sociální a politické filosofie se v navázání na nejnovější koncepty kritické teorie společnosti věnoval problematice kapitálu, lidských práv a politické demokracie. Byl spoluzakladatelem obnovené české religionistiky po r. 1990, kde se vedle organizační práce zaměřil na teoretické a metodologické otázky vědeckého studia náboženství s využitím moderních teorií vědy, teorií poznání a myšlení. Zvláštní pozornost věnoval vždy překladatelské práci.\n\nV roce 2010 byl Břetislav Horyna obžalován u Městského soudu v Brně z toho, že svému kolegovi z katedry prof. Jaroslavu Hrochovi poslal celkem 11 anonymních e-mailů, ve kterých vystupoval v rolích historických postav, např. zesnulého katolického disidenta Augustina Navrátila, a ve kterých mu mj. vyhrožoval fyzickými útoky až smrtí, za což mu hrozil až jeden rok vězení. Vedení filozofické fakulty však odmítalo medializaci případu, podle děkana fakulty prof. Josefa Kroba mělo jít o pokus o skandalizaci katedry filozofie a ačkoli šlo o e-maily anonymní, tak to podle něj měl být pouhý spor Hrocha s Horynou.\n\nRozhodnutí padlo 25. února 2011: Horyna byl uznán vinným v plném rozsahu obžaloby a byl odsouzen k peněžitému trestu ve výši 50 000 Kč s náhradním trestem odnětí svobody na dva měsíce, pokud by peněžitý trest nezaplatil. Rozsudek nenabyl právní moci, protože Horyna se na místě odvolal a Krajský soud v Brně jej z procesních důvodů zrušil a věc vrátil městskému soudu k novému řízení. Podle odvolacího soudu neměl odsouzený dost prostoru se vyjádřit ke znaleckému posudku, který byl u soudu prvního stupně použit jako důkaz.\n\nPo nově provedeném dokazování u městského soudu byl prof. Horyna opět uznán vinným za spáchání trestného činu násilí proti skupině obyvatel nebo jednotlivci a byl mu uložen stejný trest. Podle soudu byl okruh nepřímých důkazů natolik uzavřen, že vina Břetislava Horyny byla prokázána. Tento rozsudek již odvolací soud potvrdil a Břetislav Horyna tak byl uznán vinným pravomocně. Uložený trest byl odvolacím soudem označen za spíše nízký a výchovný.\n\nMezitím bylo prof. Horynovi ukončeno členství ve Vědecké radě a Ediční komisi Filozofické fakulty MU a byla mu pozastavena výuka povinných kurzů. Tato opatření tedy doplnila jeho odvolání z Disciplinární komise fakulty v prosinci 2010. Na fakultě jako pedagog ale zůstal až do dubna 2013, kdy dostal výpověď.\n\n\n\n\n"}
{"id": "247207", "url": "https://cs.wikipedia.org/wiki?curid=247207", "title": "Kopaczów", "text": "Kopaczów\n\nKopaczów () je polská vesnice ležící v Dolnoslezském vojvodství v okrese Zhořelec. Je součástí gminy Bogatynia, leží čtyři kilometry jihovýchodně od centra Žitavy přímo na české hranici. Do regulace hranic v roku 1849 tvořila s českým Oldřichovem na Hranicích fakticky jednu vesnici, od té doby byl dnešní Kopaczów v Sasku (část Horní Lužice), resp. v Německu.. Po roce 1945 připadl Kopaczów Polsku coby součást Dolního Slezska. Hranici mezi Českou republikou a Polskem tvoří cesta, kterou místní zvali neutrálka a kterou dlouho používali lidé z obou stran hranice. \n\nZa druhé světové války založili Němci v Kopaczově pracovní tábor (\"Unterkunftslager Oberullersdorf\"). Přebývali v něm převážně belgičtí vězňové. Tábor byl zlikvidován v dubnu 1945 .\n\n"}
{"id": "247211", "url": "https://cs.wikipedia.org/wiki?curid=247211", "title": "Gottlob Frege", "text": "Gottlob Frege\n\nFriedrich Ludwig Gottlob Frege (8. listopadu 1848, Wismar – 26. července 1925, Bad Kleinen) byl německý matematik, logik a filosof, dlouholetý profesor univerzity v Jeně.\n\nFrege kritizoval psychologismus, tj. názor, že matematické objekty mají psychologický původ a že logika je „věda o správném myšlení“. Je pokládán za „druhého zakladatele logiky“, která až do jeho doby byla závislá na Aristotelově sylogistice. Sestavil také predikátový kalkul a věnoval se konstrukci formálního jazyka a formalizaci důkazů. Jeho filosofie jazyka stála na počátku celého směru analytické filosofie 20. století. \n\nFrege se narodil v baltském přístavu Wismar, v protestantsko-měšťanském prostředí, v rodině lycejního učitele; jeho matka měla patrně polské předky.\n\nV roce 1869 odešel mladý Frege studovat matematiku, fyziku a filosofii do Jeny, kde mezi jeho učitele patřili Ernst Abbe a Kuno Fischer. Roku 1871 přešel do Göttingen, kde o dva roky později složil doktorát; poté se vrátil do Jeny, kde se stal soukromým docentem a posléze mimořádným profesorem.\n\nRoku 1887 se oženil s Margaretou Lieseberg; manželství zůstalo bezdětné (později Frege adoptoval syna). V roce 1904 ovdověl; od té doby konce života trpěl těžkými depresemi, vysvětlovanými mj. tím, že se mu nepodařilo publikovat rozsáhlejší významné dílo.\n\nFregovi studenti (mezi něž patřil např. Rudolf Carnap) jej popisovali jako plachého a uzavřeného muže. Krátké a komplikované bylo přátelství s tehdy ještě studentem Ludwigem Wittgensteinem, který Frega několikrát navštívil a na jeho radu šel studovat k Russellovi.\n\nVe Fregově pozůstalosti byly nalezeny také deníky, kde Frege vyjadřuje své politické názory, jež mnoho stoupenců či interpretů jeho filosofie uvedly do rozpaků, např. britského filosofa M. Dummetta. Frege, v době císařství obdivovatel Bismarcka, se ke konci života ostře vyhraňuje proti katolíkům, Francouzům, sociálním demokratům a demokratickému hnutí vůbec, a kromě toho zastává antisemitské až nacistické názory; tyto své postoje však deprimovaný Frege svěřoval jen svému deníku a veřejně je nemanifestoval.\n\nV roce 1879 publikuje Frege \"Pojmové písmo\" (\"Begriffsschrift, eine der arithmetischen nachgebildete Formelsprache des reinen Denkens\"). V tomto díle chtěl nalézt takové prostředky, které by umožnily vyjádřit matematické důkazy tak jasně, aby nevznikaly žádné pochybnosti o jejich správnosti. (Tím připomíná Leibnizovu myšlenku \"mathesis universalis\".)\n\nHlavním přínosem díla je systematické používání symbolů (i když notace navrhovaná Fregem se ukázala málo praktická). Dílo také zavádí všechny dnes přijímané axiomy predikátové logiky.\n\n\"Základy aritmetiky\" (\"Die Grundlagen der Arithmetik\"), 1884\n\"Základní zákony aritmetiky\" (\"Die Grundgesetze der Arithmetik\"), I. díl 1893, II. díl 1903\nČlánek \"O smyslu a významu\" (\"Über Sinn und Bedeutung\") se zabývá problematikou vlastních jmen. Frege vychází z toho, že věty formy „a = a“ a „a = b“ mají odlišnou poznávací hodnotu. Například věta „Večernice je Večernice“ nepřináší žádnou zajímavou informaci, zatímco věta „Večernice je Jitřenka“ vyjadřuje nesamozřejmý astronomický fakt.\n\nV originále \"Űber Begriff und Gegenstand\", zabývá se problematikou pojmu a předmětu, kdy z jazykového hlediska je „pojem“ významem predikát a „předmět“ naopak to, co nikdy nemůže být celým významem predikátu, může však být významu subjekt.\n\n\n\n"}
{"id": "247215", "url": "https://cs.wikipedia.org/wiki?curid=247215", "title": "Grand Prix Japonska 2007", "text": "Grand Prix Japonska 2007\n\nGrand Prix Japonska ( XXXIII Fuji Television Japanese Grand Prix ) byla 15. závodem sezóny 2007, který se konal 30. září 2007 na okruhu Fuji.\n\n\n Lewis Hamilton - McLaren MP4/22- 1:28.193\n\n Lewis Hamilton - McLaren MP4/22- 1:25.368\n\n\n\n\n"}
{"id": "247220", "url": "https://cs.wikipedia.org/wiki?curid=247220", "title": "Jindřich Polák", "text": "Jindřich Polák\n\nJindřich Polák (5. května 1925 Praha – 22. srpna 2003 Praha) byl český filmový a televizní scenárista a režisér, klasik jak žánru českého sci-fi filmu, tak i dětského filmu.\n\nS filmem se setkal už coby student smíchovského Vančurova reálného gymnázia (nynější Gymnázium Na Zatlance), kdy vypomáhal s promítáním v kině Máj. Hned po druhé světové válce se stal asistentem režie u několika známých režisérů, mimo jiné též asistentem u režisérské dvojice Jána Kadára a Elmara Klose, což byli budoucí držitelé Oscara za film \"Obchod na korze\". Jakožto asistent režie či pomocný režisér asistoval u natáčeni filmů \"Hudba z Marsu\", \"Krakatit\" či filmu \"Synové hor\". Již tehdy začala práce na jeho prvním pohádkovém scénáři pro film \"Císařovy nové šaty\".\n\nKoncem 50. let 20. století začal připravovat své vlastní filmy. Spolupracoval, mimo jiné, také s Pavlem Juráčkem. Jeho vůbec prvním celovečerním filmem se stal český westernový film \"Smrt v sedle\" z roku 1958. Poté následoval nejvýpravnější český sci-fi film \"Ikarie XB 1\" z roku 1963. O pět let později v roce 1968 následoval film \"Nebeští jezdci\" vytvořený podle námětu stejnojmenné novely Filipa Jánského, pojednávající o osudech československých letců za druhé světové války v Anglii. Tento film měl premiéru v době po invazi vojsk Varšavské smlouvy do Československa v roce 1968 a v českých kinech se příliš dlouho nepromítal. Na mnoho let pak skončil v pomyslném trezoru. Vedle těchto námětů pro dospělé pokračovala i jeho filmová tvorba pro děti a mládež. Od konce padesátých let až do roku 1967 se jednalo o ve své době úspěšnou sérii (nejen televizních) hraných filmů, kde hlavní postavou byl \"Klaun Ferdinand\". Toho ve filmu ztvárňoval herec Jiří Vršťala, který hrál i ve filmu \"Ikárie XB 1\". Na tento seriál o klaunovi Ferdinandovi plynule navázal seriál dětských filmů, jehož hlavní postavou byl Pan Tau v podání Otto Šimánka. Vedle toho v 70. letech pokračovala i tvorba jeho filmů pro dospělé. Vedle detektivního příběhu \"Noc klavíristy\" z roku 1976 s Václavem Voskou v hlavní roli to byl kriminální film natočený podle skutečné události \"Smrt stopařek\" z roku 1979. Natočil i další sci-fi film, komedii \"Zítra vstanu a opařím se čajem\" z roku 1977 s Petrem Kostkou v hlavní dvojroli a dále také v žánru sci-fi natočený televizní seriál \"Návštěvníci\" roku 1983. Tvorba pro děti vyvrcholila jeho dalším dětským miniseriálem \"Chobotnice z II. patra\" a šestidílným televizním seriálem \"Lucie, postrach ulice\". Převážná část jeho tvorby byla divácky a komerčně úspěšná.\n\n\n\n\n"}
{"id": "247222", "url": "https://cs.wikipedia.org/wiki?curid=247222", "title": "Stará Ľubovňa", "text": "Stará Ľubovňa\n\nStará Ľubovňa ( \"Lublau/Altlublau\", \"Ólubló\", \"Lubowla\") je město na severovýchodním Slovensku, v regionu Spiš. V roce 2013 zde žilo 16 359 obyvatel.\n\nMěsto se rozprostírá v Ľubovnianské kotlině, pod výběžkem Ľubovnianské vrchoviny na soutoku řeky Poprad s Jakubiankou. Leží východně od Vysokých Tater, 15 km jižně od polských hranic. Najbližší obcí je sousední Nová Ľubovňa, která leží v těsné blízkosti města. Nejbližším městem je Podolínec (15 km). Poprad je vzdálený 49 km jihozápadně, Prešov 62 km jihovýchodně a Nowy Sącz v Polsku 50 km severně. Městem prochází silnice I/68 (Prešov – Nowy Sącz) a I/77 (Poprad – Bardejov), dále železniční trať Poprad – Plaveč.\n\nNa území města Stará Ľubovňa je v současnosti 33 ulíc a dvě náměstí:\n\nBernolákova, Budovateľská, Duklianskych hrdinov, Farbiarska, Garbiarska, Hviezdoslavova, Janka Kráľa, Jarmočná, Komenského, Letná, Levočská, Lipová, Mierová, Mýtna, Námestie generála Štefánika, Námestie svätého Mikuláša, Obchodná, Obrancov mieru, Okružná, Popradská, Prešovská, Sládkovičova, SNP, Štúrova, Tatranská, Tehelná, Továrenská, Vansovej, Vsetínska, Za vodou, Zámocká, Zamoyského, Zimná, 1. mája, 17. novembra.\n\nÚzemí města bylo osídlené již ve starší době kamenné. První písemná zmínka o městě je z roku 1292. Historické náměstí v Staré Ľubovni bylo vymezeno v 13. století. Nejvýznamnnější privilegia S. Ĺubovňa dostala v roce 1364 od uherského krále Ludvíka I., který S. Ĺubovňu povýšil na svobodné královské město s právem meče a vyňal ji z jurisdikce hradu Ľubovňa. Občané města získali výhody tzv. magdeburského práva, tj. mohli si volit rychtáře, městskou radu, konat výroční trhy, čepovat pivo, lovit ryby a soudit svoje občany. Mimo to občané města byli osvobození od některých dávek a daní.\n\nRozmach města pokračoval i po roce 1412, kdy bylo zařazeno mezi 16 spišských měst daných do zástavy polské koruně Zikmundem Lucemburským. Když se hrad Ľubovňa stal sídlem starosty zálohovaného území, ve městě se odehrálo mnoho uhersko-polských diplomatických jednání o vrácení zálohy. Možnost poskytování služeb obyvatelům a hostům hradu povznesla úroveň místních cechů. Nebývalý rozkvět prožívali tkalci, obuvníci, krejčí, kožešníci a řezníci. V letech zálohy prosperovaly zejména obchodníci a kupci, kteří se mohli realizovat na sedmi výročních trzích. Na jeho sklonku ve městě pracovala mincovna, což je také znak hospodářského a společenského rozmachu města. Toto období dějin města zachycuje historický román Joža Nižňanského \"Spišské tajemství\". Návrat spišských měst do Uher v roce 1772 v období panování Marie Terezie Staré Ľubovni velmi neprospěl, protože město ztratilo své výsadní postavení.\n\n\n\n\n\n\n\n"}
{"id": "247223", "url": "https://cs.wikipedia.org/wiki?curid=247223", "title": "Euscorpiidae", "text": "Euscorpiidae\n\nEuscorpiidae jsou čeleď štírů vzniklá spojením čeledí Scorpiopsidae a Chactidae. Po revizi obsahuje 11 rodů a 50 druhů. Tito štíři jsou neškodní a jejich jed neohrožuje člověka na zdraví. Většinou se vyskytují v lesích a pralesích. Rody \"Euscorpius\" a \"Scorpiops\" často žijí na místech s chladnou zimou nebo v horských oblastech, kde jsou nuceny přečkávat i teploty pod bodem mrazu.\n"}
{"id": "247225", "url": "https://cs.wikipedia.org/wiki?curid=247225", "title": "Rangún", "text": "Rangún\n\nRangún (barmsky \"konec války\"; ), od roku 1989 přejmenován na Yankoun (barmsky a anglicky \"Yangon\") je největší město Myanmaru (1886 až 2005 byl hlavním městem). Počet obyvatel je cca 5 000 000.\n\nVe městě je sídlo anglikánskeho biskupství a katolického biskupství, 2 univerzity (1920 a 1963), námořní přístav, letiště Mingaladoum (Mingalodon), vědecké ústavy (např. International Institute of Advanced Buddhistic Studies), Národní knihovna, muzea, zoologická a botanická zahrada. Z průmyslu je zde ropná rafinerie, továrna na zpracování teakového dřeva, potravinářský průmysl, textilní průmysl, stavby lodí aj.\n\nV Rangúnu jsou významné stavební památky, např. pozlacená Šweitigoumská pagoda (Shwe Dagon, 558 př. n. l., znovu postavená po zemětřesení roku 1930), která je nejposvátnějším buddhistickým místem Myanmaru a tedy významným poutním místem.\n\nRangún leží na řece Rangún, východně od delty řeky Iravádí, asi 40 km od Andamanského moře. Leží v místech, kde řeky Pegu a Hlaing vytvářejí řeku Rangún, na souřadnicích 16°48′ sever, 96°9′ východ (16.8, 96.15).\n\nRangún vznikl z rybářské osady Dagon postavené v 6. století u pozlacené pagody. V roce 1753 zde král Alaungpaja založil přístav a osadu přejmenoval na Rangún, pod tímto názvem se město stalo správním střediskem Dolní Barmy. Po dobytí Brity v roce 1852 bylo město znovu založeno na pravoúhlém půdorysu; Britové z něj učinili hospodářské centrum Barmy. Když Britové obsadili Barmu, stal se Rangún roku 1886 koloniálním hlavním městem. V roce 1930 a znovu během 2. světové války město postihlo silné zemětřesení spojené s tsunami. Roku 1942 Rangún obsadili Japonci, roku 1945 ho znovu dobyli Britové a od roku 1948 byl hlavním městem nezávislé Barmy (Myanmaru). V roce 2005 bylo 320 km severně od Rangúnu založeno nové hlavní město Neipyijto.\n\n"}
{"id": "247228", "url": "https://cs.wikipedia.org/wiki?curid=247228", "title": "Josef Váňa", "text": "Josef Váňa\n\nJosef Váňa starší (* 20. října 1952 Slopné) je český dostihový jezdec, chovatel a trenér, od roku 2016 zastupitel Karlovarského kraje. S osmi vítězstvími ve Velké pardubické a s mnoha dalšími jezdeckými a trenérskými úspěchy je největší postavou českého dostihového sportu.\n\nDne 28. října 2009 byla Josefu Váňovi udělena medaile Za zásluhy.\n\n\nZačínal jako chovatel a ošetřovatel koní v Tlumačově, poté byl pomocným dělníkem na stavbě televizního vysílače na Pradědu, strojníkem lyžařského vleku a později vedoucím lyžařského střediska tamtéž. V osmadvaceti letech se vrátil k ježdění koní u nás a jezdil také v Německu. Roku 1994 se stal trenérem dostihových koní a majitelem firmy Jovan se sídlem v Bohuslavi u Karlových Varů. Sportovní trofeje ovšem nezískal jen v dostizích. V mezinárodním závodu Horské služby byl členem vítězné hlídky HS Pradědu v Krkonoších v roce 1976 a ve Vysokých Tatrách 1978, zvítězil v obřím slalomu ve Vysokých Tatrách v roce 1978, startoval v Jizerské padesátce (např. v r. 1978 čas 4.01:38 hod) a v Jesenické sedmdesátce.\n\nV dětství jezdil na všem, na čem se jezdit dalo – na kozách, kravách, koních, a dokonce i na prasatech. Svůj první dostih absolvoval v roce 1979 na klisně Kalině, se kterou také získal své první vítězství. Na start Velké pardubické se poprvé postavil v roce 1985 s Paramonem a dojel na druhém místě. V jednom rozhovoru prohlásil, že nebýt jeho otálení se znovunasednutím po pádu na Hadím příkopě, dojel by při své premiéře do cíle jako vítěz.\n\nPrvního vítězství ve Velké pardubické se dočkal v roce 1987 v sedle legendárního Železníka. S ním dokázal zvítězit ještě třikrát, v roce 1988, 1989 a naposledy i přes pád na Poplerově skoku v roce 1991. Páté vítězství si připsal v sedle Vronského v roce 1997 a šesté, sedmé a osmé v sedle Tiumena v roce 2009 respektive 2010 a 2011. Když byl mladý, trénoval ho nepříliš známý bývalý žokej Libor Krotký, podle kterého pojmenoval svého koně.\n\nNa rovině startoval od roku 1989 (odkdy je vedena internetová statistika Jockey Clubu ČR) pouze dvakrát (bez vítězství), v překážkách absolvoval od roku 1989 do října 2009 celkem 628 startů, z toho 182 vítězných (procentuální úspěšnost: úspěšnost 28,98 %). Z koní, které jezdil od roku 1989, je třeba vedle Železníka a Vronského zmínit ještě alespoň Válečníka, Juventa, Retrievera a Kedona. V rovinových dostizích mu přísluší titul jezdec, v překážkových žokej.\nS Kedonem byl čtvrtý.\n\nV roce 2013 při 123. Velké Pardubické spadl z Tiumena s číslem šest a ukončil kariéru. Po čase se ale rozhodl pokračovat a v srpnu 2014 se kvalifikoval na 124. Velkou Pardubickou. Dostih dokončil v závěru startovního pole na 16. pozici.\n\nTrenérským úspěchům žokeje Josefa Váni dominuje deset vítězství ve Velké pardubické. Dvojnásobnou vítězkou v roce 2007 a 2008 byla bělka Sixteen (v roce 2011 doběhla jako druhá a 2010 třetí). Po jednom vítězství získali Decent Fellow (2006), Chalco (2001), Vronsky (1997, v sedle sám žokej Josef Váňa) a Cipísek (1996). V letech 2009, 2010 a 2011 zvítězil Váňa (zároveň jako žokej) s koněm Tiumen. V roce 2017 zvítězil další z Váňou trénovaných koní No Time To Lose. Z dalších koní, které Váňa trénoval, je třeba připomenout jména jako Del Sole, Juventus, Mastman, Welldancer nebo Barrow. V roce 2011 získal Josefem Váňou trénovaný kůň Roches Cross (IRE) vítězství v 91. Českém derby. České derby vyhrál jako trenér už v roce 2005 s Ready for Life a poté v roce 2015 s Touch of Geniusem. S koňmi Alpha Two (2013 a 2014) a Mazhilis (2016) dosáhl také vítězství v největší italské steeplechase, Gran Premio v Meranu.\n\nJosef Váňa je pověstný svým nezdolným životním optimismem, se kterým čelí i mnohým zraněním, jimž se při svém povolání nemůže vyhnout. Jak sám říká, není snad v jeho těle jediná kost, kterou by neměl někdy zlomenou. Základní výčet jeho zranění vypadá takto: zlomenina pánve, zlomená všechna žebra, zlomenina dvou obratlů, pět fraktur levé a tři fraktury pravé klíční kosti, roztříštěné pravé rameno, fraktury zápěstí na obou rukách, zlomenina levé nohy nad kotníkem a roztříštěná patní kost, zlomená čelist, pět otřesů mozku.\nNejvážnější zranění utrpěl na dostizích v německém Iffezhaimu u Baden-Badenu 5. června 1994. Při dostihu na jedné překážce spadl z Verona a kůň jednoho z dalších jezdců dopadl hřbetem na něj. Váňa utrpěl těžký otřes mozku, mnohačetné zlomeniny žeber a pánve, zhmožděniny hrudníku, levá plíce byla zčásti utržená. Během převozu do nemocnice se mu několikrát zastavilo srdce a nastala klinická smrt. I přes prvotní skeptické stanovisko lékařů se uzdravil a druhý den po návratu z nemocnice seděl v sedle koně Matia Mou. Dne 13. srpna 1994, dva měsíce po úrazu, se Váňa opět postavil na start dostihu a v říjnu startoval ve Velké pardubické.\n\nKe své nezdolnosti v jezdectví sám prohlásil: \"„Když se mě budete chtít zbavit, budete mě asi muset zastřelit.“\"\n\nV komunálních volbách v roce 2002 byl zvolen jako nestraník za Sdružení nezávislých kandidátů do Zastupitelstva města Chyše na Karlovarsku. Mandát zastupitele města obhájil i ve volbách v letech 2006, 2010 (nestraník za \"SNK - pro město Chyše\"), 2014 (opět nestraník za \"SNK - pro město Chyše\") a 2018 (nestraník za \"Sdružení nezávislých kandidátů - pro město Chyše a jeho okolí\").\n\nVe volbách do Poslanecké sněmovny PČR v roce 2010 kandidoval v Karlovarském kraji jako nestraník za TOP 09. Původně byl na 10. místě kandidátky, díky preferenčním hlasům se posunul na 2. místo (strana však získala v kraji pouze jeden mandát, a tak byl prvním náhradníkem).\n\nNa podzim 2015 oznámil, že bude ve volbách do Senátu PČR v roce 2016 kandidovat v obvodu č. 1 – Karlovy Vary za hnutí ANO 2011. Se ziskem 18,96 % hlasů postoupil z druhého místa do druhého kola, v němž prohrál poměrem hlasů 33,82 % : 66,17 % s kandidátem hnutí STAN Janem Horníkem. Senátorem se tak nestal. V krajských volbách v roce 2016 byl zvolen jako nestraník za hnutí ANO 2011 zastupitelem Karlovarského kraje. Na kandidátce původně figuroval na 30. místě, ale vlivem preferenčních hlasů skončil druhý. Když se ho novináři v červnu 2019 ptali, zda stále podporuje hnutí ANO 2011, řekl, že momentálně nemá jasno, jestli Babiše a jeho hnutí stále podporuje. Konkrétně pak ještě dodal: \"„A to kvůli tomu, co se všechno povídá a děje kolem pana Babiše. S demonstranty ale nesouhlasím, jejich aktivita se mi vůbec nelíbí. Vyčkám na to, kde je vlastně pravda.“\" Nicméně v roce 2018 zmizelo jeho jméno z webových stránek hnutí ANO 2011, a to ze sekce \"Podporují nás\".\n\nNa konci roku 2019 se ujal funkce radního Karlovarského kraje pro oblast tělovýchovy a sportu.\n\n\n"}
{"id": "247230", "url": "https://cs.wikipedia.org/wiki?curid=247230", "title": "Rekonstrukce (stavebnictví)", "text": "Rekonstrukce (stavebnictví)\n\nRekonstrukce je v architektuře a stavebnictví výraz pro fyzický návrat ke staršímu nedochovanému stavu nebo pro znázornění takového stavu (kresebná rekonstrukce zaniklé podoby hradu). Základem slova je \"konstrukce\" (stavba, forma, skladba), s předponou \"re\" (znovu-postavení, znovu-sestrojení). Je to však obecný termín, který se používá i v jiných oborech (rekonstrukce literárního textu, rekonstrukce vlády, rekonstrukce trestného činu).\n\nV architektuře se pojem „rekonstrukce“ často chybně používá pro opravu. Rekonstrukce má ale zcela jiný význam. Znamená přestavbu (např. rekonstrukce kanalizace) nebo návrat ke staršímu nedochovanému stavu. V tomto významu – tedy ve smyslu obnovení nedochovaného staršího stavu – patří k základním prostředkům památkové péče. Jako příklad můžeme připomenout např. arkýř kaple Staroměstské radnice v Praze, který byl v květnu 1945 zničen a následně znovu postaven jako kopie, či protější dům U Kamenného zvonu, který se dochoval v barokní podobě, ale byl regotizován. K známým zahraničním příkladům rekonstrukcí zaniklých staveb patří např. znovupostavení Frauenkirche v Drážďanech zničeného za druhé světové války, znovupostavení chrámu Krista Spasitele v Moskvě strženého v období stalinismu či znovupostavení historického jádra válkou zničeného německého města Münster. Princip „rekonstrukce“ v památkové péči je obecný a zahrnuje nejen znovu postavení celých staveb nebo jejich částí, ale také třeba rekonstrukci původní barevnosti fasád či rekonstrukci chybějících částí soch.\n\nProtože rekonstrukce na rozdíl od opravy znamená vždy výraznou změnu existujícího stavu, je potřeba ji odpovědně zvažovat. Jedná se o princip legitimní, nikoliv samozřejmý nebo dokonce automatický. Smyslem památkové péče není automaticky vracet památkám starší podobu. Návrat ke staršímu stavu by měl být podmíněn tím, že nebude vyžadovat odstranění sice mladších, ale již hodnotných vrstev. Regotizace uvedeného příkladu domu U Kamenného zvonu na Staroměstském náměstí v Praze znamenala demolici barokního krovu a střechy, vybourání stropů, otlučení štukové výzdoby fasád a odstranění množství hodnotných prvků interiéru. Nepříznivá může být ve vztahu k okolí i samotná změna zažitého vzhledu. Návrat ke staršímu stavu by měl být reálný. Těžko se například vracet k barokní barevnosti fasády domu, který byl později nastavěn o další patra. Rekonstrukce by měla být vždy podložena dostatečnou znalostí stavu, ke kterému se chceme vrátit. Návrat ke staršímu stavu by konečně měl být podložen dostatečně pádnými důvody. Pouze konstatování, že budova dříve vypadala jinak, nestačí.\n\n"}
{"id": "247233", "url": "https://cs.wikipedia.org/wiki?curid=247233", "title": "Skillet", "text": "Skillet\n\nSkillet je křesťanská rocková kapela, která vznikla roku 1996 v Tennessee (USA). Hrají různé žánry – nejen rock, alternativní rock, jejich muzika sklouzává k industrial rocku a nu metalu.\n\nKapela od svého vzniku nahrála 9 desek, 2 DVD a mnoho z jejich písní se hrálo v rádiích a ve filmech. Jejich muzika je energická s aktuálními, trefnými texty. Hlas zpěváka Johna Coopera je pro kapelu typický nejen naléhavostí, živostí, ale i surovostí – zase hlavně jedné z posledních desky Comatose.\n\nPrvní dvě alba nahráli pouze tři (John Cooper – zpěv, basa, Trey McClurkin – bicí, Ken Steorts – kytara), z nichž v nynější sestavě zůstal jen John Cooper. Nyní má kapela čtyři členy. Do dnes byla skupina \"Skillet\" obdarována dvěma cenami Grammy.\n\n\n\nNázev Skillet navrhl zakládajícím členům jejich pastor. John Cooper předtím hrál v kapele Seraph a Ken Steorts v kapele Urgent Cry. Trey McClurkin se k nim přidal později. Jejich kapely se však rozpadly a oni se rozhodli založit spolu novou kapelu. A protože každý z nich pocházel z jiné kapely, vznikl ten nápad nazvat novou kapelu Skillet. \"Skillet\" znamená v češtině \"pánvička\". John Cooper přirovnal skupinu k omeletě, řekl: \"Všechno jsme hodili dohromady, aniž bychom věděli, co z toho -bude.\"\n\n\n\n\n\n"}
{"id": "247234", "url": "https://cs.wikipedia.org/wiki?curid=247234", "title": "Jicchak Šamir", "text": "Jicchak Šamir\n\nJicchak Šamir (: , rodným jménem Jicchak Jizernicki, : יצחק יזרניצקי; narozen 15. října 1915 – 30. června 2012) byl izraelský politik, vůdce předstátní organizace Lechi a agent Mosadu. Dvakrát zastával funkci premiéra, poprvé jakožto v pořadí osmý izraelský premiér v letech 1983 až 1984 a podruhé coby v pořadí desátý premiér v letech 1986 až 1992.\n\nV době před založením státu vedl radikální organizaci Lechi, jejímž cílem bylo násilně vyhnat britskou správu z Palestiny, umožnit neomezenou imigraci Židů a vytvoření židovského státu. Za svou protibritskou činnost byl dvakrát vězněn, podruhé navíc internován v zajateckých táborech v Africe. V 50. a 60. letech působil jako agent zpravodajské služby Mosad. V politice se začal angažovat v roce 1970 a od roku 1973 byl více než 20 let poslancem Knesetu za pravicovou stranu Likud (dříve Cherut). Než se stal izraelským premiérem, byl tři roky předsedou izraelského parlamentu a šest let ministrem zahraničních věcí.\n\nPředsedou vlády se stal po rezignaci Menachema Begina v roce 1983. Po volbách v roce 1984 došlo k volebnímu patu, po němž byl nucen vytvořit se svým protivníkem Šimonem Peresem z Ma'arachu vládu národní jednoty s netradičním rotačním principem na postu premiéra (první dva roky byl premiérem Peres a Šamir ministrem zahraničních věcí a poté si role vyměnili). V době jeho působení v čele státu vypukla první intifáda. Poté co v roce 1990 vládní Strana práce vyslovila nedůvěru vládě, sestavil Šamir čistě pravicovou vládu s podporou náboženských stran, se kterou vládl až do volební porážky ve volbách v roce 1992. Téhož roku odstoupil z vedení strany a v roce 1996, kdy mu vypršel poslanecký mandát, odešel z politiky.\n\nŠamir byl tvrdým zastáncem politické linie Velkého Izraele, přesto však se Izrael za jeho funkčního období zúčastnil mírové konference v Madridu, která byla počátečním impulsem pro sérii jednání, které za vlády Jicchaka Rabina vedly k podpisu Mírových smluv z Osla. Mezi podstatné události Šamirovy vlády patří válka v Zálivu, při které byl Izrael ostřelován iráckými raketami typu Scud (Izrael po nátlaku Spojených států nereagoval, aby nerozbil mezinárodní koalici, jejímiž členy byly i arabské státy). Izrael rovněž významně ovlivnily dvě velké imigrační vlny, a to dokončení přestěhování takřka celé populace etiopských Židů a příchod statisíců Židů ze zemí bývalého Sovětského svazu.\n\nŠamir se narodil v Ružanech v carském Rusku (dnešní Bělorusko) Šlomovi a Pnině Jizernickim. Vystudoval hebrejskou střední školu v polském Białystoku a ve čtrnácti letech, v roce 1929, vstoupil do mládežnického revizionisticko-sionistického hnutí Bejtar. V roce 1932 se přestěhoval se do Varšavy, kde studoval práva na Varšavské univerzitě. Studium však ve 20 letech přerušil a v roce 1935 podnikl aliju do britské mandátní Palestiny, kde se zapsal ke studiu na Hebrejské univerzitě v Jeruzalémě (studium však nikdy nedokončil). V témže roce si hebraizoval příjmení na Šamir, což významově znamená trn, osten či bodlák. Rozhodnutí odejít do Palestiny mu zachránilo život, neboť většina jeho rodiny, včetně rodičů, zahynula v nacistických vyhlazovacích táborech během holocaustu.\n\nPo příchodu do mandátní Palestiny nejprve pracoval jako účetní a stavební dělník, ale po arabském povstání v roce 1936 se o rok později rozhodl vstoupit do podzemní židovské vojenské organizace revizionistického hnutí – Irgun, známé též pod jejím akronymem Ecel. Ideově vycházel Irgun z myšlenek Vladimíra Žabotinského, jenž byl i zakladatelem hnutí Bejtar, jehož byl Šamir ještě v Evropě členem. Irgun podnikal útoky proti palestinským Arabům, zároveň však rostl podíl jeho sabotážních aktivit proti britské správě. V roce 1940 se z Irgunu oddělilo tvrdé, radikální a ultranacionalistické jádro pod vedením Avrahama Sterna, známé jako Lechi, či jako Sternův gang. V době tohoto štěpení Šamir odešel z Irgunu a stal se členem Sternovy skupiny. Důvodem rozpadu revizionistického hnutí byl odlišný postoj vůči Britům za druhé světové války.\n\nV Lechi používal Šamir přezdívku Michael, která vychází ze jména Michaela Collinse z Irské republikánské armády (IRA). Šamir totiž irské republikány obdivoval a snažil se je následovat v jejich protibritském boji. V roce 1941 však byl za své aktivity zatčen britskou správou a zadržován ve vězeňském táboře v Jizre'elském údolí, ze kterého se mu 31. srpna 1942 podařilo uprchnout. Po Sternově smrti (byl zastřelen Brity v únoru 1942) a útěku na svobodu se stal se klíčovou osobností Lechi, ředitelem jejích operací a sehrál hlavní roli v reorganizaci ústředního výboru této skupiny. Stal se členem triumvirátu Lechi (tří jeho vůdců) a zároveň jedním z nejhledanějších Židů v mandátní Palestině. Za jeho vedení stála Lechi za vraždou bývalého britského ministra kolonií lorda Moyna, kterého v Káhiře 6. listopadu 1944 zavraždili Elijahu Bejt Curi a Elijahu Chakim z Lechi (oba byli v lednu 1945 odsouzeni a popraveni). Šamir později uváděl, že Moyne byl zavražděn kvůli jeho podpoře blízkovýchodní arabské federace a protože byl antisemita a podporoval rasové teorie, podle nichž byli Arabové rasově nadřazeni Židům. V roce 1944 se oženil se Šulamit Leviovou, se kterou se seznámil v internačním táboře Atlit.\nPodruhé byl Šamir Brity zadržen v říjnu 1946, tentokráte však ne svým přičiněním. V červenci téhož roku totiž Irgun provedl bombový útok na hotel krále Davida v Jeruzalémě (v hotelu byly vládní budovy a ředitelství odboru kriminálního vyšetřování), při kterém zahynulo 91 lidí. Britové následně spustili velkou pátrací akci, při níž se jim podařilo vystopovat atentátníky až do Tel Avivu. Následně uzavřeli celé město a každý Žid musel přijít na policejní velitelství k identifikaci, kde Šamira, i přes jeho převlečení za ortodoxního rabína, poznali. Po svém zatčení byl společně s dalšími příslušníky Irgunu a Lechi internován v Africe, konkrétně v Eritreji. Z internačního tábora, kde byl zadržován, se pokusil uprchnout několikrát. Poprvé se v září 1945 s dvěma dalšími vězni ukryli do vodních nádrží a uplatili súdánského řidiče, aby je odvezl. Cestovali přes celý Súdán za použití padělaných certifikátů britské zpravodajské služby. Certifikáty vyvolaly podezření až u průvodčího v Chartúmu, který zavolal policii, která uprchlíky chytila šest dní po jejich útěku. Šamirův další pokus v roce 1947 již byl úspěšný. Zajatci při něm uprchli pomocí vykopaného tunelu. Ještě před útěkem kontaktovali táborového rabína, italského Žida, Dr. Giuseppe Leviho, kterým jim pomohl najít úkryt Italů žijících v nedaleké městě. Po více než měsíci skrývání a strádání dorazili uprchlíci do Addis Abeby. Šamir se poté společně se svým spoluvězněm Arje Ben Eli'ezerem z Irgunu vypravil do Džibutska, s žádostí o pomoc místního rabína. Džibutsko bylo toho času francouzským zámořským územím, díky čemuž nebyli vydáni britským úřadům, které požadovaly jejich vydání. Následně získali politický azyl ve Francii, kam odpluli na lodi. Zpět do mandátní Palestiny se však Šamir vrátil až šest dní po vyhlášení izraelské nezávislosti v roce 1948. V dubnu 1948, tedy v době, kdy byl ještě ve Francii (stále však vůdcem Lechi), spáchala Lechi společně s Irgunem masakr v arabské vesnici Dejr Jásin. Během osmi hodin povraždili příslušníci těchto dvou skupin kulomety, samopaly a granáty muže, ženy i děti, celkem přibližně 200 až 250 lidí.\nNa podzim 1948 provedla Lechi atentát, který šokoval nově vzniklý stát i celý svět. Jehošua Kohen z Lechi při něm 17. září 1948 v západním Jeruzalémě zabil švédského diplomata a vyslance Organizace spojených národů pro Blízký východ hraběte Folke Bernadotta, který se jménem OSN pokoušel mezi izraelskou a arabskou stranou první arabsko-izraelské války vyjednat mír. Bernardotteho vraždu schválil triumvirát Lechi, jehož jedním členem byl i sám Šamir. V souvislosti s touto akcí Šamir poznamenal, že: „židovská etika ani židovské tradice nemohou vyřadit terorismus jako způsob boje.“ Na atentát rázně a okamžitě reagovala izraelská prozatímní vláda, v čele s premiérem Davidem Ben Gurionem. Lechi byla prohlášena teroristickou organizací a Ben Gurion rozkázal zatknout všechny její vůdce, zabavit veškeré její zbraně a zastřelit každého, kdo by se bránil. Gilbert (2002) uvádí, že „zabití Bernadotteho znamenalo konec jakékoli tolerance židovských podzemních aktivit.“ Zároveň Ben Gurion vydal „čtyřiadvacetihodinové ultimátum Irgunu, aby odevzdal své zbraně a bezpodmínečně se rozpustil,“ což se nakonec stalo; Irgun tak přestal být vojenskou organizací. Spolu s vůdci Lechi byl zatčen i Šamir, kterému se však podařilo uprchnout z vazby. Nikdo z osob zodpovědných za Bernardotteho vraždu nebyl nikdy souzen a izraelská vláda nakonec udělila všem členům Lechi amnestii.\n\nPo zákazu Lechi se Šamir snažil o sestavení uskupení pro první parlamentní volby, složené z bývalých příslušníků organizace, ale jeho snahy nakonec nebyly úspěšné. Na zhruba sedm let odešel z veřejného života a věnoval se, ne příliš úspěšně, podnikání (mimo jiné též řídil sdružení majitelů kin). V roce 1955 byl Šamir naverbován do zpravodajské služby Mosad jejím tehdejším ředitelem Iserem Har'elem. Ten tak chtěl, v rámci své „politiky kooptace bývalých disidentů,“ využít zkušeností lidí, kteří se během protibritského odboje dostali do kontaktu se zpravodajskou činností. Během svého působení v Mosadu měl klíčovou roli v operaci s kódovým názvem Damokles. Ta byla reakcí na egyptský raketový program, na němž přímo pracovali němečtí raketoví odborníci, kteří se během druhé světové války podíleli na nacistickém programu raket V-2. Součástí operace Damokles bylo zasílání dopisových bomb, únosy a řada „nehod.“ Šamir v rámci operace řídil „speciální operace, jejichž součástí byly obvykle atentáty.“ V rámci mise byl v roce 1965 poslán do Paříže, kde naverboval bývalé členy Lechi, kteří se podíleli na různých operacích, včetně atentátů. V Mosadu pak Šamir působil až do roku 1965. Poté se opět vrátil k soukromému životu a podnikání. Jedinou veřejnou aktivitou byla jeho snaha o zvýšení židovské imigrace ze Sovětského svazu.\n\nV roce 1970 vstoupil Šamir na popud Menachema Begina do strany Cherut (v té době byl Cherut součástí aliance Gachal), která byla následnicí revizionistického Irgunu. V 70. letech patřil ve straně mezi skupinu lidí (rovněž tak Ariel Šaron a Benjamin Netanjahu), která považovala Jordánsko za Palestinu. Mezi úvahy Šamirova kolegy Šarona, toho času izraelského generála, dokonce patřilo svržení jordánské vlády během Černého září v roce 1970. Jako Černé září se označuje konflikt mezi palestinskými Araby a králem Husajnem, během kterého zahynuly tisíce lidí, a jenž měl za následek vyhnání Organizace pro osvobození Palestiny (OOP) z Jordánska. Svržením vlády by totiž palestinští Arabové získali vlastní stát, čímž by se izraelsko-palestinský konflikt přenesl za hranice.\n\nV Cherutu byl Šamir členem výkonného výboru a ředitelem jejího imigračního oddělení. Před parlamentními volbami v roce 1973 se Cherut spojil s několika pravicovými stranami a vytvořil novou stranu Likud. Ta získala ve volbách 39 poslaneckých mandátů a jedním ze zvolených poslanců byl i Šamir, který se po volbách stal členem několika výborů Knesetu. Šlo o státní kontrolní výbor, vlivný výbor zahraničních věcí a obrany a výbor pro vnitřní záležitosti a životní prostředí. V rámci strany řídil organizační výbor a v roce 1975 byl zvolen předsedou výkonného výboru strany.\n\nParlamentní volby v roce 1977 byly historické a znamenaly předěl v izraelských dějinách. Pravici, v čele s Likudem, se totiž poprvé podařilo přerušit hegemonii labouristických vlád a vedení, které se datovalo dlouho před založením státu v roce 1948. Premiérem se stal vůdce Likudu Menachem Begin, který sestavil pravicovou vládu. V červnu téhož roku byl Šamir jmenován předsedou Knesetu a stal se prvním pravicovým politikem, který tuto funkci zastával. V době jeho působení v této funkci se odehrály dvě zásadní události, na které měl ostře odlišný názor než předseda vlády; jednalo se o mírová jednání s Egyptem a podpis dohod z Camp Davidu z roku 1978 a podepsání egyptsko-izraelské mírové smlouvy z roku 1979. V důsledku tohoto mírového ujednání se totiž Izrael musel vzdát Sinajského poloostrova, opustit tamní vojenské základny a vyklidit tamní židovské osady. Sinaj byl navíc spatřován jako nárazníková zóna proti případné egyptské agresi a kromě Šamira se proti podepsání mírových dohod ohrazovali i další čelní politici Likudu jako Moše Arens a Ariel Šaron. Při hlasování Knesetu o mírové smlouvě se Šamir nakonec hlasování zdržel.\n\nV březnu 1980 byl Šamir, po rezignaci Moše Dajana, jmenován ministrem zahraničních věcí. Z této funkce byl zodpovědný za implementaci mírových dohod dosažených s Egyptem a jeho postoj vůči dojednaným dohodám doznal změn. Jedním ze Šamirových cílů v čele ministerstva bylo napravit diplomatické vztahy s africkými státy po jomkipurské válce z roku 1973, po níž mnoho států své diplomatické styky s Izraelem přerušilo. Šamir podporoval legislativu zavedenou na počátku 80. let, na jejímž základě byl (1980) a anektovány Golanské výšiny (1981). Rovněž tak podporoval Beginem schválenou vojenskou operaci s kódovým označením Opera, při níž byl izraelským letectvem vybombardován irácký jaderný reaktor Osirak, nedaleko Bagdádu. V roce 1981 se konaly parlamentní volby, ve kterých opět zvítězil Likud a Šamir si i po volbách udržel svoji ministerskou funkci. Izrael se v tomto období potýkal s ekonomickou krizí a rostoucím arabským násilím jak na Západním břehu Jordánu, tak přeshraničně z jižního Libanonu, nad kterým ztratila libanonská vláda kontrolu. Z území ovládnutého OOP pak byl sever Izraele ostřelován a přes hranice byly vysílány teroristické bandy. Z toho důvodu se Izrael rozhodl rozdrtit palestinské teroristy a v červnu 1982 spustil vojenskou operaci Mír pro Galileu, známou spíše pod označením první libanonská válka.\nUdálosti této války se zásadně dotkly i Šamira ve funkci ministra zahraničních věcí. Izraelské armádě se podařilo dosáhnout odchodu OOP ze země, avšak proizraelsky smýšlející zvolený libanonský maronitský prezident a vůdce křesťanské Falangy Bašír Džamáíl zahynul při pumovém atentátu prosyrského disidenta. Izraelská armáda následně umožnila falangistům vstoupit do uprchlického tábora v Sabře a Šatíle. Izraelci předpokládali, že „křesťanští falangisté provádějí vyčišťovací operace, aby se zbavili podezřelých hnízd palestinských bojovníků.“ Namísto toho falangisté v táboře zmasakrovali několik set palestinských Arabů. Na nátlak veřejnosti byla za účelem prošetření masakru ustanovena Kahanova vyšetřovací komise. Její závěry prokázaly, že hlavní vinu na masakru mají jednotky falangistů, izraelskou armádu ale označila nepřímo zodpovědnou.\nNejhůře ze zprávy vyšel tehdejší ministr obrany a pozdější premiér Ariel Šaron, náčelník Generálního štábu Rafa'el Ejtan a velitel vojenské rozvědky Jehošua Sagui. Komise však rovněž kritizovala Šamira jakožto ministra zahraničních věcí, a to za jeho lhostejnost a skutečnost, že nepředal informace získané od ministra komunikací Mordechaje Ciporiho, naznačující, že v táboře probíhá masakr. Reich (1990) k závěrům Kahanovy komise dodává: „ačkoliv jiní byli potrestáni daleko více, komise shledala, že Šamir chyboval, když nepředal informace a přijde ji zatěžko ospravedlnit ‚takové pohrdání informacemi, které získal od člena vlády‘.“ Po válce řídil jednání, která vedla v roce 1983 k dohodě s Libanonem (následně zamítnutou libanonským parlamentem).\n\nDne 15. září 1983 předal Menachem Begin prezidentu Chajimu Herzogovi rezignační dopis. Za oficiální důvod rezignace byl uveden zdravotní stav, dalšími faktory však byly tlak veřejnosti po libanonské válce a masakru v Sabře a Šatíle a jak uvádí Terner (1991) též „faktické ztroskotání hospodářské politiky.“ Po neúspěšných pokusech přemluvit jej k návratu do politiky Begina ve funkci premiéra nahradil Šamir. Přestože Reich (1990) uvádí, že Šamir byl kompromisní kandidát, Rosenzweig (2008) poukazuje, že Šamirovo nástupnictví bylo přirozené, neboť „se v Cherutu těšil značné prestiži pro své zásluhy v boji proti Britům v době mandátu.“ Bezprostředně po pověření prezidentem začal sestavovat novou vládu na půdorysu původní Beginovy vlády. Ke své funkci premiéra si ponechal post ministra zahraničních věcí, což někteří pozorovatelé chápali jako Šamirův předpoklad Beginova návratu do vlády. Dne 10. října 1983 pak předstoupil před Kneset s žádostí o důvěru vládě, kterou získal a stal se tak oficiálně premiérem. Výměna premiérů s sebou nesla jejich vzájemné porovnávání, které zmiňuje Reich:\nJako premiér stál před řadou úkolů. Mezi ty hlavní patřila stabilizace izraelské izraelské inflační ekonomiky, která se potýkala s těžkou krizí a zajištění bezpečnosti na severní hranici. Poté co se stal premiérem rovněž spolupracoval s ministrem obrany Moše Arensem, americkým prezidentem Ronaldem Reaganem a americkým ministrem obrany Casparem Weinbergerem na rámcové dohodě o americko-izraelské strategické spolupráci a americko-izraelské dohodě o volném obchodu. V otázkách mírového uspořádání Šamirova vláda zásadně odmítala jakékoliv územní ústupky na Západním břehu. Jeho působení v premiérském úřadě však nakonec nemělo dlouhé trvání. Vládu totiž opustila malá orientální strana Tami (čítala 3 poslance), která se kvůli neshodě s Likudem ohledně sociální a ekonomické politiky rozhodla podpořit Ma'arach ve vyvolání hlasování o nedůvěře vlády konané 4. dubna. Šamirova koalice neměla dostatek hlasů a Kneset se tak rozpustil a 23. července 1984 se konaly předčasné parlamentní volby. Za hlavní důvody pádu vlády však Terner (1991) uvádí „nezdar v libanonské válce, krize v zemědělství, nadměrné výdaje při osidlování obsazených území aj.“\n\nVe volbách zvítězil s těsným rozdílem Ma'arach vedený Šimonem Peresem (44 vs. 41 mandátů), výsledek však znamenal volební pat. Ani jeden z nejsilnějších subjektů totiž nebyl s to sestavit vládu. Následně byla, po 39 dnech jednání, kompromisů a ústupků, vytvořena vláda národní jednoty mezi oběma stranami. Součástí koaliční dohody byl netradiční rotační systém na postu premiéra, v jehož rámci měli postupně oba na dobu 2 let zastávat post premiéra, zatímco ten druhý funkci ministra zahraničních věcí a úřadujícího premiéra. Nejprve se stal předsedou vlády Peres a Šamir až do října 1986 zastával zbylé dvě funkce. Vláda měla celkem 25 ministrů a 97 poslanců ve 120členném Knesetu. Za účelem snazšího rozhodování byl vytvořen užší kabinet, v němž měl Likud i Ma'arach po pěti členech a obě strany tak měly právo veta.\nNová vláda měla složitou pozici, neboť levice a pravice vždy zastávala v Izraeli odlišné postoje, přesto však byla témata, kde mezi oběma subjekty došlo ke shodě. Jednalo se oblasti, kde panoval široký konsenzus; tedy ukončit izraelskou přítomnost v Libanonu, bojovat s ekonomickou krizí, pokusit se o mírovou dohodu s Jordánskem a konsolidovat mírovou smlouvu s Egyptem. V rámci koaliční dohody byla rovněž omezena výstavba izraelských osad (v prvním roce vlády se mělo jednat o stavbu 5 až 6 osad). Peres po nástupu do funkce pověřil ministra obrany Jicchaka Rabina vypracováním plánu na stažení izraelských vojsk z Libanonu.\n\nV listopadu 1984 byla zahájena tajná operace přestěhování etiopských židů (známých jako společenství ) ze Súdánu poté, co v Etiopii v roce 1984 vypukl hladomor. Během této operace s kódovým názvem Mojžíš pak bylo od listopadu 1984 do ledna 1985 letecky do Izraele přepraveno na 8000 etiopských Židů.\n\nV lednu 1985 vláda schválila trojstuňový plán stažení izraelských vojsk z Libanonu a v letě téhož roku pak v jednotlivých etapách došlo ke izraelských vojáků do nárazníkové zóny v příhraniční oblasti jižního Libanonu, kde bylo ponecháno jen část izraelských sil spolupracujících s Jiholibanonskou armádou. Vláda rovněž bojovala s ekonomickou krizí, zadluženou izraelskou ekonomikou a pádivou inflací, která na jaře 1985 přesahovala 400 %. Na špatném stavu ekonomiky se podepsala jak předcházející vláda Likudu, tak vysoké ceny ropy, zemědělská deprese, nízká poptávka po izraelských zemědělských produktech, ale rovněž tak velký armádní rozpočet a budování nových osad. Peres ve spolupráci s ministrem financí Jicchakem Moda'iem zavedl v červenci 1985 úsporný ekonomický balíček, jehož součástí bylo 25% devalvace šekelu a tříleté zmrazení platů, cen a úrokové míry. Dne 1. ledna 1986 pak byla zavedena nová měna; izraelský šekel nahradil nový izraelský šekel, přičemž poměr nové ke staré měně byl 1:1000. Rok po zavedení opatření se podařilo inflaci snížit na 20 %.\n\nDne 21. října 1986 si Peres se Šamirem vyměnili funkce a Jicchak Šamir se tak stal podruhé premiérem. Během jeho vlády došlo k naprostému zmražení mírových aktivit, jelikož nebyl ochotný jakýmkoliv územním ústupkům ve prospěch Arabů. Rovněž tak zablokoval snahy ministra zahraničních věcí Perese o konání mezinárodní mírové konference, kterou Peres v roce 1987 dohodl s jordánským králem Husajnem v takzvané Londýnské dohodě. Proti dojednané dohodě se Šamir postavil ze dvou důvodu; jednak se mu nelíbilo, že Peres jednal za jeho zády (dokonce odmítl Šamirovi odevzdat kopii dojednané dohody) a jednak zásadně odmítal koncept mezinárodní konference, které by se účastnily světové mocnosti. O mezinárodní mírové konferenci dokonce prohlásil, že je pro něj jako „prase v Chrámu.“ Za jeho vlády rovněž došlo k výrazné podpoře osadnické politiky.\nV době Šamirova působení ve funkci premiéra zasáhlo Izrael vypuknutí první intifády (: انتفاضة, „procitnutí“ či doslova „lidové povstání“), jinak též „války kamenů“, která vypukla 9. prosince 1987 v Pásmu Gazy. Její rozbuškou se stala dopravní nehoda izraelského a palestinského automobilu, při které zahynuli čtyři palestinští Arabové. Podle palestinské strany měl Izraelec nehodu způsobit záměrně jako pomstu za vraždu Izraelce spáchanou v Gaze o několik dní dříve. Zprvu intifáda probíhala v podobě demonstrací, nepokoje se však zakrátko rozšířily i na Západní břeh. Násilnostmi nepokojů a hlavně jejich rozsahem, byli zaskočeni izraelští vojáci, kteří nebyli vycvičeni k potírání lidových povstání, ale k boji proti cizí armádě. Do mnohých palestinských vesnic jim byl zablokován přístup a ve většině měst a sídel v Gaze a na Západním břehu jim Arabové nadávali a útočili na ně kamením a zápalnými lahvemi. Součástí nepokojů byly dále generální stávky, bojkoty, zapalování pneumatik, graffiti, vyvěšování palestinských vlajek, barikády a pouze občas byly zaznamenány skutečné teroristické akce, při nichž došlo k používání tzv. Molotovových koktejlů či granátů. V důsledku násilností jednali vojáci podrážděně a obzvláště razantně. Samotné povstání překvapilo i Organizaci pro osvobození Palestiny (OOP) v Tunisku, která měla povstání „oficiálně vést“. Fakticky výraznou moc však v jeho rámci získala palestinská militantní islamistická skupina Hamás, která vznikla na počátku první intifády. Nepokoje se rozrostly a byly ukončeny až podepsáním mírové dohody z Osla roku 1993.\nKampani před volbami v listopadu 1988 se nemohla vyhnout intifáda, obě strany se v ní však rovněž také věnovaly zahraničním tématům a obě artikulovaly své postoje k mírovému procesu. Stejně jako volby před čtyřmi lety, i tyto volby ukázaly nejasnou preferenci volebních elektorátů obou stran, když volby skončily těsným vítězstvím Likudu o jeden poslanecký mandát (40 vs. 39). Naopak posílily malé radikální strany v obou částech politického spektra. Na volební výsledku se značně podepsala intifáda. Ve volbách se totiž utkali populární Peres (v době, kdy skončilo jeho dvouleté působení v úřadu premiéra dosahovala jeho popularita 80 %) se zastáncem tvrdé linie Šamirem. Zároveň se uplatnila rovnice, podle které Izraelci chápali boj Arabů za sebeurčení za terorismus, a pravidlo, že s teroristy se nevyjednává. Proto byla podle Ternera (1991) většina Izraelců pro to, aby bylo „proti bojujícím Palestincům postupováno velmi tvrdě“ a odmítala jednání s OOP. Sestavením vlády byl pověřen Šamir, který se nejprve pokoušel vytvořit vládní koalici s pravicovými a náboženskými stranami. Přehnané požadavky náboženských stran jej nakonec opět vedly k vytvoření koaliční vlády s Ma'arachem a náboženskými stranami, avšak již bez rotačního principu ve funkci premiéra. Tentokráte však post ministra zahraničních věcí přenechal Moše Arensovi z Likudu a Šimon Peres se stal ministrem financí. V Izraeli doznívala ekonomická krize, která však byla stále patrná; například ve státním rozpočtu na finanční rok 1988/1989 připadlo celých 48 % na splácení dluhů.\n\nČtyři dny po izraelských parlamentních volbách, tedy 15. listopadu 1988, se konalo mimořádné zasedání Palestinské národní rady (tj. nejvyššího palestinského zákonodárného orgánu) v Alžíru, na kterém předseda OOP Jásir Arafat vyhlásil nezávislost palestinského státu a uznal rezoluce Rady bezpečnosti OSN č. 242 a 338. Řada států světa, včetně Československa, nezávislost uznala. Arafat se dále zřekl terorismu a Palestinská národní rada uznala existenci Izraele a rezoluci Valného shromáždění OSN č. 181 z roku 1947, která rozdělovala mandátní Palestinu na židovský a arabský stát. V reakci na to Šamir v květnu 1989 navrhl konání svobodných voleb na Izraelem obsazených územích (Západním břehu a v Pásmu Gazy), „aby pro ujednání mírového řešení získal palestinského partnera.“ Šamirova iniciativa vzbudila ohlas jak ve Spojených státech, tak v Egyptě a oba dva státy vypracovaly návrh na konání mezinárodní konference. Tu však Šamir z principu odmítal již od Londýnské dohody dojednané Peresem.\n\nŠamirova neústupnost a vnitrovládní problém vedly Perese v roce 1990 ke svržení vlády a postupu, který jeho stranický kolega a dlouholetý rival Jicchak Rabin označil jako „odporně páchnoucí manévr“ (celá aféra získala název špinavý trik). Šamir totiž stále odmítal návrhy na konání mezinárodní konference. Peres proto uzavřel, prostřednictvím svého chráněnce Chajima Ramona, tajnou dohodu s Arje Derim a jeho stranou Šas o politické alianci. Následně dal Šamirovi ultimátum, podle něhož labouristé opustí vládu, pakliže Šamir nebude souhlasit s návrhem amerického ministra zahraničí Jamese Bakera na konání mírové konference. V reakci na ultimátum propustil Šamir Perese z vlády a 15. března téhož roku podali všichni labourističtí ministři demisi. Téhož dne se konalo hlasování o nedůvěře vládě a díky pěti poslancům strany Šas, kteří se hlasování zdrželi, Šamirova vláda padla. Stala se tak první izraelskou vládou, které byla vyslovena nedůvěra (poměrem 60 ku 55). Peres byl následně prezidentem Herzogem pověřen sestavením vlády a začal jednat s malými a náboženskými stranami. Strana Šas a Degel ha-Tora však Peresovi po několika dnech podporu stáhly a on tak disponoval pouze 60 hlasy, což na vyslovení důvěry vládě nestačilo. Rozhodujícího poslance nakonec Peres získal, když Avraham Šarir opustil Likud. Peres tak mohl oznámit, že disponuje těsnou většinou a sestavil vládu, se kterou předstoupí před parlament. Hlasování o důvěře vlády bylo naplánováno na 11. dubna, kdy měl Peres představit vládní program a jednotlivé ministry. Na poslední chvíli však dva poslanci za stranu Agudat Jisra'el nedorazili po nařízení svého duchovního vůdce rabiho Menachema Mendela Schneersona, aby nepodporovali jakékoliv územní ústupky. Peres poté požádal prezidenta o prodloužení lhůty na sestavení vlády, ale nakonec se pověření vzdal. To naopak získal Šamir, jemuž se podařilo sestavit čistě pravicovou vládu s náboženskými stranami s těsnou většinou v Knesetu, která získala důvěru 11. června.\nS nástupem Michaila Gorbačova do čela Sovětského svazu přišlo postupné společenské uvolňování a liberalizace. Již od roku 1987 bylo povoleno vystěhovat se části sovětských Židů a každým rokem se stanovená kvóta zvyšovala. Na konci 80. a počátku 90. let začala masová migrace, a to jak do Spojených států, tak do Izraele. Jen v roce 1990 přišlo do Izraele 181 751 Židů. S následujícím rokem dosáhla imigrační vlna 450 tisíc sovětských Židů. Každý další rok pak několik desítek tisíc (do roku 1997 přišlo do Izraele na 700 tisíc Židů ze zemí bývalého SSSR). S absorpcí tak velkého počtu lidí se pojily nejrůznější problémy, od finančních, přes zaměstnanostní strukturu, růst nezaměstnanosti, ubytování a jazyk. V důsledku příchodu tak enormního množství nových obyvatel požádal Izrael Spojené státy v létě 1990 o poskytnutí záruk na půjčku ve výši 10 miliard dolarů. Americká administrativa George H. W. Bushe však žádost odmítla, neboť se obávala, že by peníze byly využity pro usídlení nových imigrantů na Západním břehu.\nV průběhu absorpce nových přistěhovalců a jednání o zárukách na půjčku Izrael zasáhla válka, které se neúčastnil. V srpnu 1990 irácký diktátor Saddám Husajn zaútočil a obsadil sousední Kuvajt. Proti Husajnovi vznikla mezinárodní koalice 28 států, které na základě posvěcení OSN hodlaly Kuvajt osvobodit. Hromadění spojeneckých armád však Saddáma nezastrašilo a namísto toho se pokusil alianci rozdělit hrozbami napadení Izraele svými balistickými střelami a letectvem. V případě izraelské odvety by totiž arabské státy patrně spojeneckou alianci opustily. Z toho důvodu Spojené státy žádaly Izrael, aby v žádném případě nereagoval. V rámci Husajnova zastrašení „začala izraelská vláda zastřeně naznačovat možnou jadernou odvetu.“ Zároveň Spojené státy v Izraeli rozmístily protiraketové baterie Patriot s americkou obsluhou (poprvé v dějinách Izraele na jeho území vstoupil americký voják v aktivní službě) a Izraeli za jeho neútočení přislíbily „podstatnou finanční pomoc na opravy a obnovu.“ V reakci na Husajnovy hrozby se v Izraeli začaly distribuovat ochranné masky, byla utěsňována okna a prováděny úpravy pro případ napadení. Dne 16. ledna 1991 zahájili spojenci operaci Pouštní bouře a již o dva dny později dopadly na Tel Aviv první irácké rakety typu Scud. Do konce února pak na území Izraele dopadlo celkem 39 raket, a to zejména do hustě zalidněného okolí Tel Avivu. Všechny rakety, které Izrael zasáhly byly konvenční a Husajn nakonec nepoužil chemické zbraně, jak se Izrael obával. Tato válka byla historicky jediná, která Izrael zasáhla a v níž Izrael zůstal pasivní.\n\nPo skončení první části operace Pouštní bouře, kdy již probíhaly pozemní boje a Izrael nebyl ohrožován raketami, Šamirova vláda doufala, že Spojené státy konečně poskytnou záruky na půjčku ve výši 10 miliard dolarů, a to v rámci morálního závazku vůči Izraeli, který zůstal celou dobu pasivní. Tento předpoklad však vyvolal ve Spojených státech velkou nevoli a prezident Bush izraelskou žádost znovu odmítl. Namísto toho Spojené státy poskytly Izraeli kompenzace přímo určené na opravu poničených měst a pomohly s další fází záchrany etiopského Židovstva. V květnu 1991 totiž došlo ke zhoršení situace v Etiopii v důsledku blížícího se konfliktu mezi vládou Mengistu Haile Mariama a opozičními povstalci. Spojené státy pomohly Izraeli s tlakem na Mengistův režim a nakonec bylo v květnu 1991 při izraelské vojenské operaci Šalamoun letecky během dvou dnů přepraveno 14 400 etiopských Židů.\n\nPo porážce Saddáma Husajna probíhala od jara 1991 jednání amerického ministra zahraničí Jamese Bakera se státy Blízkého východu a po naléhání všechny státy souhlasily s účastí na mezinárodní konferenci. Šamir se zprvu Madridské mírové konference odmítal účastnit, nakonec však nabídku přijal, neboť doufal, že Sýrie nabídku účasti odmítne. Poté co však Sýrie nabídku účasti na konferenci přijala, již nemohl couvnout. Podmínkou však bylo, aby se konference neúčastnila OOP. Palestinská delegace (bez OOP) se účastnila konference v rámci jordánské delegace. Madridská konference začala za účasti SSSR, USA, Jordánska, Libanonu, Sýrie a Izraele, 1. listopadu 1991 v Palacio Parcen v Madridu. V lednu 1992 pak probíhala multilaterální jednání v Moskvě na téma ekonomického rozvoje, životního prostředí, vody a uprchlíků. Celkem mezi Izraelci a Palestinci proběhlo deset kol jednání, avšak bez jakéhokoliv průlomu. Hlavním problémem byly izraelské osady na obsazených územích. Další problém byla platnost izraelského zákona zakazujícího přímý kontakt izraelských občanů s příslušníky OOP. Tato mírová konference však odstartovala sérii přímých schůzek mezi Izraelci a Araby, které v roce 1992 proběhly v různých městech po celém světě.\n\nPočátkem roku 1992 proběhla v Izraeli vnitřní politická krize. Šamirova koalice se rozpadla, když strany Techija a Moledet vystoupily z vlády, na protest proti Šamirově zdánlivé ochotě jednat o palestinské autonomii. Šamir tak byl nucen vypsat předčasné volby o 5 měsíců dříve, než by se konaly volby klasické. V předvolebním boji použil nebezpečnou taktiku tvrdých postupů, při níž útočil spíš než na Stranu práce na americkou administrativě. Tu obvinil, že podkopává izraelskou bezpečnost a ekonomiku.\n\nPo konferenci vyzval ministr vlády Ariel Šaron Šamira k souboji o funkci předsedy a v Likudu se tak konaly vnitrostranické volby, které měly rozhodnout o tom, kdo povede stranu do voleb v červnu 1992. Kromě dvou zmíněných kandidátů se voleb zúčastnil i David Levy. Z primárek však vzešel vítězně Šamir a to se ziskem 42 % hlasů (Levy získal 31 % a Šaron 21 %). Navzdory tomu byl Likud na rozdíl od Strany práce vnitřně rozdělen, což mu ve volbách uškodilo.\n\nV parlamentních volbách tak byl Šamirův Likud byl poražen Jicchakem Rabinem ze Strany práce (dříve Ma'arach). Po volební prohře Šamir prohlásil, že ústupky z Madridské konference nikdy nemyslel vážně, a že svou účastí na konferenci chtěl „pouze získat čas.“ Volební porážka měla řadu příčin. Jednalo se jak o důvody ekonomické – téměř 18 % populace bylo pod hranicí chudoby (dáno náhlým prudkým přílivem imigrantů), tak o důvody související s novými imigranty (zanedbávání bytových a zaměstnaneckých podmínek imigrantů na úkor výstavby osad na Západním břehu). To potvrzuje i Freedman (1993), který připisuje porážku Likudu z části též neúspěchu Šamirovy vlády poskytnout novým sovětským přistěhovalcům vhodné ubytování a zaměstnání. Teprve až po Rabinově vítězství a zavázání se k odklonu od Šamirova teritorialismu byl Izraeli přislíbena americká záruka na 10miliardovou půjčku.\n\nŠamir v březnu 1993 rezignoval na post předsedy Likudu, ale ponechal si poslanecký mandát, který vykonával až do voleb v roce 1996. Často kritizoval svého nástupce ve vedení strany Benjamina Netanjahua za to, že je příliš nerozhodný v jednání s Araby. Šamir zašel tak daleko, že v roce 1998 odešel z Likudu a podpořil odštěpeneckou frakci Likudu a novou pravicovou stranu Benny Begina, Cherut - Národní hnutí, která se voleb v roce 1999 zúčastnila společně s Národní jednotou. Po Netanjahuově porážce se Šamir vrátil do Likudu a podporoval Ariela Šarona v premiérských volbách v roce 2001. Po tomto roce přestal dělat veřejná prohlášení.\n\nŠamirovo jméno se znovu objevilo v izraelském tisku v roce 2004, když byla zamítnuta žádost jeho rodiny o zvláštní státní financování jeho hospitalizace v ošetřovatelském domě Queen Juliana. Představitelé ministerstva financí se obávali, že by tím vznikl precedens, který by mohl následně vážně zatížit izraelskou ekonomiku. Dále pak navrhli, aby byla na léčbu použita Šamirova státní penze. Jeho manželka Šulamit zemřela 29. července 2011 ve věku 88 let.\nJicchak Šamir zemřel 30. června 2012 v pečovatelském domě Bejt Juliana ve městě Herzlija.\nStátní pohřeb se konal na Har Herzel v Jeruzalémě 2. července 2012. Předseda vlády státu Izrael Benjamin Netanjahu ve smuteční řeči ocenil jeho zásadový postoj ve věci národních zájmů izraelského národa, aliju etiopských Židů, diplomatické schopnosti, které mu umožnily navázat diplomatické styky s Čínou, Sovětským svazem a Indií a účast na Konferenci v Madridu. Dále ocenil, že Šamir neodpověděl na útok Iráku na Izrael v rámci Války v Zálivu a diplomatickou ofenzívu vůči Spojeným státům, díky níž byla válka ukončena dříve, než do ní vstoupil Izrael. Šamirovy zásadové postoje ocenil též předseda Knesetu Re'uven Rivlin a smířlivě pochvalnou řeč pronesl též celoživotní Šamirův ideový odpůrce, prezident státu Izrael Šimon Peres.\nSatirická skupina Latma si připomněla památku Jicchaka Šamira krátkým filmem.\n\nVe volbách v roce 2013 byl jeho syn Ja'ir Šamir zvolen do Knesetu za alianci Likud Jisra'el bejtenu.\n\nV roce 2001 byla Šamirovi udělena Izraelská cena za jeho celoživotní přínos a zvláštní přispění společnosti a Státu Izrael. Ta je udílena od roku 1953 a patří mezi nejvyšší izraelská státní vyznamenání. V roce 2005 byl v internetové soutěži 200 největších Izraelců deníku Ynet zvolen 29. největším Izraelcem všech dob.\n\n\n\n\n"}
{"id": "247235", "url": "https://cs.wikipedia.org/wiki?curid=247235", "title": "Štír dolomitský", "text": "Štír dolomitský\n\nŠtír dolomitský (\"Euscorpius alpha\") je druh štíra, který byl dříve popisován jako poddruh štíra německého (\"E. germanus\"), ale díky genetickým testům bylo zjištěno že se jedná o samostatný druh. Vyskytuje se v alpských regionech severní Itálie na sever od řeky Adige. Obývá kamenité horské oblasti. Tento štír bodne pouze ve vzácných případech a jeho jed je pro člověka a většinu zvířat neškodný.\n\n"}
{"id": "247237", "url": "https://cs.wikipedia.org/wiki?curid=247237", "title": "Fairchild Model 24", "text": "Fairchild Model 24\n\nFairchild Model 24, také známý jako Fairchild Model 24 Argus/UC-61 Forwarder nebo Fairchild Model 24 Argus byl americký cvičný, sportovní a turistický hornoplošník z 30. let 20. století. Ve třicátých a čtyřicátých letech patřilo mezi velmi oblíbené, pričemž se vyznačovalo ekonomickým provozem a lehkou ovládatelností. Letadlo využívalo mnoho hollywoodských hvězd včtně Roberta Taylora, Tyrona Powera, Mary Pickfordové a Jamese Stewarta.\n\nPůvodně se jednalo o letoun určený pro civilní účely, ovšem v průběhu 30. let se začaly vyrábět různé obměny, a to i pro účely vojenské jako spojovací a lehký transportní. Američané tyto vojenské letouny nazývali UC-61 Forwarder a Britové, kteří tento stroj získali za války v rámci Zákona o půjčce a pronájmu, ho označili jako Argus. Po druhé světové války létaly tyto stroje i v Československu, kde byly označeny jako K-74.\nModel 24 poprvé vzlétl v roce 1932 a ještě v tomtéž roce se začal sériově vyrábět. Výroba probéhala do roku 1948 a společnost Fairchild vyrobila více než 1500 strojů tohoto typu a dalších 280 bylo vyrobeno společností Temco (Texas Engineering & Manufacturing Company), která po druhé světové válce odkoupila od Fairchild výrobní práva. Celkově tak sjelo z výrobní linky více než 1800 letadel Fairchild 24.\n\nFairchild 24 je hornoplošník s rozpětím křídel 11 m. Drak letadla se skládá ze svařených ocelových trubek a dřevěných lišt, které jsou pokryty látkou.\n\nTento model představoval ve srovnání s předchozími typy radikální krok, kterým se firma Fairchild snažila získat co největší podíl v sektoru soukromých pilotů. Interiér byl navržen slavným americkým průmyslovým a automobilovým designérem Raymondem Loewym. Mezi nejzajímavější prvky patřily okenní kliky se stahovacími okny podobně, jak to bylo běžné u aut. Pohodlná sedadla a mnoho dalších funkcí v automobilovém stylu udělaly z modelu 24 jedno z nejkrásnějších a nejpohodlnějších letadel své doby. Dalším významným prvkem byl robustní podvozek, který umožnil pilotovi modelu 24 přistát i v terénu mimo přistávací dráhy.\n\nLetadla Fairchild 24 byla vyráběna s dvěma různými typy pístových spalovacích motorů, přičemž každý z nich dává témto strojům charakteristický vzhled. Verze F-24W má hvězdicové motory Warner \"Super Scarab\". Tyto stroje mají díky kruhovému tvaru motoru krátké nosy. Zbývající letadla ve verzi F-24R mají šestiválcové řadové motory Ranger a jsou proto charakteristické svými dlouhými nosy.\n\nBěhem druhé světové války byla verze UC-61 Forwarder používaná americkými ozbrojenými silami k pobřežním hlídkování a jejím úkolem bylo udržet japonské nebo německé ponorky co nejdále od amerického pobřeží. Letadlo mohlo nést dvě pumy o hmotnosti 45 kg a bylo úspěšné v několika konfrontacích s německými ponorkami.\n\n\n"}
{"id": "247249", "url": "https://cs.wikipedia.org/wiki?curid=247249", "title": "Jensen Ackles", "text": "Jensen Ackles\n\nJensen Ross Ackles (* 1. března 1978, Dallas, Texas) je americký herec. Proslavil se především jako Dean Winchester v seriálu \"Lovci duchů,\" Eric Brady v telenovele \"Tak jde čas,\" za kterou získal několik nominací na cenu Daytime Emmy, dále jako Jason Teague v seriálu \"Smallville\" a Alec McDowell v seriálu \"Dark Angel\". Zahrál si také ve filmu \"Krvavý Valentýn.\"\n\nNarodil se Alanu Rogerovi a Donně Joan Acklesovým, má bratra a sestru, pochází z irsko-britské rodiny. Vystudoval střední školu Lloyda V. Berknera v Richardsonu v Texasu, kde byl také hráčem baseballu a lakrosu. Před tím, než se odstěhoval do Los Angeles, kde se stal hercem, měl v plánu vystudovat sportovní medicínu a být psychoterapeutem.\n\nNa plno se tedy začal věnovat herectví a dostal role v seriálech \"Mr. Rhodes\", \"Sladké údolí\" (orig. \"Sweet Valley High\") a \"Cybill\". Po nich přišla role pro něj doslova vyšitá, a to v seriálu \"Tak jde čas\" (orig. \"Days of Our Lives\"), za kterou byl oceněn a nominován při mnoha slavnostních vyhlášeních. V roce 2000 s natáčením tohoto seriálu skončil a věnoval se sériím o slavné zpěvačce Marilyn Monroe. V roce 2005 hrál v hororu \" Cesta ke zlu\" (orig. \"Devour\"), který vyšel na DVD a v roce 2007 v \"psychologické komedii\" \"Ten Inch Hero\", která je nezávislým snímkem a doposud byla možnost ji vidět jen na festivalech. O její další distribuci se jedná.\n\nPoté se zúčastnil konkurzu k seriálu \"Smallville\", kde se ucházel o hlavní roli Clarka Kenta, ale nakonec zvítězil Tom Welling. V seriálu se přesto objevil a to v roli Jasona Teaguea. Zahrál si i roli C. J. v seriálu \"Dawsonův svět\" (orig. \"Dawson's Creek\"). Jeho prozatím největší a nejznámější rolí je Dean Winchester, jedna z hlavních postav v seriálu \"Lovci duchů\" (orig. \"Supernatural\"). V roce 2009 hrál v remaku hororu \"Krvavý Valentýn\" (orig. \"My Bloody Valentine\") a v roce 2010 daboval anglický originál kresleného filmu \"Batman vs. Red Hood.\"\n\nJensen má za sebou i první divadelní roli, když se představil v inscenaci \"Pár správných chlapů\" v roli vojáka Daniela Kaffeeho v roce 2007.\n\nV roce 1998 chodil s herečkou Jessicou Simpson. Během let 2003 až 2005 chodil s polskou modelkou Joannou Krupou.\n\nOd roku 2006 chodil s herečkou Danneel Ackles (Harris), se kterou se oženil 15. května 2010. Mají spolu dceru Justice Jay (nar. 30. května 2013) a dvojčata, syna Zeppelin Bram a dceru Arrow Rhodes (nar. 2. prosince 2016).\n\nAckles je spolumajitelem pivnice v Dripping Springs v Texasu. Jedná se rodinný podnik, který vlastní se svojí manželkou a příbuznými. Název jejich podniku je Family Business Beer Company\".\"\n\n"}
{"id": "247250", "url": "https://cs.wikipedia.org/wiki?curid=247250", "title": "Androctonus", "text": "Androctonus\n\nAndroctonus je rod štírů z čeledi Buthidae, zahrnuje 15 druhů. Vyskytují se v pouštních oblastech severní Afriky, Arabského poloostrova a Blízkého východu až k Pákistánu a Indii. V Evropě lze nalézt tyto štíry pouze v Řecku a Turecku.\n\nNejvětším druhem rodu je \"Androctonus amoreuxi\", který dorůstá až do 10-14 cm délky, naopak nejmenším je \"Androctonus mauretanicus\", velký asi 8 cm. Jed těchto štírů je nebezpečný pro člověka. Nejnebezpečnějším druhem je štír tlustorepý (\"A. australis\"), následuje \"A. amoreuxi\". Další nebezpečné druhy jsou: \"Androctonus bicolor\", \"Androctonus crassicauda\" a \"Androctonus mauritanicus\". Ostatní druhy jsou nebezpečné pouze pro malé děti a osoby citlivější na živočišné jedy. Většinou mají až 60 mláďat. Nejjedovatější štíři rodu nemají slabá klepítka typická pro jedovaté druhy.\n\n"}
{"id": "247254", "url": "https://cs.wikipedia.org/wiki?curid=247254", "title": "Jiří Adamec (režisér)", "text": "Jiří Adamec (režisér)\n\nJiří Adamec (* 9. březen 1948 Dvůr Králové nad Labem) je český televizní režisér.\n\nMá za sebou velké množství televizní tvorby. Vystudoval DAMU a hned po ní FAMU a již při studiích na této škole spolupracoval s Československou televizí. Natočil několik seriálů, mezi něž patří Sanitka či dnes úspěšná Pojišťovna štěstí. Věnuje se také tvorbě televizních zábavných a společenských pořadů (především pro TV Nova), jako například Český lev nebo Český slavík.\nHerecky se před kamerou uplatnil ve filmech \"Vím, že jsi vrah\" (1971) a \"Na startu je delfín\" (1974). \nV roce 1989 jmenován zasloužilým umělcem.\n\nJe ženatý s bývalou sportovní redaktorkou TV Nova Janou Novákovou. Byl členem KSČ a podepsal také Antichartu.\n\nS první manželkou má tři dospělé děti. S druhou manželkou má syna Daniela a dceru Jasmine Annu.\n\n\n\n"}
{"id": "247255", "url": "https://cs.wikipedia.org/wiki?curid=247255", "title": "Nevěsta z Lammermooru", "text": "Nevěsta z Lammermooru\n\nNevěsta z Lammermooru je historický román Waltera Scotta. Jde o jednu ze dvou povídek vydaných v knize \"Tales of My Landlord - 3. díl\" roku 1819. Děj se odehrává ve Skotsku za vlády královny Anny a byl inspirován skutečnou událostí v rodině skotského právníka Sira Jamese Dalrymplea z roku 1669. \n\nRomán se stal podkladem pro operu Gaetana Donizettho \"Lucie z Lammermooru\".\n"}
{"id": "247266", "url": "https://cs.wikipedia.org/wiki?curid=247266", "title": "Susanna Kallurová", "text": "Susanna Kallurová\n\nSusanna Elisabeth Kallurová (* 16. února 1981, Huntington, USA) je švédská atletka, sprinterka a mistryně Evropy, jejíž specializací byly krátké překážkové běhy.\n\n10. února 2008 zaběhla v Karlsruhe dosud platný halový světový rekord v běhu na 60 metrů překážek, jehož hodnota je 7,68 s.\n\nNarodila se v americkém Huntingtonu, původem je ovšem švédka a žije ve Falunu. Je dcerou úspěšného hokejisty Anderse Kallura, čtyřnásobného vítěze Stanley Cupu a jeho ženy Lisy. Susanna má sestru Jenny, která je o 4 minuty starší, také atletka, nikoliv však tolik úspěšná. Susanna vystudovala americkou školu University of Illinois at Urbana-Champaign, je vysoká 169 cm a váží 61 kg. Trénují ji Agne Bergvall a Karin Torneklint.\n\nV roce 1998 vybojovala na MS juniorů v Annecy bronzovou medaili a o dva roky později se stala v chilském Santiagu juniorskou mistryní světa v běhu na 100 metrů překážek. V roce 2003 získala v Bydhošti titul mistryně Evropy do 23 let.\n\nPrvní velká medaile v seniorské kategorii přišla na halovém ME 2005 v Madridu, kde zvítězila v běhu na 60 metrů překážek. Druhá skončila její sestra Jenny. O rok později přišel bronz z halového mistrovství světa v Moskvě ve stejné disciplíně a zlatá medaile na Mistrovství Evropy v atletice 2006 v Göteborgu v běhu na 100 metrů překážek. Poslední velkou medailí je zlato z halového ME 2007 v Birminghamu.\n\nSmutně skončilo její účinkování na olympiádě v Pekingu, kde v druhém semifinále zakopla o první překážku v běhu na 100 m a upadla.\n\n\n"}
{"id": "247268", "url": "https://cs.wikipedia.org/wiki?curid=247268", "title": "Letiště Bratislava", "text": "Letiště Bratislava\n\nMezinárodní letiště Bratislava ( \"Medzinárodné letisko Milana Rastislava Štefánika Bratislava\") nebo také Mezinárodní letiště M. R. Štefánika Bratislava je hlavní mezinárodní letiště na Slovensku v Bratislavě. Nachází se na severovýchodním okraji Bratislavy, 9 km od centra, v městské části Ružinov a částečně v katastru obce Ivanka pri Dunaji, s rozlohou 4,77 km². V roce 2016 toto letiště odbavilo 1 756 808 cestujících, což byl 12 % nárůst oproti roku předchozímu.\n\nPrvní let na trase Praha – Bratislava se uskutečnil 29. října 1923 letadlem Aero A-14 tehdejších Československých státních aerolinií s imatrikulační značkou \"L-BARC\". Letadlo pilotoval šéfpilot ČSA Karel Brabenec a prvním cestujícím se stal redaktor Lidových novin Václav König. Letadlo přistálo na letišti ve Vajnorech po 320 km dlouhém letu, který trval zhruba 3 hodiny. Letiště Bratislava-Vajnory nabízelo lety k Jadranu, do Vídně, Kluže a do Bukurešti. Po skončení 2. světové války byl provoz na letišti ve Vajnorech sice obnoven, bylo však zřejmé, že letiště bude stále méně vyhovovat neustále se zpřísňujícím požadavkům pro leteckou dopravu.\n\nPřípravné práce pro výstavbu dnešního letiště započaly v roce 1947, s vlastní stavbou se začalo roku následujícího. Byla vybudována vzletová a přistávací dráha ve směru 04/22 o délce 1900 m a ve směru 13/31 o délce 1500 m. Letecký provoz na novém bratislavském letišti v Ivance pri Dunaji byl zahájen roku 1951.\n\nV roce 1970 zde byl otevřen dnešní terminál A spolu s příslušným přednádražím a novým komunikačním systémem. V květnu 1970 začala fungovat linka Bratislava – Praha-Ruzyně – Amsterdam Schiphol – New York JFK, kterou ČSA provozovaly s letadly typu Iljušin Il-62. V 80. letech došlo v rámci komplexní rekonstrukce dráhového systému letiště k prodloužení dráhy 04/22 na 2900 m a dráhy 13/31 na 2950 m.\n\nOd 21. června 1993 nese bratislavské letiště jméno významného slovenského politika, vědce, diplomata a generála Milana Rastislava Štefánika.\n\nLetiště má v současnosti tři terminály: první je terminál A1 otevřený v roce 2010, druhý terminál B v roce 1994 a třetí terminál C v roce 2006. Jejích současná kapacita je 9,9 milionu cestujících ročně. Dráhový systém sestává ze dvou na sobě kolmých vzletových a přistávacích drah, které v současnosti umožňují přistání všech běžných typů letadel.\n\nNa letiště v Bratislavě létájí následující pravidelní či sezónní letečtí dopravci (aktualizováno v lednu 2019). Charterové destinace a dopravci v tomto seznamu nejsou (ty co nejsou pravidelné či pravidelné sezónní).\n\n\n\n\n\n\n\nSpojení na mezinárodní letiště v Bratislavě zajišťují pravidelné linky městské hromadné dopravy číslo 61, která ho přes centrum města spojuje s Bratislavským hlavním nádražím a linka číslo 96, která je spojuje s Petržalkou. Přímé spojení letiště s autobusovým nádražím tedy neexistuje.\n\nSpojení s nedalekým vídeňským letištěm a centrem Vídně zajišťují autobusové linky dopravců FlixBus, Blaguss Slovakia a Slovak Lines. V budoucnosti se plánuje napojení letiště na železniční síť Železnic Slovenské republiky. V případě vybudování zvažované trati Wolfsthal – Bratislava by obě letiště mohla být spojena i vlakem.\n\n"}
{"id": "247270", "url": "https://cs.wikipedia.org/wiki?curid=247270", "title": "Gončarov", "text": "Gončarov\n\nPříjmení Gončarov () má více nositelů:\n\n\n"}
{"id": "247271", "url": "https://cs.wikipedia.org/wiki?curid=247271", "title": "Ludmilla Elisabeth von Schwarzburg-Rudolstadt", "text": "Ludmilla Elisabeth von Schwarzburg-Rudolstadt\n\nLudmilla Elisabeth, říšská hraběnka von Schwarzburg-Rudolstadt (7. dubna 1640 - 12. března 1672) byla německou básnířkou a skladatelkou duchovních písní. Ve své tvorbě vycházela z pietismu.\n\nPocházela z durynského hraběcího rodu. Byla dcerou hraběte Ludwiga Güntera a jeho manželky Ämilie Antonie. Měla dvě sestry a bratra. Kromě nich vychovávali její rodiče i Ämilii Juliannu, dceru hraběte z Barby a Mühlingenu, pozdější hraběnku Schwarzburg-Rudolstadt (1637-1706). S ní se Ludmilla velmi přátelila. Obě byly uvedeny do básnického umění Ahasverem Fritschem (1629-1701), básníkem a od r. 1657 vychovatelem hraběcích dětí. Obě skládaly duchovní písně. Roku 1665 se Ämilie provdala za Ludmillina bratra Alberta Antona a obě dívky se staly švagrovými. Roku 1672 v průběhu jednoho měsíce zemřela Ludmilla i její dvě sestry.\n\nJejí duchovní písně byly posmrtně vydány ve sbírce \"Die Stimme der Freundin\" (1687).\n"}
{"id": "247276", "url": "https://cs.wikipedia.org/wiki?curid=247276", "title": "Focke-Wulf Fw 58", "text": "Focke-Wulf Fw 58\n\nFocke-Wulf Fw 58 Weihe (\"luňák\") byl německý dvoumotorový víceúčelový dolnoplošník z poloviny 30. let 20. století.\n\nPrvní prototyp civilního dopravního letounu pro šest osob a dvoučlennou posádku Fw 58 V1 vzlétl 18. ledna 1935. Pohon zajišťovaly dva vzduchem chlazené invertní osmiválce Argus As 10c o výkonu po 176 kW.\n\nDruhý prototyp Fw 58 V2 představoval vzor pro sériovou vojenskou verzi Fw 58 A, které však bylo vyrobeno jen několik kusů. Výzbroj byla složena ze dvou pohyblivých kulometů MG 15 ráže 7,9 mm.\n\nBrzy ji nahradila varianta Fw 58 B, jejímž prototypem byl Fw 58 V4. „Béčka“ měla prosklenou příď s pohyblivým kulometem MG 15 a stejná zbraň byla umístěna v otevřeném střelišti pod trupem. Stroj mohl nést také malý náklad pum. Několik strojů Fw 58 B bylo vybaveno plováky, jejichž označení bylo změněno na Fw 58 BW.\n\nNejpočetnější vyráběnou verzí byly stroje Fw 58 C, jejichž prototypem se stal Fw 58 V11. V trupu varianty C se nacházely sedačky pro šest cestujících, příď byla zakrytovaná. Jeden z prvních vyrobených letounů s imatrikulací D-ALEX se stal osobním strojem Kurta Tanka. Osm Fw 58 C obdržela Lufthansa. Jednalo se o exempláře D-ONBR (Werk-Nr.2697), D-OAFD (Werk-Nr.2698), D-OORK (Werk-Nr.2699), D-OBJH (Werk-Nr.2700), D-OKDN (Werk-Nr.3103), D-OTRE (ex Fw 58 V13, Werk-Nr.3100), D-OHLM (ex Fw 58 V14, Werk-Nr. 3101) a D-OVXF (Werk-Nr.3104). Poslední tři letouny byly poháněny motory Hirth HM 508 D o výkonu 191 kW.\n\nJeden Fw 58 (D-OXLR) byl vybaven příďovým podvozkem a sloužil ke zkouškám tankování paliva za letu prováděným společně s letounem Junkers Ju 90.\n\nLetouny byly prodávány i do zahraničí. Argentině byly dodány tři letouny Fw 58 B-2 se sériovými čísly 2694 až 2696 a 38 strojů zde bylo vyrobeno v licenci.\nDevět Fw 58 KE bylo v roce 1937 dodáno Rakousku, šest Fw 58 K-2 zde bylo smontováno z dodaných součástí a dalších 25 Fw 58 B vyrobeno v licenci.\nBulharsku bylo v letech 1937 až 1944 dodáno celkem 10 Fw 58, stejný počet německá vláda v roce 1938 odeslala do Číny.\nDánsko zakoupilo jeden kus Fw 58 KL-2 (Werk-Nr.3015) létající u přepravce DDL, Finsko získalo jeden stroj v roce 1943.\nV Brazílii postavili v letech 1939 až 1943 celkem 25 letounů v námořních dílnách Oficinas do Galeo, Nizozemsko obdrželo pět Fw 58 v roce 1939.\n\nV létech 1937 až 1942 bylo do Maďarska exportováno 43 strojů Fw 58, především verze řady K, část z nich byla v dopravní šestimístné podobě. Maďarská výroba u firmy MWG dala do dubna 1944, kdy byla továrna zničena spojeneckým náletem, sérii 72 kusů. Nešlo přitom o kompletní výrobu, ale pouze o montáž z dílů dodávaných z Německa. Maďarské Fw 58 létaly jak u dopravní společnosti Mallert (např. HA-FOA, -FOB, -FOD), tak u královského maďarského letectva. Zatímco vojenské stroje byly poháněny Argusy, měly civilní letouny u Mallertu motory HM 508. Vojenské cvičné stroje z produkce MWG se od německých originálů lišily jinak uspořádanou přídí se střelištěm. Maďarské letectvo používalo také štábní Fw 58 s potaženými příděmi, které létaly i s civilními poznávacími značkami, např. HA-XBC, -XBG (osobní letoun velitele letectva) a -XBJ.\n\nPortugalsku bylo v roce 1940 prodáno 5 Fw 58, Rumunsku v období 1937 až 1943 27.\n\nDo Sovětského svazu byl v květnu 1940 dodaný jeden exemplář Fw 58 B-2 (Werk-Nr.2754), Španělsko převzalo v roce 1943 10 letounů.\nŠvédsko zakoupilo v rozmezí let 1938 až 1940 čtyři stroje Fw 58 C pro letecké mapování. U Flygvapnet nesly označení P.6. Poslední ze čtveřice (SE•KAD) byl vyřazen a sešrotován v roce 1959. 28. srpna 1937 převzalo šest strojů Turecko a 12 strojů bylo prodáno za války i samostatnému Slovenskému státu. Po jejím ukončení byly letouny přeznačeny v obnovené ČSR jako D-58. Po druhém světovém válečném konfliktu byl v Polsku po Luftwaffe nalezen a zrenovován jeden Fw 58 (Werk-Nr.2222) v podniku PZL Mielec a zařazen u jednotky 9 Samodzielna Eskadra Lacznikova.\n\n\n\n\n\n"}
{"id": "247278", "url": "https://cs.wikipedia.org/wiki?curid=247278", "title": "Jenny Kallurová", "text": "Jenny Kallurová\n\nJenny Margareta Kallurová (* 16. února 1981, Huntington, USA) je bývalá švédská atletka, sprinterka, jejíž specializací byly krátké překážkové běhy.\n\nAtletickou kariéru ukončila po vleklých zdravotních problémech v roce 2011.\n\nNarodila se v americkém Huntingtonu, původem je ovšem švédka a žije ve Falunu. Je dcerou úspěšného hokejisty Anderse Kallura, čtyřnásobného vítěze Stanley cupu a jeho ženy Lisy. Jenny má sestru Susannu, která je o 4 minuty mladší, také atletka, avšak úspěšnější. Ta vystudovala americkou školu University of Illinois a trénují ji Agne Bergvall a Karin Torneklint.\n\nPrvní úspěch zaznamenala na halovém ME 2005 v Madridu, kde získala stříbrnou medaili z běhu na 60 metrů překážek. Její sestra Susanna zde získala zlato. V letní sezóně skončila první v běhu na 200 metrů a druhá na stovce na Evropském poháru v atletice ve švédském Gävle.\n\n\n"}
{"id": "247284", "url": "https://cs.wikipedia.org/wiki?curid=247284", "title": "Junkers Ju 352", "text": "Junkers Ju 352\n\nJunkers Ju 352 Herkules byl německý třímotorový transportní letoun smíšené konstrukce z období druhé světové války, který byl pokračovatelem typu Junkers Ju 252.\n\nNa jaře 1943 nařídilo Reichsluftfahrtministerium konstrukční kanceláři společnosti Junkers v Dessau překonstruování transportního letounu Ju 252 na výrobu z nedeficitních materiálů. Řadové pohonné jednotky Junkers Jumo 211 měly být nahrazeny hvězdicovými vzduchem chlazenými devítiválci BMW-Bramo 323 R-2 po 882 kW se stavitelnými dřevěnými vrtulemi VDM firmy Messerschmitt.\n\nPrvní prototyp Ju 352 V1 byl zalétán 1. října 1943 ve Fritzlaru, kam byl program z kapacitních důvodů mateřského závodu převeden. Ve stejném měsíci poprvé vzlétl i druhý prototyp Ju 352 V2. Obrannou výzbroj tvořil od třetího vyrobeného kusu kanón MG 151 ráže 20 mm instalovaný v hydraulicky ovládané věži HD 151/L.\n\nJiž před ukončením testů obou prototypů RLM objednalo 10 předsériových Ju 352 A-0, které současně nesly prototypové označení V3 až V12.\nPrvní Ju 352 převzala Luftwaffe v listopadu 1943, další tři pak v prosinci. Poslední dva exempláře A-0 byly dodány v únoru 1944 společně s dvojicí Ju 352 A-1.\n\nLetouny byly používány ke speciálním přepravním akcím. Dva z nich byly přiděleny I./KG 200, koncem roku 1944 byla většina produkce převelena k Grossraum-Transportgruppe v Tutow, která byla podřízena Luftflotte Reich.\n\nJeden kus byl po válce ukořistěn Brity.\n\nPo osvobození Československa byl na letišti Ruzyně nalezen jeden poškozený Ju 352 A-1 (Werk-Nr.100023). Následné opravy, probíhající v dílnách ČLS v Ruzyni, byly dokončeny v první polovině července 1945 ve spolupráci s továrnou Letov. Renovovaný stroj znovuzalétal od 12. do 16. července 1945 pilot František Kládek, poté byl zařazen ke Cvičné a dopravní skupině na letišti Letňany. Posledním letem Ju 352 u CDS byl 22. srpna 1945 transport automobilu Tatra 87 do Moskvy jako dar továrny Tatra pro Stalina. Zpět na Ruzyň se letoun vrátil 28. srpna. Stroj pak převzala Letecká dopravní skupina, která od 26. května 1945 zajišťovala leteckou dopravu na domácích i zahraničních tratích. Posledním letem u LDS byl návrat z dalšího letu do Moskvy 24. února 1946. Po odstavení na letišti v Ruzyni byl na přelomu let 1946/47 komisionálně zrušen.\n\nÚdaje platí pro Ju 352 A-1\n\n\n \n"}
{"id": "247285", "url": "https://cs.wikipedia.org/wiki?curid=247285", "title": "Herbie Hancock", "text": "Herbie Hancock\n\nHerbert Jeffrey Hancock, známý spíše jako Herbie Hancock, (* 12. dubna 1940, Chicago, Illinois) je americký jazzový pianista a skladatel, desetinásobný držitel prestižní hudební ceny Grammy. Je jedním z nejdůležitějších a nejvlivnějších jazzových pianistů a skladatelů. Ve své hudbě kombinuje prvky rocku, funku, soulu a jazzu.\n\nJako součást kvintetu Milese Davise pomohl změnit pojetí jazzové rytmiky a byl také jeden z těch, kteří začali hrát tzv. post-bop. Později byl jeden z prvních jazzových hudebníků, kteří experimentovali se syntetizátorem. I přes nesčetné experimenty (které nebyly vždy úspěšné) je jeho hudba často velmi melodická, přístupná širšímu publiku. Hancock napsal mnoho skladeb, které jdou napříč hudebními žánry, úspěch sklízel dokonce i u popově naladěného publika.\n\nHancockova sólová práce zahrnuje skladby „Cantaloupe Island“, „Watermelon Man“, „Maiden Voyage“, „Chameleon“ nebo „Rockit“. Některé z nich jsou už dnes považovány za jazzové standardy.\n\nTak jako většina jazzových pianistů, začínal Hancock klasickým hudebním vzděláním. Na klavír se začal učit v sedmi letech. První velký koncert měl už v jedenácti letech, kdy si zahrál společně s Chicagským symfonickým orchestrem jeden z mozartových Pianových koncertů. Ani jako náctiletý neměl Hancock jazzového učitele, ale jazz se mu postupně dostával do krve hlavně díky deskám Oscara Petersona a George Shearinga, které si Hancock přepsal tak, aby byly hratelné v jeho době. To mu pomohlo rozvinout cit pro harmonii. Hancock sám uvádí, že v té době poslouchal i jiné pianisty. Patřili k nim Don Goldberg, McCoy Tyner, Wynton Kelly a Bill Evans. Podle svých slov také studoval nahrávky Milese Davise, Johna Coltranea a Lee Morgana.\n\nV roce 1961 začal Hancock spolupracovat s Donaldem Byrdem a Colemanem Hawkinsem. Brzy se rozkřiklo, že má talent a tak vzápětí přišly nabídky ke spolupráci s Oliverem Nelsonem a Philem Woodsem. První sólové album nahrával už pro Blue Note, jmenovalo se \"Takin' Off\" a vyšlo v roce 1962. Album si získalo pozornost Milese Davise, který v té době sestavoval nový ansámbl. Traduje se ale, že k prvnímu setkání Davise s Hancockem došlo, až když ho Davisovi představil Tony Williams, bubeník Davisova nového ansámblu.\n\nV květnu 1963 se Herbie Hancock připojil k Miles Davis Quintetu, ve kterém se Davis obklopil skvělými mladými muzikanty. Miles si našel Hancocka, protože v něm viděl jednoho z nejslibnějších jazzových talentů. Rytmická sekce, kterou Miles postavil byla mladá, ale jak se ukázalo, byla to skvělá volba. Na kontrabas hrál Ron Carter, na bicí Tony Williams (v té době sedmnáctiletý) a Hancock seděl u piana. Na saxofon hrál Wayne Shorter, na trumpetu Davis. Tento kvintet bývá někdy označován za jeden z nejlepších jazzových ansámblů, které se kdy komu podařilo sestavit. Často bývá vyzdvihována rytmická sekce, kterou si kritikové cenili za její flexibilitu a inovativní přístup.\n\nHraní s kvintetem pomohlo Herbiemu rozvinout svůj vlastní styl, v některých kritikách byl dokonce vyzdvihován jako mistr tehdejšího jazzového piana. Jeho přínos byl hlavně v tom, že hrál běžné akordy jinak, než bylo v té době zvykem. Prosadil také do té doby nepříliš používané posloupnosti akordů. Zajímavé bylo také použití zvláštních harmonii, ne nepodobných těm, jaké se vyskytují ve skladbách Clauda Debussyho. S Williamsem a Carterem mohla rytmika postupně komplikovaně vrůstat do melodie, až postupně dospěla k velmi netradičním a sofistikovaným posloupnostem akordů.\n\nBěhem angažmá u Davise si Hancock také našel čas na desítky nahrávání pro Blue Note. Jednak to byly jeho sólové projekty, jednak hrál jako spoluhráč s Wayne Shorterem, Tony Williamsem, Grantem Greenem, Bobbym Hutchersonem, Samem Riversem, Donaldem Byrdem, Kenny Dorhamem, Hankem Mobleym, Lee Morganem and Freddiem Hubbardem.\n\nJeho alba \"Empyrean Isles\" (1964) a \"Maiden Voyage\" (1965) patří k nejvlivnějšími jazzovým albům šedesátých let. Titulní skladba z „Maiden Voyage“ je už dnes považována za jazzový standard a skladba „Cantaloupe Island“ z alba \"Empyrean Isles\" se dostala znovu do hitparád díky interpretaci jazz-rapovou skupinou Us3 v roce 1993. Album \"Empyrean Isles\" má stejnou rytmickou sekci jako Davisův kvartet, tedy Hacocka, Cartera a Williamse a na kornet tu hraje Freddie Hubbard. Na \"Maiden Voyage\" hraje ještě i George Coleman na saxofon.\n\nMimo těchto dvou slavných alb vydal v této době Hancock ještě další alba, která nahrál s většími ansámbly. Patří k nim \"My Point of View\" (1963), \"Speak Like a Child\" (1968) a \"The Prisoner\" (1969), kde se objevuje křídlovka, altová flétna a basový trombón. Album \"Inventions and Dimensions\" (1963) je album improvizací Hancocka, kontrabasisty Paula Chamberse a dvou latinskoamerických perkusionistů Willieho Boba a Osvalda Martineze.\n\nV této době napsal také hudbu k filmu \"Zvětšenina\", který režíroval Michelangelo Antonioni. Stal se tak prvním v řadě soundtracků, které ve své kariéře napsal.\n\nNa přání Milese Davise začal Hancock experimentovat s Fender pianem. V roce 1968 ale Davisův kvintet opouští, protože zakládá vlastní sextet. I přesto si ale ještě občas na Davisových deskách zahrál. Patří mezi ně například \"In a Silent Way\" (1969), \"A Tribute to Jack Johnson\" (1971) a na \"On the Corner\" (1972).\n\nV roce 1969 se od labelu Blue Note přesunul k Warner Bros. Ve stejném roce také zkomponoval hudbu pro televizní show \"Fat Albert and the Cosby Kids\" a pod názvem \"Fat Albert Rotunda\" ji také vydal. Album je spíše ovlivněno R&B, ale má i jazzové přesahy. Nejjazzovější píseň na této desce „Tell Me a Bed Time Story“ byla později přepracována do více elektrické podoby. Vyšla na albu Quincy Jonese \"Sounds…and Stuff Like That\".\n\nHancock byl přímo fascinován různými hudebními vynálezy a hračkami. Velký vliv na něj měla Davisova deska \"Bitches Brew\". V této době vydal několik desek, na kterých jsou slyšet jak akustické tak elektrické nástroje. První krůčky na poli elektroniky podniknul společně s kontrabasistou Busterem Williamsem, bubeníkem Billy Hartem a dechovým triem, které tvořili Eddie Henderson (trumpeta), Julian Priester (trombon) a multiinstrumentalistou Benniem Maupinem. Později se přidal i Patrick Gleeson, který míchal nahrávky a programoval syntezátory. Tento septet vydal tři experimentální alba (všechna vyšla pod Hancockovým jménem): \"Mwandishi\" (1971), \"Crossings\" (1972) a \"Sextant\" (1973). Dvě další \"Realization\" and \"Inside Out\" nahráli ve stejném složení, ale vyšla pod hendersonovým jménem.\n\nPo předešlém experimentálním období vzniká nová formace. Z předešlého septetu zůstává jen Maupin, na kontrabas tu hraje Paul Jackson, na perkuse Bill Summers a na bicí Harvey Mason. Skupina si říká Head Hunters a album \"Head Hunters\" vychází už v roce 1973. Zabodovalo i u popově naladěného publika, za což si vysloužilo kritiku jazzových fanoušků i kritiků. Jak se uvádí v recenzi na serveru All Music Guide „Není to čistě jazzové album, ale mělo i zásadní vliv na pozdější vývoj funku, soulu a hip-hopu. Je to jedno z nejlépe prodávaných alb v jazzové historii.”.\n\nPoté, co byl Mason nahrazen Mikem Clarkem, nahrála skupina své druhé album nazvané \"Thrust\" (1974). To ovšem nebylo tak úspěšné jako předchozí album. Skupina pak pokračovala dál bez Hancocka. Ke společnému sjednocení došlo až v roce 1998 jako \"Return of the Headhunters\". Hancock pak dál pokračoval v nahrávání jazzově-funkových alb, na kterých občas hráli i členové Headhunters. Alba se jmenovala \"Man-Child\" (1975) a \"Secrets\" (1976).\n\nV roce 2001 vyšlo album \"Future2Future\", které znovu spojilo Hancocka a Billa Laswella. Hancock s ním objel koncertní turné, ovšem s jinou sestavou, než hraje na desce. Ve stejném roce také spolupracoval s Michaelem Breckerem a Royem Hargrovem, dohromady nahráli živou desku \"Directions in Music: Live at Massey Hall\", která byla poctou Milesi Davisovi a Johnu Coltraneovi. Deska byla nahrána na koncertu v Torontu a tato trojice dále koncertovala až do roku 2005.\n\nV roce 2005 vyšlo album \"Possibilities\", na kterém s Hancockem spolupracovali John Mayer, Santana, Christina Aguilera, Paul Simon, Annie Lennox, Sting, Joss Stone, Damien Rice a další. Album bylo nominováno na cenu Grammy, ale nezískalo ji.\n\nMá hvězdu na Hollywoodském chodníku slávy.\n\n\n\n\n\n\n\n\n\n\n\n\n\n\n\n\n\n"}
{"id": "247287", "url": "https://cs.wikipedia.org/wiki?curid=247287", "title": "Pulkkila", "text": "Pulkkila\n\nPulkkila je bývalá obec v provincii Severní Pohjanmaa. Počet obyvatel obce byl před sloučením 1 573, rozloha 411,23 km² (z toho 29,83 km² připadalo na vodní plochy). Hustota zalidnění je pak 4,12 obyv./km². Obec byla finskojazyčná.\n\nNa počátku roku 2009 se sloučila s Kestilä, Piippolou a Rantsilou do nové obce Siikalatva.\n\n"}
{"id": "247288", "url": "https://cs.wikipedia.org/wiki?curid=247288", "title": "Pyhäntä", "text": "Pyhäntä\n\nPyhäntä je obec v provincii Severní Pohjanmaa. Počet obyvatel obce je 1 701 (2008), rozloha 847,43 km² (z toho 36,76 km² připadá na vodní plochy). Hustota zalidnění je pak 2,2 obyv./km². Obec je finskojazyčná.\n\nAhokylä, Lamujoki, Tavastkenkä, Viitamäki\n"}
{"id": "247289", "url": "https://cs.wikipedia.org/wiki?curid=247289", "title": "Rozálie", "text": "Rozálie\n\nRozálie je ženské křestní jméno latinského původu. Vykládána je jako „růže“ nebo „růžová“. V ČR se vyskytuje spíše ojediněle.\n\nPodle staršího kalendáře má svátek 4. září anebo 13. března. Českou obdobou jména je Růžena. Starší českou variantou je Rosalie.\n\nRozára, Roza\n\nRozálka, Róza, Rózinka, Rozina, Rózička, Zala, Zalinka, Rozulínek\n\n\n"}
{"id": "247290", "url": "https://cs.wikipedia.org/wiki?curid=247290", "title": "Rantsila", "text": "Rantsila\n\nRantsila (švédsky dříve uváděna jako \"Frantsila\") je bývalá obec v provincii Severní Pohjanmaa. Počet obyvatel obce byl před sloučením asi 2000, rozloha 746,64 km². Hustota zalidnění byla pak 7,5 obyv./km².\nObec byla jednotně finskojazyčná.\n\nNa počátku roku 2009 se sloučila s Kestilä, Piippolou a Pulkkila do nové obce Siikalatva.\nBěhem finské války (1808–1809) se na území dnešní Rantsily u vesnice Kerälä odehrála poslední bitva mezi švédskou a ruskou armádou na území Finska.\n\nKerälä, Mankila, Rantsila, Savaloja, Sipola\n\n"}
{"id": "247291", "url": "https://cs.wikipedia.org/wiki?curid=247291", "title": "Haapajärvi", "text": "Haapajärvi\n\nHaapajärvi je obec v provincii Severní Pohjanmaa. Počet obyvatel obce je 7 822 (2007), rozloha 788,7 km² (z toho 23,67 km² připadá na vodní plochy). Hustota zalidnění je pak 10,2 obyv./km². Obec je finskojazyčná.\n\nAhola, Autioranta, Haaganperä, Haapajärvi, Jokela, Jämsänpuhto, Kalakangas,Karjalahdenranta,Kirkonkylä, Kiurunperä, Kontiopuhto, Kumiseva, Kuona, Kuusaa, Mustanperä, Mäntyperä, Nokkous, Oksava, Olkkola, Parkkila, Tiitonranta, Tuomiperä, Varisperä, Vehkapuhto, Ylipää.\n"}
{"id": "247293", "url": "https://cs.wikipedia.org/wiki?curid=247293", "title": "Popel (Lužické hory)", "text": "Popel (Lužické hory)\n\nPopel je protáhlý znělcový hřbet o nadmořské výšce 584 metrů v centru Klíčské hornatiny, v Lužických horách, na severu České republiky, ve východní části okresu Děčín.\n\nVrchol Popela je zarostlý a bez výhledu. Jeho jméno podle starých průvodců není spojeno s pálením popela , ale spojeno s jasany , které zde původně rostly.\n\n"}
{"id": "247294", "url": "https://cs.wikipedia.org/wiki?curid=247294", "title": "Revúca", "text": "Revúca\n\nRevúca (předtím \"Veľká Revúca\", \"Großrauschenbach\", \"Nagyrőce\") je okresní město na středním Slovensku, v Banskobystrickém kraji. Jméno města je adjektivum („řvoucí“) a jako takové se ve slovenštině skloňuje (\"v Revúcej\" atd.).\n\nMěsto se nachází se cca 40 km západně od Rožňavy, v Slovenském rudohoří, v údolí říčky Muráň, v nadmořské výšce 318 metrů.\n\nPrvní písemná zmínka o městě je z roku 1357. Železný průmysl se tu rozvíjel více než 500 let. V druhé polovině 19. století bylo město střediskem slovenského kulturního života. V roce 1862 bylo otevřeno první slovenské gymnázium, které ale bylo zavřeno v roce 1874 kvůli maďarizaci.\n\nPůvodní budova s muzejní expozicí a nová budova jsou národní kulturní památky.\n\nV blízkém okolí se nacházejí národní park Muráňská planina (v městě je sídlo správy parku), Ochtinská aragonitová jeskyně a Muráňský hrad, postavený ve 13. století jako královský strážní hrad na skalnatém vrcholu Cigánky ve výšce 935 metrů.\n\n\n\n\n\n"}
{"id": "247295", "url": "https://cs.wikipedia.org/wiki?curid=247295", "title": "Bedřich Tylšar", "text": "Bedřich Tylšar\n\nBedřich Tylšar (* 9. července 1939 Vrahovice) je český hráč na lesní roh a hudební pedagog. Jeho bratr Zdeněk Tylšar byl také významným hráčem na tento hudební nástroj.\n\nSvé hudební vzdělání získal v roce 1958 na kroměřížské konzervatoři P. J. Vejvanovského, od roku 1962 dále studoval na JAMU. Od ukončení konzervatoře hrál jako orchestrální hráč v gottwaldovské filharmonii (dnešní Filharmonie Bohuslava Martinů Zlín), zde působil až do roku 1963. Během studií na JAMU dále hrál se Symfonickým orchestrem hlavního města Prahy FOK, kde působil až do roku 1968. Poté se stal členem Mnichovské filharmonie, od roku 1973 až do roku 2001 byl členem České filharmonie. Kromě své orchestrální hry vystupoval také jako sólista doma i v zahraničí. Několikrát hrál sólově i na festivalu Pražské jaro. Vystupoval za doprovodu téměř všech českých symfonických orchestrů. Během této své úspěšné profesní dráhy natočil asi 20 gramofonových desek či CD disků zejména pro domácí vydavatelství Supraphon, Panton a slovenský Opus. Existuje také poměrně velké množství nahrávek pořízených jak pro Československý rozhlas resp. Český rozhlas tak i pro Českou televizi. Kromě toho také působil jako člen mezinárodních porot na různých hudebních soutěžích, například soutěži Pražské Jaro v oboru lesní roh roku 2013, získala první cenu jeho bývalá žákyně Kateřina Javůrková. V současné době působí jako pedagog na Pražské konzervatoři (učí zde od roku 1972), vede oddělení žesťových hudebních nástrojů. \n\n"}
{"id": "247297", "url": "https://cs.wikipedia.org/wiki?curid=247297", "title": "Wilsonova mlžná komora", "text": "Wilsonova mlžná komora\n\nWilsonova mlžná komora je fyzikální přístroj umožňující pozorovat dráhy elektricky nabitých částic. Částice prolétávající vzduchem obsahujícím podchlazené páry v něm zanechávají stopu v podobě vysrážených kapiček vody. Tyto stopy lze následně vyfotografovat.\n\nPřístroj vynalezl Charles Thomson Rees Wilson počátkem 20. století, první pozorování jím uskutečnil v roce 1911. Za tento objev obdržel v roce 1927 Nobelovu cenu za fyziku. Ve druhé polovině 20. století byla mlžná komora postupně vytlačena dokonalejší bublinkovou komorou.\n\nPodle Wilsonova vyjádření vznikl popud k vynálezu při jeho pobytu v observatoři na skotském vrchu Ben Nevis v roce 1894. Pozoroval tam různé světelné jevy na mlze a mracích, obklopujících často observatoř. Po návratu do Cambridge se rozhodl jevy uměle reprodukovat v laboratoři. Wilson sestavil svou aparaturu z několika lahví, které umožňovaly během krátkého okamžiku snížit tlak vzduchu o desítky procent. Díky této expanzi poklesla teplota sytých par pod rosný bod a začala vznikat mlha.\n\nPodle prací Johna Aitkena (1880) věděl, že podchlazené páry se srážejí na kondenzačních jádrech. Po řadě pokusů se kvůli vysrážení vody kolem částic prachu tyto částice smyly do vody a mlha dále při poklesu tlaku nevznikala. Wilson dále zjistil, že i po vyčištění vzduchu se při expanzi o více než 25 % začala mlha opět tvořit. Při expanzích ještě větších se mu dokonce podařilo získat mlhu podobných vlastností, jako na Ben Nevisu. Tento výzkum jej ale nezaujal tolik, jako vznik mlhy při nízkých podtlacích.\n\nV roce 1896 požádal Wilson kolegu J. Thompsona o zapůjčení aparatury produkující rentgenové záření, jehož výzkum v Cambridgi právě započal. Pokusem ověřil, že toto záření zajistí vznik kondenzačních jader. Tento objev publikoval v témže roce.\n\nV následujících letech Wilson svou aparaturu zdokonaloval. Rozhodl se, že je třeba dráhy částic zachytit během krátkého okamžiku. Proto svou aparaturu vybavil obloukovou lampou s mohutným kondenzorem, mechanikou pro rychlý pokles tlaku a fotoaparátem. První pozorování tímto zdokonaleným typem komory provedl v roce 1911.\n\nV dalších letech pozoroval řadu dalších druhů částic a záření, jeho objev ale nezískal širší ohlas.\n\nVětší rozvoj výzkumů pomocí Wilsonovy komory pozvolna začal až po 1. světové válce. Nejdůležitějším zdokonalením bylo vložení komory mezi póly magnetu. Díky tomu bylo možno studovat elektrické vlastnosti částic na základě zakřivení jejich dráhy magnetickým polem. Komora byla v dalších letech dále zdokonalována, ale ve druhé polovině 20. století byla postupně vytlačena dokonalejší bublinkovou komorou.\n\nModerní mlžné komory jsou stále využívány a vyvíjeny. Přestože v dnešní době byly ve vědě nahrazeny elektronickými přístroji, názornost mlžné komory zůstává nepřekonána. Nové technologie umožňují zobrazování mlžných stop v nevídaném kontrastu a jsou tak využívány především jako učební pomůcky a nástroje pro popularizaci radioaktivity.\n\nJedny z nejmodernějších mlžných komor vyrábí česká společnost Nuledo, která mezi své klienty řadí například i CERN ve Švýcarské Ženevě, kde je mlžná komora umístěna na výstavě Microcosm.\n\n"}
{"id": "247310", "url": "https://cs.wikipedia.org/wiki?curid=247310", "title": "Mistrovství Evropy v basketbalu žen", "text": "Mistrovství Evropy v basketbalu žen\n\nMistrovství Evropy v basketbale žen (anglicky: \")\" je ženský basketbalový turnaj, pořádaný každé dva roky. Turnaj bývá zároveň kvalifikací na mistrovství světa nebo olympijské hry.\n\n\n\n\n"}
{"id": "247311", "url": "https://cs.wikipedia.org/wiki?curid=247311", "title": "Milan Chladil", "text": "Milan Chladil\n\nMilan Chladil (8. února 1931 Brno – 28. června 1984 Praha) byl český zpěvák.\n\nV Brně se na přání otce, který byl krejčí, vyučil se stejnému řemeslu a pak vystudoval obchodní školu. V letech 1949–1954 začal v Brně zpívat s orchestrem Erika Knirsche. Zpěv začal studovat na konzervatoři v Brně, studium dokončil v letech 1954–1957 na konzervatoři v Praze. Pak chodil na soukromé hodiny u Konstantina Karenina.\n\nV letech 1954–1956 vystupoval s orchestrem Zdeňka Bartáka, kde se setkal se zpěvačkou Yvettou Simonovou. Roku 1956 krátce zpíval v jazzové kapele Kamila Hály. Ve stejném roce přešel do Orchestru Karla Vlacha, kde působil jako hlavní sólista, spolu se svou kolegyní Yvettou Simonovou. S ní nazpíval řadu duet. Mezi nejznámější patří \"O nás dvou\", \"My dva a čas\", \"Sladké hlouposti\", \"Až na severní pól\" nebo \"Sentimentální\". V tomto orchestru působil 28 let. Výsledkem dlouhodobé spolupráce s Karlem Vlachem je asi 350 nahrávek různých písní, mnoho nahrávek pro Československý rozhlas a Československou televizi. Kromě svého mateřského Orchestru Karla Vlacha příležitostně vystupovali i s různými dalšími tanečními orchestry, např. s Tanečním orchestrem Československého rozhlasu, Orchestrem Československé televize nebo Orchestrem Václava Hybše. Mimo to vystupoval také s vlastní kapelou. Své uplatnění našel i jako muzikálový a operetní zpěvák, zejména v Hudebním divadle Karlín – např. v muzikálu \"My Fair Lady\" a \"v operetě Na tý louce zelený\". V roce 1964 se v anketě Zlatý slavík umístil na druhém místě za Karlem Gottem.\n\nMezi jeho koníčky patřil sport. V Brně hrál první ligu basketbalu, věnoval se i fotbalu, volejbalu, nohejbalu a tenisu. Byl fanouškem pražské Slávie. Podobně jako Karel Vlach vlastnil sbírku plnících per. Zajímavým koníčkem Milana Chladila bylo šití – podle nedoložených tvrzení dokonce vystupoval v oblecích, které si sám ušil. S manželkou Annou měl dceru Alexandru, provdanou Grygarovou.\n\nZemřel v roce 1984 cestou z vystoupení v Kašperských Horách.\n\n\n\n\n\n\n\n\n\n"}
{"id": "247330", "url": "https://cs.wikipedia.org/wiki?curid=247330", "title": "Euscorpius koschewnikowi", "text": "Euscorpius koschewnikowi\n\nEuscorpius koschewnikowi je jeden z nejvzácnějších štírů Evropy. Je znám pouze z hory Athos na Chalkidiky v Řecku. Je středně velkým druhem (max. 4,6 cm). Má tmavě hnědé zbarvení se světlýma nohama. O způsobu života a biologii není téměř nic známo. Jeho jed není člověku nebezpečný.\n"}
{"id": "247335", "url": "https://cs.wikipedia.org/wiki?curid=247335", "title": "Euscorpius beroni", "text": "Euscorpius beroni\n\nEuscorpius beroni je malý druh štíra, dorůstá délky asi 3 cm. Obývá horské oblasti severní Albánie ve výškách mezi 1400-2400 m n. m., někteří jedinci byli nalezeni i 2569 metrů vysoko. Má světle hnědý trup a hnědé nohy a pedipalpy. Před revizí rodu se řadil k druhu \"Euscorpius mingrelicus\".\n"}
{"id": "247340", "url": "https://cs.wikipedia.org/wiki?curid=247340", "title": "Jelšava", "text": "Jelšava\n\nJelšava ( \"Eltsch\" nebo \"Jeltschau\", \"Jolsva\", \"Alnovia\") je město ve středním Slovensku v Banskobystrickém kraji.\n\nMěsto se nachází v údolí říčky Muráň, v Slovenském rudohoří, cca 30 km západně od Rožňavy a cca 25 km od Tornaľy.\n\nPrvní písemná zmínka je z roku 1243. Jelšava vznikla jako hornická osada v podhradí stejnojmenného hradu. Ten je už v roce 1299 vzpomínaný jako zpustlý. Osada se však rozrostla v obec a ve 14. století získala městská práva. V roce 1890 zde byla zahájena těžba magnezitu , která pokračuje až do současnosti.\n\n\n"}
{"id": "247343", "url": "https://cs.wikipedia.org/wiki?curid=247343", "title": "Charles Brooks", "text": "Charles Brooks\n\nCharles Brooks Jr. (1. září 1942 - 7. prosince 1982) byl první člověk v USA, popravený pomocí smrtící injekce. Byl šestým popraveným od roku 1976, kdy byl absolutní trest obnoven.\n\nStalo se tak v Americkém státě Texas v huntsvillském vězení.\n"}
{"id": "247344", "url": "https://cs.wikipedia.org/wiki?curid=247344", "title": "Štír krétský", "text": "Štír krétský\n\nŠtír krétský (\"Euscorpius candiota\") se vyskytuje na řeckých ostrovech (Korfu, Keffalinia, Kréta, Rhodos) a na Maltě. Samec má mohutnější telson a prsty klepet zprohýbané tak, že je nemůže úplně zavřít. Dorůstá až 30 mm. Dospívá přibližně po pěti svlékáních. Vývoj do dospělosti trvá méně než rok. Jeho jed není nebezpečný. Tento druh lze snadno chovat.\n"}
{"id": "247345", "url": "https://cs.wikipedia.org/wiki?curid=247345", "title": "CFM International CFM56", "text": "CFM International CFM56\n\nCFM International CFM56 (vojenské označení F108) je řada dvouproudových leteckých motorů vyráběných francouzsko-americkou firmou CFM International, které mají rozmezí tahu mezi 18 500 a 34 000 lbf (82 až 150 kN). CFMI je 50–50 joint venture mezi GE Aviation a SNECMA Moteurs. Obě společnosti jsou odpovědné za výrobu komponentů a každá z nich má vlastní finální montážní linku. GE vyrábí vysokotlaký kompresor, spalovací komoru a vysokotlakou turbínu, Safran vyrábí dmychadlo, převodovku, výstupní trysku a nízkotlakou turbínu. Některé komponenty vyrábí firma Avio z Itálie a Honeywell ze Spojených států. Motory GE sestavuje v Evendale ve státě Ohio a Safran ve Villaroche ve Francii. Dokončené motory jsou prodávány pod značkou CFMI. Navzdory počátečním vývozním omezením je to jeden z nejběžnějších dvouproudových leteckých motorů na světě ve čtyřech hlavních variantách.\n\nK prvnímu rozběhu motoru CFM56 došlo v roce 1974. Do dubna 1979 společný podnik za pět let neobdržel ani jednu objednávku a zbývalo dva týdny do jeho rozpuštění. Program byl zachráněn, když společnosti Delta Air Lines, United Airlines a Flying Tigers vybraly motory CFM56 k modernizaci svých letounů Douglas DC-8 a krátce poté bylo rozhodnuto modernizovat flotilu letounů KC-135 Stratotanker amerického letectva, které zůstává největším zákazníkem. První motory vstoupily do služby v roce 1982. Během počátku služby došlo k několika incidentům, kdy selhaly lopatky dmychadla, včetně jedné poruchy, která způsobila leteckou havárii v Kegworthu. U některých variant motoru došlo k problémům během letu v dešti a krupobití. Oba tyto problémy byly úpravami motoru vyřešeny.\n\n\n\n\n\n"}
{"id": "247348", "url": "https://cs.wikipedia.org/wiki?curid=247348", "title": "Seznam nových měst v Polsku", "text": "Seznam nových měst v Polsku\n\nKaždý rok získá v Polsku několik vesnic městská práva. Níže uvedený seznam zachycuje nejnovější polská města, které získaly tento status po roce 1900. Města jsou seřazena podle roku, kdy jim byla udělena městská práva.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "247351", "url": "https://cs.wikipedia.org/wiki?curid=247351", "title": "Percival Proctor", "text": "Percival Proctor\n\nPercival P-14 Proctor byl britský jednomotorový dvoumístný dolnoplošník celodřevěné konstrukce pro spojovací účely a výcvik.\n\nLetoun Proctor byl vojenskou variantou britských sportovních a cestovních strojů Percival Vega Gull, které RAF zařadila do služby. Celodřevěných letounů Vega Gullů, jejichž prototyp vzlétl v roce 1935, se do roku 1939 dostalo do britského královského letectva 15 a byly využívány ke spojovacím a kurýrním účelům.\n\nPrvní prototyp čistě vojenského letounu Proctor Mk.I (sér. č. P5998) vzlétl 8. října 1939 a začal se vzápětí sériově vyrábět. Celková produkce třímístných Mk.I pro RAF dosáhla počtu 245 kusů (P5998 až P6322 a R7485 až R7529), z nichž 25 dodala manchesterská společnost F. Hills & Sons.\n\nVerze Proctor Mk.II (BV535 až BV658, Z7193 až Z7256) již neměla zdvojené řízení a sloužila k výcviku radistů. 50 letounů bylo vyprodukováno v subverzi Proctor Mk.IIa (X8825 až X8912).\n\nV roce 1941 byl zalétán prototyp Proctor Mk.III, určený rovněž k výcviku radiooperátorů. Kromě prvního exempláře vyrobeného společností Percival byly ostatní kusy dodány firmou F. Hills & Sons.\n\nRekonstrukcí původního draku Mk.III, zahrnující zvětšení délky, výšky a šířky trupu, zvýšení počtu členů osádky na 4 a zesílení draku, vznikla varianta Proctor Mk.IV. Sériové stroje byly vybaveny radiostanicemi z bojových letounů a sloužily k výcviku radistů vícemístných letadel. Pohon zajišťoval výkonnější motor, invertní vzduchem chlazený řadový šestiválec de Havilland Gipsy Queen II o výkonu 154 kW s dvoulistou celokovovou stavitelnou vrtulí. Některé byly v pozdějším období přestavěny na kurýrní s dvojím řízením. První z 256 Mk.IV byly RAF dodávány od dubna 1943. Percival dodal 6 kusů (MX450 až MX455), zbylých 250 vzniklo ve dvou sériích u Hillse (NP156 až NP403 a RM160 až RM230).\n\nDo roku 1945 bylo vyprodukováno celkem 1268 kusů letounů včetně civilní verze Proctor Mk.V pro přepravu 4 osob.\n\nPo druhé světové válce sloužily stroje Percival Proctor i v Československu, kde byly označeny jako K-71.\n\n\n"}
{"id": "247352", "url": "https://cs.wikipedia.org/wiki?curid=247352", "title": "Veleštír Cimrmanův", "text": "Veleštír Cimrmanův\n\nLze jej snadno chovat a to i ve skupinách. Hodí se do velkých výstavních terárií. Terárium by mělo mít jako podklad lignocel (kokosovou drť) o výšce min. 5 cm, jelikož tito štíři rádi hrabou. Pro skupinu 2, 6 (samec, samice) je třeba terárium 100 × 30 × 50 cm (délka, výška, šířka). Obecně platí že štír potřebuje terárium 3× delší než je sám a 2× tak široké. Přestože byl vědecky popsán až roku 2004 je v Česku již chován. Nejčastěji jako \"Heterometrus spinifer\". Štír se rychle množí. Má až 27 velkých mláďat.\n\nJedná se o klidného štíra, který se nesnaží bodnout, ale naopak štípnout klepety. Jeho jed není nebezpečný a bodnutí není bolestivé. Některé jiné druhy rodu \"Heterometrus\" však mohou být nevypočitatelné a více agresivní. Jedná se především o některé menší druhy rodu.\n\n\n"}
{"id": "247353", "url": "https://cs.wikipedia.org/wiki?curid=247353", "title": "Šahy", "text": "Šahy\n\nŠahy ( \"Ipolyság\", zřídka \"Eipelschlag\") jsou město na jihu Slovenska.\n\nMěsto leží na řece Ipeľ, přímo při státní hranici s Maďarskem. Nachází se přibližně 38 km od Levic a přibližně 80 km od Budapešti. Ve městě žije přibližně 8 000 obyvatel převážně maďarské národnosti (62 % roku 2001).\n\nPrvní písemná zmínka o městě je z roku 1237.\n"}
{"id": "247355", "url": "https://cs.wikipedia.org/wiki?curid=247355", "title": "Faerská Wikipedie", "text": "Faerská Wikipedie\n\nFaerská Wikipedie je jazyková verze Wikipedie ve faerštině. Založena byla 20. června 2004. V lednu 2020 obsahovala přes 13 200 článků a pracovali pro ni 4 správci. Registrováno bylo přes 22 000 uživatelů, z nichž bylo asi 30 aktivních. V počtu článků byla 132. největší Wikipedie.\n\n"}
{"id": "247357", "url": "https://cs.wikipedia.org/wiki?curid=247357", "title": "Nosorožec indický", "text": "Nosorožec indický\n\nNosorožec indický známý také jako nosorožec pancéřový (\"Rhinoceros unicornis\") je jeden z 5 recentních (žijících) druhů z čeledi nosorožcovitých (\"Rhinocerotidae\"), který se vyskytuje na území Indie (odtud také název \"indický\").\n\nNosorožec indický je největším druhem asijských nosorožců. Má silnou, světlešedou kůži posetou drobnými hrbolky. Kůže vytváří pláty spojené hlubokými záhyby, takže nosorožec vypadá jako by byl v brnění. Tento druh nosorožce má pouze jeden roh – samice podstatně menší než samec. Mají masivní hlavu a pružný horní pysk, kterým si trhají a podávají tuhou rostlinnou stravu.\n\nNosorožec indický je masivní zvíře, které váží 1,6 - 4 t, čímž patří mezi nejtěžší živé suchozemské živočichy. Dorůstá délky až 420 cm a jeho kohoutková výška se pohybuje kolem 190 cm. Má také asi 75 cm dlouhý na konci ochlupený ocas. Čich a sluch má nosorožec indický velice citlivý, ale hůře je na tom zrak – jsou totiž krátkozrací. Nosorožci indičtí mají stejně jako všichni zástupci nosorožcovitých na všech končetinách tři prsty: druhý, třetí a čtvrtý. První a pátý prst zakrněly. Osa končetiny probíhá třetím prstem. Jeho kůže může mít barvu od šedé po tmavě hnědou až světle černou.\n\nNosorožec indický je výborný plavec, který se dokonce dovede potápět a hledat pod hladinou potravu. Nosorožci se rádi válejí v bahně, což napomáhá jejich kůži a chrání ji proti parazitům, v horkých dnech je bahno ochlazuje a ochraňuje proti spálení.\nJsou přirozeně zvědaví a je známo, že následují zvuk, který je zaujme. Proto je tak snadné ulovit je a zabít.\n\nNosorožci indičtí jsou většinou samotáři, kteří se ráno a večer vydávají za potravou a po zbytek dne odpočívají. Nejsou příliš vybíraví – jejich jídelníček tvoří různé listy, tráva, různé rostliny a větvičky. Ačkoliv by se mohlo zdát, že svůj roh mají k boji, používají ho k tomuto účelu spíše zřídka.\n\nBřezost u samic nosorožců indických trvá zhruba 13 měsíců a rodí jediné mládě. Mládě je pohyblivé velice brzy po narození a saje mateřské mléko až 2 roky.\n\nNa první pohled působí nosorožec indický spíše neohrabaně, ale jde o poměrně pohyblivé zvíře. Umí slušně skákat a dokáže běžet až 35 - 40 km za hodinu.\n\nNosorožec indický se přirozeně vyskytuje v Nepálu a v severovýchodní Indii, kde obývá travnatá místa v mokřadních oblastech. Drží se často v těsné blízkosti vody, v které tráví také poměrně dost času.\n\nJeho příkré snížení početnosti způsobilo především nelegální pytláctví, ale i legální lov pro jeho rohy, prášek z rohu nosorožce je totiž součástí některých lidových léčiv a afrodisiak. Nejčastěji se u pytláků stává, že lovec který nosorožce ulovil, uřeže jen jeho roh a zbytek mrtvého těla nechá rozložit.\n\nTyto a jiné důvody způsobily, že i když je nosorožec indický nejhojnějším asijským nosorožcem (jeho počty dosahují něco mezi 2000 a 2500 jedinců), zůstává druhem ohroženým vyhubením. Tato hrozba u něj není tak aktuální jako například u jeho příbuzného nosorožce sumaterského (\"Dicerorhinus sumatrensis\"), který je kriticky ohrožen. Nosorožec indický obývá pouze tři rozvojové státy tropické Asie (Indie, Nepál, Bhútán) a jen ve dvou rezervacích (NP Čitwan v Nepálu a NP Kaziranga v Indii) žije více než 100 těchto nosorožců. Je tedy druhem velice zranitelným a v Červeném seznamu ohrožených druhů (IUNC) je zapsán jako „ohrožený druh“. Chov nosorožců indických v lidské péči je tedy založen na dovozech pocházejících výhradně z těchto dvou rezervací.\n\nNa světě existuje několik sdružení, které se snaží o záchranu nejenom nosorožce indického, ale i o jiné druhy z čeledi nosorožcovitých.\n\nVývoj populací si můžete prohlédnout na této tabulce a na obrázku:\n\nV ČR je pár nosorožců indických chován zoologickou a botanickou zahradou v Plzni ve zcela nových expozicích. Jedná se o samce Baabuua (nar. 4. 11. 2004) a samici Manjulu (nar. 28. 4. 2008) narozenou v Tierparku Berlin. Samice Manjula porodila svého prvního potomka dne 2. 2. 2014, jde o samičku a v historii čtvrté mládě nosorožce indického narozené v ČR.\n\nV ČR dosud žilo 6 indických nosorožců – Zoo Dvůr Králové importovala postupně 2 samce a 1 samici, poprvé roku 1980. Narodila se zde 3 mláďata, odchován byl samec a samice. Samec \"Nim\", odchovaný ve Dvoře Králové, žil 12 let v Zoo Liberec.\nDruhé odchované mládě, samička \"Nova\" odešla s matkou \"Numou\" v roce 2009 do Lisabonu. Na snímku ze Zoo Ostrava ve fotogalerii jsou nosorožci tuponosí jižní \"Natal\" a \"Dinah\".\n\n\n\n"}
{"id": "247360", "url": "https://cs.wikipedia.org/wiki?curid=247360", "title": "Morane-Saulnier MS.230", "text": "Morane-Saulnier MS.230\n\nMorane-Saulnier MS.230 byl dvoumístný francouzský jednomotorový hornoplošník z počátku 30. let 20. století. \n\nV roce 1929 vypsalo francouzské ministerstvo letectví požadavky na nový cvičný letoun, na které společnost Morane-Saulnier odpověděla typem MS.230. Nový stroj vycházel z předchozího typu MS.130, který byl značně vylepšen. Obdržel inovovaný podvozek se širokým rozchodem, aerodynamicky lepší tvar a přebudované ocasní plochy. Za pohon byl vybrán hvězdicový motor Salmson 9Ab o výkonu 169,2 kW roztáčející dvoulistou vrtule|vrtuli. První prototyp vzlétl v únoru roku 1929.\n\nSériová výroba MS.230 započala roku 1930. Kromě mateřské továrny se na produkci podílely také firmy SFAN a Atelliuér Levasseur. \n\nDalší vývoj vedl k verzím MS.231 až MS.237 s různými pohonnými jednotkami. Z nich byla varianta MS.233 s motorem Gnome-Rhône 5Bc o 172 kW určená pro armádní letecké síly Portugalska. Šest kusů bylo vyrobeno ve Francii a dalších 16 licenčně v Portugalsku.\nDevatenáct kusů verze MS.236 s motorem Armstrong Siddeley Lynx 4C o výkonu 160 kW vyrobila pro belgické letectvo společnost SABCA.\n\nFrancouzské letectvo používalo MS.230 k základnímu a pokračovacímu výcviku, vlekání terčů a letecké akrobacii. Létala s nimi i akrobatická skupina Patrouille d' Etampes utvořená při letecké škole Ecole de Perfectionnement au Pilotage d' Etampes. \n\nPo porážce Francie byla řada strojů zabavena německou Luftwaffe, která je používala ve školách základního výcviku a vlekání kluzáků v plactařských školách. Stroj byl využíván za druhé světové války i Slovenským leteckým sborem na letišti Vajnory. V Československu, kde se používal v počtu tří kusů, dostal po válce typové označení C-23.\n\nÚdaje dle\n\n"}
{"id": "247368", "url": "https://cs.wikipedia.org/wiki?curid=247368", "title": "Socket A", "text": "Socket A\n\nSocket A (také známý jako Socket 462) je patice procesoru používaná pro procesory AMD od procesoru Athlon s jádrem K7 po Athlon XP s jádrem Barton a všechny procesory od společnosti AMD mající označení Duron a Sempron. Socket A také podporuje nové vestavěné procesory AMD Geode NX (odvozené z Mobile Athlon XP). Do tohoto typu patice se procesor nemusí zatlačovat silou, ale jen se položí na patici a páčkou se k němu přitlačí kontakty (devět pinů na patici je blokováno kvůli prevenci vložení jiných procesorů, patřících do Socket 370). Frekvence FSB podporované AMD Athlon XP a Sempron jsou 133 MHz, 166 MHz a 200 MHz.\n\nAMD doporučuje, aby váha chladičů procesorů v Socket A nepřekročila 300 gramů. Těžší chladič může mít bez vhodného uchycení za následek poškození čipu.\n\nPatice Socket A byla z důvodu přechodu nových desktopových CPU na patici socket 754, 939 a později na AM2 opuštěna a využívá se pouze u nízkoenergetických průmyslových procesorů Geode NX. Nicméně procesory a základní desky jsou stále dostupné u obchodníků (ale ne v ČR).\n\n\nFrekvence FSB při uvedení činila 100 MHz kvůli omezením prvních čipových sad. Postupem času se zvyšovala. Zatímco patice zůstávala pinově kompatibilní po celou dobu používání, změna frekvence, časování, BIOSu a napájecích napětí CPU vedla k nekompatibilitám mezi staršími čipovými sadami a novými procesory.\n\nVšechny procesory pro Socket A (Athlon, Sempron, Duron a Geode NX) mají výše zmíněné omezení hmotnosti, které nesmí být překročeno během umisťování chladiče, při přepravě, ani při běžném užívání. Překročení limitů může poškodit jádro procesoru a učinit ho nepoužitelným.\n\nTyto přítlačné limity jsou celkem malé oproti procesorům do socketu 478. Jsou tak malé, že mnoho zákazníků si poškodilo procesor, když se pokoušeli připevnit na něj chladič. Na druhou stranu mnoho procesorů bylo poškozeno kvůli nestandardním nebo necertifikovaným chladičům. Neznamená to však, že všechny procesory byly dodány jako holé OEM bez odpovídajícího chladiče.\n"}
{"id": "247386", "url": "https://cs.wikipedia.org/wiki?curid=247386", "title": "Kate Moss", "text": "Kate Moss\n\nKate Moss, plným jménem Katherine Ann Moss, (* 16. ledna 1974 Londýn) je anglická supermodelka a módní návrhářka. Stala se tváří mnoha slavných kosmetických a oděvních značek. Do povědomí se dostala také díky vztahu s americkým hercem Johnny Deppem nebo se zpěvákem Petem Dohertym.\n\nNarodila se 16. ledna 1974 v londýnském Croydonu ve Velké Británii. Její matka je Linda Rosina (Shepherd) a otec Peter Edward Moss, zaměstnanec cestovní kanceláře. Má mladšího bratra Nicka Mosse. Její rodiče se rozvedli, když jí bylo třináct let.\n\nByla objevena, když se v roce 1988 vracela z rodinné dovolené na Bahamách do Anglie. Na letišti si jí všimla Sarah Doukas z modelingové agentury Storm. V té době jí bylo čtrnáct let. Velký úspěch zaznamenala už díky prvnímu fotografování pro časopis \"The Face\", kde se objevila na obálce nahá. Na modelku byla ale neobvykle malá a ve srovnání s ženskými supermodelkami 80. let i velice hubená a právě proto se stala novým typem antimodelky a odstartovala novou vlnu v modelingu, tzv. waif look (\"waif\" znamená anglicky zanedbanec, otrhanec, vagabund).\n\nStala se postupně tváří téměř všech významných značek, na počátku své kariéry proslula díky kampani pro Calvina Kleina.\n\nAgent Provocateur, Beymen, Bvlgari, Burberry, Cacharel, Calvin Klein, Cerruti, David Yurman, Donna Karan, Dior, Dolce & Gabbana, Fendi, GGPX, Givenchy, Gloria Vanderbilt, Gucci, H&M, H. Stern, Chanel, Jaspal, Joop, Longchamp, Louis Vuitton, Missoni, Pepe Jeans, Rimmel, Roberto Cavalli, Stella McCartney, Versace, Yves Saint-Laurent, Zara, Mango (firma)\n\nObjevila se a stále objevuje na obálkách prestižních módních časopisů celého světa. Například na obálkách americké, britské i francouzské \"Vogue\" (samozřejmě i na dalších), \"Another\", \"Vanity Fair\", the Face a W. Na obálce britské Vogue se objevila celkem čtyřiadvacetkrát.\n\nBěhem své dlouholeté kariéry spolupracovala s mnoha významnými fotografy, např.\n\nV roce 2007 podepsala smlouvu s britskou oděvní firmou Topshop a navrhla svou první kolekci oblečení a doplňků a ve spolupráci dále pokračují. V témže roce představila také vlastní vůni s názvem Kate Moss.\n\nSvým stylem ovlivňuje miliony žen na celém světě. Odstartovala mnoho módních trendů a oblečení nebo doplňky, které nosí, mají zaručený dobrý prodej. V posledních letech zpopularizovala superkrátké džínové šortky, boty Ugg, baleríny, boty od Vivienne Westwood tzv. \"Pirate Boots\" nebo boty v indiánském stylu, tzv. \"minetonkas\", superúzké, elastické džíny, tzv. \"skinny\" jeans, vestičky, šátek s lebkami od Alexandra McQueena, šálu s leopardím vzorem od značky Louis Vuitton, kabelku \"Balenciaga\", \"vintage\" oblečení, zvířecí vzory, zejména leopardí a zebří.\n\nJe známa svojí láskou k rockové hudbě, možná také proto prošlo jejím životem několik hudebníků. Objevila se ve videoklipu kapely The White Stripes - I Just Don't Know What To Do With Myself, kde tančí u tyče. Její hlas můžete slyšet i ve skladbě Some Velvet Morning od Primal Scream, kde debutovala jako zpěvačka.\n\nPo jejím boku se vystřídalo několik mužů.\n\n"}
{"id": "247391", "url": "https://cs.wikipedia.org/wiki?curid=247391", "title": "Ptačinec", "text": "Ptačinec\n\nPojem Ptačinec je nejednoznačný a může mít následující významy:\n\n\n"}
{"id": "247392", "url": "https://cs.wikipedia.org/wiki?curid=247392", "title": "Burgundské hrabství", "text": "Burgundské hrabství\n\nBurgundské hrabství (francouzsky \"Comté de Bourgogne\") neboli také Svobodné hrabství burgundské (francouzsky \"Franche Comté de Bourgogne\", německy \"Freigrafschaft Burgund\") bylo svobodné středověké hrabství, které existovalo v letech 867 až 1678, a nacházelo se na území dnešního francouzského regionu Franche-Comté, s nímž mělo v podstatě téměř shodné hranice. Centrem hrabství bylo město Dole. Stejnojmenné vévodství se nacházelo západněji, na území dnešního Burgundska.\n\n\n\n\n\n\n\n\n\n"}
{"id": "247404", "url": "https://cs.wikipedia.org/wiki?curid=247404", "title": "Tramvajová doprava v Bijsku", "text": "Tramvajová doprava v Bijsku\n\nBijsk, město v ruském Altajském kraji, obsluhuje tramvajová síť. Nejedná se o velký systém (za rok 2006 přepravil 21,2 milionu cestujících), tramvaj však zajišťuje dopravu do všech významných částí města na obou březích řeky Bija.\n\nTramvajová doprava ve městě nemá tak dlouhou historii jako v jiných ruských sídlech. S výstavbou její první trati se začalo v roce 1958, od 13. června 1960 mohli jejích služeb využít první cestující. Jezdilo se tramvajemi typu KTM-1 s vlečnými vozy KTP-1.\n\nVe vozovém parku převažují vozy původem ze závodu UKVZ, tedy domácí výroby. Jedná se hlavně o rozšířené tramvaje typu KTM-5 v modifikaci M3 (KTM-5M3) a ještě v některých dalších úpravách a modernizacích, provedených v 90. letech 20. století. Modernějším typem je pak KTM-8, v provozu je však pouze deset těchto tramvají. Průměrná rychlost vozů činí 35 km/h, délka sítě pak 70,8 km. Provozovatelem je městský podnik \"Tramvajnoje upravlenije\" ( ). Technické zázemí tvoří jedna vozovna v západní části sítě s kapacitou 100 vozů.\n\n"}
{"id": "247405", "url": "https://cs.wikipedia.org/wiki?curid=247405", "title": "Frédéric Joliot-Curie", "text": "Frédéric Joliot-Curie\n\nFrédéric Joliot-Curie (19. března 1900 Paříž – 14. srpna 1958) byl francouzský fyzik, držitel Nobelovy ceny za chemii, kterou spolu se svou ženou Irène Joliot-Curie obdržel v roce 1935 za syntézu nových radionuklidů.\n\nFrédéric Joliot vystudoval vyšší odbornou školu chemie a fyziky v Paříži. Školu ukončil v roce 1923 a nastoupil do železáren v Luxenburgu. Po necelých dvou letech byl propuštěn. S pomocí profesora Langevina získal v roce 1925 místo v laboratoři Marie Curie. Aby se uživil, přibral k tomu suplování matematiky a fyziky na soukromé koleji. Po necelém roce se oženil s Irène Curie, dcerou Marie Curie.\n\nV roce 1930 získal doktorát přírodních věd za práci o elektrochemii polonia. Od roku 1932 publikoval řadu prací společně se svou ženou. Používali pak také oba příjmení Joliot-Curie.\n\nV letech 1950–1959 byl předsedou Světové rady míru. Na jeho památku vydala Německá demokratická republika v roce 1980 poštovní známku v nominální hodnotě 10 feniků. Stejně tak je po něm pojmenován kráter Joliot na Měsíci a např. zastávka metra v bulharské Sofii, otevřená v roce 2009.\n\n"}
{"id": "247407", "url": "https://cs.wikipedia.org/wiki?curid=247407", "title": "Gelnica", "text": "Gelnica\n\nGelnica ( \"Göllnitz\", \"Gölnicbánya\", dříve též \"Hnilec\" či \"Gelnice\") je město ve východním Slovensku. Nachází se v Košickém kraji, v údolí Hnilce.\n\nStopy osídlení pocházejí z pravěku, z doby kamenné a bronzové. První písemná zmínka o obci pochází z roku 1246, kdy byla po mongolském vpádu a zničení znovu osídlena kolonisty z Duryňska a z Bavorska. Městská práva Gelnica získala v roce 1264, kdy byla ustavena horní práva. K potvrzení městských práv došlo roku 1278. Název je odvozený ze slovanského Gnilec\nRoku 1435 byla Gelnica prohlášena svobodným horním městem. V okolí se těžilo stříbro, měď, olovo a železná ruda. Později se město označovalo za hlavní místo sedmi jihospišských horních měst, tzv. \"Heptapolitana\". Koncem 15. století nastal útlum těžby a roku 1527 město ztratilo privilegia těžby. V 18. století byla obnovena těžba železné rudy a roku 1844 potvrzena privilegiem.\nRoku 1910 mělo město 3.833 obyvatel, z toho dvě třetiny se hlásily k německé národnosti.\n\n\n\n\n"}
{"id": "247410", "url": "https://cs.wikipedia.org/wiki?curid=247410", "title": "Witch Hunter Robin", "text": "Witch Hunter Robin\n\nWitch Hunter Robin (: ウィッチハンターロビン, \"Wičči Hantá Robin\") je japonský anime seriál, vytvořený studiem Sunrise. Odehrává se v současném Tokiu a v centru dění jsou členové tajné organizace Solomon, která má pobočky po celém světě. Její činností je výzkum, vyhledávání a případné zabíjení Čarodějů - lidí, z nichž se projevují nadlidské schopnosti. Členové vyšetřovacích týmů jsou sami Čarodějové nebo Zárodky (potomci Čarodějů, jejichž schopnosti se zatím neprojevily) a jsou pečlivě vybírání tzv. Inkvizitory. \nNa tokijské pobočce je ovšem leccos zvláštního. Členové SNT-J používají místní objev - kapalinu Orbo, která je chrání před magií. Vyrábí se v tajemné Továrně, kam jsou také odváženi a kde jsou vězněni Čarodějové, kteří své schopnosti zneužili ke spáchání zločinu (což je rovněž místní specialita - ostatní týmy v jiných městech a zemích provinilce zabíjí). Navíc se zdá, že pracovníci Továrny přijíždějí nejen pro polapené Čaroděje na šikmé ploše, ale stojí za zmizeními neškodných Čarodějů, kterým se nepovedlo své schopnosti utajit. \nJak později vyjde najevo, Čarodějové nejsou novodobý jev. Před deseti tisíci lety byli ctěni jako božstva a žili společně s lidmi jako jejich vládci, pak ale v důsledku dědičné mutace začali ztrácet svou moc. Dávnou slávu Čarodějů se pokusil obnovit jeden nadějný vědec, byl však zavražděn a jeho záznamy zničeny. Jeden z členů Solomonu ale ví, že jeho snažení nezůstalo bez výsledku...\n\n\n\n\nRobin Sena přijíždí do Tokia do místní pobočky organizace Solomon, kde má nahradit zavražděnou členku a Čarodějku Kate. Tým SNT-J ji přijímá s rozpaky, protože Kate zemřela už před půlrokem. Její partner Amon chce, zdá se, pracovat sám a nestojí o ni, kolega Sakaki z jiné dvojice se obává, že bude propuštěn. Členové týmu spolu nemají udržovat a ani neudržují bližší přátelské vztahy, jak se Robin dozví od Karasumy. Ředitel Zaizen má jisté podezření, je mu ale divné, že se Robin vůbec nezajímá o Orbo a nechce používat ochranné přívěšky s Orbem, protože by brzdily její schopnosti. \n\nPoté, co Robin sehraje rozhodující úlohu v několika vyšetřováních, ji Amon začne akceptovat jako partnerku a když zjistí, že se Robin zhoršuje zrak, odveze ji k očnímu lékaři a přiměje ji, aby nosila brýle. \n"}
{"id": "247414", "url": "https://cs.wikipedia.org/wiki?curid=247414", "title": "PZL W-3 Sokół", "text": "PZL W-3 Sokół\n\nPZL W-3 Sokół je polský dvoumotorový víceúčelový vrtulník střední váhové kategorie s čtyřlistým nosným a třílistým tlačným vyrovnávacím rotorem. Vrtulník vyrábí společnost PZL-Świdnik (nyní AgustaWestland Świdnik).\n\nVrtulník W-3 Sokół je první vrtulník, který byl vyvinut a sériově vyráběn výhradně v Polsku. Jeho vývoj započal v roce 1973. Poprvé vzlétnul 16. listopadu 1979, ovšem ukázaly se jeho nedostatky. Proto došlo k dalšímu vývoji a 6. května 1982 vzlétl další prototyp, který měl zásadní konstrukční změny. Od tohoto data byl také certifikován v Polsku, Rusku, Spojených státech a Německu. Vývoj vrtulníku vycházel ze sovětského lehkého modelu Mil Mi-2, který byl licenčně v Polsku od roku 1962 vyráběn. Vrtulník se začal vyrábět v roce 1985, ale produkce byla zpočátku nízká. Certifikaci FAR-29 (Federal Aviation Regulations) získal vrtulník v USA v květnu 1993. V prosinci téhož roku byla stejná certifikace udělena také v Německu.\n\nW-3 Sokół je vrtulník klasické koncepce, který využívá dva turbohřídelové motory PZL-10W. Je využíván pro vojenské účely, pro potřeby letecké záchranné služby, služby SAR, jako civilní dopravní vrtulník, pro VIP lety a další účely. V pořadí stý kus byl dokončen v červnu 1996.\n\n\n\n\nPoprvé se vrtulník W-3A Sokół objevil v Československu 14. srpna 1989, ale létal pouze ve zkušebním provozu. Česku bylo roku 1996 dodáno 11 strojů výměnou za 10 stíhacích letounů MiG-29, které zdědilo po rozpadu Československa. Jeden vrtulník byl nasazen pro potřeby letecké záchranné služby na stanici Kryštof 07. Armáda ČR zajišťuje s vrtulníkem W-3A Sokół leteckou záchrannou službu pro oblast Plzeňského a Karlovarského kraje. Netypické je zajištění zdravotnické části osádky - jak lékař, tak zdravotnický záchranář jsou také armádní zaměstnanci. Zdravotnická část osádky není tedy zajištěna Zdravotnickou záchrannou službou Plzeňského kraje.\n\nDo konce roku 2008 zajišťovala Armáda ČR na letišti v Plzni-Líních také službu SAR (pátrání a záchrana), pro kterou měla připravený ke vzletu další vrtulník W-3A Sokół. Třetí vrtulník, rovněž určen pro službu SAR, sloužil na letišti v Praze-Kbelích. Služba SAR zajišťovaná Armádou ČR se z Plzně přesunula do Přerova. Na letišti v Přerově sloužil do roku 2010 také jeden vrtulník W-3A Sokół, avšak došlo k dalšímu přesunu. Dnes je služba SAR zajišťována z letiště Praha-Kbely (vrtulníkem W-3A Sokół) a z letiště Náměšť nad Oslavou (vrtulníkem Mil-Mi 24). Pro službu SAR jsou vrtulníky užívány také v Polsku.\n\nV současné době (2016) vlastní Armáda ČR 10 těchto strojů, jeden kus byl ztracen při nehodě 12. února 2001. Dne 3. listopadu 2015 podepsali zástupci ministerstva obrany a společnosti PZL-Świdnik smlouvu o servisní podpoře všech deseti vrtulníků (včetně provedení generální opravy osmi strojů) s platností do roku 2021 v celkové hodnotě do 991 milionů Kč, která umožní provoz Sokolů podle potřeb armády po dobu až 10 let.\n\nI přesto, že se jedná o vrtulník provozovaný armádou, má barevné značení jako civilní letouny (červeno-bílé). Není tedy v typických vojenských barvách. Takzvaná antikamufláž má umožnit lepší viditelnost vrtulníku v terénu při zásahu, čímž se zlepšuje úroveň bezpečnosti zasahujícího personálu Letecké záchranné služby. V současné době v tomto zbarvení létají již šest vrtulníků Sokol.\n\nPodle poslance Evropského parlamentu za KDU-ČSL Tomáše Zdechovského vrtulníky W-3A Sokół ve zdravotnické konfiguraci nesplňují podmínky pro provoz letecké záchranné služby v Česku. I přesto, že vrtulník ve službách LZS slouží, odporuje provoz předpisům Evropské unie. Vrtulníky užívané pro LZS v Evropské unii musí být dvoumotorové vrtulníky výkonnostní třídy A a hmotnostní kategorie do 7000 liber. Rovněž provoz LZS zajišťován armádou je kontroverzní. Letecká záchranná služba je v Evropě zajišťována výhradně provozovateli, kteří splňují předpis JAR 29 OPS 3. Armáda tyto předpisy nesplňuje.\n\n\n\n"}
{"id": "247417", "url": "https://cs.wikipedia.org/wiki?curid=247417", "title": "Vrútky", "text": "Vrútky\n\nVrútky (zřídka \"Ruttek\", \"Ruttka\") jsou město a železniční uzel na severním Slovensku, v Žilinském kraji v okrese Martin. K 31. 12. 2017 zde žilo 7 760 obyvatel.\n\nVrútky se nachází na soutoku řek Váh a Turiec, v severní části Turčianské kotliny, přibližně 3 km severně od Martina a 25 km východně od Žiliny. Na západním okraji města se zvedá Lúčanská Malá Fatra a ve Vrútkách sídlí správa Národního parku Velká Fatra, jehož severní hranici tvoří koryto Váhu.\n\n\nVah, Turiec, Javorina, Kamenný potok\n\nMěsto leží na důležité dopravní křižovatce;\n\nNejstarší známky přítomnosti člověka v regionu pocházejí z eneolitu (3200 až 1800 let před n. l.), Přičemž na území města se zachovaly o něco mladší předměty z doby bronzové. Archeologické nálezy – meč liptovského typu, keramika na Hradišti a pohřebiště, předpokládají v tomto období poměrně husté osídlení okolí Vrútek. Nálezy z 10. – 11. století potvrdily osídlení na Hradišti, kde na přelomu letopočtu sídlil lid púchovské kultury, které lze považovat za počátek dějin města. Z raně uherských dob pochází i jeho archaický název, který vznikl z praslovanského slova \"vrqtbkb \" s významem pramen, zřídlo.\n\nPodle nejstarších zpráv po tatarském vpádu pobýval na nedalekém Znievském hradu uherský král Béla IV. Při obraně hradu se vyznamenali i vrútectí obyvatelé, kterým Béla daroval majetky a povýšil je do zemanského stavu. Na oplátku měli zemané vydržovat vojsko na obranu území. První písemná zmínka o osadě \"villa Vrútky\", která byla tehdy součástí majetků Záturčie, je z 19. srpna 1255. V roce 1271 se v listinách vzpomíná kníže Martin, který získal do majetku les a povolení k těžbě mezi Modlami, Priekopou a Vrútkami. Koncem 13. století byla obec rozčleněna na Dolní a Horní Vrútky, což potvrzuje listina Turčianského konventu z roku 1329. Samostatná farnost Vrútky je doložena již v roce 1332, gotický kostel sv. Jana Křtitele stál již v roce 1285.\n\nKlidný život obyvatel ztrpčovali rabující vojáci, kteří po důležité cestě často procházeli, ale také povodně, které nejednou zpustošily široké okolí vodního toku. Poloha na soutoku řek znásobovala ohrožení a vedle desítek jiných je v kronikách jako nejkatastrofálnější zaznamenána velká povodeň z 25. a 26. srpna 1813, během níž Vah změnil i své koryto, čímž rozdělil vrútecký katastr. Čtyři desítky obětí si vyžádala epidemie cholery v roce 1831, v letech 1843 a 1845 zase majetky zničily rozsáhlé požáry. Počet zemanskych rodů ve Vrútkách se postupně zvyšoval a na začátku 19. století jich bylo registrovaných až 15. V té době byly ve městě 4 zemanské kurie, ale také 83 rodin nešlechtické původu, které bydlely v 70 domech. Celkově dosahoval počet obyvatel v roce 1806 kolem 300 obyvatel.\n\nReformace regionu v Turiec se uskutečnila již v 16. století a tak již v roce 1560 se evangelickým stal i vrúteckych kostel. Jeho věž dali obnovit v letech 1622 a 1634, ale již v roce 1709 kostel opět patřil katolíkům. Na evangelickou školu z období reformace navázala katolická škola, která sídlila v dřevěné budově a ve které se vyučovalo od roku 1779. Škola byla v roce 1870 přejmenována na Státní lidovou školu, přičemž již v roce 1894 byla postavena nová, dvoupatrová budova v Horních Vrútkách. Význam Vrútek rapidně stoupl s výstavbou Košicko-bohumínské dráhy (KBD) v roce 1870 a státní železnice MÁV ze Salgótarjánu do Vrútek, které propojením v roce 1872 vytvořily z malé obce důležitý dopravní uzel. Hospodářský vzestup vyvolala zejména výstavba železničních dílen a výtopny v roce 1873, což se odrazilo na růstu populace obce z 915 v roce 1869 na 1944 v roce 1880 a až 4345 v roce 1900. V roce 1877 byl otevřen kamenolom Dubná Skala a v roce 1881 bylo založeno Potravní družstvo zaměstnanců KBD. O rok později byl založen Dobrovolný hasičský spolek a o několik let i parní pila. Vrútky měly v té době dvě lékárny, dva lékaře, peněžní ústav a čtyři hotely, fungovala zde ochotnická divadla, sportovní kluby a v hotelu Urania se promítaly filmy. V roce 1888 zde vznikla dílenská učňovská škola. Za přeměnu ze zemanské osady na významný železniční uzel tak může železniční stanice Vrútky a s ní spojené služby.\n\nV prosinci 1918 město obsadilo československé vojsko a správu železnice i depa převzali čeští železniční zaměstnanci. Bývalou státní železnici MÁV převzalo slovenské velitelství ČSD, soukromou KBD řídilo ředitelství v Košicích. Z důvodu nedostatku bytů vzniklo v roce 1921 Stavební a bytové družstvo železničních zaměstnanců, což vyvolalo výstavbu mnoha bytů a důležitých budov, jako Dělnický dům, Sokolovna, Obecní dům a Hasičská zbrojnice. Během stavebního rozmachu byly upraveny i břehy obou velkých řek, což snížilo ohrožení povodněmi. Po roce 1930 byla vybudována továrna na baterky, Katolický kulturní dům a vznikl Katolický kulturní spolek. Zcela přestavěn byl i Římskokatolický kostel sv. Jana Křtitele a evangelíci si postavili nový chrám a v roce 1943 i kulturní dům. Kulturní činnost organizoval Sokol, dramatický kroužek Jednoty a ochotnické-vzdělávací spolek Kollár, ale populární byly i sportovní akce. Své zastoupení zde měly sportovní kluby fotbalistů, cyklistů, lyžařů, turistů, zápasníků, plavců, kuželny, volejbalistů a tenistů.\n\nDne ​​ 25. srpna 1944 zde vznikl revoluční národní výbor, ale již začátkem září bylo město obsazeno německým vojskem. Okupanty vyhnala až 11. dubna 1945 1. a 3. brigáda 1. československého armádního sboru. V poválečném období nastal rozvoj školství; přeměnou stávajících, ale i výstavbou nových, vznikly nové školy, včetně gymnázia a Základní umělecké školy. V letech 1949-1954 a 1971-1990 byla obec součástí Martina pod úředním názvem Martin-Vrútky. V roce 1990 se obec osamostatnila a získala statut města.\n\nVe městě se nachází neogotický římskokatolický kostel sv. Jana Křtitele z roku 1905, který je postaven na základech staršího gotického kostelíka z 2. poloviny 13. století a novogotický evangelický kostel z roku 1903.\n\nPoloha v mírně teplé oblasti Turčianské kotliny přímo určuje počasí ve městě a jeho okolí. Hornatý reliéf krajiny a zeměpisná poloha mají rozhodující vliv na podnebí v lokalitě, kde převládá vítr severních směrů. Průměrná lednová teplota dosahuje -3 až -4 °C, v červenci je to kolem 17 °C a celoroční průměr činí kolem 7 °C. Průměrný roční úhrn srážek je 700 – 800 mm, z čehož v letním období spadne 250 – 300 mm a počet dnů se sněhovou pokrývkou je zpravidla 60 – 80. Velkou část kotliny a celý katastr města odvodňuje Vah, kromě jižní části regionu je to prostřednictvím řeky Turiec a jeho přítoků. Turiec se na území města vlévá do Váhu.\n\nÚzemí je budováno třetihorními horninami, zejména pískovci a jíly, na kterých jsou čtvrtohorní štěrky, písky, spraš a hlína. Území je chudé na rudy, z nichž se v malém množství vyskytuje měděná a železná ruda a antimon v okolí Bystričky a Trebostovo. V blízkosti Vrútek se nacházejí i zásoby vápence, který se těží v povrchovém lomu Dubná Skala.\n\nZ půd zde na pahorkatině a terasách Turce převládají rendziny a hnědé půdy, v povodí řek méně úrodné nivní, hnědé a ilimerizované půdy. Původní přirozená vegetace se zachovala pouze v menším rozsahu v podobě dubohabrové lipové-smrkových porostů, ale zastoupeny jsou také reliktní borové porosty. V celé kotlině jsou tak zastoupeny především tradiční četné středoevropské druhy fauny a flóry.\n\nFlóra je zastoupena několika teplomilnými druhy, ze vzácnějších lze zmínit ostřici skalní, kozinec převislý, lýkovec vonný, kopyšník tmavý, rozrazil alpský, medvědici lékařskou, mák tatranský a plesnivec alpský. Běžně se zde kromě menších druhů vyskytuje zejména jelen, divočák, srnec, zajíc, kočka divoká, rys ostrovid a medvěd hnědý. Z ptactva je hojně zastoupeni oříšek, pěnice, straka, bažant, křepelka a koroptev. V řekách jsou zastoupeni vydra, hlavatka, lipan, vranka a pstruh.\n\n\nMěsto je výchozím místem na túry do Lúčanské Fatry, zejména její nejatraktivnější části, na Martinské hole. Z Vrútek vede asfaltová cesta k Chatě na Martinských holiach, která je v sousedství lyžařského střediska. Přes blízký Lipovec a Turčianske Kľačany vedou turistické trasy do Národního parku Malá Fatra, na hlavní hřeben Krivánské části Malé Fatry.\n\nAtraktivní je splavování Váhu na vorech (pltích), které začíná na blízkém rejdě Jánošíkovo. Pro plavce je snadno dostupná přírodní vodní plocha u Lipovce, vhodná ke koupání i windsurfing. K odpočinku, rekreační i sportovní plavání, ale i výuku plavání dětí, nabízí letní městské koupaliště s ohřívanou filtrovanou vodou.\n\n\nV okolí města je několik značkovaných cyklostezek a obecně jsou zde velmi dobré podmínky pro cykloturistiku i horskou cyklistiku. Horští cyklisté mají rádi zejména trasy na Martinské hole a v horských dolinách Malé i Velké Fatry. Silniční cykloturisté nejvíce využívají cyklostezky podél Váhu (Vrútky – Lipovec – Sučany – Turčianska Štiavnička – Podhradie – Ratkovo – Krpeľany) a podhůřím Velké Fatry (Sučany – Turčianska Štiavnička – Turčianske Jaseno – Blatnica – Turčianske Teplice) s několika rozhleden.\n\n\n\n\n"}
{"id": "247418", "url": "https://cs.wikipedia.org/wiki?curid=247418", "title": "Sadová (Brno)", "text": "Sadová (Brno)\n\nSadová je městská čtvrť na severu statutárního města Brna. Její katastrální území má rozlohu 2,82 km². Území pozdější Sadové bylo k Brnu připojeno v roce 1919. Sadová je od 24. listopadu 1990 součástí samosprávné městské části Brno-Královo Pole. Žije zde přibližně 500 obyvatel.\n\nV rámci městské části Brno-Královo Pole jakož i Brna, je Sadová, jejíž povrch má výrazné výškové rozdíly, výjimečná tím, že zde převažují lesy Kyselé a Zaječí hory (324 m n. m.) a zahrady a sady, zatímco zástavba je zde \"(prozatím)\" výrazně řídká, tvořená mnoha chatami, domovem důchodců, dvěma osamocenými několikapatrovými bytovými domy v ulici Kociánka a malým počtem rodinných domů. Celá Sadová se rozkládá na kopcích mezi Královým Polem a Soběšicemi. Z jižních svahů Sadové je výhled na Královo Pole a přilehlé čtvrtě. Přibližně ve středu katastru Sadové se nachází výše zmíněná Zaječí hora, kolem níž protéká v přilehlém údolí Zaječí potok, na němž existují tři rybníčky a několik jezírek. Údolí s potokem zároveň představuje významný krajinný prvek Údolí Zaječího potoka. Na východě katastru Sadové se v údolí „U Antoníčka“, těsně u hranice s Lesnou, nacházejí kaple svatého Antonína (známá spíše jako kaplička sv. Antoníčka) a blízká studánka U Antoníčka.\n\nZ důvodu atraktivity celé lokality se zde v současnosti rozbíhá výstavba obytných komplexů: v říjnu 2008 začal v ulici Kostelní Zmola vznikat malý komplex řadových rodinných domů, nazvaný „Nad Kociánkou“, jehož dostavba byla naplánována na září 2010; východně od ulice Kociánka začal v roce 2008 vznikat rozsáhlý obytný soubor „Panorama Kociánka“ pro asi 600 obyvatel a na jihovýchodě Sadové v ulici Křivého má vzniknout luxusní bytový dům „Zaječí Hora“.\n\nKatastrální území Sadová hraničí na jihu a západě s Královým Polem, na severu s Řečkovicemi a Soběšicemi, a na východě s Lesnou.\n\nVeřejné dopravní spojení s ostatními částmi Brna zajišťuje v Sadové v rámci Integrovaného dopravního systému Jihomoravského kraje Dopravní podnik města Brna prostřednictvím denních autobusových linek 43 a 57, a noční autobusové linky 93.\n\nKatastrální území Sadová vzniklo uměle při radikální druhé katastrální reformě Brna provedené v letech 1966-1969 ze severovýchodní části původního katastrálního území Královo Pole a nepatrných částí katastrálních území Obřany (východní pruh silnice v Dusíkově ulici, vedoucí z Lesné do Soběšic) a Soběšice (parcely 952/1, 952/2, 952/3, 952/4, 952/6, 952/7, 952/8, 952/9, 952/10, 952/11, 952/12, 952/13, 952/14, 952/15, 952/16), od té doby až do roku 1990 byla součástí tehdejšího městského obvodu Brno V. Území Sadové dříve sloužilo jako rezerva pro další panelovou výstavbu. Po sametové revoluci se 24. listopadu 1990 stala součástí nově ustavené samosprávné městské části Brno-Královo Pole.\n"}
{"id": "247419", "url": "https://cs.wikipedia.org/wiki?curid=247419", "title": "Andamanské moře", "text": "Andamanské moře\n\nAndamanské moře (malajsky: \"Andaman Laut\"; barmsky \"ကပ္ပလီပင်လ\"ယ်; thajsky \"ทะเลอันดามัน\"; indonésky \"Laut Andama\"n) je část severovýchodní oblasti Indického oceánu jižně od Myanmaru, západně od Thajska, severně Sumatry, východně od souostroví Andamany a Nikobary. \n\n\n"}
{"id": "247427", "url": "https://cs.wikipedia.org/wiki?curid=247427", "title": "Lehké opevnění", "text": "Lehké opevnění\n\nZa objekty lehkého opevnění jsou v rámci československého opevnění považovány odolné železobetonové bojové objekty určené řádově pro jednotky mužů.\n\nPrvotní plány vybudovat po celé délce ohrožené hranice Československa těžké opevnění byly z důvodů její délky a z toho vyplývajících vysokých finančních nároků zrevidovány. Na méně důležitých směrech bylo rozhodnuto využít jako páteře obrany opevnění lehkého. Budovány byly dva vzory. Nejprve vzor 36, od jehož výstavby ale bylo posléze upuštěno ve prospěch dokonalejšího vzoru 37. V rámci obou vzorů bylo budováno několik typů objektů, které se lišily zejména počtem a umístěním střílen.\n\nVzor 36 využíval pouze čelních a kosých paleb. Z toho vyplývala jeho největší nevýhoda, neboť objekty nebyly schopny vzájemného palebného krytí. Základní varianty obsahovaly dvě nebo tři střílny, vzácně byla budována i jednostřílnová varianta. Z hlediska stavebního a z hlediska vybavení se jednalo o jednodušeji řešený objekt, než byl pozdější vzor 37. Ve střílnách nebyly lafety a kulomety byly umístěny na dřevěných stolcích. V bunkru nebyl ventilátor, periskopy byly vybaveny až později stavěné objekty. Na jediné posuvné dveře, které byly umístěny v zadní stěně, navazoval přístupový zákop. V objektu se svítilo petrolejovou lampou nebo svíčkou. Tento typ lehkého opevnění se stavěl až do roku 1937, kdy ho nahradil dokonalejší \"řopík\".\n\nVzor 37 byl stavěn v nepřerušených liniích, stejně jako těžké opevnění, na principu tzv. boční palebné přehrady. Palba byla převážně zaměřena do prostoru před a za sousední objekty. Kromě vzájemného palebného krytí tak vznikal i nepřerušený postřelovaný pás, kterým byl nepřítel nucen při svém postupu projít. Osádku základního a nejčastějšího řopíku typu \"A\" tvořilo 7 vojáků. Každý kulomet obsluhoval střelec a nabíječ. Jeden voják obsluhoval ruční ventilátor. Každý objekt měl velitele.\n\n"}
{"id": "247428", "url": "https://cs.wikipedia.org/wiki?curid=247428", "title": "Národní park Glacier (Kanada)", "text": "Národní park Glacier (Kanada)\n\nNárodní park Glacier (anglicky \"Glacier National Park\"), v doslovném překladu „Ledovcový národní park“, se nachází v jihovýchodní části kanadské provincie Britská Kolumbie v pohoří Selkirk Mountains. Patří mezi sedm národních parků, které se v Britské Kolumbii nacházejí. Jméno získal díky ledovcům, kterých je na území parku více než 400.\n\nPark se nachází v pohoří Selkirk Mountains, které je součástí Columbia Mountains, které se táhnou ze severu USA podél východní hranice Britské Kolumbie západně od kanadských Skalnatých hor. Columbia Mountains však nejsou jejich součástí, jsou geologicky starší.\n\nTerénu, který je z velké části pokryt ledovci, dominuje hřeben deseti vrcholů o výšce od 2600 m do 3390 m. Pro park jsou typické strmé a nepřístupné svahy. Klima parku je velmi drsné a po celý rok se vyznačuje vysokými srážkami. Přes zimu napadne až 23 metrů sněhu, což příčinou jedněch z nejaktivnějších lavin na světě, a pro léto je zase typické vlhké počasí a mlha. V parku se nachází unikátní staré cedry a jedlovce a několik kriticky ohrožených živočišných druhů jako horský karibu, kamzík bělák nebo medvěd grizzly.\nCivilizace se dostala do parku až s příchodem železnice. V roce 1881 oblast prozkoumal Američan Albert Bowman Rogers při hledání cesty pro Canadian Pacific Railway. Na jeho počest byl po něm pojmenován jeden z nejznámějších a nejobávanějších průsmyků v Severní Americe – Rogers Pass. Železnice proťala území parku v roce 1884. Národní park byl založen o dva roky později.\n\nNejvětším protivníkem člověka se staly laviny. Prvních několik zim po vybudování trati neprojel kritickým průsmykem Rogers Pass ani vlak. Jen v samotném průsmyku muselo být vybudováno 31 střech proti lavinám o celkové délce 6,5 km. Přesto laviny způsobovaly velké škody materiální i na lidských životech. V roce 1899 zemřelo 8 lidí, když lavina smetla železniční zastávku v průsmyku. K nejhoršímu neštěstí došlo v roce 1910. Menší lavina zavalila projíždějící vlak. Zatímco velká skupina lidí pracovala na vyproštění vlaku, přišla z druhé strany velká lavina, která smetla vlak i většinu pracovníků. Tehdy našlo ve sněhu smrt 62 lidí. Aby se pro příště zabránilo podobným neštěstím, byl v roce 1916 vybudován 8 km tunel Connaught, který byl svého času nejdelším železničním tunelem v Severní Americe. V roce 1988 byl za účelem zvýšení kapacity trati prohlouben ještě tunel Mount Macdonald.\n\nPo železnici do parku dorazila také silnice. Původní trasa dálnice se vyhýbala obávanému Rogers Passu, v letech 1956 až 1962 ale byla nová dálnice, která se stala součástí Transkanadské dálnice, vedena přes Rogers Pass, aby se zkrátila její délka.\n\nNárodní park Glacier je znám jako místo zrodu západokanadského horolezectví. V roce 1888 provedli první lezecké pokusy v parku Angličani Rev. William Spotswood Green a Rev. Henry Swanzy. O jedenáct let později byli najati švýcarští horští vůdci, kteří poskytovali služby návštěvníkům hotelu Glacier House v průsmyku Rogers Pass. Vytvořili mnoho stezek a našli cesty na místní vrcholy. Ačkoliv byla později železnice přesměrována do tunelu, hotel zapadl v zapomnění a poté, co byl smeten lavinou i definitivně opuštěn, stezky vytvořené švýcarskými horskými vůdci přetrvaly dodnes. Místní hory jsou pro mnoho turistů a horolezců výzvou, protože prudký a náročný terén spolu s drsným počasím vytvářejí tvrdé podmínky vyznavačům horských sportů.\n\nKromě horské turistiky si na své přijdou i vyznavači jeskynních systémů. Jeden z nich, Nakimu Caves, se nachází v údolí Cougar Valley.\nTento obávaný vysoký horský průsmyk se nachází ve „Velkém ohybu“ řeky Columbia. Leží v nadmořské výšce 1330 metrů. Jelikož se jedná o nejkratší cestu ze západu na východ skrz pohoří Selkirk Mountains prochází jím jak železnice tak Transkanadská dálnice. Naneštěstí se v průsmyku nacházejí jedny z nejaktivnějších lavin na světě, které v minulosti způsobily nejedno neštěstí. Dnes je průsmyk vyhlášený mezi vyznavači skialpinismu, nachází se v něm návštěvnické centrum, s expozicí věnující se historii a současnosti průsmyku.\n"}
{"id": "247436", "url": "https://cs.wikipedia.org/wiki?curid=247436", "title": "Rudolf Pellar", "text": "Rudolf Pellar\n\nRudolf Pellar (28. února 1923 Púchov – 4. září 2010 Praha) byl český herec, překladatel, zpěvák, moderátor, šansoniér a hudební pedagog, manžel Luby Pellarové a švagr Jiřího Kárneta.\n\nPo maturitě na gymnáziu v Brně absolvoval studium herectví na Konzervatoři v Brně, absolutorium v roce 1946. Poté působil v Horáckém divadle v Jihlavě a ve Slezském národním divadle v Opavě. Následovala angažmá v pražských divadlech, nejprve v Divadle S. K. Neumanna (dnešní Divadlo pod Palmovkou), od roku 1954 Hudební divadlo v Karlíně, kde setrval až do roku 1960. Dalších 30 let od roku 1960 až do roku 1991 působil v Městských divadlech pražských. Hudební studium absolvoval pouze soukromě, studoval zejména zpěv, po příchodu do Prahy u Louise Kadeřábka a Roberta Rosnera. V hudebním divadle uplatňoval nejen své dobré taneční a pohybové schopnosti ale i velmi hezký, znělý a zajímavě barevný hlas v barytonovém rozsahu. Zpočátku hrál zejména v operetách a muzikálech a to jak v Hudebním divadle v Karlíně tak i na prknech Divadla ABC. Zahrál si různé drobnější role i v několika českých filmech. Od poloviny 50. let 20. století začal nahrávat své první gramofonové desky pro firmu Supraphon s různými orchestry a hudebními skupinami (Orchestr Milana Bláhy, Orchestr Gustava Broma, TOČR-Taneční orchestr Československého rozhlasu, skupiny Jiřího Jirmala, Karla Krautgartnera, Slávy Kunsta či Orchestr Karla Vlacha a další). Kromě své herecké profese a šansonového zpěvu se také dobře uplatňoval jakožto vysoce kultivovaný konferenciér, speaker a recitátor (dnešní obdoba kvalitního moderování). Kromě běžných titulů z muzikálového či populárního repertoáru zpíval velmi často i americké lidové písně (často se jednalo o songy z oboru americké country hudby) a dále též zpíval i francouzské lidové písně (tedy v působnosti folkové). Kromě toho nazpíval řadu zahraničních šansonů s kvalitními českými texty. Od roku 1969 se podílel na šansonových večerech v Umělecké besedě a v pražském Divadle hudby. Zpíval šansonové písně z repertoáru známých světových šansoniérů (např. J.Brel, G.Brassense, G.Bécauda a dalších), zpíval i písně Karla Hašlera, kuplety z kabaretu Červená sedma, písně z Osvobozeného divadla apod. Na přelomu 60. a 70. let moderoval spolu s Pavlínou Filipovskou televizní magazín Rodinná pošta. V období 70. a 80. let 20. století jej však dosti krutě postihla normalizace, kdy měl zákaz veřejného vystupování v masových médiích typu Československé televize, rozhlasu či filmu. Působil však v nadále v neformálním sdružení \"Šanson věc veřejná\". Od roku 1970 až do roku 2001 také vyučoval šansonový zpěv na konzervatoři v Praze. Zákaz činnosti v 70. letech jej donutil, aby se společně s manželkou Lubou začal intenzivně věnovat překladatelské činnosti, věnovali se společně překladatelské činnosti americké literatury prozaické i divadelní respektive dramatické. Za svoji výbornou překladatelskou činnost získal několik prestižních překladatelských ocenění. Po roce 1989 byl nadšeným členem Masarykova demokratického hnutí, v letech 1995 až 2005 byl členem jeho hlavního výboru a až do své smrti vystupoval úspěšně v jeho podvečerech v pražském divadle \"Kolowrat\".\n\nV letech 1990 až 1995 vystupoval v doprovodných programech na výstavách (Herbert Masaryk, T. G. Masaryk - člověk a umění), které uspořádalo Masarykovo demokratické hnutí.\n\nV roce 1959 namluvil film Jiřího Trnky Sen noci svatojánské.\n\n\n\n\n\n\n\n"}
{"id": "247448", "url": "https://cs.wikipedia.org/wiki?curid=247448", "title": "Never Turn Your Back on a Friend", "text": "Never Turn Your Back on a Friend\n\nNever Turn Your Back On A Friend je třetí album skupiny Budgie, vydané v roce 1973 (viz 1973 v hudbě). Remasterovaná verze byla vydána koncem roku 2004.\n\nAlbum je pozoruhodné proto, že obsahuje hit „Breadfan“, jehož coververzi nahrála v roce 1988 Metallica.\n\n\n"}
{"id": "247451", "url": "https://cs.wikipedia.org/wiki?curid=247451", "title": "David (rozcestník)", "text": "David (rozcestník)\n\nDavid může označovat:\n\n\n\n\n\n\n\n"}
{"id": "247459", "url": "https://cs.wikipedia.org/wiki?curid=247459", "title": "Krev elfů", "text": "Krev elfů\n\nKrev elfů (v polském originále \"Krew elfów\") je první část fantasy ságy o Zaklínači od polského spisovatele Andrzeje Sapkowského. Knížka byla v originále vydána roku 1994, český překlad vyšel o čtyři roky později u nakladatelství Leonardo. Příběh dějově navazuje na povídku \"Něco více\" ze sbírky \"Meč osudu\".\n\nČarodějka Triss Ranuncul přijíždí na Kaer Morhen, hradiště zaklínačů, aby pomohla slavnému zaklínači Geraltovi z Rivie s jeho chráněnkou, princeznou Cirillou z Cintry. Její rodné město totiž bylo vypáleno armádou Nilfgaardu, Ciri se zázrakem podařilo přežít útok a byla po nějaké době nalezena Geraltem, kterému byla přislíbena na základě Zákona překvapení. Zaklínač vezme Ciri na Kaer Morhen, kde se princezna pod dohledem dalších zaklínačů učí jejich umění boje. Brzy ovšem zjistí, že je Ciri Zřídlem, člověkem obdařeným magickými schopnostmi, které ovšem nemůže bez výcviku ovládat, a právě z toho důvodu pozvou na své hradiště Triss. Ta dává na Ciri pozor, ale uvědomuje si, že ke zvládnutí jejích schopností je potřeba někdo mnohem zkušenější.\n\nZ tohoto důvodu Geralt odváží Ciri do klášterní školy bohyně Melitelé ke své známé Nenneke, která jako jedna z mála může vědět, kým Ciri ve skutečnosti je. Po Geraltově svěřence totiž začali pátrat zvědi Nilfgaardu. Na jednoho z nich, muže známého jako Rience, upozorní Geralta jeho dobrý přítel Marigold. Geralt za pomoci čarodějky Fillipy Eilhart připraví na Rienceho past, ale když ho má téměř chyceného, je Fillipou zastaven. Ta se totiž od Rienceho zabijáků dozvěděla, co potřebovala vědět a co se Geralt dozvědět nesměl. V klášterní škole se mezitím Ciri učí za pomoci čarodějky Yennefer ovládnout své magické schopnosti, po nějaké době spolu obě dvě z kláštera odjíždí.\n"}
{"id": "247462", "url": "https://cs.wikipedia.org/wiki?curid=247462", "title": "Bulharsko", "text": "Bulharsko\n\nBulharsko ( / ) je stát v jihovýchodní Evropě, na Balkánském poloostrově. Země sousedí na severu s Rumunskem (hranici tvoří převážně Dunaj), na západě se Srbskem a Severní Makedonií, na jihu s Řeckem a na jihovýchodě s Tureckem. Východní hranici tvoří Černé moře.\n\nHlavním a největším městem je Sofie, s 1,2 miliony obyvatel, jež představují 17 procent celkové populace Bulharska. Dalšími důležitými městy jsou Plovdiv, Varna a Burgas. S rozlohou 110 994 kilometrů čtverečních je Bulharsko 16. největší zemí Evropy a 11. největší v Evropské unii.\n\nBulharsko má velkou tradici státnosti, první bulharský stát vznikl již roku 681. O svou samostatnost však muselo po staletí svádět tuhý boj s mocnými sousedy z jihu, nejprve s Byzancí a posléze s Osmanskou říší. Současný stát vznikl roku 1878, jako monarchie. Od roku 1946 bylo Bulharsko republikou a součástí východního bloku. Komunistický režim byl svržen v roce 1989, od té doby Bulhaři rozvíjí demokracii a volný trh. V roce 2004 země vstoupila do NATO a 1. ledna 2007 do EU.\n\nBulharsko je unitární stát a parlamentní republika. V posledních letech zažívá populační pokles, který je značným politickým problémem. K roku 2017 činil počet obyvatel 7 050 034, přičemž ještě na konci 80. let 20. století atakoval devítimilionovou hranici. V zemi je významná turecká a romská menšina.\n\nZ období 150 000 let př. n. l. pocházejí stopy po komunitách neandrtálců. Karanovská kultura, kterou archeologové umísťují do období okolo roku 6 500 př. n. l., již dospěla k zemědělství, jako jedna z mála neolitických kultur v této oblasti. O něco mladší kultura varnská (asi 4400-4100 př. n. l.) pak ke zpracování kovů, ba dokonce patrně právě tato kultura jako první na světě začala zpracovávat zlato. V hrobech blízko Varny se našly nejstarší zlaté šperky světa.\n\nNejstarším známým kmenem Bulharska byli Thrákové. Působili na území současného Bulharska ve 12. století př. n. l. a stali se tak jedním ze tří etnik, z nichž byl složen bulharský národ, spolu s turkickými Protobulhary a Slovany. Od 8. století př. n. l. vznikaly na černomořském pobřeží početné řecké osady. Perská Achaimenovská říše dobyla většinu současného Bulharska v 6. století př. n. l. a udržovala si nad tímto územím kontrolu až do roku 479 př. n. l. Odpor k Peršanům Thráky sjednotil a vedeni Teresem I. vytvořili Odryské království. To bylo roku 341 ovládnuto Filipem II. Makedonským, ve 3. století bylo napadeno Kelty, aby se nakonec roku 45 stalo součástí Římské říše, jakožto provincie Thrákie. Ve 4. století na území dnešního Bulharska, v římské osadě Nikopolis ad Istrum (asi 30 km severně od Veliko Tarnovo), působil křesťanský ariánský kněz Wulfila a přeložil zde značnou část Bible z řečtiny do gótštiny. Po pádu Říma, od roku 476, oblast ovládala Byzanc, ale vytížena boji s Peršany nedokázala zabránit vpádu nových kmenů. V 6. století tudíž vstoupili na území dnešního Bulharska první Slované, v 7. století pak kočovní turkičtí Protobulhaři, kteří přišli z útvaru zvaného Velké Bulharsko (též Onogurský chanát), které založil kagan Kuvrat, avšak leželo na území dnešní Ukrajiny. Vůdcem těchto migrujících Protobulharů byl Asparuch.\n\nPrvní bulharský stát založil v roce 681 chán Asparuch poté, co uzavřel smlouvu s byzantským císařem, jíž bylo Protobulharům (vládnoucí menšině) a Slovanům (ovládané většině) dovoleno sídlit v Moesii. Hlavním městem bulharského státu byla Pliska, která se nacházela na severovýchodě dnešního Bulharska. Pod vládou Kruma Bulharsko zdvojnásobilo své území. Krum též nechal sepsat první zákoník a zastavil byzantskou invazi v bitvě u Plisky, v níž byl zabit byzantský císař Nikeforos I. Král Omurtag začal politicky pracovat na spojení Protobulharů a Slovanů do jednoho národa. Symeon I., za jehož vlády dosáhl bulharský stát největšího rozmachu a politického významu, jeho dílo dokončil a dal Bulharům natrvalo slovanský jazyk. V polovině 9. století, za Borise I., přijali Bulhaři křesťanství jako státní náboženství. V 10. století kulturní klima a náboženské obyčeje značně ovlivnilo bogomilství. V této době také zesílil tlak Byzance. Posledním panovníkem, který dokázal ještě čelit jejímu náporu, byl Samuel I. Krátce po jeho smrti první bulharské carství zaniklo (1018) a jeho území bylo začleněno do Byzantské říše.\n\nBulhaři se několikrát pokoušeli byzantské nadvládě vzepřít, největší vzpouru vedl roku 1040 Peter Deljan. Samostatnost získalo Bulharsko ovšem až v roce 1185 v důsledku povstání bratrů Asena, Petra a Kalojana, budoucích panovníků Bulharska. Tak vznikla takzvaná Druhá Bulharská říše s centrem ve Velikém Tarnovu. Kalojan mj. dobyl Bělehrad a uznal svrchovanost římského papeže. Vrcholu dosáhla říše za vlády cara Ivana Asena II. (1218–1241), který ji rozšířil o Albánii a část Řecka (Epirus). V náboženských záležitostech se odklonil od Říma. Roku 1257 říši dobyli Mongolové. Proti nim vypuklo selské povstání, které vedl pastýř Ivajlo. Mongoly se podařilo vyhnat a Ivajlo usedl na trůn. S tím se však nesmířili šlechtici, cara svrhli a říše se rozdrobila na malá feudální panství. Car Ivan Alexandr se navíc ve druhé polovině 14. století dostal pod tlak nového mocného souseda z jihu, Osmanské říše. Sultán Murad I. dobyl roku 1382 Sofii. S pádem Vidinu v roce 1396 bylo Bulharsko do Osmanské říše začleněno, a to na téměř pět dalších století.\n\nBulharská šlechta byla zničena, rolnictvo podrobeno osmanským vládcům, mnoho vzdělaných duchovních uprchlo do ciziny. Křesťané byli považováni za podřadnou třídu a Bulhaři byli podrobeni těžkým daním (včetně devširme, neboli krevní daně). Většina obyvatelstva ztratila národní povědomí a identifikovala se pouze s pravoslavnou vírou. Bulharská identita se uchovávala jen u některých duchovních v izolovaných klášterech a v militantním katolickém společenství na severozápadě země. Zpočátku beznadějná situace se zlepšila poté, co začali Bulhary jako potenciální zbraň proti Turkům vnímat Rusové a Rakušané. Ti skrytě podporovali řadu bulharských povstání - v Tarnově v letech 1598 a 1686, Čiprovské povstání v roce 1688 a nakonec Karpošovo povstání v roce 1689.\n\nNa konci 18. století začíná bulharské národní obrození, jehož klíčovým politickým představitelem byl Vasil Levski, intelektuálním pak Paisij Chilendarski. Zpočátku čistě kulturní hnutí se postupně měnilo v hnutí s politickými požadavky. V roce 1876 bylo krvavě potlačeno protiosmanské Dubnové povstání, při němž padl i další z vůdců národního hnutí, Christo Botev, vedle 30 000 dalších Bulharů. O rok později propukla Rusko-turecká válka (1877–1878). Jedním z důsledků ruského vítězství v ní byl i vznik Bulharského knížectví v roce 1878 (viz též Sanstefanská mírová smlouva, Berlínský kongres). Prvním knížetem se stal Alexandr I., klíčovou osobností premiér Stefan Stambolov. V roce 1885 byla ke knížectví připojena i do té doby autonomní součást Osmanské říše, Berlínským kongresem vytvořená Východní Rumélie. Obyvatelstvo nového knížectví bylo i přesto velmi nespokojeno s faktem, že část Bulharů zůstala stále na území Turecka. Aktivní odpůrci založili hnutí Vnitřní makedonská revoluční organizace (Goce Delčev, Jane Sandanski ad.), které proti Osmanům provádělo bombové útoky a atentáty, ale páchalo i vraždy na nevinném obyvatelstvu. V roce 1908, dne 22. září, vyhlásil bulharský kníže Ferdinand ve Velikém Tǎrnovu nezávislost Bulharska na Osmanské říši a přijal titul cara.\n\nRoku 1912 se Bulharsko zapojilo spolu se spojenci z Balkánského spolku do první balkánské války s Osmanskou říší. Bulharská armáda dobyla město Odrin (dnes Edirne v Turecku) a jen o několik hodin prohrála s Řeckem \"závod\" o obsazení Soluně. Vzhledem ke sporům se Srbskem o Makedonii (Srbové odmítli vydat tzv. nesporné pásmo) a bezvýsledným mírovým jednáním vydal bulharský car Ferdinand I. v červnu 1913 rozkaz zaútočit na srbské pozice. Druhá balkánská válka dopadla pro Bulhary katastrofálně, Osmanské říši museli odstoupit Odrin, Rumunsko si vynutilo předání jižní Dobrudže.\n\nPo počáteční neutralitě vstoupilo na podzim roku 1915 Bulharsko do první světové války na straně ústředních mocností a vyhlásilo válku Srbsku. Cílem bylo zvrátit výsledky druhé balkánské války. První světová válka však skončila pro Bulharsko další národní katastrofou. Přestože mu byl smluvně garantován přístup k Egejskému moři, po řecko-turecké válce o něj v důsledku přesídlování maloasijských Řeků přišlo.\n\nV roce 1918 car Ferdinand abdikoval a na trůn dosedl jeho syn, car Boris III. (1918–1943). Klíčovou osobností se stal agrárnický politik a premiér Aleksandar Stambolijski, jehož však smetl státní převrat nacionalistických radikálů z VMRO, nespokojených se ztrátou mnohých území, zejména Makedonie, po prohrané válce. Na začátku druhé světové války vyhlásilo Bulharsko neutralitu, pod tlakem ekonomických okolností ale v roce 1941 vstoupilo do válečného konfliktu na straně nacistického Německa. Podařilo se nicméně zabránit, zejména zásluhou aktivity předsedy parlamentu Dimitara Peševa, deportaci 40 000 bulharských Židů do německých táborů smrti. Bulharsko také nevyhlásilo formálně válku Sovětskému svazu. V září 1944 naopak vyhlásil válku Bulharsku Sovětský svaz a Rudá armáda vstoupila bez jakéhokoliv odporu a za nadšeného vítání lidu na území Bulharska. Bylo uzavřeno příměří se SSSR, Velkou Británií a USA. Konce světové války už se Bulharsko zúčastnilo na straně Spojenců.\n\nV roce 1945 následovalo vyřizování starých účtů pod heslem odstranění „monarchofašistické diktatury“. Popraveno bylo mnoho významných politiků i všichni tři carští regenti, včetně carova bratra Kirila. Brutalita a rozsah represí nemá obdoby u žádné jiné východoevropské země, historikové počet poprav odhadují na 1000-3000.\n\nPo referendu v roce 1946 organizovaném bulharskou komunistickou stranou za dohledu Rudé armády bylo zrušeno carství a vyhlášena republika. V Bulharské lidové republice od roku 1947 až do roku 1989 vládla komunistická strana. Bulharsko bylo součástí východního bloku, politicky a ekonomicky spjaté se Sovětským svazem.\n\nZnámou postavou novodobých bulharských dějin je Georgi Dimitrov, který byl předsedou vlády v bouřlivých letech 1946–1949 a zemřel v SSSR poté, co on a jugoslávský vůdce Josip Broz Tito vedli rozhovory se Stalinem. Posléze vládl v Bulharsku dlouhá léta Valko Červenkov. Posledním dlouholetým komunistickým vůdcem Bulharska byl Todor Živkov.\n\nPo roce 1989 procházela země procesem demokratizace směrem k parlamentní republice. V roce 2004 vstoupila do NATO a v roce 2007 se stala členským státem Evropské unie. Bulharsko hostilo předsednictví Rady Evropské unie v roce 2018, v renovovaném Národním paláci kultury v Sofii, postaveném v Živkovově éře.\n\nBulharsko je země ve východní části Balkánského poloostrova, kde ho obklopuje pět zemí. Na jihovýchodě má 240 km dlouhou hranici s Tureckem, na jihu 494 km s Řeckem, na západě 148 km s Makedonií a 318 km se Srbskem, na severu 608 km s Rumunskem. 470 km hranice s Rumunskem tvoří řeka Dunaj. Suchozemská hranice je dlouhá 1 808 km. Na východě má Bulharsko 354 km dlouhé pobřeží Černého moře. S rozlohou 110 994 km² je 11. největší zemí Evropské unie a tvoří 2,5 % jejího území. Je 1,4× větší než Česká republika.\n\nVelká část povrchu Bulharska je hornatá. Centrální částí země se táhne ve směru ze západu na východ pohoří Stara planina. Jižně od hlavního města vystupuje masiv Vitoša měřící 2 290 m. n. m. Jihozápad země vyplňuje mohutný horský masiv s pohořími Rila, kde je také nejvyšší hora Bulharska a také Balkánského poloostrova Musala měřící 2 925 m. n. m., dále Pirin a plošně rozsáhlejší Rodopy. Pirin a Rodopy patří do starobylého rodopského horského systému. Zhruba prostředkem Bulharska se táhne od srbských hranic na západě po Černé moře na východě pohoří Stara planina (česky Staré hory), které patří do systému Balkanid.\n\nNa sever od něj leží Dolnodunajská nížina, na jih Hornothrácká nížina. Stara planina je pokračováním Karpat a na rozdíl od Rodop patří do Alpsko-himálajského systému. Do Černého moře odvádí své vody největší řeka země Dunaj, k úmoří Egejského moře patří Marica.\n\nPodnebí má na severu ráz kontinentální, na jihu a východě středomořský. Průměrné lednové teploty se pohybují od -2 do 2 °C, červencové od 21 do 25 °C. Průměrný roční úhrn srážek kolísá mezi 450–850 mm, na horách přes 1 000 mm.\n\nVzájemné působení klimatických, hydrologických, geologických a topografických podmínek dalo Bulharsku širokou škálu rostlinných a živočišných druhů. Bulharsko tak vykazuje jednu z nejvyšších úrovní biodiverzity v Evropě. Cenné přírodní celky jsou uchovávány ve třech národních parcích, 11 přírodních parcích, 10 biosférických rezervacích a 565 chráněných oblastech. Bulharsko má na svém území některé z největších oblastí Natura 2000, pokrývají 33,8% jeho území. Z celkového počtu 233 druhů evropských savců se v Bulharsku vyskytuje 93 z nich, stejně jako 49% evropských druhů motýlů. Celkově je evidováno 41 493 druhů rostlin a živočichů. Většími savci se značnou populací jsou jeleni (106 323 jedinců), divoká prasata (88 948), šakalové (47 293) a lišky (32 326). Populace koroptví činí 328 000 jedinců, jde o nejrozšířenější druh loveného ptáka. Třetina všech hnízdících ptáků v Bulharsku se nachází v Národním parku Rila, který také hostí ve vysokých polohách arktické a alpské druhy. Více než 35% plochy země je pokryto lesem.\n\nV roce 1998 přijala bulharská vláda národní strategii ochrany biologické rozmanitosti a komplexní program zaměřený na ochranu místních ekosystémů, ochranu ohrožených druhů a ochranu genetických zdrojů. Rovněž dosáhla cíle Kjótského protokolu snížit emise oxidu uhličitého o 30%. Problémem však je znečištění ovzduší pevnými částicemi, které je nejhorší v Evropě, zejména v městských oblastech postižených automobilovou dopravou a uhelnými elektrárnami. Jedna z nich, Marica Iztok-2, způsobuje největší škody na zdraví a životním prostředí v Evropské unii.\n\nBulharsko je parlamentní republikou. Hlavou státu je prezident volený přímou volbou na pětileté volební období. Neustále činným zákonodárným orgánem, složeným ze 240 poslanců volených na 4 roky, je Národní shromáždění. Výkonná moc je v rukou vlády. Po parlamentních volbách v zemi (25. června 2005) dosavadní konzervativní vláda utrpěla porážku, když klíčová politická síla Národní hnutí Simeona II. ([bulharsky: \" Национално движение Симеон II., НДСВ \") dosáhla kolem 22%. Největší vliv získaly bulharští socialisté vedení Sergejem Staniševem, kteří nakonec vytvořili velkou koalici s NDSV a Hnutím za práva a svobody (bulharsky: \"Движение за права и свободи, ДПС\"), které je v zemi podporováno zejména bulharskými Turky. Největším překvapením voleb byl úspěch strany Ataka, která svůj program postavila na nacionalistických heslech a odporu vůči Evropské unii a získala téměř 9%.\n\nOd ledna 2017 je prezidentem Rumen Radev a od května stejného roku je předsedou vlády Bojko Borisov.\n\nVelkým problémem Bulharska je korupce. Do korupčních skandálů byli zapleteni i bulharský premiér Bojko Borisov a jeho předchůdce Sergej Stanišev.\n\nOd roku 1999 se Bulharsko dělí na 28 oblastí, nazvaných podle jejich hlavního města:\n\nBulharsko je průmyslově-zemědělský stát. Hlavní průmyslová odvětví jsou hutnictví, strojírenství, chemie, textilní průmysl a potravinářství. Těží se zde hnědé uhlí a barevné kovy. Nejdůležitější průmyslová centra jsou Sofie, Plovdiv, Burgas, Pernik a Stara Zagora.\n\nV zemědělství převládá rostlinná produkce nad živočišnou. Využití půdy: orná půda 37 %, louky a pastviny 18 % a lesy 35 %. Pěstuje se zde pšenice, ječmen, kukuřice, slunečnice, brambory, cukrová řepa, zelenina, broskve, vinná réva, rajčata, melouny a tabák. Chovají se ovce, prasata, skot, buvoli, koně, osli, kozy a drůbež. Rozvinutá je též produkce vlny, medu a rybích výrobků.\n\nV posledních letech příjmy z turistického ruchu v Bulharsku rapidně vzrostly. Přímořská letoviska (Sozopol, Nesebar, Zlaté písky, Slunečné pobřeží, Primorsko, Albena, Varna, Burgas, Kranevo a Balčik) jsou oblíbená turisty ze západních evropských zemí i z Česka. V zimní sezoně jsou populární lyžařská střediska Bansko v Pirinu, Pamporovo v Rodopech a Borovec v Rile.\n\nTuristický ruch se však v posledních letech potýká s rostoucím nedostatkem kvalifikovaných pracovních sil. Zatímco bulharští kuchaři, servírky a pracovnice v hotelech odcházejí na západ Evropy i do Řecka, bulharské restaurace a hotely jsou nuceny hledat za ně náhradu na Ukrajině a v Moldavsku, zemích s obdobně nízkou nebo ještě nižší životní úrovní.\n\nBulharsko má pět mezinárodních letišť s pravidelným mezinárodním provozem. Největší letiště Sofie přepravilo v roce 2016 5 milionů cestujících, dále se zde nachází letiště Burgas, Varna, Plovdiv a Letiště Gorna Oryahovitsa (u města Veliko Tarnovo). Vlajková letecká společnost se jmenuje Bulgaria Air, mezi další letecké společnosti patří BH Air či Bulgarian Air Charter.\n\nBulharsko má od poloviny 80. let značně negativní populační růst. Ten byl způsoben jednak malou porodností, ale také významnou emigrací kvůli špatnému hospodářskému vývoji po roce 1989. Od roku 1984 probíhalo rozsáhlé vystěhovalectví Turků, poté, co vláda Todora Živkova přijala zákon o pobulharštění jejich jmen. Přes 320 tisíc příslušníků turecké menšiny odešlo z Bulharska do sousedního Turecka. Exodus ovšem pokračoval i po pádu komunismu a po vstupu Bulharska do Evropské unie (EU), kdy se řadě Bulharů otevřela možnost pracovat v jiných zemích EU. Od roku 2005 zemi opustilo 937 000 až 1 200 000 lidí, převážně mladých dospělých, takže v současné době má země sotva 7 milionů trvale bydlících obyvatel, což je méně než v roce 1934. Masovou emigraci způsobují zhruba pětinásobně vyšší mzdy ve vyspělých západoevropských zemích ve srovnání s Bulharskem. Hustota osídlení je 65 lidí na kilometr čtvereční, což je téměř polovina průměru Evropské unie. Míra porodnosti byla v roce 2017 odhadnuta na 1,46 dětí na ženu. Většina dětí se narodí svobodným matkám. Jednu třetinu všech domácností tvoří pouze jedna osoba a 75,5% rodin nemá děti mladší 16 let. Průměrná délka života je 74,7 let.\n\nMíra úmrtnosti patří mezi nejvyšší v Evropě. Vysoká úmrtnost vyplývá z kombinace stárnoucí populace, vysokého počtu osob ohrožených chudobou a slabého systému zdravotní péče. Odborníci odhadli, že téměř pětině úmrtí by se dalo předejít kvalitní péčí a včasným přístupem k ní. Problémy, které narušují poskytování péče, jsou emigrace lékařů kvůli nízké mzdě, nedostatečný počet zdravotnického personálu a nedostatečně vybavené regionální nemocnice. Základní balíček služeb pro pojištěnce se také často mění, protože systém se dostává do deficitů. Bloomberg Health Efficiency Index zařadil Bulharsko na poslední místo z 56 zemí v kvalitě lékařské péče.\n\n\nRomská menšina je však obvykle při sčítání lidu podceňována a podle alternativních odhadů může představovat až 11% obyvatelstva. To znamená nejméně 800 tisíc Romů. Všechny etnické skupiny hovoří bulharsky, mají bulharštinu buď jako první, nebo jako druhý jazyk. Bulharština je jediným oficiálním jazykem v zemi. Bulhaři nebyli původně zcela Slované, z etnického hlediska, ale bulharština, jíž přijali, je slovanským jazykem. Od ostatních slovanských jazyků se liší určitými gramatickými zvláštnostmi, jako je neskloňování podstatných jmen a neexistence infinitivů.\n\n\nKromě etnických Turků se k islámu hlásí také část Romů a Bulhaři, kteří během turecké nadvlády přijali islám, takzvaní Pomaci. Bulharská pravoslavná církev získala autokefální status již v roce 927. Za hlavního patrona Bulharska a nejdůležitějšího svatého bulharské pravoslavné církve je považován Ivan Rilský. Už za svého života se těšil vážnosti, jež za ním přiváděla žáky, kteří založili nedaleko jeskyně, v niž žil, Rilský klášter.\n\nBulharská literatura má hluboké kořeny, preslavská a ochridská škola učinily v 10. století Bulharskou říši středem slovanské kultury. Ke hlavním osobnostem patřil žák Cyrila a Metoděje, Kliment Ochridský. V Preslavi bylo vyvinuto písmo cyrilice, které pak ovlivnilo celou východoevropskou kulturu. Preslavsko-ochridská éra je někdy nazývána zlatým věkem bulharské literatury. Věkem stříbrným bývá nazýváno dílo pozdější tarnovské literární školy. Důležitými postavami národního obrození, nejen literárního, byli Ljuben Karavelov a Georgi Rakovski. Aleko Konstantinov je tvůrcem jedné z nejpopulárnějších postav bulharské literatury - Baj Gaňa. Klasiky realistické prózy jsou Elin Pelin a Jordan Jovkov. Nejvýznamnějším bulharsky píšícím autorem je Ivan Vazov. Komunistický básník Nikola Vapcarov se stal legendou jako oběť fašismu. Ve druhé polovině 20. století se prosadil Stanislav Stratiev či disident Georgi Markov, zavražděný bulharskou tajnou službou v Londýně (tzv. Deštníková vražda). V Bulharsku se narodil nositel Nobelovy ceny za literaturu Elias Canetti, který však z Bulharska odešel s rodinou ještě jako dítě.\n\nCelosvětové proslulosti dosáhla harfistka a hudební skladatelka Anna-Maria Ravnopolska-Dean. Také operní pěvci Boris Christov, Nikolaj Gjaurov a Raina Kabaivanska dosáhli mezinárodního věhlasu. Unikátní je bulharská lidová hudba, jejíž rozšířený rytmický čas nemá v Evropě obdoby. Folklórní motivy se ve vážné hudbě pokoušel využít zejména Pančo Vladigerov. Ke klíčovým osobnostem bulharské pop-music patří Lili Ivanovová či Sylvie Vartanová.\n\nV zámořském televizním průmyslu se prosadila herečka Nina Dobrevová (zejm. \"Upíří deníky\"), v sérii o Harrym Potterovi se proslavil Stanislav Janevski.\n\nZ výtvarných umělců dosáhl největšího úspěchu představitel land artu Christo Javačev. Stavy bohémy na pařížském Montparnassu doplnil malíř Jules Pascin. Výjimečným artefaktem je tzv. Madarský jezdec, raně středověký skalní reliéf (patrně z 8. století), který se nachází jižně od města Šumen. Zobrazuje přes dvacet metrů velkého jezdce na koni, který je vytesán až ve sto metrové výšce nad povrchem země. Ještě starší jsou nástěnné malby v thrácké hrobce v Kazanlaku, spadají až do antického, přesněji helénského období. V thrácké hrobce ve Sveštari, ze stejného období, se zase zachovala unikátní sochařská výzdoba. Největší sbírkou výtvarného umění v Bulharsku disponuje Národní umělecká galerie, sídlící od pádu monarchie v bývalém královském paláci v Sofii.\n\nArchitektonickými památkami zapsanými na seznam světového kulturního dědictví UNESCO jsou Bojanský kostel, Skalní kostely v Ivanovu, antické město Nesebar či Rilský klášter, největší klášter pravoslavné církve a klíčové centrum duchovního a společenského životě středověkého Bulharska. K nejvýznamnějším sakrálním stavbám patří Katedrála svatého Alexandra Něvského v Sofii postavená v 19. století v novobyzantinském slohu, která slouží jako hlavní svatyně a sídlo patriarchy bulharské pravoslavné církve, a Mešita Banja Baši v Sofii z dílny slavného architekta Mimara Sinana. Ze středověkých hradů zbyly většinou ruiny, jako Bělogradčiská pevnost nebo Pevnost Carevec ve Velikem Tarnovu. Na thráckou epochu upomínají zbytky pevnosti Perperikon.\n\nŽivý je také bulharský folklór. Na seznamu nehmotného kulturního světového dědictví UNESCO jsou tyto památky: rituál nestinarstvo (2009) zahrnující tanec po žhavých uhlících, který je tradicí zejména v pohoří Strandža na jihovýchodě Bulharska, dále soubor Bistriškite babi (2008), tradiční výroba koberců (2014), nebo uvazování martenici (červeno-bílé panenky) na stromy k uvítání jara (2017).. Mezi památky nehmotného dědictví UNESCO patří také fesivaly v Koprivštici (2016) a Surva v Perniku (2015).\nV roce 2017 byla zapsána na seznam Čitalište (kulturní instituce).\n\nZnámý je také rituál zahánění zlých duchů kukeri.\n\nZ Bulharska pocházejí dva významní představitelé humanitních a sociálních věd, byť se oba stali emigranty: feministická sémiotička Julia Kristeva a literární teoretik Tzvetan Todorov. Oba nakonec zakořenili ve francouzském intelektuálním prostředí.\n\nBulhaři mají tradici kosmického výzkumu. Georgi Ivanov byl prvním bulharským kosmonautem, Alexandr Panajotov Alexandrov druhým. Bulharsko bylo rovněž první zemí, která pěstovala pšenici a zeleninu ve vesmíru, ve sklenících na vesmírné stanici Mir. Se Sověty Bulhaři spolupracovali na projektu Vega, od 90. let se rozvíjí spolupráce i se Spojenými státy, bulharská zařízení byla použita při průzkumu Marsu, bulharský spektrometr používaly například sondy Phobos a Phobos 2. V červnu 2017 americká společnost SpaceX vynesla na oběžnou dráhu první bulharskou geostacionární komunikační družici BulgariaSat-1, která má sloužit především pro televizní vysílání ve vysokém rozlišení. Satelit je napájen šesti solárními panely, které dohromady generují 10 kW elektrické energie. Předpokládaná životnost je 15 let a palivo by mělo stačit na 20 let provozu.\n\nTři procenta ekonomické produkce Bulharska generuje odvětví informačních a komunikačních technologií. Je v něm zaměstnáno 40 000 až 50 000 softwarových inženýrů. Více než čtvrtinu z nich tvoří ženy, což je nejvyšší procento žen v tomto oboru ze všech zemí EU. Vysoká úroveň bulharské informatiky je dědictvím už komunistické éry, kdy bylo Bulharsko nazýváno \"rudé Silicon Valley\", kvůli své produkci výpočetní techniky. Bulharsko je také regionálním lídrem ve vysoce výkonných počítačích a provozuje Avitohol, největší superpočítač v jihovýchodní Evropě.\n\nNejpopulárnějším sportovcem všech časů je v Bulharsku fotbalista Christo Stoičkov. Roku 1994 získal Zlatý míč pro nejlepšího fotbalistu Evropy, ve stejném roce dotáhl bulharskou reprezentaci k jejímu největšímu úspěchu na světovém šampionátu (4. místo) a se španělským klubem FC Barcelona vyhrál Ligu mistrů (1992).\n\nMimořádnou tradici má v Bulharsku zápas řecko-římský a vzpírání. Zápasníci přivezli již 16 zlatých medailí z olympijských her, vzpěrači 12 (z toho tři Naim Süleymanoğlu), zejména díky inovativním tréninkovým metodám Ivana Abadžieva. První zlatou z jiného sportu, než jsou tyto, přivezl roku 1972 boxer Georgi Kostadinov. První atletickou pak z Montrealu roku 1976 koulařka Ivanka Christovová. Bulharům se daří v trojskoku, olympijské zlato mají Christo Markov a Tereza Marinovová. Asi nejpopulárnější bulharskou atletkou byla skokanka do výšky Stefka Kostadinovová, jež od roku 1987 drží světový výškařský rekord mezi ženami (209 cm). Výjimečnou žeň zažili Bulhaři na olympiádě v Soulu roku 1988, odkud přivezli rekordních deset zlatých. Jedinou zlatou ze zimních olympiád Bulhaři získali díky biatlonistce Ekaterině Dafovské.\n\nDo síně slávy Mezinárodní volejbalové federace byl uveden Dimitar Zlatanov.\n\nNa 64 polích se výrazně prosadil šachový velmistr Veselin Topalov. V jeho stopách jde Antoaneta Stefanovová.\n\n\n\n\n\n\n\n"}
{"id": "247465", "url": "https://cs.wikipedia.org/wiki?curid=247465", "title": "Adobe Acrobat", "text": "Adobe Acrobat\n\nAdobe Acrobat je skupina programů firmy Adobe Systems pro prohlížení, vytváření, úpravu a další práci se soubory formátu PDF. Prvním členem skupiny je Adobe Acrobat Reader DC, který je dostupný pro operační systémy Windows, MacOS a Android a je šířen jako freeware. Umožňuje čtení, tisk a komentování PDF dokumentů. Komerční Acrobat je dostupný ve dvou edicích Acrobat Standard DC je určen pouze pro systémy Windows, umožňuje vytváření, editaci a digitální podpisování PDF dokumentů. Acrobat Pro DC je dostupný i pro MacOS a rozšiřuje možnosti Acrobat Standard DC, např. o možnost tisku s menší spotřebou toneru, OCR pro naskenované dokumenty a hlasité čtení PDF souborů.\n\nVerze 1.0 byla vydána v červnu 1993 pro operační systém DOS. V sedmé verzi došlo ke změně názvu, kdy společnost Adobe oddělila bezplatnou verzi Acrobatu – Reader od profesionální placené verze, určené pro tvorbu a publikování ve formátu PDF. Po verzi 11 (v roce 2015) došlo k přejmenování na Adobe Acrobat DC a změně GUI a funkcí software.\n\n"}
{"id": "247466", "url": "https://cs.wikipedia.org/wiki?curid=247466", "title": "1832 v dopravě", "text": "1832 v dopravě\n\nTento článek obsahuje seznam událostí souvisejících s dopravou, které proběhly roku 1832.\n\n1. srpna - byl zahájen nákladní i osobní provoz na koněspřežné železnici z Českých Budějovic do Lince, první železniční trati v Čechách.\n"}
{"id": "247468", "url": "https://cs.wikipedia.org/wiki?curid=247468", "title": "Bralová", "text": "Bralová\n\nBralová je přírodní památka ev. č. 2427, lokalita Střílky v okrese Kroměříž. Správa AOPK Zlín. Důvodem ochrany je lokalita hadího mordu nachového.\n\n"}
{"id": "247469", "url": "https://cs.wikipedia.org/wiki?curid=247469", "title": "Isaac Titsingh", "text": "Isaac Titsingh\n\nIsaac Titsingh (10. ledna 1745, Amsterdam – 2. února 1812, Paříž) byl nizozemský chirurg, učenec, kupec a diplomat. Dlouhou dobu pobýval ve východní Asii jako vedoucí činitel Nizozemské Východoindické společnosti (\"Vereenigde Oostindische Compagnie\", zkratkou \"VOC\").\n\nV letech 1779-1784 působil v Japonsku jako hlavní obchodní agent Východoindické společnosti (při tomto působení dokonce dvakrát v hlavním městě Edu navštívil šóguna), v letech 1785-1792 jako ředitel obchodního střediska Východoindické společnosti v bengálské Chinsuře jako ředitel tamního obchodního střediska Východoindické společnosti, v letech 1792-1793 v Jakartě (tehdy Batavii) zprvu jako pokladník a později jako námořní zmocněnec. V letech 1794-1795 byl nizozemským velvyslancem v Číně na dvoře císaře Čchien-lunga. V roce 1796 se odstěhoval zpět do Evropy, v roce 1812 zemřel v Paříži a byl pohřben na hřbitově Père Lachaise.\n\n\n\n\n\n"}
{"id": "247472", "url": "https://cs.wikipedia.org/wiki?curid=247472", "title": "Mohelenská hadcová step", "text": "Mohelenská hadcová step\n\nMohelenská hadcová step je národní přírodní rezervace tyčící se nad meandrem řeky Jihlavy nazývaným „Čertův ocas“. Leží nedaleko obce Mohelno v okrese Třebíč v místních lokalitách \"Mohelnská step\" na levém a \"Čertova hráz\" na pravém břehu. Rezervaci o rozloze 108,94 ha spravuje AOPK ČR, Regionální pracoviště Správa CHKO Žďárské vrchy. Hadcová step patří k jedné z nejcennějších lokalit v České republice i v Evropě. Nadmořská výška zde kolísá od 260 m n. m. do 385 m n. m. Mohelenská step byla vyhlášena rezervací 31. prosince 1933, a to kvůli rozmanitosti fauny a flory, kterou způsobuje hadcové podloží. Hadec neboli serpentinit je silně bazická tmavozelená či černozelená hornina dobře akumulující teplo. Hadcové půdy jsou bohaté na hořčík, ale velmi chudé na živiny. V kombinaci s nedostatkem srážek má tento substrát nepříznivé účinky na mnoho druhů rostlin a způsobuje například nanismus.\n\nNa území stepi se nachází kriticky ohrožená podmrvka hadcová (\"Notholaena marantae\"), sleziník nepravý (\"Asplenium adulterinum\") a ze živočichů kudlanka nábožná (\"Mantis religiosa\"), ploskoroh pestrý (\"Libelloides macaronius\") a ještěrka zelená (\"Lacerta viridis\"). Bylo zde také zjištěno 91 ze 107 středoevropských druhů mravenců.\n\nÚzemí je tvořeno převážně hadcem. Místy se zde vyskytují granulity a jurské štěrky. Na tomto podloží vznikly hořečnaté rendziny, neutrální až slabě alkalické půdy s vysokým obsahem půdního vzduchu, který zapříčiňuje rychlejší vysychání země. Na svazích, kde působí eroze, prostupuje na povrch hadec ve formě sutí a skalisek. Další půdní typy, které se zde objevují, jsou rankery nacházející se na sutích, luvizemě na návějových spraších a fluvizemě na nivních sedimentech.\n\nMohelenská step se kvůli rozdílné vegetaci, vzhledu a ekologickým předpokladům dělí na tři části: pastvinná step, skalní step a zalesněné stráně.\n\nNa pastvinné stepi nacházející se na náhorní plošině bylo zjištěno ve 20. letech 20. století největší množství trpasličích forem rostlin (nanismů). Mikroklima je zde výrazně teplejší a sušší kvůli častějším větrům a silnějšímu oslunění. Tyto okolnosti způsobují rychlejší vysychání a po celý rok zde převládá sucho. Primárním porostem jsou trávy, kostřava ovčí (\"Festuca ovina\"), ostřice nízká (\"Carex humilis\") a kavyl vláskovitý (\"Stipa capillata\"). Během roku tu můžeme spatřit dále křivatec žlutý (\"Gagea lutea\") a diviznu brunátnou (\"Verbascum phoeniceum\"). Pozoruhodné jsou lišejníky, které v období sucha svinou své stélky do klubka, odpadnou a odvalí se na vyhovující místo, kde začnou znovu růst.\nDruhou částí je tzv. skalní step. Mikroklima typické pro tuto oblast je dáno několika faktory. Hluboké údolí tvaru podkovy s jižní orientací, které je chráněno od severních a západních větrů, spolu s jednou z hlavních vlastností hadce, akumulací tepla, způsobuje, že na step dopadá několikanásobně více slunečního záření. V letních měsících to způsobuje ohřívání povrchu skal téměř o 25 °C více, než je teplota vzduchu, a také zimní měsíce jsou zde teplejší. Dohromady s rychlým vysycháním půd vzniká velmi suché mikroklima, které je zcela odlišné od klimatu okolí. Typickými rostlinami zde rostoucími jsou mahalebka obecná (\"Prunus mahaleb\"), mochna písečná (\"Potentilla arenaria\"), tařice horská (\"Alyssum montanum\") aj.\n\nTřetí a poslední částí jsou zalesněné stráně nalézající se na opačném břehu toku. Podloží této oblasti je převážně tvořeno rulami oproti jižně orientovaným svahům z hadců. Severní orientace svahů zapříčiňuje menší dopad slunečního záření, a tudíž je tato oblast chladnější a je pokryta souvislejším lesním porostem. Mikroklima oproti jiným částem stepi zde není tak extrémní a příliš se neliší od širšího okolí. Roste zde např. pěchava vápnomilná (\"Sesleria caerulea\") a žebřice pyrenejská (\"Libanotis pyrenaica\"), jež jsou typickou podhorní vegetací.\n\nRozdílný geologický podklad, orientace a s ní související vegetační pokryv a členitost terénu společně vytvářejí na nepříliš rozsáhlém území jedinečný ekotop, který má zcela specifické vlastnosti, jež u nás nemají obdoby.\n\nTeplomilné doubravy, které byly pravděpodobnou přirozenou vegetací, se v dnešní době nacházejí pouze na jižních svazích v nižších polohách. V daném pokryvu navíc převažuje invazní borovice. Na náhorní plošině je tato pravděpodobná lesní vegetace vytlačena druhotnými porosty, především bylinami. I přes to, že novější rostliny nahrazují původní, velká část z nich jsou významné a chráněné.\n\nNa skalní stepi se vyskytuje kromě zakrslých dřevin i vegetace asociace kostřava sivá–pryšec.\n\nNa mírných svazích jižní až západní orientace roste společenstvo subpanonských stepních trávníků s dominancí ostřice nízké (\"Carex humilis\"), kavylu vláskovitého (\"Stypa capillata\") a kostřavy walliské (\"Festuca valesiaca\").\n\nSpolečenstvo úzkolistých suchých trávníků nacházející se na náhorní plošině a sousedních mírnějších svazích zastupuje např. bělozářka větevnatá (\"Anthericum ramosum\"), sleziník červený (\"Asplenium trichomanes\") a mochna písečná (\"Potentilla arenaria\").\n\nPrudké skalnaté svahy různé orientace zastupuje asociace štěrbinové vegetace skal a drolin s dominancí metličky křivolaké (\"Avenella flexuosa\"), lipnice hajní (\"Poa nemoralis\") a acidotolerantní kapradiny jako sleziníky (\"Asplenium\" sp.).\n\nPro střední části svahů převážně s jižní orientací je typická hadcová teplomilná doubrava s kručinkou chlupatou (\"Genista pilosa\"), dubohabřinami a na výslunných skalách acidofilními teplomilnými doubravami.\n\nPrvní podnět ke zřízení rezervace dal v roce 1914 prof. Josef Podpěra, ovšem překážkou byla tehdejší těžba hadce. Pozemky byly pronajaty podnikateli Blimmsriterovi a ten se jich odmítal vzdát. Až po dlouholetém správním řízení byla nájemní smlouva zrušena (1930).\n\nZrušením smlouvy ovšem nezaniklo tzv. kutací právo. Po předložení hornického a botanického posudku dne 21. března 1933 bylo tedy ustanoveno ochranné pásmo. Po vypracování návrhu Rudolfem Dvořákem bylo vymezené území k 31. prosinci 1933 vyhlášeno chráněným územím. Další potíž činila stavba silnice Mohelno–Dukovany, která zasahovala do stepi. V tu chvíli bylo patrné, že řešením by bylo odkoupit pozemky od obce Mohelno. To se po řadě dalších problémů uskutečnilo, ale po skončení války nechtěli Mohelenští uznat smlouvu z roku 1944 a požadovali za step lesy. Po dvou kolech jednání iniciovaných Viktorem Plevou došlo k vyhlášení rezervace dne 11. prosince 1952. Při tomto jednání se také stanovily další podmínky ochrany rezervace Mohelenská hadcová step. Za státní přírodní rezervaci byla oblast vyhlášena 29. listopadu 1988 nařízením ministerstva kultury ČSR. Posledním významným rokem byl rok 2005, kdy byla step zařazena mezi oblasti soustavy Natura 2000, tedy do tzv. evropsky významných lokalit (kód C20613325).V roce 2012 byla NPR znovu vyhlášena ve stávající rozloze.\n\nMohelenská step se nachází na rozhraní dvou fytogeografických oblastí – samotná step spadá do termofytika a oblast ji obklopující do mezofytika. Právě tato skutečnost se podílí na druhové pestrosti. Na stepi byly některé druhy rostlin objeveny a popsány poprvé, takže je toto území pro ně klasickou lokalitou, jedná se o mech \"Aporella moravica\", trávu ovsíř luční (\"Avenula pratensis\") a o trstnatou bylinu trávničku obecnou (\"Armeria vulgaris\"). Trávnička se řadí k silně ohroženým druhům flóry ČR a řada lokalit, kde se nachází, je chráněná. Za zmínku stojí také významné tamější lišejníky \"Lecanora serpentinicola\" a \"Caloplaca dvorakii\". Lidskou činností sem bylo zavlečeno i několik nepůvodních druhů jako borovice černá (\"Pinus nigra\") a trnovník akát (\"Robinia pseudoacacia\").\n\nK dominantním dřevinám se řadí borovice lesní, poddruh borovice hákovitá (\"Pinus sylvestris\" var. hamata) nalézající se primárně na Krymu. Mezi borovicemi je možné zahlédnout ostrůvky s dubem zimním (\"Quercus petraea\"), který pravděpodobně v historii převažoval. Teplomilné keře jsou zde také časté, a to především mahalebka obecná (\"Prunus mahaleb\"), ptačí zob obecný (\"Ligustrum vulgare\"), dřišťál obecný (\"Berberis vulgaris\") a jalovec obecný (\"Juniperus communis\").\nNa různých částech území se nacházejí i různé druhy rostlin. Na prudkých svazích skalní stepi s jižní orientací se na jaře vytváří souvislý žlutý povlak kručinky chlupaté (\"Genista pilosa\") a mochny písečné (\"Potentilla arenaria\") a později zde vykvétá koniklec německý (\"Pulsatilla vulgaris\"). V létě zde pak převažuje porost česneku žlutého (\"Allium flavum\") a hvězdice zlatovlásku (\"Linosyris vulgaris\"). Velkou část jara a léta zde kvetou především kavyly a kostřavy.\n\nNa další části, pastvinné stepi, bylo objeveno nejvíce nanismů, které se na skalní stepi prakticky nenachází. Z rostlin zde převládá porost kostřav a ostřic.\n\nJednou z nejznámějších charakteristik je nanismus rostlin (zakrslé formy). Tento jev je především spojen s malým množstvím živin v půdě, klimatickými podmínkami jako suchý vzduch a velké množství světla. Díky těmto předpokladům dosahují některé rostliny pouze 1/10 až 1/20 svého běžného vzrůstu. Nanismus není ovšem dědičný, semena jsou plnohodnotná a při zasazení do úrodných půd vyrostou rostliny s jejich běžnou velikostí. Největší počet zakrslých forem zde objevil prof. Rudolf Dvořák, a to přes 300. Jedním z nanismů je mák vlčí (\"Papaver rhoeas\"), který běžně dorůstá do výšky 25–90 cm, ale na stepi jsou máky nevětvené, s přisedlými a úzkými (2–3 mm) lístky nepřesahujícími délku 1 cm. Jiným příkladem může být bodlák nicí (\"Carduus nutans\"), tužebník obecný (\"Filipendula vulgaris\") a hvozdík Pontederův (\"Dianthus pontederae\").\n\nDalší význam má výskyt tzv. serpentinofytů, rostlin vázaných na hadcové podloží. Jedná se o sleziník hadcový (\"Asplenium cuneifolium\") a především podmrvku hadcovou (\"Notholaena marantae\"). Mohelenská step je pro tuto drobnou kapradinku nejsevernější doložené místo výskytu. Nejblíže se nachází o několik set kilometrů dále v Rakousku.\n\nNa stepi ji poprvé v roce 1858 nalezl botanik Carl Roemer (1818–1891). Tehdy si její přítomnost vyložil jako relikt z období třetihor. Dle nových názorů botaniků se zde podmrvka hadcová objevila až později v některé době meziledové.\n\nHadí mord rakouský (\"Scorzonera austriaca\") mající zde jedno z posledních nalezišť, roste na vápencových skalách a slunných místech. Patří mezi chráněné druhy (C3).\n\nZe zvířecí říše je pestře zastoupen hmyz. Z ohrožených druhů hmyzu nacházejících se na stepi jmenujme např. kudlanku nábožnou (\"Mantis religiosa\"), ploskoroha pestrého (\"Libelloides macaronius\") a otakárka fenyklového (\"Papilio machaon\").\n\nJedním z důvodů zařazení stepi mezi tzv. evropsky významné lokality byl výskyt motýla přástevníka kostivalového (\"Callimorpha quadripunctaria\"), který je chráněný v rámci soustavy Natura 2000. Primárně se nachází v teplých oblastech a jeho housenka se v jarním období živí listy kopřiv a hluchavek. Dospělce lze spatřit na konci léta. Nachází se zde mnoho dalších druhů motýlů, bylo jich zde zjištěno několik set. K nejvýznamnějším patří zelenáček chrpový (\"Jordanita chloros\"), vřetenuška pozdní (\"Zygaena laeta\") a další druhy vřetenušek, píďalek, můr a jiných drobných motýlů.\n\nNa mohelenské stepi bylo nalezeno 91 ze 107 středozemních forem mravenců; ve 21. století bohužel počet klesl na 64, ovšem i tak to činí více než polovinu všech druhů na území ČR. Výskyt \"Bothriomyrmex corsicus mohelensis\" a \"Strongylognathus bulgaricus\", kteří patří mezi nejvýznamnější druhy mravenců pro step, nebyl již přes 20 let potvrzen. Zajímavá je také fauna brouků, zejména výskyt střevlíků \"Cymindis axillaris\", \"Cymindis humeralis\" a \"Platyderus rufus\". Na borovicích se vyvíjí krasec osmiskvrnný (\"Buprestis octoguttata\") a po zemi běhá kozlíček písečný (\"Dorcadion pedestre\"). Z dalších zástupců teplomilného hmyzu se zde vyskytuje kobylka révová (\"Ephippigera ephippiger\"), žahalka \"Scolia hirta\" či velmi vzácný mravkolev \"Dystoleon tetragrammicus.\"\n\nNanismus, který by se dal čekat pouze u rostlin, se zde projevuje i u hmyzu. Patří sem zástupci denních motýlů, teplomilných sarančí (\"Acridoidea\") a hmyzí společenstva na kavylech a kručince.\n\nZ pavoučí říše bylo objeveno 285 forem ze 410 známých a můžeme jmenovat vzácné teplomilné běžníky \"Ozyptila kotulai\" a \"Xysticus marmoratus\".\n\nTeplé mikroklima činí z mohelenské stepi výborné útočiště pro plazy. K těm vzácnějším patří ještěrka zelená (\"Lacerta viridis\") a užovka podplamatá (\"Natrix tessellata\"). Kuriozitou, která zde byla spatřena pouze jednou, byla dvoumetrová užovka stromová (\"Elaphe longissima\"). Z ptáků se zde běžně dají pozorovat poštolka obecná (\"Falco tinnuncullus\") nebo káně lesní (\"Buteo buteo\"). Vyskytuje se zde také výr velký (\"Bubo bubo\") a zástupci některých teplomilnějších druhů ptáků: krutihlav obecný (\"Jynx torquilla\"), pěnice vlašská (\"Sylvia nisoria\") a konopka obecná (\"Acanthis cannabina\"). Velmi významný je výskyt populace sysla obecného (v roce 2007 zhruba padesát jedinců). V rámci ochrany kolonie Sysla obecného na hadcové stepi, byly na silnici mezi Mohelnem a mohelenskou nádrží instalovány značky s podobiznou sysla a dodatkovou tabulkou \"Migrace sysla\". Na silnici budou instalovány od května do září, kdy probíhá migrace sysla. V roce 2019 byly opět značky s podobiznou sysla instalovány, bylo zjištěno, že v roce 2018 bylo usmrceno motorovými vozidly minimálně 12 jedinců sysla z celkem 70 jedinců žijících v kolonii. Reálný počet usmrcených zvířat může být i několikanásobně vyšší.\n\nV roce 2019 byly na ochranu sysla instalovány zpomalovací prahy. I přes instalaci značek s podobiznou sysla zahynulo minimálně 12 zvířat.\n\nV dnešní době ovlivňují vegetaci nádrže Mohelno a Dalešice. Jejich vybudováním (1970–1978) došlo ke změně vodního režimu řeky a křovinný porost, který byl přirozeně redukován činností tekoucí vody, nyní tvoří souvislý pás a způsobuje zarůstání koryta. Území skalnaté a pastvinné stepi je naproti tomu ovlivněno těžbou dřeva a pastvou dobytka. Po zastavení pastvy v 50. letech 20. stol. začala step zarůstat borovicí a zastoupení dřevinami rapidně vzrostlo (z 16 % v roce 1950 na 64 % v roce 1984). Po částečných regulačních zásazích (redukce dřevin, vymýcení akátu, znovuobnovy pastvy) se step postupně vracela do původní podoby. Všechny dnešní zásahy vycházejí z plánu péče o NPR. Skalní step je ponechána přirozenému, ale monitorovanému vývoji a ve zbývajících oblastech budou prováděny další bioregulační kroky – kompletní vymýcení akátu, zmenšení porostu borovice. Nadále by měla pokračovat pastva dobytka.\n\nNa podzim roku 2010 a na jaře 2011 proběhl na stepi úklid spočívající především ve sběru odpadků, které byly dle možností dále vytříděny. O vše se staralo občanské sdružení \"Pozemkový spolek Koniklec\", který má v péči další lokality. V roce 2017 bude horní část stepi spásat zpočátku 60 ovcí, postupně až 100. Ovce budou postupně spásat a udržovat trávu na horní části stepi. Ovce udržovaly step od 19. století do roku 1933, později od roku 1997.\n\nV roce 2019 v rámci dobrovolnické akce Čas pro dobrou věc zaměstnanci Jaderné elektrárny Dukovany čistili plochu památky.\n\nNaučná stezka byla vytvořena ve druhé polovině 20. století a v roce 2007 byla opravena. Trasa je dlouhá 4 km a je doplněna deseti tabulemi s informacemi o okolí stanoviště.\n\nNa tabuli č. 1 se návštěvník seznámí s historií rezervace a správou území. Z tabule č. 2 se návštěvník dozví o geomorfologickém vývoji údolí. O pár metrů níže se nachází skalní step. Panel č. 3 popisuje ekotyp mohelenské borovice. Odtud se klesá k zastávce č. 4 charakterizující složení biotopů říčního údolí. Panel č. 5 informuje o vývoji společenstev a tabule č. 6 seznamuje s významnými osobnostmi spojenými se stepí a vlastnostmi hadce. Při průchodu okolo Mohelenského mlýna, kde je umístěna galerie, se u jezu nachází tabule č. 7 popisující biotop řeky. Panel č. 8 poukazuje na významné malíře a fotografy. Značnou část vzácných kapradin lze nalézt u zastávky č. 9 a po zdolání schodů se návštěvník ocitne na náhorní plošině s výhledem. Poslední panel, č. 10 popisuje biotop drnové stepi a informuje o nejnovějších událostech.\n\nZnačky zakazují vstup návštěvníků mimo vyhrazená místa, lokalita je hlídána ostrahou.\n\n\n"}
{"id": "247474", "url": "https://cs.wikipedia.org/wiki?curid=247474", "title": "Suchohrdly", "text": "Suchohrdly\n\nSuchohrdly (německy \"Zuckerhandl\") je obec v okrese Znojmo, v Jihomoravském kraji. Žije zde obyvatel.\n\nPrvní písemná zmínka o obci pochází z roku 1190. V obdobích 1939-1945 a od 1. srpna 1976 do 31. prosince 1997 byla obec místní částí Znojma.\n\n\n\n"}
{"id": "247478", "url": "https://cs.wikipedia.org/wiki?curid=247478", "title": "Višvanáthan Ánand", "text": "Višvanáthan Ánand\n\nVišvanáthan Ánand (též Viši, , též , []) * 11. prosince 1969 Madras, dnešní Čennaí) je indický šachový velmistr a bývalý mistr světa v šachu, patnáctý v řadě nástupnictví. Byl také mistrem světa FIDE v letech 2000 až 2002.\n\nÁnand je jedním z pěti hráčů šachové historie, kteří pokořili hranici 2800 bodů FIDE ELO. Jeho absolutním maximem je ELO 2817, kterého dosáhl v březnu 2011..\nV dubnu 2007 ve věku 37 let se stal nejstarší osobou, která dosáhla první příčky žebříčku poprvé ve svém životě. Tuto hranici za čtyři roky ve věku 41 let ještě překonal.\n\nZa přínos v oblasti sportu obdržel vysoká indická vyznamenání: Padmashri, 1988; Padma Bhusan, 2001; Padma Vibhushan, 2008.\n\nVišvanáthan Ánand se narodil 11. prosince 1969 v Majiladuturaji, Tamilnádu otci Višvanáthanovi, který odešel do důchodu jako generální manažer Jižní magistrály a matce jménem Sušele, ženě v domácnosti, která byla fanynkou šachu, filmu, klubů a dáma salonů. Višvanáthan má bratra a sestru.\n\nHrát šachy ho naučila jeho matka. Své šachové začátky popsal při konverzaci se Susan Polgárovou:\n\"Šachy jsem začal hrát, když mi bylo šest. Moje matka mě naučila, jak je hrát. V podstatě maminka udělala hodně pro mé šachy. Krátce nato jsme se přestěhovali do Philippin. Vstoupil jsem tam do šachového klubu. A tam běžel v televizi program odpoledne přibližně od jedné do dvou hodin, když jsem chodíval do školy. Takže maminka zapisovala všechny partie, které v televizi ukazovali, rovněž šachové hádanky a večer jsme je společně řešili. Přirozeně maminka a její rodina šachy hrávali, hrávala se svým mladším bratrem, takže v šachu určité zázemí měla, ale nikdy nenavštěvovala klub. Šachové diagramy jsme řešili spolu a odpovědi společně zasílali. Vítězům zasílali knížky. A za několik měsíců jsem vyhrál mnoho cen. V jeden moment dokonce řekli, ať si vezmu všechny knížky, které chci, ale už nezasílám žádná další řešení. \"\n\nÁnand získal akademický titul v oboru ekonomie, jeho koníčky jsou čtení, plavání a poslech hudby. Žije v Collade Mediano ve Španělsku se svou ženou Arunou.\n\n\n"}
{"id": "247492", "url": "https://cs.wikipedia.org/wiki?curid=247492", "title": "Sonety (Shakespeare)", "text": "Sonety (Shakespeare)\n\nSonety je básnická sbírka 154 sonetů, kterou napsal William Shakespeare. Jejich tématy jsou láska, krása, politika a pomíjivost života a citů. Pravděpodobně byly psány v průběhu několika let. O kompletní vydání v dnešním rozsahu se v roce 1609 zasloužil Thomas Thorpe (s vlastní předmluvou) pod názvem \"Shake-Speares Sonnets\" a zahrnovalo 152 do té doby nepublikovaných sonetů a také sonety 138 a 144, které byly už předtím uveřejněny v nelegálně vydané básnické sbírce Vášnivý poutník (\"The Passionate Pilgrim\"), která vyšla tiskem v roce 1599.\n\nTvrdí se, že prvních 17 sonetů je adresováno mladému muži, což však z originálního anglického znění zdaleka nevyplývá. Adresát či adresátka jsou v nich pobízeni, aby uzavřel nebo uzavřela sňatek a měl nebo měla děti, čímž by se fyzická krása, kterou jeho nebo její děti zdědí, zachovala i pro příští generace. Většina sonetů (čísla 18-126) jsou možná milostné sonety věnované tomuto nebo jinému mladému muži, což vede k úvahám o Shakespearově homosexualitě či bisexualitě. Sonety 127-152 jsou však milostné básně věnované \"temné dámě\" (podle anglicky píšících autorů \"Dark Lady\"). Dva poslední sonety (153, 154) jsou alegorické. České překlady mají sklon i rodově neutrálně laděné sonety, mezi nimi právě sonety 1-17, adresovat muži či ženě podle záliby překladatele, což může vést k nepochopení skutečného, ovšem těžko hmatatelného smyslu textu.\n\nVěnování Sonetů od nakladatele, kterým byl Thomas Thorpe, zní:\nO totožnosti onoho W. H. (ztotožňovaného s mladým mužem, kterému jsou věnovány sonety 1-126) existuje mnoho spekulací. Mohli to být například:\n\nJednotlivé básně jsou psány formou shakespearovského sonetu, který se skládá ze tří slok o čtyřech verších a jedné, závěrečné sloky o dvou verších. Použit je především pětistopý verš jambického spádu. Rýmové schéma sonetů je většinou \"abab cdcd efef gg\". Jedinými výjimkami jsou sonety 99 (má patnáct veršů, protože k první sloce je přidán jeden verš, má tak schéma \"ababa\"), sonet 126, který se skládá ze sedmi hrdinských dvojverší, a sonet 145, který je psán jiným veršem, totiž čtyřstopým jambickým veršem na místo pětistopého. Na začátku třetího čtyřverší může být tzv. volta čili obrat, totiž verš, v němž se nachází myšlenkový obrat v básni. Pro Shakespearovy sonety je však typické, že myšlenkový obrat přichází až v závěrečném dvojverší. Příkladem takového rozvržení je sonet 130, v němž básník ve třech čtyřverších vyjmenovává nedostatky své milenky, aby se až v posledních dvou verších vyznal ze své lásky k ní.\n\nAčkoliv rýmové schéma všech sonetů je až na výše zmíněné výjimky neměnné, rozvíjení myšlenek jednotlivých básní nemusí přesně korespondovat s rozložením rýmů. Například v sonetu 19 je volta rozdělující sonet na dvě části, osmistopou oktávu a šestistopou sestinu, z obsahového hlediska mnohem významnější než rozdělení sonetu do čtyřverší. Naopak sonet 12 je příkladem přesného dodržení formátu anglického sonetu, v němž jsou čtyřverší postupně uvozena slovy When - when - then. Podobným příkladem je sonet 73, v němž každé čtyřverší přináší novou metaforu (podzim, soumrak, dohasínající oheň).\n\nRozvržení čtrnáctiveršového sonetu na oktávu a sestinu, rozděleného voltou, je typické pro renesanční italské básnictví. Anglickou podobu sonetu, tj. důraz na tři čtyřverší a závěrečné dvojverší, ustanovil až Henry Howard v 15. století.\n\nV Sonetech se vyskytují následující osoby či postavy, převážně patrně inspirované reálným životem:\n\nShakespearovy sonety jsou mnohdy světštější a erotičtější, než obdobné básně jeho současníků. Jedna z interpretací tvrdí, že Sonety jsou svým způsobem parodie milostných sonetů petrarcovské školy. Shakespeare často mění tradiční postavení muže a ženy v milostné poezii, líčení jejich lásky je složitější a pravděpodobnější. Shakespeare porušil mnoho formálních pravidel sonetové formy a poezie obecně, která byla dodržována jeho současníky: mluví o společenském zlu s láskou nesouvisejícím (slavný sonet 66), komentuje politické události (sonet 124), dělá si z lásky legraci (128), paroduje krásu (130), hraje si s tradičními rolemi muže a ženy v milostné poezii (20), mluví otevřeně o sexu (129) a snad i někdy hraničí s lehkou pornografií (sonet 151).\nShakespearovy Sonety znamenaly především konec petrarcovské sonetové tradice, její konvenčnosti a jejího formalismu. Shakespearovy sonety daly základ nové milostné poezii. V 18. století byl jejich význam v Anglii relativně malý, \"The Critical Review\" z roku 1805 stále považuje za vrchol anglického sonetu Johna Miltona. Zájem o Shakespeara nastal až za romantismu a význam sonetů začal stoupat až v 19. století.\n\nVýznam a kulturní vliv Sonetů ukazuje mimo jiné množství překladů. Jen v němčině existuje od roku 1784 sedmdesát úplných překladů. Není jediný významnější jazyk, do nějž by Sonety nebyly přeloženy, včetně latiny, turečtiny, japonštiny, svahilštiny, esperanta a klingonštiny.\n\nPrvní český překlad Sonetů je od Josefa Václava Sládka, pochází z roku 1883. Další překlady pořídili například Jaroslav Vrchlický (ve dvou verzích: 1896 a 1904), Antonín Klášterský (publikováno 1923), Jan Vladislav (1955), Erik Adolf Saudek (1975 (nedokončeno, pozdější vydání bylo doplněno o překlady jiných autorů), Břetislav Hodek (1976), Zdeněk Hron (1986), Miroslav Macek (1996), Jarmila Urbánková (1997), Martin Hilský (1997), Miloslav Uličný (vydáno 2005), Jiří Josek (2008), Václav Z J Pinkava (vydáno 2014, jinak celé na webu. ).\n\nNeúplné překlady, tj. jen vybraných sonetů, předložili například Otto František Babler a Zdeňka Bergerová. Dosud nevydaný je překlad Františka Nevrly ze šedesátých let.\n\n<poem>\nUbohá duše, v hříšném těle vězíš,\ntělesné pudy se v něm vzpurně sváří,\nproč uvnitř zmíráš, hladovíš jak v cele,\ntvůj zevnějšek však nádherou jen září?\nK čemu ten lesk, když zajde v krátké době?\nProč pouhá schránka má tě tolik stát?\nPro radost červů, co ji pozřou v hrobě?\nPro ně se pachtíš? Jim chceš všechno dát?\nHleď z nouze těla udělat svou ctnost,\nčím ono schází, v tom zkus najít lék,\npozemskou bídu vyměň za věčnost,\nbohatá uvnitř, chudá navenek.\nZe Smrti žij, co ze života žije,\nsmrt Smrti navždy smrtelnost z nás smyje.\n</poem>\n\n\nSonety vyšly také na 6 CD (Radioservis, 2007, nahrávka z roku 2002) v překladu Martina Hilského spolu s anglickým originálem a obsáhlým komentářem překladatele. Recitace: Scott Bellefeuille (anglický originál), Pavel Soukup (český text). Celý cyklus byl předtím odvysílán v Českém rozhlase.\n\nMarek Eben zhudebnil sonet 57 (\"Co mohu dělat já, váš rab\") a 66 (\"Znaven, ach, znaven vším, já hledám smrt a klid\") v překladu Jana Vladislava. Oba vyšly na CD Bratří Ebenů \"Já na tom dělám\" (2002). Jiří Šlitr zhudebnil první čtyři verše sonetu 51 taktéž v překladu Jana Vladislava (\"A proto odpouští má láska mému koni\") jako \"Píseň o koni\" pro hru \"Taková ztráta krve\" (1960), kde píseň zpívali Jiří Suchý, Waldemar Matuška a Pavlína Filipovská. Olda Říha zhudebnil v roce 2018 sonet 66 v překladu Martina Hilského a přidal k němu svůj vlastní refrén.\n\n"}
{"id": "247494", "url": "https://cs.wikipedia.org/wiki?curid=247494", "title": "Instituce", "text": "Instituce\n\nInstituce (z lat. \"instituere\", ustanovit, zřídit) znamená v sociologii obecně praktikovaný, schvalovaný a předávaný způsob jednání a vztahů. Působí jednak jako mechanismus sociální kontroly a udržování sociálního řádu, jednak jako vzor jednání, který ulehčuje život a usnadňuje spolupráci.\n\nV jiných vědách a v běžné řeči se institucemi často míní také organizace, to jest více méně trvalé a účelové společenské útvary s jasnou hranicí, členstvím, vnitřní dělbou činností a tak dále. V sociologii se ovšem obojí většinou odlišuje: „Instituce je způsob, jak lidé v dané kultuře dělají nějakou věc, organizace je způsob, jak při tom svoji činnost koordinují. Bankovnictví je instituce, banka je organizace.“\n\nNa instituce lze nahlížet nejméně z dvojího hlediska. Z funkcionálního hlediska, charakteristického pro sociologii, lze zkoumat jejich funkci při uspořádávání a řízení společnosti. Německý sociolog Niklas Luhmann pokládá instituce za trvalá a více méně uzavřená uspořádání, nezbytná proto, že spontánní vznik dobrého uspořádání je krajně nepravděpodobný. Význam institucí je v tom, že udržují taková nepravděpodobná uspořádání, že se reprodukují a vyvíjejí. I v jiných ohledech se podle něho instituce podobají živým buňkám.\n\nZ kulturně-antropologického hlediska se instituce obvykle chápou jako více méně závazné vzorce chování, které usnadňují život tím, že určitá jednání dovolují jaksi automatizovat. Zjednodušují orientaci ve světě („redukují komplexitu“), šetří energii a podstatně usnadňuji spolupráci i velkého počtu lidí. Činí jednání druhých srozumitelnějším a předvídatelnějším, takže také podporují vzájemnou důvěru a pocit soudržnosti. Instituce vznikají jistou typizací jednání (institucionalizací) a podle některých u člověka nahrazují chybějící instinkty.\n\nLatinské slovo \"institutio\" znamená původně ustanovení, a to jak obecně právní, tak také ustanovení určité osoby do úřadu. Později označovalo také zákoník, sbírku písemných ustanovení, v reformaci dogmatiku (Jan Kalvín). Na společnost pojem použil například Jean-Jacques Rousseau, v moderním významu se jím zabýval Herbert Spencer. Podle něho se společnost dělí na funkční orgány čili instituce. Podle E. Durkheima jsou instituce hlavním tématem sociologie.\n\nJan Keller uvádí mimo jiné tyto příklady institucí: adopce, bohoslužba, úplatek, demokracie, svátek, úřad, školství, manželství, cech, souboj, klientství, bankovnictví, celibát, příbuzenství, trh, stát, válčení, půst, pozdrav a podobně.\n\nZvláštní typ institucí představují totální instituce, v nichž lidé tráví delší dobu bez přerušení, případně i celý život: nemocnice, domovy, polepšovny, věznice, kláštery, léčebny dlouhodobě nemocných a podobně.\n\nInstituce jsou i kulturní vynálezy či konstrukce, které vznikají typizací a kanonizací osvědčených způsobů jednání, které pak společnost prosazuje a někdy i vynucuje. Jakmile k tomu dojde, mohou často působit dojmem něčeho povinného a samozřejmého, co není možné změnit a dokonce ani nemůže být jinak. Původně mohly být spjaty s určitou společností a její kulturou (například řecká demokracie, italské bankovnictví), velmi často je však přejímají a napodobují i další společnosti.\n\n\n"}
{"id": "247498", "url": "https://cs.wikipedia.org/wiki?curid=247498", "title": "Walter Gotschke", "text": "Walter Gotschke\n\nWalter Gotschke (14. října 1912, Horní Benešov – 28. srpna 2000) byl německý malíř a grafik.\n\nWalter Gotschke se narodil 14. října 1912 jako šesté ze sedmi dětí v rodině kovářského mistra v Horním Benešově, okres Bruntál. Horní Benešov se nacházel v tehdejším rakouském Slezsku, které roku 1918 po první světové válce patřilo k nově vzniklému Československu. Od nejútlejšího dětství kreslil jako posedlý, nejprve zvířata ve svém okolí, od svých jedenácti let pak začal kreslit tehdejší automobily.\n\nV letech 1928–1932 studoval Gotschke architekturu a pozemní stavitelství na odborné škole stavební v Brně, před jejichž branami se roku 1930 konala první Masarykova Grand Prix. V roce 1931 se konal další závod a při té příležitosti vypsala Česká automobilová asociace soutěž o nejzdařilejší reklamní plakát. V této soutěži Gotschke zvítězil a získal tak volný vstup na všechny závody.\n\nGotschke tvořil své skici a ty byly uveřejňovány v novinách. Po ukončení studia se Walter Gotschke nevěnoval architektuře, ale pracoval jako grafik na volné noze. Na jaře roku 1938, kdy se vyostřila politická situace v Československu a Rakousko bylo připojeno k německé říši, podnikl Gotschke cestu do Německa a snažil se nalézt práci u některé automobilové firmy. Tu získal 1. června téhož roku u firmy Daimler-Benz ve Stuttgartu. Jeho práce spočívala ve vytváření technických výkresů, různých prospektů a značení leteckých a lodních motorů. Koncem roku 1939 se Gotschke oženil s dcerou brněnského profesora Erikou Krohmerovou a společně odcestovali do Stuttgartu. Rok poté vytvořil pro firmu Benz v rámci soutěže kalendář, u jehož výroby použil malířskou techniku s kvašovými barvami, která pro něj zůstala typická až do konce života.\n\nV roce 1940 byla při reorganizaci výroby pro válečné účely omezena činnost reklamního oddělení firmy Daimler-Benz a Gotschke byl propuštěn. Krátkou dobu pracoval jako grafik na volné noze pro různé časopisy a vydavatelství. V červenci 1941 musel narukovat a byl přidělen do propagandistické jednotky, která sledovala postup tankových divizí při útoku na SSSR. Pro časopis \"Signal\" vytvořil řadu kreseb zachycujících boje německých divizí a jejich postup od hranic až k Leningradu. V roce 1942 obdržel Carl Schnebel Preis, udělovanou každoročně v oboru kresby pro válečné zpravodajství. V listopadu 1942 se přesunul Gotschke do Francie, kde mimo jiné zachytil na sérii kreseb potopení části francouzské flotily v přístavu Toulon a demontáž jiných lodí v Marseille.\n\nV roce 1943 nakladatelství A. Daehler-Verlag dodalo z pověření OKH k narozeninám Adolfa Hitlera mapu ruského tažení, která byla doprovázena Gotschkeho kresbami. Ty zaujaly Hitlera natolik, že projevil zájem se s jejich autorem setkat. Gotschke byl tedy z Francie převelen zpět do Německa, k setkání s vůdcem však nikdy nedošlo. Přijal ho pouze generálplukovník Guderian a Gotschke byl přidělen k tankové škole v Postupimi. V roce 1943 se mu narodila druhá dcera (první 1941). Jeho žena Erika byla ale spolu s dětmi evakuována do Karlovic ve Slezsku. Ovšem v lednu 1945 se při požáru obě děti otrávily kouřem. Gotschke pak doprovázel svou ženu do Tyrol. Protože ji chtěl zůstat na blízku, přihlásil se u tamního švábského pěšího pluku. Následně byl pověřen činností lavinové hlídky a vypomáhal zároveň místním sedlákům jako pasák dobytka. Po německé kapitulaci se jako voják dostal do amerického zajateckého tábora. Odtud byl brzy propuštěn. Nemohl se však už vrátit do Sudet a proto si našel nový domov v Tyrolech. Zpočátku sice opět pásl krávy, ale netrvalo dlouho a jeho skici vycházely v \"Tiroler Tageszeitung\".\n\nPostupně se opět díky svým pracím prosadil do obecného povědomí a získával nové zakázky. Stěhuje se do Stubaitalu, kde si zřizuje malý ateliér a v únoru 1946 se mu narodí třetí dcera. Pro jeho další práci je důležitý zážitek, kdy v Bregenzu potkal kolonu amerických aut směřujících na slavnosti do Švýcarska. Od roku 1949 opět pracuje převážně pro firmu Daimler-Benz a stěhuje se do Stuttgartu. V roce 1951 pak uveřejňuje v časopise \"Das Auto\" článek „Automobilarchitektur – Eine fast zu späte Betrachtung der Formprobleme im Automobilbau“. Předseda Daimler-Benz považoval článek za veřejnou kritiku svých produktů a následně ukončil spolupráci s Gotschkem. Automobilový průmysl však Walter neopustil. Angažoval ho Ford Deutschland jako grafika pro propagaci nového Fordu Taunus M. V další letech pak spolupracoval s firmami MAN, Klockner-Humboldt-Deutz (Magirus Deutz), Kassbohrer, Shell, Maybach, Goodyear, Gulf Benzol, Austin, Ford England, Fiat, Nissan, Marwitz-brillen, Volkswagen, Clymer Publications a mnoha dalšími. V únoru 1955 se mu narodil syn.\n\nProtože od šedesátých let nahrazuje v reklamě kresby fotografie, posouvá se těžiště Gotsckeho práce k ilustracím v motoristických časopisech jako Motor-Revue, ams, Sports-Illustrated, Quattroroute, Road&Track, Automobile Quarterly. V roce 1976 zemřela jeho žena Erika Gotschke na rakovinu žaludku. V roce 1981 si vzal svou neteř Gerhild Drücker. O jeho práce se začali zajímat sběratelé automobilového umění, byly představovány na výstavách a stal se členem Automotive Fine Art Society (AFAS). V osmdesátých letech ho začaly pronásledovat problémy se zrakem a v roce 1985 zcela oslepl. Na počátku devadesátých let se stáhl do ústraní, spolu se svou druhou ženou se odstěhovali na venkov, kde 28. srpna 2000 zemřel.\n"}
{"id": "247501", "url": "https://cs.wikipedia.org/wiki?curid=247501", "title": "Irské moře", "text": "Irské moře\n\nIrské moře ( nebo ; ; ; ) je vnitřní moře Atlantského oceánu, které se nachází mezi Irskem a Spojeným královstvím. S Atlantským oceánem (Keltským mořem) je spojené na jihu Svatojiřským průlivem a Severním průlivem mezi Irskem a Skotskem na severu.\n\n\n\n"}
{"id": "247502", "url": "https://cs.wikipedia.org/wiki?curid=247502", "title": "František Peterka (malíř)", "text": "František Peterka (malíř)\n\nFrantišek Peterka (26. dubna 1920 v Oltyni – 11. září 2007 v Soběslavi) byl český akademický malíř, grafik, ilustrátor, člen SČUG Hollar.\n\nNarodil se v nemajetné rodině zemědělského dělníka jako první ze tří dětí. Do školy začal chodit (1926) v obci Tučapy, kde bydleli (1925–1929), po přestěhování do Podolí (zemědělský dvůr ležící mezi Čenkovem u Malšic a Skrýchovem) chodil do školy ve Skrýchově. Rád a dobře kreslil. V roce 1931 začal studovat na osmiletém gymnáziu v Táboře. Z finančních důvodů však po skončení sekundy přešel do třetí třídy měšťanské školy, v roce 1935 nastoupil do učení na strojního zámečníka v malé továrně v Malšicích. Zde pak pracoval jako tovaryš, v lednu 1943 byl totálně nasazen v Saalfeldu v Německu jako frézař u firmy Zeiss. Zde vážně onemocněl a po měsíci na marodce pracovního lágru byl odeslán domů, kde se zvolna zotavoval a pracoval na podolském statku.\n\nV klidu malé obce začal jak doma, tak v přírodě, pilně kreslit a malovat; po skončení německé okupace ČSR odjel koncem května 1945 na doporučení profesora Lašky do Prahy, udělal zkoušky a začal studovat na Akademii výtvarných umění v Praze. Nejprve v ateliéru prof. Vladimíra Pukla, pak ve všeobecné škole. „Samorost“ Peterka, zvyklý na volný prostor a na přírodu, se nemohl smířit s tvorbou v ateliéru a s tehdejší „drezúrou výuky“, měl problémy a hrozilo mu i vyloučení. V druhém roce však začal pracovat v grafických materiálech a technikách, perokresbě, leptu. Učení se mu dařilo, byl zručný a na konci druhého roku získal za soubor leptů druhou cenu. O prázdninách vykonal základní vojenský výcvik (Klatovy, Šumava). Absolutorium na AVU získal v roce 1949 a rozhodl se pro návrat na jih Čech. V roce 1950 se oženil, bydlel dál v Podolí a po několikaleté úpravě domku v Čenkově se zde usadil natrvalo.\n\nPeterkův talent se potvrdil již brzy při studiu, např.lepty \"Žňové práce na poli\" a \"Podobizna otce\" či prvními dřevořezy \"Polibek, Lučina, Bolest\". Po škole doma usilovně pracoval a hledal svoji cestu a výraz; ve skromné dílně začalo vznikat velké množství kreseb z prostředí venkova, přírody a domova a také dřevořezy. Snaha se setkala s ohlasem. Byl přijat za člena nové tvůrčí skupiny M57; jeho díla si povšimla i kritika na Výstavě mladých v Brně na jaře 1958; jako čtyřicetiletý měl svoji první samostatnou výstavu. Jeho jméno pronikalo do širšího kulturního povědomí a samotářský život mimo výtvarná centra se u něho stal spíše předností; z celého díla je cítit vroucí poměr k rodnému kraji.\n\nFrantišek Peterka se věnoval jak ilustraci knih (pro edice České básně a Klub přátel poezie, po r. 1963 i spolupráce s nakladatelstvími Československý spisovatel, Odeon, Mladá fronta), koláži a pastelu, tak dřevořezu, příležitostně i dřevorytu a linorytu, známé jsou jeho ex libris i dekorace v interiérové architektuře (například návrh dekorativní mříže pro dveře Muzea v Soběslavi). Tvořil také v oblasti leptu, miniatur a tepané mědi. Byl činný ve výtvarných sdruženích a komisích (SČVU a Alšova jihočeská galerie); od r. 1958 byl členem „Sdružení českých umělců a grafiků Hollar“; jeho výtvarná forma byla roku 1983 oceněna titulem zasloužilého umělce; získal Jihočeskou výtvarnou cenu, výroční cenu SČVU a slovenskou cenu ČFVU.\n\nDílo Františka Peterky je zastoupeno:\n\n\nZ dalších účastí:\n\nSvými díly je jihočeský malíř a grafik Peterka zastoupen v Národní galerii, v Alšově jihočeské galerii, v dalších předních českých a slovenských výtvarných galeriích, muzeích a soukromých sbírkách.\n\n\n"}
{"id": "247506", "url": "https://cs.wikipedia.org/wiki?curid=247506", "title": "Kritika a obhajoba esperanta", "text": "Kritika a obhajoba esperanta\n\nEsperanto bývá kritizováno z rozmanitých důvodů. Tato kritika většinou není směřována vůči jazyku jako takovému, nýbrž vůči snahám mnohých esperantistů prosadit esperanto jako světový jazyk, hlavní jazyk mezinárodní komunikace.\n\nEsperantu bývá často vytýkáno:\n\n\n"}
{"id": "247512", "url": "https://cs.wikipedia.org/wiki?curid=247512", "title": "SkyEurope Airlines", "text": "SkyEurope Airlines\n\nSkyEurope Airlines, a.s. (neoficiálně také Sky Europe) byla slovenská nízkonákladová letecká společnost se sídlem na letišti M. R. Štefánika v Bratislavě a dalšími základnami v Praze, Košicích, Vídni, Krakově a Budapešti. Vznikla v roce 2001. Za celou dobu působení tato aerolinka nevykázala žádný zisk, v roce 2009 vyhlásila bankrot. Poskytovala jak pravidelné tak i charterové lety.\n\nSpolečnost odbavovala 30 % cestujících na bratislavském letišti a byla druhým největším dopravcem v Česku. Do Česka a Slovenska přinesl dopravce SkyEurope fenomén levných letenek. Největším prodejcem letenek SkyEurope v Česku byla společnost Student Agency, společnost spolupracovala také s Českými drahami.\n\nLetecká společnost byla založená v listopadu 2001 a začala fungovat 13. února 2002. Založili ji Alain Skowronek (výkonný ředitel) a Christian Mandl (předseda) za financování Evropské banky pro obnovu a rozvoj (EBRD), ABN-Amro a fondů EU. Dne 12. února 2002 dostala společnost povolení od úřadů provozovat leteckou společnost, první zavedená linka se konala 13. února téhož roku, byl to vnitrostátní let Bratislava – Košice obsluhovaný třicetisedadlovým letadlem Embraer 120 Brasilia. Cílem společnosti bylo „rozlétat\" a položit základy leteckého průmyslu na Slovensku, SkyEurope chtěla také přiblížit létání větším masám lidí díky levným letenkám.\n\nSpolečnost v listopadu 2003 expandovala jako první nízkonákladová letecká společnost do Maďarska, začala provozovat lety do Paříže či Londýna. V roce 2004 společnost založila nové báze ve Vídni, Varšavě, Košicích či Krakově. Později v roce 2005 byly báze v Polsku a Maďarsku zrušeny. Roku 2006 představila společnost nové barevnější logo a tudíž i zbarvení letadel – livery.\n\nV dubnu roku 2006 SkyEurope otevřela bázi na letišti Ruzyně v Praze. Byla první leteckou společností, která si zde vytvořila základnu po otevření nového Terminálu Sever 2. Začala odsud provozovat lety do Barcelony, Milána, Neapole, Nice, Paříže/Orly a Říma/Fiumicino.\n\nV roce 2007 dostalo do rukou společnost nové vedení vybrané investory, které ji mělo vyvést z problémů. Sice dokázalo umírnit dluh, ale později udělalo rozhodnutí, která společnosti neprospěla. Na začátku června 2009 rezignoval generální ředitel společnosti Jason Bitter, který v této funkci byl od roku 2007, nahradil ho Nick Manoudakis.\nV říjnu–prosinci 2008 SkyEurope přepravila 726 656 pasažérů, což představovalo meziroční pokles o 15 %. Využití sedačkové kapacity bylo těsně pod 70 procenty. SkyEurope dosahovala každoročně ztrát v řádu desítek milionů eur. V hospodářském roce 2008 činila průměrná ztráta na prodanou letenku téměř 400 Kč. Společnost nedodržela termín pro zveřejnění auditovaných výsledků za hospodářský rok končící 30. září 2008. Vedení společnosti 30. ledna 2009 oznámilo, že auditované výsledky zveřejní nejpozději 17. února. Dne 17. února vydala společnost prohlášení, že výsledky zveřejní 15. března. V polovině března byl termín posunut na polovinu dubna, a po jeho vypršení na polovinu května.\n\nI když se vedení firmy snažilo situaci napravit a hledalo nové investory a řešení, v roce 2009 leasingová společnost kvůli dluhům zabavila SkyEurope šest letadel, letiště odmítala odbavovat cestující této společnosti, včetně pařížského Orly, které v červnu dokonce zadrželo jedno letadlo, které nakonec francouzský soud osvobodil. Dne 31. července projevila zájem investovat do SkyEurope rakouská firma FOCUS Equity. Již 13. srpna přestala společnost provozovat lety na svoji základnu ve Vídni, letiště odmítlo kvůli dluhům (které byly později zaplaceny) cestující odbavovat, lety byly odkloněny do Bratislavy. Dlouhou dobu pomáhali společnosti také její zaměstnanci, kteří souhlasili se zdržením červencových mezd, některým zaměstnacům firma dlužila peníze už předtím.Krátce před půlnocí 31. srpna 2009 společnost zastavila všechny lety a vyhlásila bankrot, soudem jmenovaný správce firmy podal návrh na konkurz. Auditorem SkyEurope byla společnost KPMG, nikdo ale o společnost neměl zájem a ta nakonec zanikla. 2. září byla firmě odebrána Slovenským ministerstvem dopravy letecká licence, neboť nedokázala finančně zajistit přepravu pro své zákazníky.\n\nZa původce problémů ve společnosti se považují početné chyby vedení, dále světová finanční krize a zdražené ceny ropy, aerolinie postupně čelila konkurentům jako Ryanair nebo Wizz air.\n\nPo společnosti zůstalo přibližně 280 000 cestujících, kteří přišli o letenky a peníze. Slovenská advokátní kancelář Bizoň & Partners obvinila firmu z bankrotového podvodu a podala podnět slovenské generální prokuratuře.\n\nNa hlavní základně v Bratislavě společnost později nahradila aerolinie Ryanair. Ta dokonce na svá letadla nechala vytvořit nápis „bye bye SkyEurope\" v překladu „sbohem SkyEurope\". Takto se společnost „loučila\" již například s EasyJetem, Alitalií či Lufthansou. Na jiných letištích nahradily SkyEurope také EasyJet nebo maďarský Wizz Air. O nahrazení se pokoušela také slovenská letecká společnost Danube Wings, ta ale zanikla o čtyři roky později, v roce 2013.\n\nOd 27. září 2005 byla veřejně obchodovatelnou na burzách ve Vídni a Varšavě. Otevírací cena za akcii byla 6 Eur, s hodnotou společnosti 120 milionů euro. Vzhledem k pravidelným ztrátám v řádů desítek milionů eur se cena akcií v prosinci 2008 pohybovala na úrovni 25 centů za akcii. K 30. září 2008 SkyEurope dlužila na sociálním pojištění 1 milion EUR. Tento dluh vzrostl na 2,4 milionů EUR na konci března 2009.\n\nSkyEurope provozovala 44 linek do 30 destinací v 17 zemích.\n\nLetiště Bratislava je dosažitelné za hodinu jízdy automobilem z Vídně, Brna nebo Györu, čímž pokrývá čtyři země – Rakousko, Maďarsko, Česko a Slovensko. SkyEurope též provozovali kyvadlovou dopravu mezi letištěm v Bratislavě a 50 km vzdálenou Vídní.\n\nSkyEurope zajišťovala denně pravidelná letecká spojení do destinaci Brusel, Sofie, Dubrovník, Split, Zadar, Praha, Kodaň, Basilej, Nice, Paříž, Atény, Miláno, Neapol, Řím, Turín, Benátky, Bukurešť, Bratislava, Košice, Poprad, Barcelona, Londýn a Manchester.\n\nSkyEurope si v roce 2005 objednala 32 nových letadel Boeing 737-700 (ze kterých by se 16 mělo stát majetkem SkyEurope), která by měla být dodána mezi roky 2006 a 2009. Prvních 12 letadel mělo být financováno společností GECAS.\n\nV lednu 2009 bylo 10 strojů zabaveno jejich financovatelem, společností GECAS. Flotila SkyEurope se tak \"smrskla\" na čtyři stroje. Společnost byla nucena zrušit tisíce letů a pronajmout si narychlo nové stroje – tento problém vyřešili 2 Boeingy 737-300 společnosti Bulgaria Air, MD-83 Dubrovnik Airline a Boeing 757 Air Slovakia. SkyEurope přistoupily k další redukci letového řádu a přikoupily dva 16 let staré B737-300 po zkrachovalých FlyLAL (Litva, Lotyšsko).\n\nZa celé své působení se ve flotile této společnosti vystřídalo 33 a více letounů, seznam není kompletní:\n\n28. října 2007 havaroval na letišti v Košicích Boeing 737-76N (imatrikulace OM-NGA), který zavadil křídlem při rolování po přístání o stožár osvětlení, jednalo se o let Bratislava – Košice. Nikdo z 84 pasažérů a 5 členů posádky nebyl zraněn. Důvodem nehody bylo použití nesprávné rolovací dráhy, škoda byla odhadována na 1 000 000 slovenských korun.\n\nSpolečnost si převzala v roce 2005 ocenění letecká společnost roku od rakouského magazínu Business World Magazine. V průzkumu společnosti Skytrax, provedeném v období srpen 2007 – červenec 2008, byla SkyEurope nejlépe hodnoceným východoevropským nízkonákladovým přepravcem.\n\nNa svatého Valentýna 14. února 2008 společnost pořádala soutěž o co nejvíce polibků na svých letech, oslavovala 6 let působení. Za celý den jich na 84 letech v 14 letadlech napočítala 2214, což je světový rekord.\n\n"}
{"id": "247513", "url": "https://cs.wikipedia.org/wiki?curid=247513", "title": "Labradorské moře", "text": "Labradorské moře\n\nLabradorské moře (: '; : ') je součástí severozápadní oblasti Atlantského oceánu. Nachází se mezi poloostrovem Labrador na západě, Grónskem na severovýchodě a Baffinovým ostrovem na severu. S Baffinovým zálivem na severu je spojeno Davisovým průlivem. Na severozápadě sousedí s Hudsonovým průlivem, který spojuje Labradorské moře s Hudsonovým zálivem.\n\n\n"}
{"id": "247516", "url": "https://cs.wikipedia.org/wiki?curid=247516", "title": "Bandolier (album)", "text": "Bandolier (album)\n\nBandolier je páté album skupiny Budgie. Bylo vydáno v září 1975 v MCA Records. Album dosáhlo ve Velké Británii 36. pozice žebříčku a v roce 1976 bylo oceněno jako \"Zlaté\". Typickým je kaskádovité kytarové sólo ve skladbě \"Napoleon Bona\", které připomíná sólo ve skladbě \"Freebird\" od Lynyrd Skynyrd a předznamenává skladbu \"Overkill\" od Motörhead. Album obsahuje i umírněné kytarové kousky (\"Slipaway\") a tvrdší bluesové exkurze \"Breaking All The House Rules\", \"I Can't See My Feelings\" a \"Who Do You Want For Your Love?\". Album \"Bandolier\" bylo vydáno v USA koncem roku 1976.\n\n\n"}
{"id": "247517", "url": "https://cs.wikipedia.org/wiki?curid=247517", "title": "Zábavní park na pražském Výstavišti", "text": "Zábavní park na pražském Výstavišti\n\nZábavní park na pražském Výstavišti (také \"Lunapark\"), známý především díky tradiční jarní Matějské pouti, která se sem přesunula v 60. letech 20. století, byl jedním z mála stálých zábavních parků tohoto typu v České republice.\n\nMimo zimní sezónu zde bylo trvale přístupných okolo 20 stálých zábavních atrakcí, například horská dráha, třícetipětimetrové ruské kolo či autodrom, po dobu jarní a podzimní poutě i desítky dalších. Provozovatelem Výstaviště byla do roku 2014 firma Incheba Praha, spol. s r. o.\n\nJarní a podzimní poutě patří k největším akcím svého druhu v republice. Matějská pouť většinou nabízí okolo 130 domácích i zahraničních atrakcí a obvykle se koná od konce února do konce dubna a Václavská pouť od září do října. Provozovatelem těchto akcí je firma Kočka, s. r. o., kterou vlastnil Václav Kočka mladší, společně se sesterskou společností INCHEBA PRAHA spol. s r.o., kterou též ovládá rodina Kočkových. Od začátku listopadu do konce února bývá areál uzavřen.\n\nLidé tento zábavní park během tradiční akce označují především jako Matějskou pouť, ale už od dob komunistického režimu býval občas označován i slovem lunapark, odkazujícím na název sítě zábavních parků, kterou od roku 1904 až do své smrti v roce 1927 budoval po celém světě Američan Frederick Ingersoll a jeho Luna Park Amusement Company. Provozovatel prezentuje bubenečský zábavní park na webové stránce Matějská pouť na adrese matejskapout.cz a na plánku Výstaviště označuje oblast zábavních atrakcí slovem „lunapark“.\n\nSamotný výstavní areál byl z Královské obory vyčleněn pro Jubilejní výstavu v roce 1891. Matějská pouť byla dříve v okolí kostelíka v blízkosti Hanspaulky, poté se přesunula na Vítězné náměstí a v nynějším areálu na Výstavišti se poprvé konala v roce 1963, od té doby se zde koná každé jaro. Později bylo provozování rozšířeno i na podzimní sezónu, nejprve pod názvem Podzimní pouť, později jako Václavská pouť či Václavská podzimní pouť.\n\nLunapark měl kolem 20 stálých atrakcí. \"Horská dráha Cyklon\", vyrobená italskou firmou S.D.C. (model Galaxi), byla jedinou stálou ocelovou horskou dráhou v České republice. Zprovozněna byla roku 1973, pojmula až 8 lidí, měla výšku 13 metrů, maximální rychlost 46 km/h a délku dráhy 440 metrů. Mezi stálé atrakce patřilo také ruské kolo z roku 1981, které měřilo 33 metrů.\n\nProvozovatelé horské dráhy, ruského kola a dalších devíti stálých atrakcí však dostali výpověď z nájmu a atrakce musely opustit prostor Výstaviště do konce června 2018. Ruské kolo se přestěhovalo do Polska, pro horskou dráhu se zatím umístění nenašlo. Tím de facto zábavní park zaniknul.\n\n\n"}
{"id": "247518", "url": "https://cs.wikipedia.org/wiki?curid=247518", "title": "Skuld", "text": "Skuld\n\nSkuld, jedna ze tří norn v severské mytologii, je sudičkou označující budoucnost (aneb to, co je nevyhnutelné). Je ale, jako jediná z norn, také valkýrou. V praxi to znamená, že se s nimi podílí na vybírání duší padlých válečníků (viz einherjar), které pak putují do Valhally nebo Fólkvang(r)u.\n"}
{"id": "247522", "url": "https://cs.wikipedia.org/wiki?curid=247522", "title": "Ocelová horská dráha", "text": "Ocelová horská dráha\n\nOcelová horská dráha je modernější a zároveň častější forma horské dráhy. Jak název napovídá, hlavním a někdy jediným konstrukčním prvkem je ocel.\n\nPrvní ocelovou horskou dráhou byl Matterhorn Bobsleds v parku Disneyland, představený roku 1959. První ocelovou horskou dráhou v současném stylu, která jako první uvedla inverzní prvky, byl Corkscrew navržený firmou Arrow Dynamics of Utah a představený v roce 1975 v parku Knott's Berry Farm v Buena Parku, Kalifornie, USA.\n\nPoužití oceli umožní designérům větší paletu možných prvků – smyčky (loopingy), vřetena (corksrews) a další inverze. Není výjimkou ani jízda vozíků v protisměru, kdy např. souprava absolvuje tutéž dráhu dvakrát – jednou popředu, pak pozadu.\n\nJedinou horskou dráhou na území ČR je ocelová horská dráha s názvem \"Horská dráha Cyklon\" na Výstavišti v Praze-Holešovicích.\n"}
{"id": "247523", "url": "https://cs.wikipedia.org/wiki?curid=247523", "title": "Jack Black", "text": "Jack Black\n\nThomas Jacob \"Jack\" Black (* 28. srpna 1969, Santa Monica, Kalifornie, USA) je americký herec a hudebník (kytarista) - člen skupiny Tenacious D.\n\nNarodil se ve Santa Monica v Kalifornii. Společně s Kylem Gassem hrál hlavní roli ve filmu skupiny Tenacious D \"Králové ro(c)ku\".\n\nBlack se narodil v roce 1969 v Santa Monice a vyrůstal v Hermosa Beach v Kalifornii. Jeho matka Judith Black (rozená Cohen) se narodila v židovské rodině a pracovala na \"Hubble Space Telescope\" (Hubblově kosmickém dalekohledu). Otec Thomas William Black má anglický, irský, skotsko-irský a německý původ, konvertoval k judaismu. Jack navštěvoval hebrejskou školu a měl Bar micva. V \"The Tonight Show with Jay Leno\" řekl že jeho příjmení může pocházet ze slova \"blacksmith\" (česky \"kovář\"). Blackovi rodiče se rozvedli když mu bylo 10 let. Přestěhoval se se svým otcem do Culver City, ale často svou matku navštěvoval. Už ve třinácti letech se objevil v reklamě \"Activision game Pitfall\", reklama se později ukázala během vystoupení Jimmyho Kimmela a znovu v \"The Tonight Show\" s Conanem O'Brienem. Když Black vstupoval na střední školu, jeho rodiče ho zapsali na \"Poseidon school\" v Los Angeles, soukromou střední školu určenou speciálně pro studenty potýkající se s problémy v tradičním školském systému. Navštěvoval také střední školu \"Crossroads School\" v Santa Monice, kde vynikal v divadle. Později studoval Kalifornskou univerzitu v Los Angeles, ale zanechal studia v druhém ročníku,aby se věnoval zábavnímu průmyslu. Tehdy ho jeho otec přestal finančně podporovat. Kamarád, absolvent \"UCLA\" Tim Robbins ho později obsadil do mockumentu \"Bob Roberts\". Také hrál řadě dalších seriálů jako \"Mr. Show\", \"Akta X\", \"Northern Exposure\" a další. \n\nV roce 1994 založil Black se svým přítelem Kylem Gassem komediální a rockové duo Tenacious D. Společně hráli ve vlastním pořadu Tenacious D na HBO z roku 1997 a zde také zazněly písně, které byly později v roce 2001 vydány v jejich prvním albu.\n\nV roce 2006 si vzal violoncellistku Tanyu Haden, která hraje spolu se svými sestrami ve skupině \"The Haden Triplets\". Oba společně vystudovali \"Crossroads school\" a znovu se setkali po patnácti letech od absolvování, na kamarádově oslavě. Vzali se 14. března 2006 v Big Sur v Kalifornii. Jejich první syn, Samuel Jason \"Sammy\" Black, se narodil 10. června 2006 v \"Cedars-Sinai Medical Center\" v Los Angeles. 23. května 2008 se jim narodil druhý syn Thomas David Black. Jack Black se považuje za ateistu, ale své děti vede k židovské víře.\n"}
{"id": "247524", "url": "https://cs.wikipedia.org/wiki?curid=247524", "title": "Lois Maxwellová", "text": "Lois Maxwellová\n\nLois Maxwellová (14. února 1927 Kitchener – 29. září 2007 Fremantle, Západní Austrálie) byla kanadská herečka, která se proslavila především svou rolí slečny Moneypenny v sérií filmů o Jamesovi Bondovi.\n\nMaxwellová se jako sekretářka Bondova šéfa „M“ objevila ve čtrnácti filmech. První byl snímek \"Dr. No\" v roce 1962, poslední \"Vyhlídka na vraždu\" v roce 1985. V roce 1947 byla oceněna Zlatým glóbem za svou roli v komedii \"That Hagen Girl\", kde se v hlavních rolích objevili Ronald Reagan a Shirley Templeová.\n\n"}
{"id": "247526", "url": "https://cs.wikipedia.org/wiki?curid=247526", "title": "Lidová strana – Hnutí za demokratické Slovensko", "text": "Lidová strana – Hnutí za demokratické Slovensko\n\nLidová strana – Hnutí za demokratické Slovensko, zkratka LS–HZDS nebo jen HZDS (: \"\", \"ĽS–HZDS\") byla politická strana pravého středu působící na Slovensku v letech 1991 až 2014. Od svého vzniku až do roku 1998 a v letech 2006–2010 byla vládní stranou, v letech 1998–2006 byla v opozici, od roku 2010 nebyla v parlamentu zastoupena vůbec. Předsedou strany byl od jejího vzniku až do roku 2013 Vladimír Mečiar.\n\nNa sněmu hnutí konaném 7. září 2013 Mečiarova éra skončila tím, že jak jemu, tak dosavadnímu vedení HZDS podle stanov zanikly funkce. Nenašel se však nikdo, kdo by řízení strany chtěl po Mečiarovi převzít. Stranu do následujícího sněmu vedlo grémium. 11. ledna 2014 rozhodl sněm o rozpuštění strany.\n\nStrana vznikla odštěpením od hnutí Verejnosť proti násiliu. V rámci tohoto hnutí původně vznikla 5. března 1991 platforma pod názvem \"Za demokratické Slovensko\", za svůj cíl si vytyčila podporu politiky tehdejšího premiéra Vladimíra Mečiara. O necelé dva měsíce později byl Mečiar odvolán z funkce předsedy vlády, což vedlo k odchodu Mečiara a jeho stoupenců do vlastního politického seskupení. Nové hnutí bylo zaregistrováno Ministerstvem vnitra SR 3. května 1991 a neslo název \"Hnutie za demokratické Slovensko\" (: \"\"). Ustavující sjezd hnutí se konal 22. června 1991 v Banské Bystrici. V 90. letech byla strana třikrát součástí vládní koalice.\n\nNa sněmu 18. března 2000 se HZDS přetransformovalo z občanského hnutí na stranu lidového typu. Předsedou byl zvolen Vladimír Mečiar. Do této funkce byl opětovně zvolen i na 10. republikovém sněmu 10. dubna 2001 v Nitře a na republikovém sněmu 14. června 2003 v Púchově. Tento sněm také schválil změnu názvu strany z HZDS na současný název \"Ľudová strana - Hnutie za demokratické Slovensko\" (\"ĽS-HZDS\").\n\nNa republikovém sněmu ĽS-HZDS 4. června 2005 v Prešově byl opět do funkce předsedy strany opětovně zvolen Vladimír Mečiar. Počet místopředsedů byl snížen z šesti na dva, jimiž zůstali jedni z tehdejších místopředsedů Viliam Veteška a Milan Urbáni. Počet členů politického grémia se též snížil z tehdejších šestnácti na osm. V té době se též opětovně ozývaly hlasy o nedemokratickém způsobu volby.\n\nDlouhodobým problémem strany byl její nízký, případně nejistý koaliční potenciál. Část novinářů a politiků o něm dokonce hovořila jako o nulovém. Situace z minulosti toto potvrzovaly, jelikož i když strana vyhrála volby v letech 1998 a 2002, zůstala po nich vždy v opozici. Situace se změnila v roce 2006, kdy strana sice ve volbách získala pouze 15 mandátů a byla tak druhou nejmenší parlamentní stranou, byla však přizvána k utvoření vládní koalice společně se SMERem a SNS pod vedením Roberta Fica.\n\nPo republikovém sjezdu, který se konal 18. října 2008, byl předsedou strany dále Vladimír Mečiar, místopředsedy pak Jozef Habánik, Peter Sika a Barbora Straková.\n\nV parlamentních volbách v roce 2010 i v roce 2012 strana nezískala potřebný počet hlasů ke vstupu do parlamentu. V lednu 2014 její sněm rozhodl o zrušení strany. Bývalý místopředseda HZDS Sergej Kozlík označil za hlavní příčinu zrušení HZDS fakt, že strana ustrnula a ztratila dynamiku. „Po volbách nedokázala vykonat sebereflexi,“ dodal.\n\n\nVolební preference strany v procentech podle Statistického úřadu SR. (\"Pozn.: Od července 2006 do dubna 2007 se zkoumaly sympatie k politickým stranám.\")\n\nTučně vyznačené preference znamenají překročení hranice 5 % potřebné ke vstupu do parlamentu.\n\n"}
{"id": "247533", "url": "https://cs.wikipedia.org/wiki?curid=247533", "title": "Gerhard Plankensteiner", "text": "Gerhard Plankensteiner\n\nGerhard Plankensteiner (8. dubna 1971, Sterzing-Vipiteno) je italský sáňkař. K jeho největším úspěchům patří bronzová medaile ze závodu dvojic na zimních olympijských hrách v Turíně, kterou vybojoval společně s Oswaldem Haselriederem. Kromě toho je držitelem zlaté medaile z mistrovství světa v soutěži družstev z roku 1989, stříbrné z mistrovství Evropy v soutěži dvojic z roku 1996 a několika bronzových medailí jak z MS tak z ME.\n"}
{"id": "247537", "url": "https://cs.wikipedia.org/wiki?curid=247537", "title": "Canberra (rozcestník)", "text": "Canberra (rozcestník)\n\nCanberra může znamenat:\n\n"}
{"id": "247538", "url": "https://cs.wikipedia.org/wiki?curid=247538", "title": "AM", "text": "AM\n\nSpojení písmen A a M může mít různé významy:\n\n\n\n\n"}
{"id": "247539", "url": "https://cs.wikipedia.org/wiki?curid=247539", "title": "Bitva o Širojamu", "text": "Bitva o Širojamu\n\nBitva o Širojamu (: 城山の戦い, \"Širojama no tatakai\") se odehrála 24. září 1877 v Kagošimě, Japonsko. Byla to poslední bitva Sacumského povstání.\n\n30 000 císařských vojáků pod velením Sumijošiho Kawamury, ozbrojených puškami, kanóny a kulomety Gatling napadlo několik stovek samurajů pod vedením Saigó Takamoriho. Těchto 300-400 samurajů bylo vše, co zbylo z původní armády 25 000 válečníků, která obléhala císařskou posádku ve městě Kumamoto šest týdnů před bitvou o Širojamu.\nProblémy se zásobováním donutily Saigó Takamoriho, aby se bránil jen s omezenou podporou mušket a bez kanónů. Přesto samurajové, pod těžkou palbou, zaútočili na řady císařské armády. Sumijoši Kawamura, velitel císařské armády, nevycvičil svoje muže pro boj z blízka. V několika minutách se organizovaná císařská linie změnila v chaos. Samurajské šermířství obstálo proti armádě s velmi malým výcvikem tradičního boje. Na krátkou dobu Saigóovy linie držely. Císařská armáda však nedovolila samurajům se znovu přiblížit a zlikvidovala Saigóovy muže z bezpečné vzdálenosti. Někteří samurajové se stáhli, zatímco ostatní odlákali palbu gatlingů na sebe.\n\nSamurajové věděli, že vítězství bylo nedosažitelné a doufali, že budou omilostněni. Za účelem získání sympatií jezdili do kola před nepřítelem. Starší muži, kteří už spoustu let nebojovali si oblékli své přilby na svou poslední jízdu. Pro mnoho císařských vojáků byla střelba do starců příliš. Císařská armáda bitvu vyhrála, ale samurajové si získali respekt mnohých, kdož byli události přítomni.\n\nSituace byla pro Saigóa velmi ponurá. Bitva došla náhlému konci, když byl Saigó zasažen téměř smrtelnou střelou do stehenní tepny. Jeho zbylí muži se s ním stáhli do nedalekých lesů, kde mohl Saigó dojít svého konce v klidu. Jeden z jeho samurajů mu asistoval při seppuku, než ho mohli nepřátelé zajmout.\n\n22. února 1889 udělil císař Meidži Saigóovi posmrtnou milost. V Kagošimském centrálním parku stojí socha na jeho počest.\n\nTato bitva inspirovala finální scény filmu Poslední samuraj.\n\nO této bitvě pojednává píseň „Shiroyama“ z alba \"The Last Stand\" od švédské heavymetalové skupiny Sabaton.\n"}
{"id": "247547", "url": "https://cs.wikipedia.org/wiki?curid=247547", "title": "Bengálský záliv", "text": "Bengálský záliv\n\nBengálský záliv (bengálsky বঙ্গোপসাগর, \"Bangópaságara,\" hindsky बंगाल की खाड़ी, \"Bangála kí kháda,\" telugsky బంగాళాఖాతం, \"Bangálákhátam,\" tamilsky வங்காள விரிகுடா, \"Vankála virikutá,\" anglicky \"Bay of Bengal)\" je část severní oblasti Indického oceánu a tvoří jeho největší záliv a zároveň se jedná o největší záliv na světě. Má tvar trojúhelníku, který je na západě ohraničen pobřežím Srí Lanky a Indie, na severu Bangladéše, na východě Myanmarem a Malajským poloostrovem a na jihovýchodě severním pobřežím ostrova Sumatry. Ve východní části zálivu leží souostroví Andamany a Nikobary.\n\n\n"}
{"id": "247548", "url": "https://cs.wikipedia.org/wiki?curid=247548", "title": "Šeptání", "text": "Šeptání\n\nŠeptání je způsob artikulace řeči, který se obvykle používá v situacích, kdy je třeba zachovávat ticho. Při šeptání nedochází k aktivní tvorbě základního tónu hlasu (fonaci) v hlasivkách. Hlasivky jsou při šeptání sevřeny a je mezi nimi úzký prostor pro proudění vzduchu. Dochází k tvorbě třecího šumu, který nahrazuje práci s hlasem při běžném hovoru.\n\nVýslovnost některých šumových (pravých) souhlásek, které jsou normálně neznělé (tj. hlasivky se nezapojují do jejich artikulace; jedná se např. o [s] a [t]), není při šeptání tišší než při běžném hovoru.\n\nPři šeptání je možné rozlišit znělé a neznělé souhlásky, neboť větší napětí svalů artikulačního ústrojí u znělých souhlásek při šeptání zůstává, i když nedochází k aktivní tvorbě hlasu. Při šeptání je rovněž možné rozlišit i intonaci, kterou může mluvčí vytvářet i dalšími způsoby kromě modifikace hlasivkového tónu.\n\nŠeptání je pro lidský hlas velice nezdravé. Vyvarovat by se jej měli především lidé s hlasovými problémy - poruchami hlasu. \n\n"}
{"id": "247549", "url": "https://cs.wikipedia.org/wiki?curid=247549", "title": "Netopýří bomba", "text": "Netopýří bomba\n\nNetopýří bomby (: ) byly malé zápalné bomby připevněné k netopýrům. Tato zbraň byla vyvinuta ve Spojených státech v době druhé světové války s cílem zaútočit na vnitrozemí japonského císařství. K vývinu bomby přispěly celkem čtyři biologické faktory. Netopýři se vyskytují ve velkých počtech, jsou schopni unést zátěž, která přesahuje jejich vlastní hmotnost, létají v noci a před úsvitem se schovávají do dutin, a konečně pokud hibernují (spí) nevyžadují žádné krmení ani jinou náročnou péči.\nTyto vlastnosti netopýrů byly ideální pro jejich vojenské využití jako nosičů bomb do japonských vojenských zařízení.\n\nVe skutečnosti projekt netopýrů, coby nosičů bomb (nejednalo se o typické explozivní nálože, ale o zápalné slože) nikdy nebyl nasazen v praxi. Sice proběhly armádní zkoušky s uspokojivým výsledkem, ale pro útok na císařské Japonsko nakonec byly vybrány konvenční zbraně. \nHlavním důvodem pro využití zápalných složí byl fakt, že většina budov v Japonsku byla v té době postavena ze snadno vznětlivých materiálů (bambus, papír, dřevo).\n\n\n"}
{"id": "247555", "url": "https://cs.wikipedia.org/wiki?curid=247555", "title": "In for the Kill", "text": "In for the Kill\n\nIn for the Kill je čtvrté album skupiny Budgie. Bylo vydáno v roce 1974. Obsahuje znovu nahranou píseň „Crash Course In Brain Surgery“, původně vydanou jako singl v roce 1971 a vydanou jako cever-verze skupinou Metallica na jejich EP \"Garage Days Re-Revisited\", z roku 1987 .\n\n\n"}
{"id": "247560", "url": "https://cs.wikipedia.org/wiki?curid=247560", "title": "Helheim", "text": "Helheim\n\nHelheim – říše mrtvých, je jedním z devíti světů severské mytologie. Jeho vládkyní je Hel, dcera Lokiho. I přes populární domněnku se nejedná o tmavé nehostinné místo, kde po smrti přebývají lidé nehodní Valhally. V říši bohyně Hel dlí ti, kteří měli to privilegium žít dlouhý a plodný život. V tichých síních Helheimu odpočívají čestní obchodníci, dobré manželky, pracovití farmáři a řemeslníci. Se zemřelými bývaly pochovávány předměty, se kterými přicházeli za života do styku.\n\nHelheim není možné opustit, protože jej obklopuje řeka Gjöll vytékající ze studánky Hvergelmi, která se nachází u kořene Yggdrasilu (světového stromu), kde spočívá drak Nidhögg. Přes řeku vede most Gjallarbrú (doslova „most přes řeku Gjöll“). Dokonce ani bůh, jenž by jednou vstoupil do této říše, by neměl možnost odejít, ale v Poetické Eddě ji dokáže navštívit a opustit Odin. Bránu do podsvětí uzavírá Thrymgjöll (též Helgrind – Pekelná mříž), neprostupná mříž, vyrobená třemi trpaslíky. Kdo by se ji pokusil vysadit, okamžitě ochrne. \n\nKdo žil životem válečníka a zemřel hrdinskou smrtí, měl možnost se dostat do Valhally, poté co byl valkýrami s nornou Skuld vybrán. Ovšem existují případy, kdy takový člověk byl po posouzení poslán do říše Hel (= Helheimu). \n\nV severské mytologii bývá často nesprávně interpretována křesťanská dualita dobra a zla, která zapříčiňuje spojování říše Helheim s peklem.\n\nVstup do Helheimu stráží pes Garm. Celou říši pak svým zrakem pozoruje obr Hraesvelg (v překladu „pojídač či polykač mrtvol“), který má podobu orla a máváním svými křídly vytváří chladný vítr.\n"}
{"id": "247562", "url": "https://cs.wikipedia.org/wiki?curid=247562", "title": "Hvanneyri", "text": "Hvanneyri\n\nHvanneyri je vesnice na západě Islandu. Leží v obci Borgarbyggð, nedaleko města Borgarnes a vesnic Bifröst, Kleppjárnsreykir a Reykholt. Ve vesnici žije do 300 obyvatel. Obec je založená na zemědělství. V centru se nachází kostel z roku 1905. \n\nObec leží 80 kilometrů severně od hlavního městu Reykjaviku. Nachází se zde Muzeum zemědělství na Islandu z roku 1880 a centrum ovčí vlny Ullarselið. Sídlí zde i Islandská zemědělská univerzita, založená v roce 2005. \n"}
{"id": "247565", "url": "https://cs.wikipedia.org/wiki?curid=247565", "title": "Rút (jméno)", "text": "Rút (jméno)\n\nRút je ženské biblické rodné jméno hebrejského původu ( רות, \"Rut\"). Vykládá se jako „přítelkyně“. Podle českého kalendáře má svátek 14. března. Další varianty jména jsou Rut a Ruth. Je po něm pojmenován měsíční kráter Ruth.\n\n\n\n"}
{"id": "247569", "url": "https://cs.wikipedia.org/wiki?curid=247569", "title": "Grenivík", "text": "Grenivík\n\nGrenivík je vesnice na severu Islandu, u pobřeží fjordu Eyjafjörður. Leží nedaleko města Akureyri a nedaleko vesnice Litli-Árskógssandur, v obci Grýtubakkahreppur. Blízko vesnice se nachází hora Kaldbakur vysoká 1 167 m n. m., dále hory Þengilshöfði (260 m), Blámannshattur a Laufáshnjúkur. Ve vesnici žije obyvatel.\n\n"}
{"id": "247570", "url": "https://cs.wikipedia.org/wiki?curid=247570", "title": "Uzbečtina", "text": "Uzbečtina\n\nUzbečtina (uzbecky \"Oʻzbekcha\") je západoturkický jazyk, který je oficiálním jazykem Uzbekistánu, ale mluví se jí i v okolních státech. Údaje hovořící o počtu mluvčích se rozcházejí. Podle všeobecného sčítání z roku 1989 uzbecký jazyk na území bývalého SSSR používalo asi 16,7 mil. osob. Kromě Uzbekistánu je uzbečtina užívaná hlavně v Afghánistánu, kde se počet uživatelů odhaduje na asi 1,2-1,4 mil. osob.\nUzbeci jsou i v sousedních středoasijských republikách - v Kazachstánu, Kyrgyzstánu, asijské části Ruska, v Turkmenistánu, ale i v Číně. Poměrně nevelká seskupení uzbeckých emigrantů se nacházejí v Austrálii, Izraeli, Německu, Turecku, na Ukrajině i v USA.\n\nPro uzbečtinu je velmi charakteristická nepřítomnost vokalické harmonie, tak typická pro jiné turkické jazyky. Ve fonetice, gramatice a lexice se projevují velmi silné vlivy perštiny, v lexice jsou také četné výpůjčky arabské (starší) a také ruské (novější).\n\nUzbečtina spolu s ostatními turkickými jazyky je aglutinační jazyk, používá sestavování slov, s prvky analytiky (kolem 30 hlásek slouží k tvoření analytických hláskových výrazů s různými významy, u jmen se analytické výrazy (formy) tvoří pomocí přípon ).\n\nNa rozdíl od většiny ostatních turkických jazyků nemá uzbecká morfologie charakteristickou variantnost přípon jako důsledek vokálového harmonismu.\n\nNemá kategorii rodu a tím ani větnou shodu v rodu, pádu ani čísle. Platí shoda v osobě, ne v čísle sloves.\n\nUzbečtina má 6 pádů:\n\nPodstatné jméno má příslušnost (přivlastnění) (izafet), tvořené pomocí přípon vyznačujícími osobu činitele:\n\nUzbečtina se tradičně zapisovala arabským písmem, od roku 1927 latinkou, od r. 1940 (v době Uzbecké SSR) pak cyrilicí.\nOd roku 1992 oficiálním písmem je písmo založené na anglické latince (se spřežkami \"ch\", \"sh\", znakem \"j\" pro hlásku a \"i\" pro i pro ), běžně se ale používá i cyrilice, třeba na bankovkách. Uzbecké obyvatelstvo v Číně a v Afghánistánu používá písmo arabské.\nNejčastěji se zapisuje latinkou:\n\n\n\n"}
{"id": "247575", "url": "https://cs.wikipedia.org/wiki?curid=247575", "title": "Čokutó", "text": "Čokutó\n\nČokutó (: 直刀) je druh japonského meče, který pochází z dob ještě před obdobím Heian. Čokutó byla vyráběna obvykle jako meče k chrámovým obětím. Čokutó mělo rovnou čepel s jedním ostřím (jen občas byla z části nabroušena i druhá strana čepele). Odborníci věří, že čokutó bylo do Japonska dovezeno z jiných asijských zemí jako jsou Čína nebo Korea.\n\nČokutó bylo mezi prvními meči v historii japonského zbraňového kovářství. Bylo vyráběno ještě před vyvinutím metody diferenčního kalení, tedy metody, kdy se ostří zchlazuje rychleji než tupá strana čepele tak, aby se meč netupil a dokázal absorbovat nárazy. Čokutó se dělaly v hira-zukuri a kihira-zukuri stylech, což je činí velmi odlišné od pozdějších tači a katan. Hlavní rozdíl je v tom, že čokutó má rovnou a katana zakřivenou čepel. Čepele jsou často zaměňovány s šikomizue.\n\nČokutó bylo méně efektivní proti ostatním mečům, které byly lehčí a měly zakřivené čepele. Proto se samurajská kultura přesunula k mečům se zakřivenými čepelemi, aby mohli efektivněji bránit svého pána, daimjó. Později se několik talentovaných kovářů naučilo speciální techniky na zlepšení čepele čokutó. Vyrobili odolnější meč a zároveň zachovali originální rovný tvar.\n\nNavzdory faktu, že čokutó není moc použitelné v bitvě, mnoho bojovníků jej považovalo za perfektní způsob otestování jejich schopností, když bojovali proti zakřiveným mečům.\n\n"}
{"id": "247580", "url": "https://cs.wikipedia.org/wiki?curid=247580", "title": "Událost", "text": "Událost\n\nUdálost může být:\n\n\n"}
{"id": "247581", "url": "https://cs.wikipedia.org/wiki?curid=247581", "title": "Montségur", "text": "Montségur\n\nMontségur může být:\n\n"}
{"id": "247584", "url": "https://cs.wikipedia.org/wiki?curid=247584", "title": "Moeritheriidae", "text": "Moeritheriidae\n\nMoeritheriidae je vymřelá čeleď chobotnatců. Obsahuje pět zástupců jediného rodu \"Moeritherium\". Žili v eocénu. Byli menší než současní sloni, na délku měřili kolem tří metrů, na výšku asi 70 cm. Byli podobní tapírům, svým způsobem života a rostlinnou stravou ale připomínají spíše hrochy. Zástupci čeledi nejsou přímými předky slonů, jejich nejbližším příbuzným je snad rod \"Numidotherium\" nebo čeleď Deinotheriidae a jí příbuzné rody.\n\n"}
{"id": "247585", "url": "https://cs.wikipedia.org/wiki?curid=247585", "title": "Turnajská přilba", "text": "Turnajská přilba\n\nTurnajská přilba (angl \"grilled helm\") je typ evropské přilby, který byl užíván od poloviny 15. století. Je to přilbice se zamřížovaným hledím, a proto se nazývá, oproti předchozím přilbám, \"otevřená\". Vznikla kvůli zvyšující se oblíbenosti pěších turnajů, u kterých rytíř potřebuje velký rozhled oproti rytíři na koni, který používal při jezdeckém klání kolčí přilbu.\n\n"}
{"id": "247589", "url": "https://cs.wikipedia.org/wiki?curid=247589", "title": "Lobpön Cečhu rinpočhe", "text": "Lobpön Cečhu rinpočhe\n\nLobpön Cečhu rinpočhe (1918, Bhútán - 10. června 2003) byl buddhistický mnich, velký učenec tibetského buddhismu.\n\nNarodil se v roce 1918 v Bhútánu. Ve věku sedmi let se stal mnichem v dzongu Phunaka, největším klášteře v Bhútánu. Bhútán opustil ve věku 13 let a se svým strýcem a učitelem z linie Dugpa Kagjü, Ngawangem Palzangem, nazývaným také Šerab Lama, odešel do Nepálu, aby se tu učil a praktikoval. Obdržel plné vzdělání a meditoval za nejtvrdších podmínek v Milaräpových jeskyních a na mnoha výjimečných místech Guru Rinpočheho. Později se Lobpön Cečhu rinpočhe vrátil do Bhútánu a tam svá studia rozšířil. Nato cestoval se svým učitelem do Nepálu a na několika odosobněních zdokonalil svou meditační praxi. Rinpočhe také absolvoval několik poutních cest ke klášterům a výjimečným místům v Tibetu.\n\nMěl mnoho učitelů z linií Kagjü, Ňingma, Sakja a Gelug. Právě odkaz série iniciací čhig šä kun dol (Jedno rozpoznáno – vše zrealizováno), jehož část předal v roce 2002 v německém Kasselu, obdržel v Bhútánu díky laskavosti členky bhútánské královské rodiny ve dvaceti letech od blízkého žáka 15. karmapy.\n\nV roce 1944 se v Bumthangu v centrálním Bhútánu setkal s 16. Gjalwou Karmapou. Karmapa se stal jedním z jeho nejdůležitějších učitelů. Od něho dostal učení a odkazy linie Karma Kagjü. 16. Karmapa o Lobpönovi Cečhu rinpočheovi řekl: \"Pokud já jsem buddha, on je Ánanda\". Nutno dodat, že Ánanda byl jeden z nejoblíbenejších žáků Buddhy Šákjamuniho. \n\nV následujících letech se rinpočhe stal velmi důležitým pro buddhisty v Nepálu. Staral se o celou řadu klášterů pro mnichy a mnišky pocházející z řad místních obyvatel – národnostních skupin Šerpů, Tamangů, Gurungů, Névárů, Cumbasů, Tibeťanů a Bhútánců. Rinpočhe podporoval výstavbu škol, nemocnic, obnovu starých stúp, meditačních míst a klášterů a zřídil mnoho otáčecích „mlýnků“ s mantrou Om mani päme hung.\nKvůli mnoho desítek let trvající aktivitě byl rinpočhe považován za klíčovou postavu, která udržovala pohromadě různá buddhistická společenství v Nepálu. Mnoho let také pracoval pro rozvoj 18 nejodlehlejších regionů Nepálu, ležících v nejvzdálenějších oblastech Himálaje. \n\nV roce 1987 navštívil na pozvání svých prvních západních žáků a blízkých přátel lamy Oleho Nydahla a Hannah Nydahlové poprvé Evropu. Od té doby až do své smrti v roce 2003 cestoval často po západní i východní Evropě, Severní a Jižní Americe i Austrálii, aby zde v centrech Karma Kagjü založených lamou Olem Nydahlem předával vysvětlení a četné iniciace.\n\nLobpön Cečhu rinpočhe vybudoval třináctimetrovou stúpu Káláčakry ve Španělsku a dvě další v Německu, další v Polsku, Rakousku a Kalmycku. Posledním projektem byla stavba největší stúpy v západním světě ve španělské Benálmadeně. Navštívil také různá buddhistická centra v Číně, Tibetu, Mongolsku, Japonsku, Koreji, Thajsku, na Tchaj-wanu, Srí Lance, v Bhútánu, Indii a Hongkongu. Lidé nejrůznějšího původu měli možnost pocítit nesmírnou sílu jeho soucitu, který dodnes přináší užitek mnoha bytostem.\n\n"}
{"id": "247591", "url": "https://cs.wikipedia.org/wiki?curid=247591", "title": "Beneš-Mráz Be-250 Beta-Major", "text": "Beneš-Mráz Be-250 Beta-Major\n\nBeneš-Mráz Be-250 Beta-Major byl československý sportovní a cvičný dvoumístný dolnoplošník z třicátých let 20. století, který byl vyroben ve firmě Beneš-Mráz v Chocni, která jej vyvinula v roce 1936.\n\nJednalo se o další model do řady úspěšných předválečných letadel této firmy, která byla vyráběna pro sportovní a školní účely. Byl postaven pouze jeden prototyp.\n\nNecelého půl roku po zahájení činnost nové společnosti představila firma Ing. Pavel Beneš a Ing. Jaroslav Mráz, továrna na letadla v Chocni, svým druhým prototypem Be-50 Beta Minor počátek nové vývojové linie moderních cvičných a sportovních letadel. Nabídka řady invertních motorů firmy Walter dovolila jistou různorodost tohoto projektu. A tak necelý rok po letounu Be-50 s motorem Walter Minor 4 vzlétl modifikovaný dvousedadlový letoun Be-250 Beta Major, a jak název napovídá, s nejsilnějším nabízeným motorem řady invertních motorů Walter Mikron, Minor, Major.\n\nBeneš-Mráz Be-250 Beta Major měl být nejvýkonnější letoun z řady dvoumístných \"Bet\". Motor Walter Major 4 o výkonu 88/96 kW (120/130 k) s dvoulistou dřevěnou vrtulí byl sice výkonný a letoun s ním vykazoval nesporně značnou kvalitu, ale ve skutečnosti tomu až tak nebylo, protože trpěl nežádoucími vibracemi, především v oblasti nízkých otáček. Motor Walter Major 4 vznikl v továrně Walter v roce 1934 poměrně jednoduchou úpravou vůbec prvního, invertního, řadového čtyřválce jinonické firmy - motoru Walter Junior 4 (1932).\n\nDolnoplošník byl zalétán továrním pilotem Josefem Koukalem 20. července 1936 (OK-BEN). Společnost Beneš-Mráz sice učinila pokus letoun udat, ale zklamaný zákazník jej po krátkém čase vrátil.\n\nZa okupace pilot německé komise letoun poškodil. Z Chocně se dostal až v říjnu 1943, kdy byl vlakem odvezen do Nitry na Slovensku a byl provozován Slovenským státem. Dá se říci, že jako jediný z rodiny letadel předválečné produkce firmy Beneš-Mráz přežil v Československu resp. v \"tisovské\" Slovenské republice a dočkal se osvobození. Po druhé světové válce byl letoun využíván k cvičným účelům pod označením C-25. Létal však jen krátce.\n\nJednokusovou sérií bohužel skončily i následníci tohoto letounu: Be-252 Beta Scolar, Be-501 Bibi a Be-502 Bibi.\n\n\n"}
{"id": "247598", "url": "https://cs.wikipedia.org/wiki?curid=247598", "title": "Seznam sítí trolejbusové dopravy v Evropě", "text": "Seznam sítí trolejbusové dopravy v Evropě\n\nToto je seznam sítí trolejbusové dopravy v Evropě. Obsahuje všechny zaniklé i provozní sítě trolejbusů, které se v Evropě nacházely či nacházejí.\n\nJména měst, kde jsou trolejbusy dosud v provozu, jsou napsána tučně. Pokud existuje článek ke konkrétnímu provozu, je na něj v kolonce \"Článek\" uveden odkaz.\n\nDo tohoto seznamu je zařazena i asijská část Ruska, naopak se zde nenachází evropská část Turecka (pro tento stát viz Seznam sítí trolejbusové dopravy v Asii).\n\nZkušební trolejbusová trať:\n\nNákladní trolejbusové tratě:\n\nPoznámka (Verona): Meziměstské tratě směřovaly do obcí Domegliara, Grezzana, San Bonifacio a Tregnago.\nNákladní trolejbusová trať:\n\nVojenské tratě:\n\nNákladní trolejbusové tratě:\n\nNákladní trolejbusová trať:\n\nPoznámka: Původně šlo o dvě oddělené sítě: v Athénách (zahájení provozu v roce 1954) a v Pireu (1949). Sítě byly propojeny v roce 1990. Nyní je pirejská část součástí athénského systému.\n\nNákladní trolejbusové tratě:\n\nNákladní trolejbusová trať:\n\n\n"}
{"id": "247600", "url": "https://cs.wikipedia.org/wiki?curid=247600", "title": "Michael Ende", "text": "Michael Ende\n\nMichael Andreas Helmuth Ende (12. listopadu 1929 – 28. srpna 1995) byl německý spisovatel fantasy a dětské literatury.\n\nNarodil se v městysi Garmisch (od roku 1935 je součástí města Garmisch-Partenkirchen) v Bavorsku. Jeho otec Edgar Ende byl surrealistický malíř,\njeho matkou byla fyzioterapeutka Luise Ende rozená Bartholomä. \n\nV roce 1945 byl povolán do armády, ale dezertoval a přidal se k antifašistickému odboji. Po válce studoval činoherní školu, ale nakonec se stal spisovatelem. \n\nZemřel ve Filderstadtu na rakovinu žaludku.\n\nPatří k nejpopulárnějším autorům 20. století v Německu, především kvůli enormnímu úspěchu svých dětských knih. Psal ovšem i knihy pro dospělé a o svých dílech ostatně říkával že jsou určeny „pro děti od 80 do 8 let“. Prostředí jeho knih surrealisticky kombinuje realitu a fantasii, realita díla je často zrcadlem našeho světa. Michael Ende se zabývá především pozicí člověka v technologické a konzumní společnosti a byl ovlivněn antroposofií.\n\nJeho nejznámějším dílem je \"Nekonečný příběh\" (\"Die unendliche Geschichte\") o ceně vzpomínek a důležitosti fantasie. Populární knihy jsou také \"Děvčátko Momo a ukradený čas\" (\"Momo\") o světě kde „Šedí páni“ začnou lidem krást čas, a \"Jim Knoflík a Lukáš strojvedoucí\" (\"Jim Knopf und Lukas der Lokomotivführer\").\n\n\n\n"}
{"id": "247603", "url": "https://cs.wikipedia.org/wiki?curid=247603", "title": "Nosorožec sumaterský", "text": "Nosorožec sumaterský\n\nNosorožec sumaterský možno také sumatránský (\"Dicerorhinus sumatrensis\") je nejmenší a druhý nejvzácnější nosorožec světa (nejohroženější je nosorožec jávský) kterého řadíme spolu s dalšími pěti druhy do čeledi nosorožcovitých (Rhinocerotidae). Obývá Sumatru.\n\nPůvodně se vyskytoval v Barmě, Thajsku, Malajsii, Sumatře, Borneu a možná i v Laosu.\n\nNosorožec sumaterský je (jak už bylo výše zmíněno) nejmenším druhem čeledi nosorožcovitých. Délka jeho těla je sotva 230 – 320 cm, výška v kohoutku 110 – 140 cm a jeho hmotnost se pohybuje kolem 1 tuny. Od ostatních druhů nosorožců se liší nejčastěji tmavě hnědou, poměrně hustou srstí, která vyrůstá na hřbetě, bocích, břiše, vnějších stranách končetin i v uších. Nejvíce osrstěná jsou mláďata. Jeho dalším typickým znakem je to, že má jako jediný z asijských nosorožců dva rohy.\n\nTito nosorožci jsou převážně samotářští, i když se někdy sdružují do párů. Za potravou se vydávají hlavně brzo ráno a večer a jejich jídelníček tvoří listy, větvičky, plody s bambusovými výhonky. Někdy ohýbají a lámou mladé stromky, aby se dostali k jejich listům. Podobně jako jiní nosorožci mají dobrý sluch a čich a velmi slabý zrak.\n\nPo asi 15 až 16 měsících březosti rodí samice pouze jedno mládě o které pečuje minimálně dva roky.\n\nNosorožci sumaterskému stejně jako jeho příbuznému nosorožci dvourohému hrozí akutní hrozba vyhubení. Stejně jako i u jiných nosorožcovitých je i nosorožec sumaterský loven hlavně pro své rohy. Současný počet žijících nosorožců sumaterských se pohybuje jen kolem 300 kusů – jedná se tedy o zvíře velice zranitelné a v Červeném seznamu ohrožených druhů (IUNC) je zapsán jako „kriticky ohrožený druh“. V listopadu 2019 uhynula v malajském Sabahu samice Iman. Tím vyhynula malajská populace nosorožců sumaterských.\n\nU nosorožce sumaterského rozeznáváme celkem tři poddruhy, z toho je nosorožec severní, který dříve obýval Indii a Bangladéš, už vyhynulý. Poddruhy jsou uvedeny zde:\n\n\n"}
{"id": "247605", "url": "https://cs.wikipedia.org/wiki?curid=247605", "title": "Garm", "text": "Garm\n\nGarm (či Garmr) je pekelný pes strážící vchod do Helheimu (v severské mytologii říše mrtvých). Má čtyři oči a hruď promočenou krví. Živí se totiž krví všech mrtvých lidí. Žije v jeskyni Gnippahellir, jež se nachází u vstupu do říše mrtvých. Spěchá naproti každému, kdo sem putuje a tak se s ním setkal i Ódin. \n\nKdokoli, kdo obdaroval chlebem chudé, má možnost jej uklidnit koláčem od bohyně Hel. \n\nAž nadejde Ragnarök (den „osudu bohů“ či „soudný den“), Garm se připojí k obrům v jejich boji proti bohům. Jeho protivníkem bude severský bůh války Týr, který jej zabije, ale sám také podlehne zraněním, jež mu Garm způsobí.\n\nGarm je často zaměňován s Fenrirem. V řecké mytologii jej lze pak považovat za ekvivalent Cerbera.\n"}
{"id": "247606", "url": "https://cs.wikipedia.org/wiki?curid=247606", "title": "Záblesk družice", "text": "Záblesk družice\n\nZáblesk družice je úkaz způsobený reflexivními plochami (například antény nebo solárních panelů) na družici. Tyto plochy odráží sluneční světlo přímo na Zem a na nebi se jeví jako krátký, jasný záblesk. Pokud je družice, Slunce a pozorovatel ve správné pozici, pozorovatel vidí záblesk družice. Světelný úkaz může být jasnější než planeta Venuše a dokonce může vrhnout stín. Běžný záblesk je možné sledovat i několikrát za noc.\n\nIridium Satellite LLC je síť družicových mobilních telefonů původně vybudovaná firmou Motorola. Síť tvoří 66 aktivních a 6 záložních družic.\n\nZáblesky satelitů Iridium (též. \"Iridium flare\") jsou záblesky způsobené odražením slunečního světla od antény družice (\"Main Mission Antenna\"). Anténa je tvořena plochou deskou o velikosti 188 × 86 × 4 cm. Každá družice sítě Iridium má tři antény rozmístěné dokola po 120° a skloněné 40° k tělu družice. Světlo se odráží od lesklého povrchu antény.\n\nNěkteré z těchto záblesků jsou velmi jasné (magnitudy více než -8), dokonce tak, že mohou být vidět i ve dne, ale nejvíce okouzlující jsou v noci. Tento jev je velmi nežádoucí pro astronomy, protože záblesky mohou poničit citlivé vybavení observatoře.\n\nPo záblesku, který trvá 5-20 sekund, je satelit stále ještě vidět. Připomíná vyhaslou hvězdu (magnituda okolo 6).\n\n\n"}
{"id": "247607", "url": "https://cs.wikipedia.org/wiki?curid=247607", "title": "Brdy", "text": "Brdy\n\nBrdy jsou členitá vrchovina ve středních Čechách. Je to geomorfologický podcelek širšího celku Brdská vrchovina, který celý (tedy i s Hřebeny a Příbramskou pahorkatinou) rovněž bývá nazýván Brdy. V užším významu se za Brdy označují pouze Střední Brdy a Jižní Brdy. Nejvyšším bodem je Tok s 865 m n. m., jenž je současně nejvyšším přirozeným vrcholem středních Čech. Na jen o málo nižším vrcholu Praha (862 m n. m.) stojí 60 m vysoká věž meteoradaru ČHMÚ, jejíž vrchol je nejvyšším (umělým) bodem Brd.\n\nNázev Brdy pochází od slova brdo, což znamená buď zalesněný kopec, skalnatý útes nebo skalku ve tvaru tkalcovského hřebene.\nBrdy se člení na 3 geomorfologické okrsky:\n\nVžilo se též místní dělení Brd, přestože je doposud jen pomocné a neoficiální:\n\n10 brdských hor přesahuje hranici 800 m a společně se označují jako brdské osmistovky. Jde o:\nVšech 10 osmistovek zobrazuje tato mapa.\n\nPokud bychom počítali i vrcholy s nižší prominencí, lze dále zahrnout tyto:\nDalšími významnými vrcholy jsou Třemošná (778 m n. m.), Brda (773 m n. m.) a Plešivec (654 m n. m.). Kompletní seznam vrcholů vlastních Brd je uveden v Seznamu hor a kopců v Brdech, obecnější s vrcholy nadřazené Brdské vrchoviny s výškou nad 700 m n. m nebo prominencí nad 100 metrů je uveden v Seznamu vrcholů v Brdské vrchovině.\n\nTřemošenská a Třemšínská vrchovina jsou z hlediska fytogeografie jedinými oblastmi horské květeny (oreofytika) ve středních Čechách, kdežto Strašická vrchovina i ostatní části Brdské vrchoviny (Hřebeny a Příbramská pahorkatina) jsou již v oblasti mezofytika (květena mírně teplé oblasti).\n\nStřední Brdy v minulosti pokrýval vojenský výcvikový prostor, který byl pro veřejnost nepřístupný. V roce 2016 vojenský újezd Brdy zanikl a na jeho místě vznikla Chráněná krajinná oblast Brdy. Na velké části středních Brd nyní probíhá pyrotechnická asanace, tedy čištění oblasti od nevybuchlé vojenské munice. Pročištěné oblasti jsou postupně zpřístupňovány veřejnosti. Asanace má být hotova do konce roku 2017.\n\nZpřístupňování vojenského újezdu Brdy začalo již v roce 2007. Jeho okrajové části byly o \"sobotách, nedělích a státem uznaných svátcích vždy od 7 do 21 hodin\" na základě výnosu přednosty újezdního úřadu přístupné pro pěší a cyklistickou veřejnost v režimu takzvaného dočasného zpřístupnění II. kategorie. Slavnostní otevření proběhlo 7. dubna 2007. Klub českých turistů zde následně vyznačil nové cyklotrasy a turistické značené cesty, které vedou např. na vrchol Třemošná a ke zřícenině hradu Valdek.\n\nJižní Brdy jsou turisticky běžně přístupné.\n\n\n\n"}
{"id": "247609", "url": "https://cs.wikipedia.org/wiki?curid=247609", "title": "Říjen 2007", "text": "Říjen 2007\n"}
{"id": "247610", "url": "https://cs.wikipedia.org/wiki?curid=247610", "title": "Matouš Václavek", "text": "Matouš Václavek\n\nMatouš Václavek (29. září 1842 Lhotka u Malenovic - 3. prosince 1908 Vsetín) byl spisovatel píšící převážně dějepisná a zeměpisná díla z okolí Valašska.\n\nPo absolvování kroměřížského gymnázia studoval FF UK v Praze. Působil jako učitel ve Zlíně a řadu let ve Vsetíně jako ředitel a školní inspektor. Byl literárně činný v oborech zeměpis, dějepis a národopis. Přispíval do Kottova slovníku, Bartošova Dialektologického slovníku a Ottova slovníku naučného. Největší pozornost věnoval Valašsku. Jeho práce Dějiny města Vsetína a okresu Vsackého, Hejtmanství Valašsko- Meziříčské, Moravské Valašsko, Valašská svatba, Mor. Valašsko. Obrazy ze života bývalých cechů řemeslných na Vsetíně, Moravské Valsšsko, Děti na Moravském Valašsku jejich hry a zábavy patří k základním dílům o Valašsku. V několika knihách vydal \"Valašské pohádky a pověsti.\"\n\n\n\n\n"}
{"id": "247612", "url": "https://cs.wikipedia.org/wiki?curid=247612", "title": "Seznam sítí trolejbusové dopravy v Asii", "text": "Seznam sítí trolejbusové dopravy v Asii\n\nToto je seznam sítí trolejbusové dopravy v Asii. Obsahuje všechny zaniklé i provozní sítě trolejbusů, které se v Asii nacházely či nacházejí.\n\nJména měst, kde jsou trolejbusy dosud v provozu, jsou napsána tučně. Pokud existuje článek ke konkrétnímu provozu, je na něj v kolonce \"Článek\" uveden odkaz.\n\nDo tohoto seznamu je zařazena i evropská část Turecka, naopak se zde nenachází asijská část Ruska (pro tento stát viz Seznam sítí trolejbusové dopravy v Evropě).\n\n\n"}
{"id": "247613", "url": "https://cs.wikipedia.org/wiki?curid=247613", "title": "Seznam sítí trolejbusové dopravy v Jižní Americe", "text": "Seznam sítí trolejbusové dopravy v Jižní Americe\n\nToto je seznam sítí trolejbusové dopravy v Jižní Americe. Obsahuje všechny zaniklé i provozní sítě trolejbusů, které se v Jižní Americe nacházely či nacházejí.\n\nJména měst, kde jsou trolejbusy dosud v provozu, jsou napsána tučně. Pokud existuje článek ke konkrétnímu provozu, je na něj v kolonce \"Článek\" uveden odkaz.\n\n\n"}
{"id": "247614", "url": "https://cs.wikipedia.org/wiki?curid=247614", "title": "Seznam sítí trolejbusové dopravy v Severní Americe", "text": "Seznam sítí trolejbusové dopravy v Severní Americe\n\nToto je seznam sítí trolejbusové dopravy v Severní Americe. Obsahuje všechny zaniklé i provozní sítě trolejbusů, které se v Severní Americe nacházely či nacházejí.\n\nJména měst, kde jsou trolejbusy dosud v provozu, jsou napsána tučně. Pokud existuje článek ke konkrétnímu provozu, je na něj v kolonce \"Článek\" uveden odkaz.\n\nDo tohoto seznamu je zařazena i v Tichém oceánu ležící Havaj, jakožto část Spojených států.\n\nNákladní trolejbusové tratě:\n\n\n"}
{"id": "247622", "url": "https://cs.wikipedia.org/wiki?curid=247622", "title": "Závlačka", "text": "Závlačka\n\nZávlačka je jednoduchá strojní součástka, kterou se zajišťují čepy a korunkové matice proti samovolnému uvolnění a vypadnutí. Závlačky se nepoužívají k přenosu pohybu nebo síly.\n\nZávlačky se vyrábějí ohýbací nebo pružné.\n\nOhýbací závlačky lze nalézt na zašlých strojích starých i desetiletí, pod nánosy zatvrdlého maziva a bahna: stále plní svou funkci, třebaže je od výroby nikdo nevyměnil.\n\nPružinové závlačky se na konci neohýbají: Drží na svém místě samy. Samovolně nevypadnou, protože svou pružností (předpětím) svírají půlku zajišťovaného průřezu. (Případ C na obrázku.) Průřez jejich drátu už může být kruhový, ovšem to záleží spíše na pracnosti/nákladech výroby závlačky-spony, než na samotném použití. Jde o obdobu sponky do vlasů, s obdobným použitím: je vyrobena z kvalitní pružinové oceli. Používají se zejména jako rozebíratelný spoj: třeba i několikrát za den, a to už podle konstrukčního návrhu a příslušného návodu k použití daného stroje/zařízení.\n"}
{"id": "247625", "url": "https://cs.wikipedia.org/wiki?curid=247625", "title": "Montségur (hrad)", "text": "Montségur (hrad)\n\nMontségur je zřícenina hradu v jižní Francii v departmentu Ariège.\n\nHrad byl vybudován na téměř nepřístupném místě na kopci vysokém 1207 m akvitánským vévodou Guillaumem Krátkonosým. Později byl hrad díky působení Guilhaberta z Castres přestavěn na katarskou pevnost.\n\nV květnu 1243 začalo obléhání Montséguru. Na jaře 1244 po desetiměsíčním obléhání Montségur kapituloval. Kapitulace byla zapřičiněna použitím obrovského praku a baskických žoldáků ovládajících horolezectví. Posádce hradu křižáci nabídli, že pokud se zřeknou své katarské víry, bude jim zachována svoboda a život. 225 katarů však odmítlo vzdát se své víry. Tito „nepolepšitelní“ byli upáleni na louce pod hradem.\n\nDle některých kontroverzních teorií měl být Montségur údajně posledním známým úkrytem Svatého grálu. Podle pověsti těsně před kapitulací hradu čtyři kataři utekli z obléhaného Montséguru, vyzvedli poklad a ukryli ho na neznámém místě.\n\n"}
{"id": "247626", "url": "https://cs.wikipedia.org/wiki?curid=247626", "title": "Kristián III. Dánský", "text": "Kristián III. Dánský\n\nKristián III. (12. srpna 1503 – 1. ledna 1559) byl od roku 1534 dánský a od roku 1537 norský král, vévoda šlesvický a holštýnský. Patřil k Oldenburské dynastii.\n\nKristián byl nejstarším synem dánského krále Frederika I. a jeho první manželky Anny Braniborské. Pod jeho vedením zažívala monarchie mohutný rozvoj.\n\nBěhem své zahraniční cesty v roce 1521 se tehdy osmnáctiletý Kristián ve Wormsu\n\nsetkal s Martinem Lutherem; toto setkání na něho učinilo silný a nesmazatelný dojem a stal se přesvědčeným luteránem.\n\nV roce 1523 mu jeho otec předal správu části šlesvického a holštýnského vévodství se sídlem v Hadersleben, kde zaváděl reformaci.\n\nKdyž 10. dubna roku 1533 zemřel Kristiánův otec Frederik I., zpěčoval se většinově katolický sněm zvolit luteránsky orientovaného Kristiána; volba byla přesunuta na následující rok. V tomto období byly Dánsko a Norsko bez krále. Luteránská menšina ve sněmu nabídly spolu s purkmistry z Kodaně a Malmö vévodovi Kristiánovi trůn, ten však odmítl, stejně jako podporu Lübecku a Hanzy, neboť by to znamenalo nové závazky. Nato oba purkmistři zahájili kroky k znovudosazení na trůn Kristiána II., který byl uvězněn na hradě Sønderborg. Tak vypukla tzv. \"Hraběci válka\".\n\nKristián přijal volbu králem teprve po prosbě sněmu, poté, co Lübeck a jeho spojenci v roce 1534 napadli Dánsko a dobyli prvních vítězství. Šlechta ho zvolila 4. června roku 1534 na shromáždění v kostele sv. Sörena v Rye. Říšská rada musela Kristinovi předat větší část své moci, pak teprve volbu přijal. Ve volebním proslovu řekl: \"\"Poté, co Norské království tak velmi na moci a majetku sníženo bylo a obyvatelstvo Norského království samo pána a krále není s to udržet a teď toto království s dánskou korunou na věčné časy je spojeno (...), má podle toho pod Dánskou korunou být a zůstat stejně tak, jako ostatní země Jutsko, Fyn, Sjælland a Skåne, a od nynějška nikdy jako království označováno nebude, nýbrž jako část království Dánska na věčné časy.\"\" Tím skončila státní svébytnost Norska.\n\nKristián III. měl na začátku svého panování pouze kontrolu nad Jutskem. V září povstali v severním Jutsku měšťané a sedláci pod vedením \"Skippera Clementa\"; povstání byla záhy potlačeno a třebaže Clement prchl, byl brzy jat a 9. září 1536 ve Viborgu oběšen. Mrtvola byla rozčtvrcena a pro výstrahu vystavena a na uťatou hlavu byla nasazena olověná koruna.\nZkraje roku 1535 se přesunula Kristiánova vojska na Fyn, kde \"Johann Rantzau\" 11. června v bitvě u Øksnebjergu dobyl rozhodného vítězství nad zatím rozhádanými protivníky. Zhruba současně zvítězila dánsko-švédská flotila pod vedením \"Pedera Skramse\" u Svendborgsundu nad flotilou Lübecku. 29. července 1536 dobyl 33letý Kristián Kodaň a Dánsko bylo opět sjednoceno.\n\nV Norsku panovalo v jižních a severních částech země rozdílná mínění o nástupci Frederika I. V severní části vládl biskup \"Olav Engelbrektsson\" a ten se protivil luteránskému králi vší silou a nutil ostatní členy rady ke konfrontaci. Když však \"Hraběcí válka\" skončila naprostým Kristiánovým vítězstvím a jeho jednotky vtáhly do Norska, musel Olav opustit zemi. Sněm uznal Kristiána roku 1537 králem a byl rozpuštěn a Norsko ztratilo svou samostatnost.\n\nBěhem krátké doby, v letech 1534 – 1536 tedy potlačil povstání měst a sedláků, omezil moc Riksdagu, rozpustil norský sněm a vláda přešla do rukou dánských královských rádců.\n\nDalší důležité kroky jeho vlády byly v oblasti vztahu s církví. Kristián byl zapáleným luteránem a na základě augšpurské konfese zaváděl reformaci v Dánsku, Norsku a na Islandu, kde se ovšem setkávala se značným odporem. 12. srpna roku 1536 uvěznil tři katolické biskupy – částečně aby zlomil odpor proti reformaci, částečně aby vyvlastněním rozsáhlých církevních majetků získal štít proti velkým pozemkovým vlastníkům. Ve prospěch koruny tedy zkonfiskoval církevní půdu.\n\nStál na straně Francie a německých protestantů proti císaři Karlu V.; podporoval rozvoj hospodářství a obchodu; zveřejnil dánský překlad bible (1550).\n\nV roce 1525 se Kristián oženil s princeznou Doroteou Sasko-Lauenburskou (1511–1571), dcerou vévody \"Magnuse I. Sasko-Lauenburského\". Z manželství vzešlo pět potomků:\n\n\n"}
{"id": "247630", "url": "https://cs.wikipedia.org/wiki?curid=247630", "title": "Woodův kov", "text": "Woodův kov\n\nWoodův kov je pájka s teplotu tání 60 až 70 °C (podle složení), tedy méně než je teplota varu vody za běžného tlaku. Má hustotu přibližně 9600 kg.m. Je pojmenován po americkém zubaři Barnabasi Woodovi, ale prodává se pod mnoha dalšími značkami. Je to prakticky eutektická slitina 4 kovů s přibližným složením: cín (12,5 %), olovo (25 %), bismut (50 %), a kadmium (12,5 %). Udává se také hmotnostní poměr 1:2:4:1.\n\nHlavním způsobem použití této slitiny jsou nejrůznější pojistky a požární čidla. Nevýhodou je obsah toxického kadmia a olova. Alternativou je v tomto případě Fieldův kov, který má podobně nízkou teplotu tání, ale tyto toxické složky neobsahuje.\n\n\n"}
{"id": "247631", "url": "https://cs.wikipedia.org/wiki?curid=247631", "title": "Quéribus (hrad)", "text": "Quéribus (hrad)\n\nQuéribus je hrad či spíše zbytky hradu typu donjon asi 30 kilometrů západně od Perpignanu u vsi Cucugnan na skalnatém ostrohu v nadmořské výšce 728 m.\n\nPochází z 11. století, první písemná zmínka pochází z roku 1020, kdy patřil hrabatům z Besalú. Hrad je proslaven především jako jedno z hlavních center katarského odporu proti křižákům. Roku 1255 se stal dokonce posledním katarským útočištěm.\n\n"}
{"id": "247632", "url": "https://cs.wikipedia.org/wiki?curid=247632", "title": "Johnny Ramone", "text": "Johnny Ramone\n\nJohn William Cummings, lépe známý jako Johnny Ramone, (* 8. října 1948 – † 15. září 2004) byl kytaristou americké punkové skupiny Ramones. Spolu s Joey Ramonem byl Johnny jediným členem, který v kapele působil po celou dobu její existence. V roce 2003 byl časopisem Rolling Stone vyhlášen 16. nejvýznamnějším kytaristou všech dob.\n\nJako teenager hrál Johnny ve skupině \"Tangerine Puppets\", kde se setkal s pozdějším bubeníkem Ramones Tamásem Erdélyiem (Tommy Ramone). Později se stal greaserem a velkým fanouškem skupin jako the Stooges a MC5. Ramones spolu s Joey Ramonem (Jeffry Hyman) a Dee Dee Ramonem (Douglas Colvin) založil v roce 1974 skupinu The Ramones. V létě téhož roku se k nim přidal bubeník Tommy Ramone.\nJohnny se stal zdrojem napětí v kapele poté, co přebral Joeymu jeho dívku Lindu, s kterou se později oženil. Podle dokumentu End of the Century: The Story of the Ramones o tom později Joey napsal písničku \"The KKK Took My Baby Away\" (album Pleasant Dreams). Velmi rozdílní byli i ve svých politických postojích, zatím co Joey byl liberál, Johnny byl konzervativec. Joey a Johnny se nikdy doopravdy neusmířili, Johnny dokonce odmítl Joeymu zavolat do nemocnice, kde Joey umíral na rakovinu. Podle Johnnyho by takové setkání bylo marné.\n\nV srpnu 1983 se Johnny dostal do rvačky se Sethem Macklinem z kapely \"Sub Zero Construction\", nedaleko jeho bydliště East New Village. Johnny byl zkopán do hlavy, utrpěl těžká zranění a musel podstoupit operaci mozku. Po návratu na pódia nosil baseballovou čepici, dokud mu vlasy nenarostly zpět. Na jeho počest další album Ramones dostalo název Too Tough to Die (Příliš tvrdý na to, aby zemřel).\n\nJohnny umírá 15. září 2004 v Los Angeles ve svém domě po pětiletém boji s rakovinou prostaty. V Hollywood Forever Cemetery mu byl postaven pomník, nedaleko hrobu jeho dlouholetého spoluhráče Dee Deeho.\n\nSvé (pro punkovou komunitu velmi netypické) konzervativní politické názory Johny nejvýrazněji prezentoval v roce 2002 při přijímání Ramones do Rock'n'Rollové síně slávy, kdy během děkování řekl větu: \"\"God bless President Bush, and God bless America\"\" (\"\"Bůh žehnej prezidentu Bushovi, Bůh žehnej Americe\"\").\nKdyž byl v jednom rozhovoru tázán na své konzervativní názory, odpověděl: \"\"I think Ronald Reagan was the best President of my lifetime.\"\" (\"\"Myslím si, že Ronald Reagan byl nejlepším prezidentem v mém životě.\"\"). To se projevilo v polovině osmdesátých let, kdy skupina ve Velké Británii vydala singl \"Bonzo Goes to Bitburg/Go Home Ann\" (1986), ale Johnny prosadil v USA přejmenování na \"My Brain Is Hanging Upside Down (Bonzo Goes To Bitburg)\", protože se mu zdálo, že původní název uráží Ronald Reagana.\n\nJohnny byl znám svou jednoduchou, energickou kytarovou technikou. Často používal barré akordy, dvojhmaty a trojhmaty (power chordy). Johnny byl výlučně doprovodným kytaristou, jak je patrné z živých nahrávek. Ačkoliv Johnny nebyl fanouškem dlouhých kytarových sól, několik jich na studiových nahrávkách nahrál (např. \"Time Has Come Today\", \"Now I Wanna Sniff Some Glue\", \"California Sun\" a další). Většinu sólových partů na nahrávkách nahráli: Tommy Ramone, Ed Stasium, Daniel Rey, Walter Lure a další.\n\nJohny se objevil i v několika filmech a dokumentech, např. spolu s Ramones ve filmu Rock'n'Roll High School a v jedné epizodé seriálu Simpsonovi (\"Medvídek\", 1993).\n\n"}
{"id": "247634", "url": "https://cs.wikipedia.org/wiki?curid=247634", "title": "Rozkladač", "text": "Rozkladač\n\nRozkladač (dekompozitor, destruent) je organismus, který v trofickém řetězci ekosystému rozkládá mrtvou organickou hmotu na jednodušší látky. Rozkladač se účastní procesu zvaného dekompozice.\n\nPři rozkladu organické hmoty rozkladač produkuje potravu pro další členy potravního řetězce („pro další rozkladače“). Každý člen řetězce rozkládá pouze část organické hmoty. Proces končí rozkladem organické hmoty na látky minerální (tzv. mineralizace). Žádný rozkladač není schopen sám rozložit organickou hmotu až na látky minerální.\n\nOrganismus, který (na rozdíl od predátorů) získává energii z organických látek odumřelých organismů, se nazývá saprofág (též saprotrof, saprob). Získávání organických látek z neživého organického materiálu (čili z detritu) se nazývá saprotrofie.\n\nSaprotrofní houby rozkládají organickou hmotu rostlinného původu, saprotrofní bakterie hlavně hmotu živočišného původu; živočichové jsou zapojeni v obou procesech.\n\nK rozkladačům patří:\n\nJako synonymum k označení rozkladač se v širším slova smyslu užívá někdy označení reducent, což však není vhodné, protože (bio)chemické procesy, kterými dochází k mineralizaci, jsou většinou oxidační, nikoli redukční.\n\n"}
{"id": "247639", "url": "https://cs.wikipedia.org/wiki?curid=247639", "title": "FutureBASIC", "text": "FutureBASIC\n\nFutureBASIC je počítačový programovací jazyk typu BASIC a také překladač (compiler), který umožňuje spouštět aplikace v tomto jazyku napsané. Vznikl kolem roku 1995 a existuje dodnes. Dají se v něm psát jednodušší programy na operačních systémech Mac OS 7 až 9 a na Mac OS X.\n\nPůvodním výrobcem FutureBASICu je firma Zedcor, později koupila FutureBASIC firma Staz Software.\n\nFutureBASIC je nyní freeware (zdarma ke stažení) a aplikace je poněkud zastaralá. Firma Staz Software již naznačila, že klad FutureBASICu spočívá v jednoduchém programování pro staré i nové operační systémy, přičemž programování pro současné operační systémy ve FutureBASICu je velmi nečasté. Firma vydala software pro překládání stávajících projektů FutureBASICu do jazyku C, který má zřejmě mnohem jasnější budoucnost než jazyk FutureBASICu. Staz Software tím pravděpodobně zajišťuje poklidný přechod na moderní programovací nástroje, i přesto tvrdí, že připravuje novou verzi FutureBASICu, ve které bude možno psát modernější druhy programů (Universal Binary) na operační systém Mac OS X a uvádí FutureBASIC jako nejlepší alternativu za nástroj REALbasic.\n\n"}
{"id": "247640", "url": "https://cs.wikipedia.org/wiki?curid=247640", "title": "Leopold Procházka", "text": "Leopold Procházka\n\nLeopold Procházka (23. listopadu 1879 Praha – 29. března 1944 Praha) byl spisovatel , jeden z prvních buddhistů v Československu. Napsal množství knih, které byly jedny z prvních původních, v češtině psaných děl o Buddhově učení.\n\n\n\n"}
{"id": "247641", "url": "https://cs.wikipedia.org/wiki?curid=247641", "title": "SDR SDRAM", "text": "SDR SDRAM\n\nSDRAM je zkratka z anglického \"Synchronous Dynamic Random Access Memory\", označující paměť typu DRAM se synchronním způsobem přenosu dat. Používá se jako operační paměť v osobních počítačích. Předchůdci SDRAM, například EDO DRAM nebo FPM DRAM, používaly asynchronní přenos dat.\n\nSDRAM je principiálně označení pro jakoukoli synchronní DRAM, tedy i její nástupce DDR, DDR2 a další, jež jsou také synchronní DRAM paměti. V praxi se však pod pojmem SDRAM nejčastěji myslí první verze používaná jako operační paměť PC, někdy také označovaná jako SDR SDRAM (SDR z anglického \"Single Data Rate\" – protiklad DDR \"Double Data Rate\").\n\nPaměťové moduly SDRAM jsou obvykle napájeny napětím 3,3 V, varianty s napájením 5 V jsou méně časté. Používají se moduly DIMM, které mají 168 pinů a zámek v podobě 2 zářezů. Tento zámek je jiný pro DDR, DDR2 atd. a zaručuje, že paměť nelze instalovat do nesprávného slotu. Paměti SDRAM lze dobře podtaktovat – na rozdíl od DDR, u kterých je dolní frekvence omezena rozsahem frekvencí obvodu DLL.\n\nPodle rychlosti:\n\nPodle CAS latence:\n\nPodle napájení:\n\nPodle počtu stran:\n\nPaměti SDRAM určené do mobilních počítačů používají kvůli úspoře místa jiné pouzdro než desktopové moduly. Používá se 144 pinový SO-DIMM. Pro dosažení nižší spotřeby energie mají snížené napětí na 2,5 V nebo 1,8 V.\n\n"}
{"id": "247646", "url": "https://cs.wikipedia.org/wiki?curid=247646", "title": "Peyrepertuse", "text": "Peyrepertuse\n\nPeyrepertuse je zřícenina hradu vybudovaného v 11. století cca 50 km od města Perpignanu u vsi Duilhac sous Peyrepertuse.\n\nHrad je situován vysoko na vápencovém hřebeni v nadmořské výšce 800 m nad místními garrigue a vinicemi a je jedním z nejnepřístupnějších hradů ve Francii. Přístup k hradu je možný autem po úzké a místy prudké silnici vedoucí od Duilhac sous Peyrepertuse několika ostrými serpentinami až k pokladně pod útesy, na kterých stojí dolní část hradu se starým donjonem. Autobusy a delší karavany musí zaparkovat na parkovišti pod serpentinami. Od pokladny s vyhlídkovou lávkou a obchodem vede stíněná stezka s několika desítkami schodů překračující východní konec hřebenu a podél severních hradeb až k hlavní bráně s barbakánem. Vzhledem ke kluzkému vápenci je vhodné mít dobrou obuv. Přístup do hradu za silného větru nebo bouřek je zakázán.\n\nHrad se skládá ze tří různých částí, které tvořily samostatné fortifikační celky, tzv. enciente: dolní pevnosti a žaláře, prostřední pevnosti a žaláře San Jordi.\n\nDolní pevnost, která má trojúhelníkový tvar, je chráněna ze severní straně 120 metrů dlouhými hradbami, které jsou lemována dvěma polokruhovými otevřenými věžemi. Lávka, která probíhají po celé délce hradeb, je složena z velkých dlaždic položených na vyčnívajících krakorcích. Severní stěna končí na východním výběžku, kde leží trojúhelníková věž s břitem. Jižní strana je chráněna vysokými útesy a opěrnou zdí, která spojuje skluzy z latrín. Zbytky nepravidelně tvarované konstrukce jsou zříceniny obytných bloků, které byly postaveny později. Severozápadní budovy chrání hlavní vchod. Starý žalář se skládá z kostela Sainte Marie a obytných místností. Loď kostela v románském stylu se sféricky klenutou apsidou byla rozdělena na dvě části později postavenou zdí a měla klenutou střechu ze štípaného kamene. Obytné prostory guvernéra tvořily dvě klenuté místnosti, zakončené polokruhovou věží, dodnes zachovalé včetně klenby. Hrad byl zásobován vodou ze čtyř cisteren, jedné v kostele, jedné v obytné části a další dvě v kapli San Jordi.\n\nProstřední pevnost je postavena na náhorní plošině směřující směrem na sever. Zříceniny objektů střední pevnosti jsou stále viditelné, obzvláště pak polygonální budova, která byla střežena lučištníky.\n\nŽalář San Jordi je přístupný po schodech Saint Louis, které jsou zaříznuty do severního úbočí skály. Mezi místnosti žaláře patří kaple San Jordi, která má jedinou loď a půlkruhovou apsidu s plochou střechou. Odtud lze vidět sousední hrad Quéribus a dále věž Tour del Far u Tautavelu a vrchol Força Réal v Roussillonu.\n\nPeyrepertuse je obydleno od románských časů od počátku prvního století před Kristem. První zmínka o hradu pochází z roku 1070 z doby, kdy byl vlastněný katalánskými hraběty z Besalú. Později v roce 1111, když se dostal v rámci Španělské Marky pod správu hrabat z Barcelony, se Peyrepertuse stal součástí šlechtické domény vikomta z Narbonne. Území patřící pod Peyrepertuse a rozkládající se od Cubières-sur-Cinoble (nedaleko soutěsek Galamus) až k hradu Aguilar mělo strategickou pozici v době křížových výprav a zároveň bylo hraničním územím mezi francouzským a aragonským královstvím.\n\nStejně jako rodiny pánů z Cabaret, Saissac a Durban je i jméno Peyrepertuse úzce spojeno s katarismem. Pevnost hrála často úlohu útočiště pronásledovaných rytířů nebo katarů během událostí křížové výpravy. 22. května 1217 se Guillaume de Peyrepertuse podřídil hraběti Šimonovi IV. z Montfortu. Tato epizoda byla poznamenána sporem mezi hrabětem a papežským nunciem a opatem Arnaudem Amaurym o titulu vévody z Narbonne, který si každý z nich nárokoval, aby dočasně využil moci spojené s městem. Arcibiskup šel tak daleko, že v roce 1211 Šimona IV. z Montfortu exkomunikoval. Guillaume de Peyrepertuse odmítl respektovat své závazky a byl v roce 1224 rovněž exkomunikován. Hrad se stal jedním z hlavních míst katarského odporu společně s Béziers, Carcassonne, Minerve a hrady Montségur a Quéribus. Všechna tato místa byla časem dobyta a kataři upáleni jako kacíři. Smlouva z Meaux (nazývaná též Pařížská smlouva) jmenuje v roce 1229 Guillaumeho jako \"takzvaného lorda Peyrepertuse\". Po neúspěšném Languedockém povstání a obléhání Carcassonne se Guillaume de Peyrepertuse nakonec 16. listopadu 1240 spolu s Raimondem II. Trencavelem vzdal a hrad se stal francouzským majetkem.\n\nO dva roky později si Ludvík IX. objednal stavbu schodů do budoucí horní části hradu San Jordi, kde byl původně pouze vápencový lom sloužící jako zdroj stavebního materiálu, a které nyní nesou jeho název. Během let 1250 a 1251 byl postaven žalář San Jordi, současně byly opraveny starý žalář a kostel Sainte Marie, které již dříve existovaly v dolní části hradu. Smlouva z Corbeilu v roce 1258 měla za následek, že se Peyrepertuse stal jednou z předních královských pevností na hranicích Aragonské říše a v roce 1285 za války vedené Filipem Sličným proti Kataláncům byl hrad použit jako opevněné sídlo pro představitele Perpignanu.\n\nV roce 1355 byla hradu vrácena jeho obranná funkce a v letech 1367-1368, po porážce v bitvě u Nájery, též známé jako bitvy u Navarette, povolil francouzský král Karel V. Jindřichovi Trastámara, uchazeči o kastilský trůn, použít hrad jako svoje dočasné útočiště. Roku 1542 se Peyrepertuse ocitl ve válce. Jean z Grave, pán ze Sérignanu, uchvátil hrad ve jménu reformace a později byl chycen a popraven spolu se svými čtyřmi komplici.\n\nPyrenejský mír v roce 1659 měl za následek, že Peyrepertuse přestal být hraničním hradem a ztratil strategický význam. Navzdory tomu byl hrad stále hlídaný malou posádkou tzv. \"mortes pay\", které velel podřízený důstojník jmenovaný guvernérem. \"Morte paye\" byli vesničané, kteří byli výměnou za hlídání hradu osvobozeni od placení daní. Během prvních let francouzské revoluce byl hrad opuštěn a později byl v roce 1820 prodán státu, stejně jako většina hradů ve Francii opuštěných uprchlou šlechtou.\n\nPrvní plány na konsolidaci hradu Peyrepertuse byly realizovány v roce 1950.\n"}
{"id": "247648", "url": "https://cs.wikipedia.org/wiki?curid=247648", "title": "A.V.I.A. Lombardi FL-3", "text": "A.V.I.A. Lombardi FL-3\n\nAVIA Lombardi FL.3 byl italský sportovní jednomotorový dvoumístný letoun z 30. let 20. století, vyráběný ve firmě Azionaria Vercelles Industrie Aeronautiche. První prototyp stroje vzlétl roku 1937 a měl instalovaný motor Walter Persy z českého letounu Zlín Z-XII. Letoun FL.3 byl užívaný za druhé světové války a po válce se objevil i v Československu, kde byl přeznačen na C-13 a používán jako cvičný.\n"}
{"id": "247653", "url": "https://cs.wikipedia.org/wiki?curid=247653", "title": "Nový institucionalismus", "text": "Nový institucionalismus\n\nNový institucionalismus popisuje sociální teorii, která se zaměřuje na vytváření sociologického pohledu na instituce, způsoby, kterými komunikují a dopady institucí na společnost. Je významný v tom, že umožňuje jiný pohled na instituce, než je tradiční pohled ekonomie. Např. poskytuje vysvětlení isomorfismu struktury firem (proč firmy, vycházející z různého prostředí mají tendenci nabývat podobných organizačních struktur), nebo ovlivnění chování jednotlivců institucemi.\n\nSociologický nebo politický nový institucionalismus by neměl být zaměňován s novou institucionální ekonomií.\n"}
{"id": "247658", "url": "https://cs.wikipedia.org/wiki?curid=247658", "title": "Ašantská říše", "text": "Ašantská říše\n\nAšantská říše neboli Říše Ašanti, respektive Ašantské království (\"Asanteman\") byl stát na území dnešní Ghany, od 17. do konce 19. století jeden z nejmocnějších černošských států v období kolonizace.\n\nPočátek její historie se datuje do 13. století, kdy se rozpadla Ghanská říše. Její obyvatelé migrovali na úrodná území dnešní severní Ghany. Tam se postupně zformovala federace akanských kmenů s hlavním městem Kumasi. Pravděpodobně v roce 1695 se Osaj Tutu z kmene Ašantů stal panovníkem nově vzniklé říše s centralizovanou mocí. Díky svým politickým a vojenským schopnostem dobyl sousední kmen Denkyira. Symbolem nově vzniklé říše se stal posvátný \"zlatý stolec\", který je vyobrazen i na ašantské vlajce. Podle legendy spadl z nebe a stal se symbolem panovníka a jeho moci. Tento stolec nebyl trůnem, ašantští panovníci na něm nikdy nesedali, naopak byl vystavován na zvláštním malém trůnu. Uctívány byly i trůny zemřelých ašantských panovníků, v nichź měli sídlit královští duchové. Z toho důvoodu si každý nově nastupující panovník nechával zhotovit nový trůn.\nDruhou nejdůležitější osobou po králi byla královna matka. U dvora hráli důležitou roli kněží a kouzelníci, ale také \"odumfové\", kteří byli zároveň služebníci krále, policejní služba a popravčí. Při významných příležitostech se pořádaly královské průvody, při nichž král se svým dvorem procházel hlavním městem Kumasi, konaly se tance, oběti a rituály. Královské průvody doprovázela hudba složená z bubnů a slonovinových trubek. Symbolem Ašantské říše byl dikobraz, který představuje připravenost k obraně.\nV té době bylo pobřeží spravováno evropskými kolonisty, a kvůli zlatu bylo velice oblíbenýmobchodním místem. Ašantové měli rovněž bohaté zdroje zlata, s nímž, vedle slonoviny a otroků, ve velkém obchodovali s Evropany i s muslimskými říšemi oblasti Sahelu. K vážení zlata se užívala umělecky zpracovaná mosazná závaží ve tvaru zvířat, lidí nebo i kopulujících dvojic. Ze zlata se zhotovovaly šperky i rukojeti rituálních mečů, které symbolizovaly hodnost krále a náčelníků. Meče měly tvar mačety, rukojeť tvoří zlatý sloupek se dvěma zlatými koulemi.\n\nV 19. století Ašantové dlouhodobě odolávali Britům, kteří v té době obsadili Zlatonosné pobřeží. Ašantská říše byla definitivně připojena k britskému protektorátu až v roce 1896 po sedmé anglo-ašantské válce, ve které měli Britové značnou materiální i početní převahu.\n\nDnes je na území bývalé říše jedna z oblastí Ghany – Ashanti, tradice království zůstala zachována, ale panovník už nemá politickou moc, jeho funkce je pouze reprezentační a rituální. Od roku 1999 je králem Osei Tutu II.\n"}
{"id": "247669", "url": "https://cs.wikipedia.org/wiki?curid=247669", "title": "Slartibartfast", "text": "Slartibartfast\n\nSlartibartfast je postava z knihy \"Stopařův průvodce po Galaxii\".\n\n„Jeho jméno není důležité“, jak sám tvrdí. Působí jako jeden z návrhářů a stavitelů planet. Jeho specialitou jsou fjordy, dokonce za ně dostal i ocenění. Společnost, v níž pracuje, se nachází na planetě Magrathea, tedy vchod do dimenze, ve které je jeho společnost se nachází na Magrathei. V knize \"Stopařův průvodce po Galaxii\" se firma opět dala do chodu po vesmírné ekonomické krizi, při níž vesmírní magnáti už nechtěli mrhat penězi za planety ze zlata, stříbra, tvaru kvádru apod. Svými fjordy je dokonce tak posedlý, že když si u firmy, ve které pracuje, jistí pandimenzionální tvorové objednají Zemi č. 2, chce na Afriku nahrnout ledovce. \n\nV dalších knihách se ukáže jako člen společenství za normální čas, které vzniklo kvůli historickým paradoxům vzniklým díky cestování v čase. Do příběhu opět vstupuje v lodi vypadající jako italské bistro, jenž je schopna cestovat díky bistromatice, způsobu vypočítávání založeném na faktu, že cokoliv napsané na účtence si řídí jinými zákony než čísla na jakýchkoliv jiných kusech papíru. S Fordem Prefectem a Arthurem Dentem se poté pokusí zachránit vesmír od invaze planety skryté v oblačnu mezihvězdného prachu. \n"}
{"id": "247672", "url": "https://cs.wikipedia.org/wiki?curid=247672", "title": "Ulrika", "text": "Ulrika\n\nUlrika je ženské křestní jméno německého původu. Vykládá se jako „vládce dědičným sídlem (statkem)“. Podle německého kalendáře má svátek 4. července. Mužskou podobou jména je Ulrich.\n\n\n"}
{"id": "247673", "url": "https://cs.wikipedia.org/wiki?curid=247673", "title": "Žarnovica", "text": "Žarnovica\n\nŽarnovica ( \"Scharnowitz\", \"Zsarnóca\") je město na středním Slovensku v Banskobystrickém kraji.\n\nMěsto se nachází v údolí řeky Hron, cca 15 km od Žiaru nad Hronom a cca 63 km od Nitry, pod Pohronským Inovcem a Štiavnickými vrchmi.\n\nPrvní písemná zmínka o městě je z roku 1332.\n\n\n\nŽarnovická Huta |\nLukavica |\nRevištské Podzámčie |\nŽarnovica \n"}
{"id": "247676", "url": "https://cs.wikipedia.org/wiki?curid=247676", "title": "Medzilaborce", "text": "Medzilaborce\n\nMedzilaborce ( \"Mezőlaborc\", rusínsky Меджильабірці, \"Medžylabirci\", ukrajinský Міжлабірці, \"Mižlabirci\") je okresní město v Prešovském kraji na severovýchodním Slovensku.\n\nMěsto se nachází v Laborecké vrchovině v Nízkých Beskydech na soutoku horního Laborce a Vydranky, cca 40 km severně od Humenného a přibližně 10 km od polských hranic.\n\nPrvní písemná zmínka o městě je z roku 1543. V roce 1860 se Medzilaborce stávají městem a v roce 1873 byly napojeny na železniční síť (trať Humenné - Sanok; osobní doprava přes polskou hranici je v posledních letech střídavě zastavována a obnovována). Městská práva pocházejí teprve z roku 1964.\n\nNejznámější zajímavostí je Muzeum moderního umění Andyho Warhola (předkové Andy Warhola pocházeli z nedaleké vesnice Miková, sám Andy Warhol zde nikdy nebyl).\n\nVe městě se nacházejí tři chrámy: řeckokatolický kostel sv. Vasila Velikého, pravoslavný kostel sv. Ducha a římskokatolický kostel Panny Marie.\n\nVe městě je i pomník České družiny, která v době první světové války došla až sem.\n\nV minulosti se obyvatelstvo města skládalo hlavně z Rusínů a Židů. Dnes mírně převažují Slováci (56,4 %), následují Rusíni (34,2 %), Ukrajinci (6,1 %), Romové (1,1 %) a Češi (0,7 %). Město má v rámci dnešní střední Evropy výjimečně rozrůzněné složení obyvatel podle náboženského vyznání: řečtí katolíci tvoří 41,5 %, pravoslavní 40,1 %, římští katolíci 10,2 %, evangelíci 0,3 %, bez vyznání 4,9 %, nezjištěno 1,6 %.\n\nVe městě Medzilaborce má největší tradici sklářský a strojírenský průmysl.\n\nVe sklářství to byla od roku 1970 pobočka českých Jabloneckých skláren, která zaměstnávala až 600 lidí. Po privatizaci podnik zanikl. Glass LPS je pokračovatelem 45leté sklářské tradice v Medzilaborcích a nadále vyrábí křišťálová svítidla a brousí lustrové ověsy.\n\nVe strojírenském průmyslu v Medzilaborcích začínala Transporta, později Vihorlat, který měl 1200 zaměstnanců. Privatizace a krize ve strojírenství továrnu zlikvidovala. Teď ve strojírenském průmyslu pokračuje Kovostroj a Labstroj.\n\n\n Zaměstnanost \n\nÚřad práce ve Stropkově v roce 2009 informoval, že v okrese Medzilaborce dosáhla míra evidované nezaměstnanosti 20,10%. V roce 2012 nezaměstnanost dosahuje hodnotu téměř 23%.\n"}
{"id": "247680", "url": "https://cs.wikipedia.org/wiki?curid=247680", "title": "Marlboro", "text": "Marlboro\n\nMarlboro je značka cigaret firmy Altria Group, Inc. Ve sportovním světě je značka sponzorem stáje Formule 1 Ferrari a v MotoGP sponzor Ducati. Značka je známá pro své reklamy s kovbojem a je pojmenovaná po \"Great Marlborough Street\", ve které sídlila původní londýnská továrna.\n"}
{"id": "247681", "url": "https://cs.wikipedia.org/wiki?curid=247681", "title": "Grand Prix Monaka 1994", "text": "Grand Prix Monaka 1994\n\nGrand Prix Monaka 1994 byla 4. závodem sezóny 1994, který se konal 15. května 1994 na městském okruhu v Monte Carlu. Nehody v Imole při Grand Prix San Marina, dva týdny před monackým závodem, vrhl stín i na Grand Prix Monaka. Tragické události při kterých přišli o život Roland Ratzenberger a Ayrton Senna rozpoutali masovou mediální hysterii a napomohla tomu i vážná nehoda hned v úvodu čtvrtečního tréninku, kdy těžce havaroval Karl Wendlinger , kterého z vozu vyprostili v hlubokém bezvědomí. Tým Sauber Mercedes jehož byl Karl Wendlinger členem, stáhl z tréninku i druhý vůz a odcestoval zpět do Švýcarska.\n\nSobotní kvalifikace se odehrávala v režii dvou největších favoritů Michaela Schumachera a Miki Häkkinena. Pole positions nakonec vybojoval Michael Schumacher (Benetton), druhý byl Mika Häkkinen (McLaren), třetí Gerhard Berger (Ferrari), čtvrtý Damon Hill (Williams). Frank Williams se rozhodl do závodu nasadit pouze jeden vůz, uctil tak památku zesnulého Ayrtona Senny.\n\nPrvní dvě místa na startovním roštu Grand Prix Monaka 1994 byla prázdná a byly do nich namalovány rakouská a brazilská vlajka na počest Rolanda Ratzenbergera a Ayrtona Senny, kteří při předchozím závodě zahynuli. Před závodem se také držela minuta ticha. Start se nejlépe podařil Schumacherovi, kterého následoval Häkkinen. Výborně odstartoval také Damon Hill a dostal se před Bergera. Před zatáčkou Saint Dévote Damon kolidoval s Häkkinenem, do kolize se připletli ještě Gianni Morbidelli a Pierluigi Martini. V čele závodu si pozici upevnil Schumacher a nepustil jí až do konce závodu.\n\nNestartovali:\n\n Michael Schumacher - Benetton B194- 1'21.076\n\n Michael Schumacher - Benetton B194- 1'18.560\n\n\n"}
{"id": "247682", "url": "https://cs.wikipedia.org/wiki?curid=247682", "title": "Telecí maso", "text": "Telecí maso\n\nTelecí maso je maso z telat – mladých kusů tura domácího. Má velmi jemnou, i když méně výraznou, chuť. Je to maso libové a lehce stravitelné, proto bývá součástí dětské a dietní stravy. Nejkvalitnější je maso z telat okolo hmotnosti 60 kg. Vhodné do diety, velmi nízký obsah tuků (3–6 %).\n\n\n"}
{"id": "247686", "url": "https://cs.wikipedia.org/wiki?curid=247686", "title": "Skopové maso", "text": "Skopové maso\n\nSkopové a jehněčí maso je získávané z ovcí. V oblasti Balkánu, Indie, Kavkazu, Blízkého a Středního východu je nejčastěji užívaným druhem masa. Je oblíbené také v italské, francouzské, španělské či britské kuchyni.\n\nDříve bylo poměrně rozšířené, ale dnes je jeho spotřeba mnohem nižší. Skopové je rozšířeno v řadě muslimských zemí, kde tamější náboženské zvyky zakazují konzumaci např. vepřového masa. Je základem stravy také v Mongolsku a kromě ryb také jedna z hlavních potravin na Islandu.\n\nJehněčí maso pochází z mladých ovcí ve věku do šesti měsíců. Jehněčí maso má podobné vlastnosti jako maso skopové či kůzlečí maso, pro neznalé lze toto maso popsat jako něco mezi hovězím a králíkem. Jde o maso velmi kvalitní, vyrostlé v naprosté většině případů díky mateřskému mléku a čerstvé pastvě a tudíž velmi zdravé. Vyznačuje se typickou příchutí, která je však mnohem slabší než masa skopového. Proto se tradičně upravuje s česnekem a bylinkami, například majoránkou nebo dobromyslí. V české kuchyni není dosud jeho použití příliš obvyklé.\n\nV následující tabulce je vzorek zemí produkující skopové, ale mnoho dalších významných výrobců v rozsahu 50-120 KT uvedeno není.\n\nZdroj: Helgi Library, World Bank, FAOSTAT\n"}
{"id": "247687", "url": "https://cs.wikipedia.org/wiki?curid=247687", "title": "Seznam slunečních cyklů", "text": "Seznam slunečních cyklů\n\nToto je seznam slunečních cyklů (či cyklů zvyšování a snižování počtu slunečních skvrn) sledovaných od roku 1755:\n\nNový sluneční cyklus podle definice začíná, když se ve středních slunečních šířkách (kolem 30° severní šířky nebo 30° jižní šířky - Spőrerův zákon) vynoří první sluneční skvrny. Tyto skvrny mají opačnou magnetickou polaritu, než skvrny v předchozím slunečním cyklu.\n\n"}
{"id": "247690", "url": "https://cs.wikipedia.org/wiki?curid=247690", "title": "Bugatti Royale", "text": "Bugatti Royale\n\nBugatti Royale (Bugatti Type 41) je luxusní limuzína nejvyšší třídy, kterou konstruktér Ettore Bugatti vyráběl v letech 1928 až 1931. Postaveno bylo pouze 7 kusů.\n\nEttore Bugatti se dlouho zaobíral myšlenkou sestrojit luxusní a výkonný vůz, posledním impulzem byla poznámka jisté Angličanky, která poznamenala, že Bugatti vyrábí sice rychlé automobily, ale když chce někdo nejlepší, musí se obrátit na Rolls-Royce.\n\nBugatti původně plánoval výrobu 25 kusů typu Royale s motory o objemu válců 15 litrů, z toho jeden vůz byl určen pro španělského krále Alfonse XIII., ve skutečnosti však pro hospodářskou světovou krizi bylo postaveno pouze 7 kusů, ze kterých se dodnes dochovalo 6 kusů (2 ve Francii, 4 v USA). Ze všech motorů tedy bylo v automobilech použito pouze 7, ostatní byly použity ve speciálních aerodynamických železničních vozech Autorails Bugatti. Vlaky se dvěma až čtyřmi motory Royale dosahovaly rychlosti až 200 km/h.\n\nMotor tohoto rozměrově obřího vozu je řadový osmiválec s rozvodem OHC o objemu 12 753 cm³ až 14 726 cm³, který vznikl rozpůlením Bugattiho leteckého šestnáctiválce z první světové války. Motor sám byl dlouhý 1420 mm se značným točivým momentem o výkonu 275 až 300 k při 1700 ot/min, k jeho mazání bylo potřeba 23 litrů oleje a k chlazení 48 litrů vody. Vrtání/zdvih 125 mm/130 mm, 3 ventily na válec (2 sací a jeden výfukový).\n\nHmotnost samotného motoru je 380 kg, jen kliková hřídel vážila 137,5 kg. První stupeň třístupňové převodovky sloužil k rozjetí a ke strmému stoupání, druhý rychlostní stupeň mohl automobil díky jeho pružnosti použít z klidu až do 150 km/h. Maximální rychlost dle druhu karoserie až 200 km/h.\n\n\n\n\n"}
{"id": "247693", "url": "https://cs.wikipedia.org/wiki?curid=247693", "title": "Mjóifjörður", "text": "Mjóifjörður\n\nMjóifjörður (v překladu \"Úzký fjord\") je malá vesnice na východě Islandu, na severním pobřeží stejnojmenného fjordu. Do roku 2006 ležela v obci Mjóafjarðarhreppur, ta ale byla 9. června 2006 spolu s obcemi Austurbyggð a Fáskrúðsfjarðarhreppur připojena k obci Fjarðabyggð. V roce 2008 zde žilo 35 obyvatel.\n\nNa počátku 20. století se sem z poloostrova Vestfirðir přesunuli norští velrybáři. V místním fjordu byly vybudovány dvě velrybářské stanice, jedna z nich v Mjóifjörðuru. V době největšího rozkvětu měly až 200 zaměstnanců. Během 12 let bylo uloveno na 5200 velryb.\n\nNedaleko se nachází dvojice majáků Dalatangi. Jen 100 metrů od jednopodlažního štukovaného z roku 1895, který je nejstarším dochovaným majákem na východě Islandu, byl v roce 1959 přistavěn nový betonový maják s nízkou věží.\n\n"}
{"id": "247701", "url": "https://cs.wikipedia.org/wiki?curid=247701", "title": "Batelov", "text": "Batelov\n\nBatelov (německy \"Battelau\") je městys po obou stranách historické česko-moravské zemské hranice, rozkládající se v okrese Jihlava v Kraji Vysočina, asi 20 kilometrů jihozápadně od Jihlavy. První zmínka o Batelovu je ze 13. století, v roce 1279 je o něm první písemná zmínka jako o vsi. Žije zde obyvatel.\n\nJméno se vyvíjelo od podoby Patelov (1279), Patluna (1325), Batholowicz (1361), Bathalow (1412), Patlaun (1517), Bathelowie (1534) až po Battelau a Batelow v roce 1678. Vzniklo připojením přivlastňovací přípony -ov k osobnímu jménu Bat(e)l.\n\nPrvní písemná zmínka o obci pochází z roku 1279. Původní osada s tvrzí byla založena v části zvané Na Vůbci. Od 14. století zde stávala tvrz. V roce 1534 se Batelov stal městečkem.\n\nBěhem revitalizace Pilského rybníka byl proveden archeologický průzkum. Na dně zjistili archeologové zbytky staveb, pocházejících ze 13. až 14. století. Jsou to pravděpodobně pozůstatky zaniklé vsi. Nalezeny byly i další objekty z 15. a 16. století, různé kovové předměty (podkovy, přezky, mince, např. pražský groš či malé mince z 15. a 16. století) a střepy keramiky.\n\nV roce 1735 batelovské panství koupil svobodný pán Johan Christofor Burkhard, Baron de Kllee – pán na Batelově a Stránkách. Za jeho vlády došlo ke klasicistní přestavbě tzv. Nového zámku a v roce 1755 zahájil stavbu kostela sv. Petra a Pavla. V 17. století zde byla založeny hamry, které byly v 1. polovině 19. století modernizovány na železárny.\n\nV roce 1851 tudy projížděl Karel Havlíček Borovský během své cesty do vyhnanství v Brixenu. V Batelově se státnímu kočáru porouchalo kolo; během opravy v místní kovárně se Havlíček setkal na místní poště s poštmistrem J. Rajským a farářem Slavíkem. Havlíček v Batelově pobýval již za studentských let, kdy zde napsal báseň \"Dumka na batelovském vrchu\". V roce 1921 byla ve Vršku umístěna jeho pamětní deska. Roku 1971 byl na jeho počest postaven pomník na náměstí.\n\nV letech 1869–1880 byl Švábov osadou Batelova, stejně jako Nový Svět a Spělov v letech 1869–1900. Od 1. července 1989 do 31. prosince 1992 k Batelovu jako místní část náležel Švábov. Od 1. července 1989 k obci přísluší jako místní části vesnice Bezděčín, Lovětín, Nová Ves a Rácov. Od 23. dubna 2008 byl obci vrácen status městyse.\n\nBatelov leží v okrese Jihlava v Kraji Vysočina. Nachází se 6,5 km jihozápadně od Dolní Cerekve, 7,5 km severozápadně od Třeště, 3,5 km severně od Rácova, 4,5 km severovýchodně od Nové Vsi a 5,5 km východně od Horní Cerekve. Geomorfologicky je oblast součástí Česko-moravské subprovincie, konkrétně leží na rozmezí Javořické vrchoviny a Křižanovské vrchoviny a jejich podcelků Brtnické vrchoviny a Jihlavských vrchů, v jejichž rámci spadá pod geomorfologické okrsky Třešťskou pahorkatinu a Řásenskou vrchovinu. Průměrná nadmořská výška činí 552 metrů.\n\nNejvyšší bod, Vršek (631 m n. m.), leží východně od městyse. Jižně se nachází Posvátný (630 m n. m.). Severně od Batelova je vyvýšenina Na Vrších (595 m n. m.) a Rohozenský kopec (593 m n. m.). Městysem protéká řeka Jihlava, do níž se východně od Batelova vlévá potok Hanzalka (z jihu) a ze severu Hraniční potok. Před Zámeckým rybníkem se přímo v Batelově do Jihlavy vlévá Batelovský potok, na němž se v jižní části obce nachází Pilský rybník, na řece Jihlavě západně od Batelova pak Škrobárenský rybník. U postranního vchodu na hřbitov roste památná 25metrová lípa velkolistá, jejíž stáří bylo v roce 2009 odhadováno na 250 let.\n\nPodle sčítání 1930 zde žilo v 349 domech 1 848 obyvatel. 1 833 obyvatel se hlásilo k československé národnosti a 9 k německé. Žilo zde 1 757 římských katolíků, 21 evangelíků, 20 příslušníků Církve československé husitské a 31 židů.\n\nObec je rozdělena na pět částí (Batelov, Bezděčín, Lovětín, Nová Ves a Rácov). Každá z částí má své samostatné katastrální území, jmenovitě Batelov, Bezděčín na Moravě, Lovětín u Třešti, Nová Ves u Třešt“ a Rácov. Batelov má šest základních sídelních jednotek, jmenovitě Batelov, Za Tratí (ta leží na katastrálním území Batelov), Bezděčín, Lovětín, Nová Ves a Rácov.\n\nBatelov je členem mikroregionu Třešťsko a místní akční skupiny Třešťsko.\n\nObec má patnáctičlenné zastupitelstvo, v čele pětičlenné rady stojí od roku 2010 starosta Jiří Doležal.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 17. dubna 2009. V červeno- modře kosmo děleném štítě znaku nahoře ze spojených bůvolích rohů vyrůstá rytíř s taseným mečem v pravici, s levicí v bok, zlatým pštrosím perem na přilbě se zvednutým hledím, vše stříbrné. Dole zkřížené vztyčené zlaté gotické klíče přeložené vztyčeným stříbrným mečem. List dělený žlutým a bílým kosmým pruhem na červené žerďové a modré vlající pole. Žlutý pruh vychází z první čtvrtiny žerďového okraje do čtvrté čtvrtiny dolního okraje, bílý pruh vychází z první čtvrtiny horního okraje do čtvrté čtvrtiny vlajícího okraje. Poměr šířky k délce listu je 2 : 3.\n\nSídlí zde firmy Rejoice s.r.o., Wetland s.r.o., PRELOM CZ, s.r.o., ANLEY s.r.o., ELMA Batelov, s.r.o., FOWA Batelov, s.r.o., PLASTYKO WORD s.r.o., CHAPAR bag s.r.o., ELMONT s.r.o., AGRO Spělov, spol. s r.o., FK-EKOBRIKETY s.r.o., Třeštický mlýn s.r.o., AGROVAK, s.r.o, Škrobárny Pelhřimov a jedna z továren Motorpalu. Funguje tu řada obchodů, drogerie, pobočka České pošty a drobní živnostníci. Nachází se zde tři restaurační zařízení – restaurace U Formánků , restaurace Na Západě a hostinec Na Mýtě. Ve zdravotním středisku služby poskytují stomatolog, gynekolog, pediatr a praktický lékař. V obci je i lékárna.\n\nObcí prochází silnice II. třídy č. 134 do Nové Vsi, č. 402 do Třeště a č. 639 z Dolní Cerekve do Horní Cerekve, dále pak komunikace III. třídy č. 13421 do Rácova, č. 13423 do Švábova a místní komunikace č. 13424 a železniční trať č. 225 z Havlíčkova Brodu do Veselí nad Lužnicí. Dopravní obslužnost zajišťují dopravci ICOM transport, Radek Čech - Autobusová doprava, AZ BUS & TIR PRAHA a ČSAD Jindřichův Hradec. Autobusy jezdí ve směrech Jemnice, Dačice, Telč, Pelhřimov, Praha, Jihlava, Počátky, Kamenice nad Lipou, Jindřichův Hradec, Lovětín, Rohozná, Jihlávka, Třešť a Nový Rychnov. a vlaky ve směrech Havlíčkův Brod a Veselí nad Lužnicí. Obec protínaí cyklistické trasy Greenway ŘV do Lovětína, č. 5128 ze Spělova do Nové Vsi, č. 5092 do Rácova a vedle toho žlutě a zeleně značené turistické stezky.\n\nZákladní školu a mateřskou školu zřizuje obec Batelov. Základní školu ve školním roce 2014/2015 navštěvovalo 196 žáků. Do školy dojíždějí děti z místních částí Batelova (Bezděčín, Lovětín, Nová Ves, Rácov) a z menších okolních obcí Rohozné, Švábova a Růžené. První zmínka o zdejší škole pochází z roku 1652. Mateřská škola má čtyři třídy a ve školním roce 2014/2015 je do ní zapsáno 93 předškoláků. Na náměstí Míru stojí místní knihovna.\n\nFotbalový klub 1. FC Batelov byl založen v roce 1926. A tým hraje okresní přebor, mužstvo B pak IV. třídu. Součástí klubu je i družstvo žáků a přípravka. Z dalších sportovních a zájmových organizací jsou zde zastoupeny mažoretky, místní organizace Moravského rybářského svazu, Tělocvičná jednota Sokol a středisko zde má Junák - svaz skautů a skautek ČR. Působí tu i Sbor dobrovolných hasičů Batelov.\n\n\n\nDo Čech náležejí okrajové pozemky k. ú. \"Batelov\" a téměř celé k. ú. \"Bezděčín na Moravě\", které má poněkud zavádějící název, protože ve svých původních hranicích k Moravě historicky nepatřílo a původně neslo název Bezděčín. K Moravě pak náleží Lovětín, Nová Ves, Rácov a téměř celé k. ú. \"Batelov\" včetně celé jeho zástavby a nepatrná okrajová část k. ú. \"Bezděčín na Moravě\".\n\nMěstys Batelov je obsluhován železniční tratí č. 225 z Havlíčkova Brodu do Veselí nad Lužnicí a autobusy. Železniční stanice Batelov se nachází v severní části městyse.\n\n\n\n"}
{"id": "247703", "url": "https://cs.wikipedia.org/wiki?curid=247703", "title": "Vuelta a España", "text": "Vuelta a España\n\nVuelta a España je třítýdenní etapový cyklistický závod, který se koná na území Španělska a i ostatních zemí, patří mezi tři nejprestižnější silniční cyklistické závody spolu s Tour de France a Giro d'Italia.\n\nPrvní ročník se uskutečnil v roce 1935, od roku 1995 se koná pravidelně v srpnu až září.\n\nZávod začíná každý rok jinde, ovšem tradičně končí poslední etapa v Madridu - hlavním městě Španělska. Každoročně se jede 21 etap, ve kterých závodníci vyzkouší rovinaté, kopcovité i horské etapy, ale také časovku.\n\nPrůběžně vedoucí závodník startuje v červeném trikotu, závodník vedoucí v bodovací soutěži v zeleném trikotu, nejlepší vrchař v modře puntíkovaném dresu a nejvšestrannější závodník si obléká trikot bílý.\n"}
{"id": "247710", "url": "https://cs.wikipedia.org/wiki?curid=247710", "title": "Robert Hooke", "text": "Robert Hooke\n\nRobert Hooke (18. července 1635 Freshwater, ostrov Wight – 3. března 1703 Londýn) byl anglický polyhistor, který se proslavil zejména svými objevy na poli přírodních věd. Známý je jeho fyzikální \"Hookův zákon\" o přímé úměrnosti velikosti deformace a napětí v deformovaném tělese.\n\nRoku 1665 publikoval knihu \"Micrographia\", která obsahovala mnoho mikroskopických i makroskopických pozorování. Je mu přisuzováno zavedení biologického pojmu \"buňka\". Pro svá pozorování používal jednoduchý mikroskop, který následně zdokonalil Antoni van Leeuwenhoek, který bývá považován za zakladatele mikrobiologie.\n\nByl vynálezcem anemometru, teploměru, univerzální kloubu, vodováhy, hodinového nepokoje, irisové clony, zaměřovacího kříže u dalekohledů, kromě toho se zajímal o astronomii, zkonstruoval zrcadlový dalekohled, helioskop určený k pozorování Slunce, objevil červenou skvrnu na Jupiteru a z jejího pozorování usoudil, že se otáčí. I když přispěl k formulaci Newtonova gravitačního zákona, tak jeho vztah s Newtonem byl odměřený. Některá Hookeova prvenství jsou někdy připisována Newtonovi nebo jsou po Newtonovi pojmenována. Vzhledem k tomu, že se přátelil s Christopherem Wrenem, tak se věnoval i architektuře. Po velkém požáru Londýna v roce 1666 vypracoval velké množství plánů na obnovení města.\n\n"}
{"id": "247712", "url": "https://cs.wikipedia.org/wiki?curid=247712", "title": "Nero Burning ROM", "text": "Nero Burning ROM\n\nNero Burning ROM, obvykle nazýván jen Nero, je počítačový program určený k vypalování CD a DVD pro operační systémy Microsoft Windows a Linux od firmy Nero AD, dříve Ahead Software. Odlehčená verze programu Nero Express je obvykle dodávána přímo s vypalovacími mechanikami. Nejnovější verze 9 obsahuje:\nNero Burning ROM - vypalování, Nero Express - vypalování, Nero Scout - databáze médií, Nero StartSmart, Nero WaveEditor, Nero MediaHome, Nero PhotoSnap, Nero CoverDesigner, Nero Mobile, InCD a další užitečné funkce a nástroje.\n\n30. července 2009 společnost Nero AD vydala také freeware verzi Nero 9 - Free version s číselným označením 9.4.12.3\n\n"}
{"id": "247715", "url": "https://cs.wikipedia.org/wiki?curid=247715", "title": "Karel Josef Lotrinský", "text": "Karel Josef Lotrinský\n\nKarel III. Lotrinský (24. listopadu 1680 Vídeň – 4. prosince 1715 Vídeň) (něm:\"Karl Joseph Johann Anton Ignaz Felix von Lothringen\") byl v letech 1695 až 1711 biskupem olomouckým, od roku 1710 do své smrti v roce 1715 arcibiskupem trevírským.\n\nJeho rodiči byli Karel V. Lotrinský (jeho otec byl Karel IV. Lotrinský) a Eleonora Marie Josefa Habsburská (jejími rodiči byli Ferdinand III. Habsburský a Eleonora Magdalena Gonzagová). Díky svým rodinným vazbám na rod habsburský byl již od mládí předurčen k významné církevní kariéře.\n\nJiž od jedenácti let byl kanovníkem řady významných říšských kapitul, roku 1693 se stal velkopřevorem maltézských rytířů v Kastílii a Leónu, a v 15 letech též biskupem olomouckým. O tři roky později se navíc stal i biskupem osnabrückým, a proto bylo olomoucké biskupství za jeho působení řízeno převážně administrací. V roce 1710 byl Karel zvolen arcibiskupem trevírským a na post olomouckého arcibiskupa usedl Wolfgang Hannibal von Schrattenbach.\n"}
{"id": "247716", "url": "https://cs.wikipedia.org/wiki?curid=247716", "title": "William Somerset Maugham", "text": "William Somerset Maugham\n\nWilliam Somerset Maugham (25. ledna 1874, Paříž – 16. prosince 1965, Saint-Jean-Cap-Ferrat poblíž Nice) byl anglický spisovatel a dramatik.\n\nNarodil se v Paříži, kde jeho otec pracoval jako právník na britské ambasádě v Paříži. Rodiče ale brzy zemřeli, takže se vrátil do Anglie k příbuzným. Navštěvoval King’s School v Canterbury, dále studoval lékařství na univerzitě v Heidelbergu. Později pracoval v nemocnici sv. Tomáše v Londýně. Po publikování prvních dvou povídek se cele věnoval psaní.\n\nPrvní literární pokusy mu nezískaly ani slávu, ani peníze. Po mnoho let žil jako spisovatel ve Francii, nejprve na jihu, kde zlepšil své zdraví, podlomené tuberkulózou, a později v Paříži, kde žil na hranici chudoby. Peníze se mu podařilo získat až prostřednictvím dramatické tvorby.\n\nZa první světové války Maugham sloužil v britské rozvědce, byv vyslán do Sovětského svazu. Později líčil tuto práci jako krajně jednotvárnou a monotónní. Tam také poznal Fredericka Geralda Haxtona, který byl jeho milencem až do roku 1944, kdy zemřel.\n\nV roce 1917 si v New Jersey vzal projektantku Maud Gwendolen Syrie Barandovou, dceru doktora Thomase Baranda (zakladatele organizace na ochranu práv dětí). Manželství trvalo jedenáct let, jedna z příčin jeho rozpadu byla Maughamova homosexualita. V tomto manželství se narodila dcera Elizabeth Mary Maughamová (1915–1998).\n\nV roce 1947 Maugham založil Cenu Somerseta Maughama, která je dosud udělována britským spisovatelům mladším pětatřiceti let. V současné době získává nositel ceny 35 000 liber.\n\nPo posledních několik desítek let své spisovatelské kariéry žil v Cap Ferrat v jihovýchodní Francii, odkud jezdil do celého světa, hlavně do jihovýchodní Asie. V roce 1954 ho Alžběta II. vyznamenala Řádem společníků cti. Maugham zemřel v roce 1965 na Francouzské riviéře.\n\nNejslavnějším Maughamovým dílem je částečně autobiografický román \"O údělu člověka\" (\"On Human Bondage\", 1915). Její hlavní hrdina Philip Carey je sirotek, podobně jako autor. Mimoto napsal Maugham mnoho povídek a divadelních her.\n\nPovídka \"Nádoba hříchu\" byla v roce 2002 zpracována v Českém rozhlasu jako rozhlasová hra, překlad a dramatizace: Oldřich Knitl, režie: Ivan Chrz\n\n"}
{"id": "247720", "url": "https://cs.wikipedia.org/wiki?curid=247720", "title": "Jindřich Francek", "text": "Jindřich Francek\n\nJindřich Francek (* 2. února 1943 Hradec Králové) je český historik a archivář. \n\nVystudoval dějepis a archivnictví na Filozofické fakultě Univerzity Karlovy. Po absolvování školy působil dvacet let ve Státním oblastním archivu v Zámrsku, než 1. září 1991 nastoupil do Státního okresního archivu v Jičíně, kde se stal ředitelem. V pozici ředitele SOkA Jičín působil až do listopadu 2008. Zabývá se především městskými a právními dějinami českých zemí v 16.–18. století, problematikou zločinu a trestu a regionální historií Jičína a okolí.\n\n\n"}
{"id": "247721", "url": "https://cs.wikipedia.org/wiki?curid=247721", "title": "Seznam katů", "text": "Seznam katů\n\nToto je neúplný seznam katů řazených podle zemí působnosti. Kritériem pro uvedení kata v seznamu je jeho významnost podle hledisek Wikipedie.\n\nAnglie:\n\nČeské země a Československo\n\nDánsko:\n\nFrancie:\n\nIndie:\n\nKanada:\n\nNěmecko:\n\nRusko:\n\nSaúdská Arábie:\n\nSingapur:\n\nŠvédsko:\n\nUSA:\n\nVatikán:\n"}
{"id": "247722", "url": "https://cs.wikipedia.org/wiki?curid=247722", "title": "Forfaiting", "text": "Forfaiting\n\nForfaiting je odkup bezpečně zajištěných střednědobých nebo dlouhodobých exportních pohledávek splatných v budoucnosti bankou nebo specializovanou finanční institucí (forfaiterem) bez postihu na původního věřitele (vývozce).\nForma financování vývozu, kdy forfaiter zpravidla uzavírá předem smlouvu s vývozcem, kde se stanoví podmínky budoucího odkupu pohledávky. Po realizaci dodávky zboží do zahraničí vývozce odprodá pohledávku forfaiterovi a získá okamžitou úhradu (sníženou o odměnu forfaiterovi).\n\nVyužívá se v případech, kdy chce společnost zvýšit likviditu a omezit rizika spojená s předexportím financováním a se splacením svých pohledávek za odběrateli (Mejstřík et al., 2008).\n\nZpravidla se odkupují pohledávky v minimální výši 1 milion Kč, se splatností 30 - 45 dní do 10 let. Forfaiter tímto přebírá všechny druhy rizik, proto často doufá v prodeji na sekundárním trhu.\n\nOd faktoringu se liší především zaměřením na zahraniční obchod, větší délkou ručení a běžným financováním vyšších (tedy zpravidla několik mil. Kč) a i jednotlivých pohledávek. Dále v případě forfaitingu odkupujeme pouze zajištěné pohledávky.\n\nCena forfaitingu je dána diskontem, částkou, o kterou je snížena nominální hodnota pohledávky. Diskont může být následně převeden na efektivní sazbu forfaitingu. Tato sazba pak zahrnuje především:\n\nExistují dvě základní metody výpočtu diskontu (efektivní sazby): \"Metoda přímého diskontu\" a \"Metoda diskontu na výnosové bázi\".\n\nformula_1,\n\nkde:\n\n"}
{"id": "247723", "url": "https://cs.wikipedia.org/wiki?curid=247723", "title": "Gruň", "text": "Gruň\n\nGruň (řidčeji Grúň) je rozsáhlý horský hřeben v části Moravskoslezských Beskyd nazývaných Zadní hory. Za jeho okraje se obecně považuje lokalita Kotoščina nedaleko Bílého Kříže a vrchol Příslop. Na hřebeni se mezi vrcholy Janikula a Kozlena rozkládá osada Gruň, která spadá pod Staré Hamry.\n\nNázev Gruň pochází ze stejnojmenného valašského a lašského slova označujícího horský hřeben odlesněný pro potřeby salašnictví a přeměněný na rozsáhlé pastviny, tzv. \"valašské louky\". V širším sousedství Gruně se nachází i několik dalších méně výrazných \"gruňů\", zejména \"Mazácký grúnik\" na Lysé hoře. \n\nSalašnictví bylo hlavní obživou obyvatel osady Gruň a dodnes se po celé délce hřbetu zachovaly rozptýlené dřevěné chalupy, původně salaše. Největší počet obyvatel měla tato osada za Protektorátu, pak se velká část obyvatel odstěhovala do vysídlených Sudet, část luk byla zalesněna a některé salaše byly přeměněny na turistické chaty (Švarná Hanka, Charbulák). Tradice chovu ovcí na Gruni nicméně stále pokračuje, jejím specifikem je plemenný chov vzácné ovce valašské.\n\nRoku 1773 dal místní salašník-pasekář Šimon Tomeček zhotovit sochu Panny Marie, u které byla roku 1847 postavena kaple Panny Marie Pomocné. Roku 1887-1891 byla tesařským mistrem Stanislavem Pětrošem z Frýdku provedena přestavba kaple do současné podoby dřevěného kostelíka. V neděli předcházející 24. květnu se zde koná pouť.\n\nDěti žijící na Gruni chodily do školy na Borovou v Malenovicích. Pro velkou vzdálenost a neschůdnost cest však do školy nechodily, a tak byla roku 1852 založena na Gruni škola.\n\nGruň byl v létě každoročně navštěvován básníkem Petrem Bezručem.\n\nHřeben je přístupný po turistické trase tvořené z větší části úzkou asfaltovou silnicí sloužící k dopravě místním usedlíkům. V celé oblasti je několik vleků a řada lyžařských tras. Nedaleko Hotelu Charbulák je odstavné parkoviště, v obdobích od podzimu do května obvykle automobily dostupné pouze se zimní výbavou.\n\n\n"}
{"id": "247737", "url": "https://cs.wikipedia.org/wiki?curid=247737", "title": "Jyrki Järvilehto", "text": "Jyrki Järvilehto\n\nJyrki Järvilehto (* 31. ledna 1966, Espoo), známý jako JJ Lehto je finský automobilový závodník a bývalý pilot Formule 1. V letech 1989 až 1994 se účastnil 70 GP, jeho nejlepším umístěním bylo třetí místo na GP San Marina v roce 1991.\n\nOdborníci mu předvídali velké úspěchy. Do roku 1986 získal tituly mistra Evropy, Skandinávie a Finska ve formuli Ford 1600. Po příchodu do Británie v roce 1987 dominoval v tamější i evropské scéně formule Ford 2000. Roku 1988 vyhrál vyrovnaný britsý seriál formule 3. Méně hojnou honitbou byla formule 3000. V letech 1989 až 1993 si však díky výkonům za Onyx, Dallaru a Sauber získal ve formuli 1 dobrou pověst. Na rok 1994 se pro něj našlo místo u Benettonu.\n\nPři nehodě během zkušební jízdy před sezonou si zlomil krční obratel, a i když neměl daleko do rychlosti stájového kolegy Michaela Schumachera, hluboce jim otřásla smrt kamaráda Rolanda Ratzenberga a Ayrtona Senny. Jakmile bylo jasné, že krční páteř není úplně v pořádku, Benetton se ho zbavil.\n\nV letech 1995 a 1996 závodil v mistrovství Německa v závodech cestovních vozů a potom se stal nejlepším závodníkem ve sportovních vozech na světě. To když v roce 1997 vedl útok GT McLarenu proti mercedesům. Po roce stráveném v seriálu Indy Car v sezoně 1998 se vrátil k týmu BMW ke sportovním vozům a vyhrál závod na 12 hodin v Sebringu. V roce 2003 se s Johnnym Herbertem úspěšně dělil o audi v americkém seriálu závodů Le Mans.\n\n"}
{"id": "247746", "url": "https://cs.wikipedia.org/wiki?curid=247746", "title": "Silnice II/107", "text": "Silnice II/107\n\nSilnice II/107 je silnice II. třídy spojující města Říčany a Týnec nad Sázavou. Celková délka silnice činí 24,5 km.\n\n\nNejvětší dopravní zátěž je mezi dálnicí D1 a Velkými Popovicemi, kde je silnice zatížena mj. množstvím kamionů mířících do pivovaru Velké Popovice. Také průjezd obcí Kamenice je velmi frekventovaný.\n\n\n\n"}
{"id": "247754", "url": "https://cs.wikipedia.org/wiki?curid=247754", "title": "Třístoličník", "text": "Třístoličník\n\nTřístoličník ( ) je šumavská hora, jejíž vrcholové partie leží v Bavorsku v blízkosti česko-německé hranice. Nachází se 5 kilometrů jihovýchodně od bavorského Haidmühle a 8 km jižně od českého Stožce. Vrchol má nadmořskou výšku 1333 metrů.\n\nNěmecké jméno \"Dreisesselstein\", později \"Dreisesselberg\" bylo vrcholu dáno podle blízkého Trojmezí (3 km na východ), kde se odedávna stýkají hranice Čech, Bavorska a Rakouska. České jméno \"Třístoličník\" je novodobým překladem německého jména. Používaly se rovněž názvy \"Třízubec\" nebo \"Říruřec\". Podle legendy se na třech kamenných stolicích (křeslech) scházeli panovníci tří zmíněných zemí.\n\nVrcholové partie Třístoličníku jsou tvořeny zaobleným hřbetem protáhlým od severu na jih v délce 500 m s četnými žulovými skalními útvary (věžičkami apod.), které vznikly zvětráváním. Maximální výšky 1333 m dosahuje na severu hřbetu vrchol \"Hochstein\", pod nímž se nachází kaple biskupa Neumanna (Bischof-Neumann-Kapelle; zasvěcena českému rodáku, misionáři v USA a prvnímu severoamerickému světci) z roku 1980. Jižní vedlejší vrchol se skalní skupinou \"Dreisesselfels\" má nadmořskou výšku 1311 m. Odtud je dobrý kruhový rozhled mj. do Bavorska a při dobré viditelnosti i na Alpy.\n\nO dalekém rozhledu z Třístoličníku na alpský řetěz od Pinzgau až k dolnorakouskému pohoří Schneeberge psal již v roce 1867 Adalbert Stifter ve svém posledním díle \"Aus dem bayrischen Walde\". U Dreisesselfels stojí horská chata \"Berggasthof Dreisessel\" s restaurací. U chaty stávala hraniční bouda, která v roce 2016 kompletně vyhořela. České území (k. ú. Nová Pec) do vrcholových partií Třístoličníku nezasahuje − jeho nejvyšším bodem je roh hranice u hraničního mezníku č. 14 ve výšce 1302 m n. m. v přímé vzdálenosti 30 m od jižního vedlejšího vrcholu.\n\nNa severním svahu začíná Schwarzenberský plavební kanál. Od vrcholu Třístoličníku se směrem k jihovýchodu táhne výrazný hřeben, na němž leží také Trojmezná (1361 m) a nejvyšší hora české části Šumavy Plechý (1378 m). Česká strana tohoto pohraničního hřebene včetně svahů Třístoličníku je chráněna coby přírodní památka Trojmezná hora.\n\n\n"}
{"id": "247756", "url": "https://cs.wikipedia.org/wiki?curid=247756", "title": "Chaj-lar-che", "text": "Chaj-lar-che\n\nChaj-lar-che () je řeka v ČLR (Vnitřní Mongolsko). Je 555 km dlouhá. Povodí má rozlohu 53 000 km².\n\nPramení v pohoří Velký Chingan. Na středním a dolním toku protéká pahorkatinou Barga. V údolí leží město Chaj-lar. Od místa, kde přitéká na hranice s Ruskem se nazývá Arguň, jehož je horním tokem.\n"}
{"id": "247757", "url": "https://cs.wikipedia.org/wiki?curid=247757", "title": "Sokolí (rozcestník)", "text": "Sokolí (rozcestník)\n\nPojem Sokolí má více významů:\n\n\n\n\n\n\n\n"}
{"id": "247763", "url": "https://cs.wikipedia.org/wiki?curid=247763", "title": "Princip konec-konec", "text": "Princip konec-konec\n\nPrincip konec-konec (anglicky \"end-to-end principle\") je jeden z ústředních principů použitých při návrhu protokolu TCP, hojně užívaného na Internetu. Tento princip je opakem principu \"hop-to-hop\" (používaném například v X.25). Princip je založen na tom, že pokud je to možné, měly by být operace komunikačního protokolu definovány tak, aby byly prováděny buď v koncových bodech komunikačního systému, nebo co nejblíže zařízení, které je ovládáno.\n\nNávrh tohoto principu byl poprvé popsán roku 1981 v publikaci „End-to-end arguments in system design“ od Jeroma H. Saltzera, Davida P. Reeda a Davida D. Clarka. Tvrdili, že spolehlivé systémy mají tendenci vyžadovat ke své správné funkci tento princip, a to navíc k ostatnímu zpracování uvnitř systému. Zdůraznili, že většina funkcí implementovaných na nejnižší úrovni komunikačního systému zvýší náklady všech klientů na vyšších stupních systému, i když tito klienti tyto funkce nepotřebují, a stávají se nadbytečnými, jestliže klienti musí znovu implementovat tyto funkce podle principu end-to-end.\n\nTo vedlo k modelu „hloupé minimální sítě“ s chytrými terminály, který byl úplně odlišný od předchozího modelu chytré sítě s hloupými terminály.\n\nNa příkladu protokolu TCP/IP lze ukázat, že IP je hloupý, bezstavový protokol, který jednoduše přemisťuje datagramy sítí, a TCP je chytrý transportní protokol, poskytující detekci chyb, znovupřenesení, řízení zácpy a řízení toku podle principu end-to-end. Síť samotná (routery) musí pouze podporovat jednoduchou, lehkou IP; na konečných bodech (počítačích) běží TCP, je-li to třeba.\n\nDruhým kanonickým příkladem je přenos dat. Každý spolehlivý protokol obstarávající přenos dat a program pro přenos dat by měl obsahovat kontrolní součet, který je zkontrolován až poté, co vše bylo úspěšně zapsáno na disk. \n\nKontrolní součet je nezbytný, aby diskové a softwarové chyby nepoškodily data.\n\nKlíčovým zařízením je v tomto případě souborový systém. Princip end-to-end dovoluje programu, který má přístup k souborovému systému, řídit rychlost přenosu dat, a umožňuje v případě potřeby znovupřenesení dat s minimálním zpožděním – díky blízkosti souborového systému a řízení přenosu.\n\nPrincip end-to-end stanoví, že v nižších vrstvách systému mají být funkce protokolu implementovány pouze tehdy, pokud to zlepšuje výkon. Přeposílání na úrovni TCP zvyšující spolehlivost je tedy obhajitelné, ale snahy o zvýšení spolehlivosti TCP by měly přestat, pokud již nepřinášejí další zlepšení výkonu.\n\nPrincip end-to-end se ukázal být vhodným pro aplikace, které vyžadují vysoký stupeň věrnosti přenesených dat a současně tolerují zpoždění. Méně vhodným je pro real-time aplikace, jako například telefonování, kde minimalizace zpoždění (a minimalizace kolísání zpoždění) je důležitější než věrnost přenesených dat. \n\nPrincip end-to-end není také vhodný pro velké multicastové a broadcastové sítě, zvláště pro ty s velkou ztrátovostí, protože zatížení, které způsobuje znovupřenesení dat, je tak velké, že mnohé aplikace jej nedokáží unést.\n"}
{"id": "247765", "url": "https://cs.wikipedia.org/wiki?curid=247765", "title": "Kolo (rozcestník)", "text": "Kolo (rozcestník)\n\nSlovo kolo má více významů a může označovat: \n\n\n\n\n\n\n"}
{"id": "247767", "url": "https://cs.wikipedia.org/wiki?curid=247767", "title": "Šediviny (Dobré)", "text": "Šediviny (Dobré)\n\nŠediviny, část obce Dobré, jsou jižní části rozptýlené horské vsi Šediviny, jejíž severní část patří k obci Kounov. \n\nVesnice Rovenské Šediviny začala postupně vznikat až od roku 1775 jako koncová osada obce Rovné. Rovenské Šediviny se dělí na tři místní části, a to Bažiny, U Prázovky a Za Obcí. V místní části Bažiny se nachází lokalita s jménem V Nebíčku. Šediviny leží v nadmořské výšce 565 m až 586 m a jsou rozděleny na dvě části. Takzvané Rovenské Šediviny či Bažiny patří pod obec Dobré a jsou položeny výše, pod Prázovou Boudou. Níže položená část Šedivin patří pod obec Kounov u Dobrušky. Tato část leží u silnice směrem na Deštné v Orlických horách.\n\nVznik osady dnes známé pod názvem „Šediviny“ je komplikovaný. Původní (samostatná) obec Šediviny byla horská ves známa od r. 1654. Ale asi v letech 1542–1580 zde bylo 9 „osedlých“ (rodin v domech), v r. 1598 je jich zde 13 a v r. 1653 již 16. Ve válečných létech 1625–1637 byly lidem ze Šedivin rozděleny a do dědičného držení rozprodány „klučeniny“ a paseky na horách za úročné platby (např. za slepice a robotování). Lidé měli skutečný výkon roboty: „Ti všichni za robotu měli míti, aby na lov velkou i malou zvěř chodili a průsek k honům a lovům sdělali.“ Tato původní obec Šediviny zvaná plasnické Šediviny a také německé Šediviny byla samostatnou obcí až do roku 1967, kdy byla sloučena s obcí Kounov u Dobrušky. \n\nU soutoku Hluckého a Bažinského potoka stával na kopci ostrožní hrad Hluky – zmenšenina hradu v Dobřanech. Dole pod hradem u potoka byl od r. 1710 mlýn a malá šindelka – výroba šindelů.15. 6. 1769 byl mlýn zničený povodní. Později byl obnoven a vlastnil jej rod Mádrových a od r. 1851 rod Poláčkových. Okolo r. 1913 byla budova mlýna č. p. 39 přestavěna a vedle postavena „Poláčkova pila“. Tam pracoval i známý sekerník Josef Bastl. Dne 23. 7. 1998 byl celý dům č. p. 39 zničen povodní.\n\nV r. 1850 zde žilo 238 obyvatel. \nNa kopečku Šedivin stojí kostelík z r. 1907 – kaple sv. Josefa. Nevelký hřbitov je chráněný kamennou zdí ze žlutých pálených cihel a opracovaných kvádrů gabra, pocházejících z nedalekého Špičáku. Nedaleko je roubené stavení bývalé fary. Dole pod kopcem je velké roubené stavení Remešových a pod ním je kaplička. \n\nV 19.století byly Šediviny a Plasnice jednou obcí zvanou Plasnice, Šediviny. Ve dvacátém století byly tyto dvě části od sebe odděleny, čímž vznikly dvě samostatné obce a to Plasnice, které později byly sloučeny s obcí Deštné v Orlických horách a Šediviny. Rozdělením obce Plasnice, Šediviny byla část území Šedivin přidána k Plasnicím. K dalšímu odebrání části území Šedivin došlo za druhé světové války, kdy několik chalup s pozemky místní části Malé Šediviny bylo přidáno do katastrálního území obce Rovné, což po válce se vrátilo zpět, ale opět v roce 1960 došlo k tomu, že tato část byla zase vrácena k obci Rovné.\n\nRovenské Šediviny postupně vznikaly od roku 1775, kdy sedláci z Rovného na koncích svých pozemků zakládali familiantské zemědělské usedlosti. Tím pádem vznikla koncová osada, kterou sedláci z Rovného pojmenovali zmatečně Šediviny - podle v tuto dobu dávno existující sousední obce Šediviny. Aby se tyto dvoje Šediviny od sebe rozlišily, tak rovenská koncová osada dostala neoficiální název Rovenské Šediviny (zřídka též České Šediviny, ale tento název se nijak neujal, protože se používal jen krátce a to asi v prvních dvaceti letech dvacátého století). \n\nK Rovenským Šedivinám, místní části Bažiny, byla roku 1939 přidána část z katastrálního území Šediviny, a to pět chalup s pozemky nacházejících se na Malých Šedivinách. Toto území sem bylo dáno za zábor čtyř rovenskošedivinských chalup z místních částí Za Obcí a U Prázovky, které připadly do katastrálního území obce Šediviny. Když druhá světová válka skončila, tak se zabraná území vrátila tam, kam patřila před rokem 1938. Přišel rok 1960, kdy došlo ke sloučení obce Rovné s obcemi Kamenice, Hlinné a Dobré, z čehož vznikla obec Dobré. Tím se přidružené obce staly jen místními částmi obce Dobré, což ještě v tu dobu pro samosprávnou obec Šediviny mělo důsledky toho, že zase přišly o ten stejný díl svého katastrálního území v místní části Malé Šediviny jako tomu bylo za druhé světové války, který připadl do katastrálního území Rovné. Při slučování výše uvedených obcí přišla obec Hlinné o její osadu Sekyrka, která byla dána obci Osečnice (dříve Vošetnice, v místním nářečí Vošenice). Proto došlo k odebrání dílu Malých Šedivin do katastrálního území Rovné, aby nově sloučením zvětšená obec Dobré měla při součtu přidružených vesnic stejně velké území, jak tomu bylo za jejich samosprávy. Ale v tu dobu ještě samosprávná obec Šediviny za odebraný díl Malých Šedivin už zpět žádný jiný díl z katastrálního území Rovné nedostala. Toto je hlavní důvod proč se mnoho lidí nemůže v problematice katastru Šedivin vyznat. Proto se Rovenské Šediviny (hlavně místní část Bažiny) v mnoha případech přidávají k obci Kounov, i když tam nikdy tato část nepatřila. \n\nV místní části Bažiny byla škola, která tu fungovala po 78 roků a během této doby tu mimo jiné učil páter Josef Volf (*17. 3. 1896 v Rovném) vyučoval náboženství ve zdejší škole a učil zde i bývalý důstojník Lux. Jsou zde louky se vzácnou květenou, hnízdí zde čáp černý a je zde i přírodní rezervace Bažiny. Roku 1970 se v Bažinách natáčelo několik scén z filmu Babička nafilmovaného podle předlohy stejnojmenného díla Boženy Němcové. Mezi nejnovější zajímavosti, které zde můžete navštívit, patří Czech Hobbiton.\n\n"}
{"id": "247769", "url": "https://cs.wikipedia.org/wiki?curid=247769", "title": "Si-liao-che", "text": "Si-liao-che\n\nSi-liao-che ( , ) je řeka na severovýchodě ČLR (Vnitřní Mongolsko). Je přibližně 1200 km dlouhá od pramenů Lao-cha-che, přičemž na vlastní Si-liao-che připadá 449 km. Povodí má rozlohu 136 000 km².\n\nVzniká soutokem Lao-cha-che, která přitéká z jihozápadu a Si-la Mu-lun Che () ze západu. Pokračuje na východ přes Vnitřní Mongolsko a ze severu přijímá svůj největší přítok Sin-kchaj-che. Poté se spojuje s Tung-liao-che a vytváří Liao-che, jejíž je západní zdrojnicí.\n\nZdroj vody je převážně dešťový. Nejvyšších vodních stavů dosahuje od července do srpna. Zamrzá v prosinci a rozmrzá v dubnu.\n\nVodní doprava je možná pod městem Šua-liao.\n"}
{"id": "247777", "url": "https://cs.wikipedia.org/wiki?curid=247777", "title": "Sin-che", "text": "Sin-che\n\nSin-che nebo Sin-ťiang je řeka na východě ČLR (Ťiang-si). Je 312 km dlouhá. Povodí má rozlohu 16 800 km².\n\nPramení na horském hřbetě Jü-ling. Ústí do jezera Pcho-jang-chu (povodí Jang-c’-ťiangu).\n\nDo vzdálenosti 200 km je možná vodní doprava na džunkách. Údolí řeky je hustě osídleno a zemědělsky využívané. Na řece leží města Jü-šan, Šan-chao, Kuej-čchi, Jin-tchan.\n"}
{"id": "247782", "url": "https://cs.wikipedia.org/wiki?curid=247782", "title": "Muddy Waters", "text": "Muddy Waters\n\nMcKinley Morganfield (4. dubna 1915 Issaquena County, Mississippi – 30. dubna 1983, Westmont, Illinois), známý jako Muddy Waters, byl americký bluesový muzikant považovaný za \"otce Chicago blues\".\n\nDlouhá léta pracoval na bavlníkových plantážích Mississippi, kde pracoval 6 dní v týdnu a občas si zahrál a zazpíval. V roce 1941 jej pozval Alan Lomax, aby nahrál pár písní pro Washingtonskou kongresovou knihovnu. Pak se krátce vrátil na plantáže, ale brzy poté se vydal na cesty s kabaretní společností Silase Greena. Na představeních doprovázel zpěváky na foukací harmoniku. V roce 1943 se dostal do Chicaga, kde se živil jako řidič a dělník. Získal elektrickou kytaru, nahrávku u gramofonové společnosti Aristocrat (později Chess Records) a tím i popularitu.\nTaké je to otec dalšího bluesového muzikanta Billa Morganfielda. Muddy Waters je také považován za největšího bluesmena všech dob a velkou inspirací pro britskou hudební scénu 60. let. Roku 2004 dosáhl 17. příčky v seznamu \"100 Greatest Artists of All Time\" časopisu Rolling Stone.\n\n"}
{"id": "247784", "url": "https://cs.wikipedia.org/wiki?curid=247784", "title": "Bechyňský potok", "text": "Bechyňský potok\n\nBechyňský potok je levostranný přítok řeky Lužnice. Délka jeho toku je asi 20 km. Plocha povodí měří 123,1 km², průměrná nadmořská výška toku je 443 m. \n\nPotok pramení asi 5 km severovýchodně od obce Sudoměřice u Bechyně – 4 km západně od obce Želeč v prostoru nad Vyhnanickými rybníky (\"Velký Vyhnanický, Panianin rybník\"). Dále míří na jih a napájí \"Starý rybník, Nový a Rytířský rybník\" na severovýchodním okraji rozlehlé Černické obory. Na břehu Nového rybníku se pak nachází přírodní památka Kutiny. Dál míří k jihovýchodu kolem vesnice Svinky, protéká známou blatskou Vlastiboří, přebírá vodu z okolních menších rybníků, teče pod vsí Záluží Veseckým lesem, východně od Borkovických blat. Před Veselím nad Lužnicí ( jihozápadně od Žíšova) na 3,1 říčním kilometru přijímá Bechyňský potok zprava vodu z dlouhé Blatské stoky, která protéká Mažickými a Borkovickými blaty (Mažice, Borkovice), velkou a hlavní regionální drenážní oblastí. Níže po proudu ústí zprava do Bechyňského potoka od jihu přitékající Domavelská stoka.\n\nVe Veselí nad Lužnicí – na severním okraji (u přemostění silnice E55 - obchvatu) se vlévá Bechyňský potok zleva do Lužnice.\n\n\n"}
{"id": "247787", "url": "https://cs.wikipedia.org/wiki?curid=247787", "title": "Kongur", "text": "Kongur\n\nKongur (čínsky 公格尔山, pinyinem \"Gōnggé'ěr Shān\", nazývaný také jako Kongur Tagh nebo Kongur I) je hora v západní části čínské provincie Sin-ťiang. Výška hory je většinou zdrojů uváděna jako 7719 m, jiné zdroje udávají 7649 m. Je nejvyšším vrcholem pohoří Pamír, i když někdy bývá Kašgarský hřeben, jehož je Kongur součástí, nesprávně řazen k tibetskému pohoří Kchun-lun a v tom případě je považován za nejvyšší horu Pamíru Pik Imeni Ismail Samani.\n\n"}
{"id": "247790", "url": "https://cs.wikipedia.org/wiki?curid=247790", "title": "Kolčí přilba", "text": "Kolčí přilba\n\nKolčí přilba je typ evropské jezdecké přilby užívaný koncem 14. století. Zadní část přilby dosedala na záda a přední odklopitelná část se připevňovala na hruď rytíře. Průhled tvořila úzká mezera mezi přední a zadní části přilby, což výrazně zmenšovalo nositeli rozhled, proto byla výhradně používána na kolbištích pro jízdní turnaje. Je to typem poslední tzv. \"uzavřená přilba\". Také se používala „přilba na koleno“, která byla velice podobná této přilbě.\n\nTuto přilbu si obvykle majitel nevylepšoval tak jako majitelé přileb hrncové a kbelcové a nebyla zobrazována ani s různými barokními okrasami, které byly přidány k přilbě turnajské. Tuto přilbu nenahradila novější turnajská přilba, ale za Marie Terezie byla určena pouze pro měšťany.\n\nTato přilba se vyskytuje ve znaku Kasalických z Kasalic.\n"}
{"id": "247791", "url": "https://cs.wikipedia.org/wiki?curid=247791", "title": "Kerrisdale", "text": "Kerrisdale\n\nKerrisdale je městská část v kanadském městě Vancouver.\n\nOblast skládajíce se ze smíšených typů starých bungalovů, dále novějších domů, označovaných jako , množství malých a středně velkých nájemních budov a vícepodlažních bytů. Kerrisdale má značnou etnickou diverzitu. Nachází se zde i malá oblast s obchody. Asi nejvíce populární atrakcí v ní je non-stop otevřený McDrive ležící v jejím středu. Obchod zde provozuje i charitativní organizace Armáda spásy.\n\nKerrisdale získalo svoje jméno v roce 1905, když obyvatelka města, paní McKinnon pojmenovala zastávku tramvaje na rohu 41 Avenue a West Boulevard „Kerry's Dale“, názvem, jenž nesl dům její rodiny ve městě Gairloch ve Skotsku. Toto území bylo tehdy součástí města West Point Grey. To se však v roce 1929 sloučilo s městem Vancouver.\n\nV polovině 80. let zaznamenalo Kerrisdale velký příliv emigrantů z Hong Kongu. Mnoho z nových emigrantů si postavilo velké, moderní domy. Z tohoto důvodu je dnešní Kerrisdale charakterizované smíšenou architekturou, se starými bungalovy mezi novými domy s omítkou.\n\nDalší spornou oblastí je koridor Arbutus Corridor. Koridor, od ledna 2000 nevyužívaná dráha železnice CPR protínající městskou část, je od jeho uzavření objektem velkých debat. Padly návrhy na využití 10 kilometrů dlouhého koridoru jako součást trasy metra SkyTrain (proti tomuto návrhu vystoupili místní obyvatelé), zpevněné dráhy pro cyklisty, výstavbu výškových budov a na turistiku orientované trasy tramvaje. Město v roce 2001 schválilo plán rozvoje této oblast, v němž se zavázalo využít koridor pro dopravní účely, specificky s jeho napojením na SkyTrain. CPR tento návrh napadl u soudu, ale Kanadský nejvyšší soud začátkem roku 2006 rozhodl, že město koná v rámci svých pravomocí. V současnosti trať není udržovaná, chátrá, zarůstá vysokou trávou, křovím a čeká na konečné rozhodnutí o jejím využití.\n\nV Kerrisdale žijí hlavně lidé střední třídy a studenti navštěvující nedaleké školy. I mnoho starších lidí zde obývá hlavně starší nízkopodlažní domy.\n\nV Kerrisdale se nachází tyto školy: Kerrisdale Elementary School, Kerrisdale Annex, Maple Grove Elementary School, McKechnie Elementary School, Quilchena Elementary School, Magee Secondary School, Point Grey Secondary School a Crofton House School.\n\n"}
{"id": "247796", "url": "https://cs.wikipedia.org/wiki?curid=247796", "title": "Vlajka Severní Makedonie", "text": "Vlajka Severní Makedonie\n\nVlajka Severní Makedonie byla přijata 5. října 1995, aby byl vyřešen spor se sousedním Řeckem. Vlajka se skládá z červeného listu se žlutým sluncem, které má osově souměrné paprsky dotýkající se okrajů vlajky. Jedná se o symbol hymny Severní Makedonie Denes Nad Makedonija.\n\n"}
{"id": "247798", "url": "https://cs.wikipedia.org/wiki?curid=247798", "title": "Nandá Déví", "text": "Nandá Déví\n\nNandá Déví (nazývaná také jako Nanda Devi) je druhá nejvyšší hora Indie. Nachází se ve státě Uttarákhand na severu země. Hora je součástí dvouvrcholového masívu dlouhého asi 2,5 km ve směru východ-západ. Hlavní západní vrchol měří 7816 m, vedlejší východní má 7434 m.\nPrvovýstup uskutečnili již v roce 1936 členové anglo-americké horolezecké expedice. Až do roku 1950 to byl nejvyšší zdolaný vrchol planety. Východní vrchol byl zdolán v roce 1939 polskými horolezci. Přechod obou vrcholů po téměř 3 km dlouhém hřebenu uskutečnili v roce 1976 japonští horolezci. Nejvyšší severní stěna byla vylezena také v roce 1976 americkou a indickou výpravou. Roku 1978 zde dosáhla ostravská expedice vrcholu pilíře v pravé části SV stěny (6895 m). Expedice se ve skoro stejném složení vrátila v roce 1981 a vystoupila na vrchol SV pilířem. Na vrcholu stálo postupně 7 členů výpravy včetně Josefa Rakoncaje a Leopolda Sulovského\n\nNandá Déví má důležité místo v indické mytologii a je považována za posvátnou horu. Celý masív je součástí Národního parku Nandá Déví.\n\n\n"}
{"id": "247800", "url": "https://cs.wikipedia.org/wiki?curid=247800", "title": "Samantabhadra", "text": "Samantabhadra\n\nSamantabhadra (ve Wylieho transkipci \"Kun-tu bzang-pol\") je bódhisattva mahájánového buddhismu. Ztělesňuje pochopení nauky.\n\nBývá často vyobrazován zejména s Maňdžušrím, ale i s buddhou Šákjamunim, kdy sedí po jeho pravici. Vyobrazení se samotným Samantabhadrou jsou řídká. Sedívá v lotosové pozici na květu lotosu nebo bílém slonu se šesti kly. Ve vadžrajánovém buddhismu je často v poloze \"jab-jum\" (tedy v pohlavním spojení s ženským božstvem).\n\n"}
{"id": "247801", "url": "https://cs.wikipedia.org/wiki?curid=247801", "title": "Jing-che", "text": "Jing-che\n\nJing-che () je řeka na východě ČLR v provinciích Che-nan a An-chuej. Je 543 km dlouhá.\n\nŘeka protéká převážně rovinatou krajinou. Ústí zleva do Chuaj-che.\n\nŘeka má monzunový režim s maximem v létě.\n\nVyužívá se především na zavlažování. Na řece leží města Ťie-šan, Fu-jang, Jing-šang.\n"}
{"id": "247803", "url": "https://cs.wikipedia.org/wiki?curid=247803", "title": "Hollywoodský chodník slávy", "text": "Hollywoodský chodník slávy\n\nHollywoodský chodník slávy je chodník na Hollywood Boulevard a Vine Street v Los Angeles v USA, které zdobí více než 2000 pěticípých hvězd se jmény a příjmeními známých osobností filmu, hudby a televize. Hvězdu zde nemusí mít pouze žijící osoby, ale i fiktivní postavy. První hvězdu zde položili 8. února 1960 pro herečku Joanne Woodwardovou.\n\nChodník spravuje společnost Hollywood Historic Trust. Podmínkami, které jsou potřeba k získání hvězdy, jsou souhlas k uspořádání ceremoniálu a zaplacení 25 000 dolarů k tomuto ceremoniálu.\n\nChodník slávy je uzavřený, přibližně 5,6 km dlouhý. Umístění hvězd je trvalé s výjimkou oprav a technických přestaveb chodníku. Každá hvězda je vyrobena z růžového broušeného betonu, orámovaná bronzem a vložená do černého čtverce. Ve hvězdě je z bronzu vyroben nápis se jménem honorované osobnosti. Pod jménem je kruhový bronzový emblém znázorňující kategorii, ve které osobnost svoji hvězdu získala. Chodník slávy (stejně tak jako známý nápis Hollywood) se občas objevuje i v některých amerických filmech odehrávajících se přímo v Hollywoodu, mezi nejznámější z nich patří romantický film \"Pretty Woman\" z roku 1990.\n\n\n"}
{"id": "247804", "url": "https://cs.wikipedia.org/wiki?curid=247804", "title": "Mario Rodríguez Cobos", "text": "Mario Rodríguez Cobos\n\nMario Luis Rodríguez Cobos, (pseudonym Silo\";\" * 6. ledna 1938, Mendoza - 16. září 2010, Mendoza, Argentina) byl argentinský spisovatel a zakladatel Humanistického hnutí. Vystupoval jako řečník, přednášel, psal knihy, povídky, články a studie vztahující se k politice, společnosti, psychologii, spiritualitě a dalším tématům. Ačkoli sám se považoval pouze za spisovatele, mnoho jeho čtenářů ho vnímá jako myslitele, opírající se o různorodost témat, o kterých psal.\n\nNarodil se v argentinském městě Mendoza ve španělské rodině. Jeho otec, Rafael Rodríguez, byl vinař. Jeho matka, María Luisa Cobo, pocházející z Baskicka, byla učitelkou hudby. Silo byl nejmladší ze tří sourozenců, měl dva bratry, Raquela a Guillerma. S vynikajícími výsledky absolvoval základní a střední školu u Bratrů Maristů. Věnoval se také umělecké gymnastice; ve své přední disciplíně, koni na šíř, dosáhl největšího úspěchu prvenstvím v oblasti Cuyo ve středo-západní Argentině. Kromě toho byl členem různých mládežnických organizací a vedl velmi aktivní společenský a intelektuální život. Navštěvoval kurzy italštiny a francouzštiny, studoval filozofii. Publikoval články v kulturních časopisech.\n\nAbsolvoval tři roky studia práv na univerzitě v Buenos Aires, a poté co byla otevřena Fakulta politických věd v Mendoze, se vrátil do rodného města, kde ve studiu práv pokračoval. Na univerzitě začal vytvářet studijní skupiny zabývající se tématem člověka a související existenciální a společenskou problematikou.\n\nCestoval po rodné Argentině, po Jižní Americe a po Evropě, vystřídal řadu povolání. Kolem roku 1960 – na základě „přehodnocení svých vnitřních přesvědčení,“ jak napsal jeden tehdejší časopis – začal prezentovat své návrhy, zatímco nadále vytvářel studijní skupiny v Argentině a v Chile. Se členy těchto skupin uspořádal veřejný projev, který byl nejprve vojenskou vládou v Argentině zakázán, ale později bylo jeho uskutečnění povoleno v horách, daleko od měst. Tehdejší vojenská diktatura i ty následné, které zemi sužovaly, do Silova života zasahovaly opakovaným zatýkáním a opětovným propouštěním na svobodu.\n\n4. května 1969 nakonec Silo promluvil před dvěma stovkami lidí shromážděnými v Punta de Vacas (v provincii Mendoza), v lokalitě nacházející se v Andách poblíž hory Aconcagua. Šlo o vůbec první veřejnou prezentaci myšlenek, které se později staly základem Humanistického hnutí. V této řeči, známé jako „Uzdravení se od utrpení“, se dotkl témat jako překonání bolesti a utrpení, smysl života, násilí, přání a potěšení. Na tom samém místě dnes stojí jeden z mnoha Parků studií a reflexe souvisejících se Silovým učením. Park Punta de Vacas je považován za „historický park“ (www.parquepuntadevacas.org).\n\nV roce 1972 publikoval \"Vnitřní pohled\" a původní studijní skupiny se postupně rozšířily do dalších zemí, z části kvůli tomu že mnoho jejich členů bylo vojenskou diktaturou donuceno k emigraci. Na začátku sedmdesátých let vytvořil Silo myšlenkový proud dnes známý jako nový či univerzalistický humanismus a založil Humanistické hnutí jako organizovanou skupinu lidí, snažící se uvést tyto ideje do praxe. Zjednodušeně se dá říci, že se toto myšlení zabývá lidskou existencí z celkového pohledu, jak její úrovní společenskou tak tou osobní.\n\nOd osmdesátých let začala v Humanistickém hnutí i díky Silovu podnětu etapa rozšíření do celého světa a vytvoření tzv. organismů a akčních front: Humanistické strany, existující ve 30 zemích, Komunity pro lidský rozvoj (kulturně-společenské organizace), Centra kultur (také CoCu či Convergence of Cultures, tedy doslova „sbližování kultur“; multikulturní organizace), Světa bez válek a bez násilí (organizace za odzbrojení) a Světového centra humanistických studií.\n\nBěhem roku 1981 byl Silo vyzván, aby prezentoval své návrhy na veřejných setkáních v různých evropských a asijských městech, navštívil Madrid, Řím, Berlín, Bombaj v Indii a Colombo na Srí Lance, Paříž. Později přednášel i v San Francisku a Mexico City. Mimořádný důraz kladl na nenásilný postoj, překonání utrpení, lidský přístup a na snahu nehledat viníky. Tyto důležité aspekty jeho myšlení byly shrnuty v knize \"Silo mluví\".\n\n6. října 1993 byl Silo v Moskvě oceněn čestným doktorátem Ústavu Latinské Ameriky ruské Akademie věd. Během předávací ceremonie obhajoval své myšlenky o „podmínkách předcházejících dialogu“ (condiciones predialogales), svou řeč uzavřel těmito slovy: „Ucelený dialog o podstatě této civilizace nebude možný, dokud společnost nepřestane věřit tomu množství iluzí živených současným systémem. Do té doby bude tento dialog nadále bezpředmětný a nebude ho provázet hluboká motivace společnosti. Nicméně je jasné, že v některých zeměpisných šířkách vzniká něco nového, něco, co začíná jako dialog odborníků a postupně expanduje do veřejného prostoru.“\n\nNa začátku roku 2002 Silo ohlásil svůj odchod z Humanistického hnutí, poté co ho 32 let koordinoval. Rozhodování o dalším směřování hnutí svěřil shromáždění tvořenému jeho generálními koordinátory. V srpnu 2007 mělo toto shromáždění kolem 400 členů.\n\nV polovině roku 2002 zveřejnil Silovo poselství, skládající se z Knihy, Zkušenosti a Cesty. Mezi jeho posledními projekty byl impuls k vytvoření komplexů nazvaných Parky studií a reflexe v Argentině, Chile, Španělsku, Spojených státech, Itálii, Indii, Egyptě a v dalších zemích. Peníze na stavbu těchto parků jsou získávány z dobrovolných darů.\n\nV prvním desetiletí třetího tisíciletí přednášel opět v Punta de Vacas i při jiných příležitostech o svém návrhu na usmíření, na dosažení hluboké a posvátné dimenze člověka. Přijímal pozvání, aby prezentoval své poselství na místech „skromných poměrů“, jako např. u lidí doma nebo v malých sálech ve městech Mendoza, Buenos Aires, Santiago de Chile a Quito (Ekvádor). Navštěvoval také akce pořádané v Lisabonu, v Římě, na severu Itálie i jinde. Kromě toho se při otevírání sálů Silova poselství a Parků studií a reflexe účastnil inauguračních oslav v Parcích La Reja (Buenos Aires), Manantiales (Santiago de Chile), Carcarañá (Rosario, Argentina), Toledo (Španělsko), Attigliano (Řím) a dalších.\n\nJedno z jeho posledních veřejných vystoupení se odehrálo 11. listopadu 2009 na summitu Nobelových cen za mír v Berlíně, když tímto městem procházel Světový pochod za mír a nenásilí. Při této příležitosti Silo vyzval k celosvětovému jadernému odzbrojení, jež označil za nejnaléhavější otázku současné doby.\n\nPoslední roky svého života strávil v Chacras de Coria, vesnici ležící na okraji města Mendoza. 16. září 2010 zemřel ve svém domě na onemocnění ledvin, kterým trpěl již rok.\n\nByl ženatý s Anou Luisou Cremaschi, se kterou seznámil již v mládí. Narodili se jim dva synové, Alejandro a Federico. Žili v Mendoze.\n\nSilo byl po celý život spornou postavou, svými následovníky byl považován za „duchovního průvodce“, zatímco jeho kritici ho vnímali jako spasitelského vůdce. On sám sebe označoval za spisovatele a člověka praktikujícího to, co nazýval „vnitřní religiozita“.\n\nExistuje málo Silových rozhovorů a vystoupení v médiích. Nejvíce se jich odehrálo v Chile na počátku devadesátých let (v době, kdy se tato země navracela k demokracii), kdy se účastnil předních televizních debatních programů.\n\nNěkteré instituce, např. Poslanecká sněmovna v Kostarice, projevily Silovi a jeho cestě uznání ve dnech následujících po jeho smrti.\n\n\n\n"}
{"id": "247809", "url": "https://cs.wikipedia.org/wiki?curid=247809", "title": "Světový pohár v ledním hokeji 2004", "text": "Světový pohár v ledním hokeji 2004\n\nSvětový pohár v ledním hokeji 2004 byla mezinárodní soutěž v ledním hokeji hraná od 30. srpna do 14. září 2004 v různých městech Evropy (Kolín nad Rýnem, Stockholm, Helsinky, Praha) a Severní Ameriky (Saint Paul, Toronto, Montréal).\n\nÚčastníci byli rozděleni do dvou skupin, ve kterých hráli jednokolově systémem každý s každým. Do čtvrtfinále postupovali všichni účastníci, skupiny pouze určily čtvrtfinálové dvojice - vítěz jedné skupiny hrál proti poslednímu mužstvu ze stejné skupiny, mužstvo na 2. místě v jedné skupině hrálo proti mužstvu na 3. místě ve stejné skupině.\n\nČtvrtfinále, semifinále a finále se hrálo na jeden vítězný zápas.\n\n\n"}
{"id": "247818", "url": "https://cs.wikipedia.org/wiki?curid=247818", "title": "Seznam her pro Game Boy", "text": "Seznam her pro Game Boy\n\nToto je abecední seznam her pro kapesní konzoli Game Boy.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "247819", "url": "https://cs.wikipedia.org/wiki?curid=247819", "title": "Vincent-Marie Viénot de Vaublanc", "text": "Vincent-Marie Viénot de Vaublanc\n\nVincent-Marie Viénot de Vaublanc (2. března 1756 Fort-Liberté (tehdy Fort-Dauphin), Haiti (tehdejší Santo-Domingo) – 21. srpna 1845 Paříž) byl francouzský roajalistický politik, ministr vnitra a spisovatel. Používal rovněž pseudonym L.-P. de Segur.\n\nDe Vaublanc se narodil v burgundské šlechtické rodině v dnešním Haiti, jeho otec Vivant-François Viénot de Vaublanc byl velitelem zdejší pevnosti Fort Saint-Louis. Ve Francii byl poprvé v 7 letech. Vystudoval Prytanée national militaire v La Flèche a École Militaire v Paříži. Ještě než školu dokončil obdržel od hraběte provenceského (pozdějšího Ludvíka XVIII) Řád svatého Lazara. Poté vykonával nějakou dobu vojenskou službu. V roce 1782 se oženil s Charlotte de Fontenelle.\n\nVystoupil z armády a roku 1789 byl zvolen poslancem zasedání generálních stavů za šlechtu. V té době byl starostou města Mellun. V září 1791 byl zvolen do Národního shromáždění a royalistickou většinou zvolen předsedou shromáždění a v letech 1791 - 1792 stál i v čele klubu feuillantů (konstituční monarchisté).\n\nPostupně svými názory a umírněným vystupováním a mj. i obranou La Fayetta vzbudil nenávist levicových revolucionářů. V den útoku na Tuilerie (10. srpna 1792) jen o vlásek unikl pokusu o zavraždění, když čin v poslední chvíli zmařil mladý kapitán zákopníků budoucí generál císařství Bertrand svým přesným sekem šavle. Vaublanc se stal rovněž očitým svědkem příchodu královské rodiny pod ochranu parlamentu, což popisuje ve svých Pamětech. Varován se včas uchýlil do ilegality a 3. září 1792 byl svědkem průvodu vrahů nesoucích na tyči napíchnutou hlavu princezny Lamballové.\n\nBěhem hrůzovlády se skrýval na různých místech jižní a západní Francie a z ilegality vystoupil až po pádu Robespierra (27. července 1794) a roku 1795 se vrátil do Paříže. Pod pseudonymem Segur publikoval významné politologické dílo \"„Reflexions sur les bases d'une constitution“\" („Úvahy o základech ústavy“), kde se vyslovuje pro dvoukomorový parlament a jednu osobnost v čele exekutivy. K návrhům bylo částečně přihlédnuto při tvorbě „Ústavy roku III„ a následném zřízení Rady starších a Rady 500. Jako přední politik monarchistického světonázoru se podílel na událostech l3. vendemiaire (5. října 1796), kdy zazářila vycházející hvězda dosud neznámého generála Buonaparte, ale i dalších zvratech tehdejší doby, jako byl 18. fructidor (4. září 1797), po kterém hrozilo Vaublancovi (ale i dalším, mj. Carnotovi) zatčení a proto volil emigraci do Švýcarska a do Itálie. Po státním převratu 18. brumaire (10. listopadu 1799) se Vaublanc vrátil zpět do Francie a byl představen prvnímu konzulovi Napoleonovi Bonaparte. Stal se členem Legislativní rady (Corps legislatif) a byl krátce i jejím předsedou (21. dubna - 4. května 1803). K Napoleonovi cítil obrovský respekt a obdiv a zejména si ho cenil jako otce Code civil.\n\nOd 1. února 1805 byl jmenován prefektem departementu Moselle a zůstal jím až do roku 1814. Napoleon si cenil jeho práce a roku 1809 jej jmenoval důstojníkem Čestné legie a téhož roku jej obdaroval dědičným titulem baron císařství. Pak roku 1813 ho dokonce poctil titulem hrabě císařství. Téhož roku Vaublac při audienci u císaře v rozhovoru s ním ostře kritizoval samotný princip neúspěšné ruské kampaně. Sídlo úřadu Vaublanca byly Mety a zde v roce 1813 v důsledku koncentrace zraněných a nemocných vojáků vypukla epidemie skvrnitého tyfu, kterým onemocněl i Vaublanc a jen těsně unikl smrti. Roku 1814 otevřel brány Met spojencům.\n\nVe funkci prefekta potvrzen i po první Restauraci. V prosinci 1814 byl Ludvíkem XVIII. jmenován velkodůstojníkem Čestné legie. Po návratu Napoleona z Elby zůstal věrný Ludvíkovi XVIII. a spolu s maršálem Oudinotem se snažili v Metách zabránit bonapartistům v uchopení moci. Byl však nucen opustit Mety před hrozbou zatčení a odjel do Gentu za Ludvíkem XVIII. Během druhé restaurace patřil Vaublanc k nejhorlivějším propagátorům ultraroyalistických idejí v tzv. chambre introuvable (první zákonodárný sbor po Restauraci - nástroj bílého teroru) a na doporučení hraběte d'Artois se stal ve vládě Richelieuově francouzským ministrem vnitra (26. září 1815). Úřad vykonával v ostře konzervativním duchu a po odmítnutí jím navrhované změny volebního zákona 8. května 1816 odstoupil z funkce. Král ho jmenoval členem královské tajné rady. Na veřejnou politickou scénu se vrátil roku 1820 jako poslanec za departement Calvados. Byl pak potvrzen v úřadu volbami 1821 a 1824. V dalších volbách 1827 už zvolen nebyl. Roku 1830 ho král Karel X. opět jmenoval členem královské tajné rady. S nástupem Ludvíka Filipa Orleánského končí politická Vaublancova kariéra. Vaublanc se poté věnoval jen psaní svého zásadního díla \"Memoires sur la Revolution de France\" (Vzpomínky na francouzskou revoluci - Paříž, 1833, 4 sv.) a řady dalších publikací.\n\nZemřel 89letý, částečně osleplý ve svém domě na Rue du Bac v Paříži v roce 1845.\n\n\n"}
{"id": "247821", "url": "https://cs.wikipedia.org/wiki?curid=247821", "title": "Strážný (rozcestník)", "text": "Strážný (rozcestník)\n\nPojmem Strážný označujeme více různých subjektů i objektů. Původní význam výrazu \"strážný\" je hlídač, vrátný, strážník, pracovník ostrahy.\nČasto je používáno jako místopisný název pro:\nobec:\n\nkopce:\n\nhradiště:\n\npřírodní památka:\n\n"}
{"id": "247825", "url": "https://cs.wikipedia.org/wiki?curid=247825", "title": "Strážný vrch (České středohoří)", "text": "Strážný vrch (České středohoří)\n\nStrážný vrch () je čedičový kopec v Českém středohoří. Od roku 1888 stála na vrchu restaurace, ke které přibyla roku 1901 rozhledna, jejíž torzo bylo strženo za první světové války. V roce 1925 byla zbudována další rozhledna, již kamenná. Došlo i k rozšíření hostince a vybudování kuželkové dráhy. Po válce byl hostinec zrušen a rozhledna se zřítila 17. listopadu 1963. Výstavba nové rozhledny byla naplánovaná již od roku 1999. Teprve v roce 2006 byla rozhledna vystavěna a zpřístupněna.\n\nNachází se u Merboltic asi čtyři kilometry jihozápadně od Žandova. Na vrchol vede modře značená turistická trasa z Merboltic, která se dále napojuje na zeleně značenou trasu z Velké Javorské do Novosedla.\n\nJádro kopce tvoří hřbet ze sodalitického tefritu, ze kterého vystupuje suk tvořený olivinickým bazaltem. Na svazích se nacházejí kamenná moře a výchozy sloupcově odlučné horniny. Strážný vrch patří k významným bodům geomorfologického okrsku Bukovohorské středohoří.\n\n"}
{"id": "247827", "url": "https://cs.wikipedia.org/wiki?curid=247827", "title": "Game Boy", "text": "Game Boy\n\nGame Boy (japonsky ゲームボーイ, výslovnost Gēmu Bōi) byla první komerčně úspěšná kapesní herní konzole. Vyvinula a vyráběla ji firma Nintendo, která ji uvedla na trh 16. srpna 1989 za 89.95 dolarů. Game Boy se v originálním balení dodával s logickou hrou \"Tetris ve formě cartridge. Kromě Tetrisu na tuto konzoli vyšly i hry Pokemon Red a Blue, Super Mario Land a mnoho dalších. Konzole se dočkala také vlastního emulátoru na konzoli snes ve formě redukce\".\n\n\n"}
{"id": "247829", "url": "https://cs.wikipedia.org/wiki?curid=247829", "title": "Lorentzův faktor", "text": "Lorentzův faktor\n\nJako Lorentzův faktor se označuje člen, který se často vyskytuje ve výrazech a rovnicích speciální teorie relativity (např. kontrakce délek, dilatace času, Lorentzova transformace) a podle kterého se pro pohybující se objekt mění čas, vzdálenost a relativistická hmotnost.\n\nTento člen se označuje řeckým písmenem γ (gama) a je definován jako\nkde formula_2 je velikost rychlosti ve vztažné soustavě, v níž je měřen čas formula_3, formula_4 je vlastní čas a formula_5 je rychlost světla ve vakuu.\n\nDalším často se opakujícím výrazem je formula_6, nazývá se bezrozměrná rychlost a značí se formula_7.\n\nLorentzův faktor lze pak vyjádřit jako\n\nLorentzův faktor lze vyjádřit pomocí Taylorovy řady jako\n\nAproximaci formula_11 lze využít pro určení relativistických jevů při nízkých rychlostech. Pro rychlosti formula_12 vykazuje tato aproximace chybu do 1 %, pro rychlosti formula_13 vykazuje chybu menší než 0,1 %.\n\nPři omezení řady lze také ukázat, že pro nízké rychlosti přechází speciální teorie relativity na Newtonovu mechaniku. (V následujících vzorcích písmeno formula_14 značí klidovou hmotnost, která je invariantní vůči Lorentzově transformaci.) Například relativistický výraz pro hybnost\npřejde pro formula_16 na\n\nPodobně vztah pro energii\npřejde pro formula_11 na klasický tvar\n\nV Lorentzově transformaci při nízkých rychlostech můžeme zanedbat členy řádu formula_21 a vyšší, takže je formula_22 a obdržíme tzv. pomalou Lorentzovu transformaci.\n\nPro některé relativistické výpočty se používá vyjádření rychlosti pomocí formula_27\ncož lze také přepsat do Taylorovy řady\n\n"}
{"id": "247831", "url": "https://cs.wikipedia.org/wiki?curid=247831", "title": "Čítač", "text": "Čítač\n\nČítač je zařízení, které počítá nebo odpočítává (a někdy také zobrazuje) kolikrát proběhla určitá událost nebo proces. Prakticky se rozlišují dva druhy čítačů.\n\nPrincip funkce je nárůst nebo pokles hodnoty o jednotku vzhledem k předchozí hodnotě při příchodu čítacího impulsu:\n\nkde N = hodnota čítače, t = aktuální stav po příchodu čítacího impulsu, t-1 = časový okamžik před příchodem čítacího impulsu\n\nČítač určený pro rychlé čítání elektrických impulsů, řádově s frekvencí kHz, MHz až GHz. Podle konstrukce, též podle použitého reduktoru je možno čítače rozdělit na binární (dvojkové), oktanové (osmičkové), desítkové (dekadické) a hexadecimální (šestnáctkové). Z hlediska matematického zpracování impulsů se čítače dělí na \"vzestupné\" - zvyšuje svou hodnotu (inkrementační operace) a \"sestupné\" - snižuje svou hodnotu (dekrementační operace).\n\nElektronický čítač se většinou realizuje pomocí elektronických logických obvodů (především pomocí klopných obvodů). V takovém případě mívá vstup, na který se přivede časový vstup označovaný \"C\" / \"CLK\", u obousměrných čítačů \"UP\" / \"DN\", dále vstup nulování hodnoty - \"RESET\", nastavení čítače na přednastavenou hodnotu - \"SET\", uvolnění čítání - \"ENABLE\" / \"GATE\", případně další. Na výstupech se binárně nebo v BCD kódu vypisuje číselná hodnota daného výstupu, často spolu s dalšími informacemi (přetečení).\n\nJako čítač může být označena i řídící proměnná nejčastěji celočíselného (nebo jiného ordinálního) typu v počítačovém programu, například řídící proměnná cyklu.\n\n\n"}
{"id": "247835", "url": "https://cs.wikipedia.org/wiki?curid=247835", "title": "Maitréja", "text": "Maitréja\n\nMaitréja (pálijsky \"Mettejja\", tibetsky བྱམས་​པ་, \"Bjams-pa\", čínsky \"Mi-le-fo\", japonsky \"Miroku\") je postava buddhistické eschatologie, kde představuje nástupce Buddhy Šákjamuniho a buddhu příštího věku. Nyní je bódhisattvou, který dlí v „radostných nebesích“ Tušita pod pálijským jménem Nathadéva. Buddhisté věří, že ještě v tomto věku se zrodí na zemi. Přijde v době, kdy bude lidstvem zapomenuto Buddhovo učení, dosáhne probuzení a začne vyučovat dharmu.\n\nProroctví o jeho příchodu jsou obsažena v literatuře mahájány, théravády i vadžrajány.\n\nMaitréja je většinou vyobrazován v sedě a s nohama na zemi, což symbolizuje jeho připravenost se v příhodný čas na zemi zrodit. Jako ostatní bódhisattvové i on může být ověšen různými šperky apod.\n\n\n"}
{"id": "247837", "url": "https://cs.wikipedia.org/wiki?curid=247837", "title": "Archaebalaenoptera castriarquati", "text": "Archaebalaenoptera castriarquati\n\nArchaebalaenoptera castriarquati je nově objevený druh vymřelého kytovce z čeledi plejtvákovitých. Žil ve spodním pliocénu. Byl objeven v severní Itálii blízko městečka Castell'Arquato. Fylogenetické analýzy ukazují, že jde o druh, který stojí zcela na bázi čeledi plejtvákovitých, je tedy sesterským taxonem ostatních kytovců z této čeledi.\n"}
{"id": "247842", "url": "https://cs.wikipedia.org/wiki?curid=247842", "title": "Christian Scott", "text": "Christian Scott\n\nChristian Scott (* 31. březen 1983, New Orleans, Louisiana) je americký jazzový trumpetista a skladatel z New Orleans. Svou první trumpetu dostal ve dvanácti letech jako dárek k narozeninám. Vystudoval Berklee School of Music v Bostonu a jako jeden ze čtyř nejlepších studentů ročníku 2004 byl vybrán do prestižního The Berklee Monterey Quartet, se kterým vystoupil na Monterey Jazz Festival. V roce 2002 debutoval na desce svého strýce, saxofonisty Donalda Harrisona.\n\n\n\n\n"}
{"id": "247844", "url": "https://cs.wikipedia.org/wiki?curid=247844", "title": "Učivo", "text": "Učivo\n\nUčivo je systém poznatků a činností, které si mají žáci osvojit při výuce ve škole, kde se uplatňuje proces učení. Lze jej také definovat jako didaktickou transformaci obsahu vzdělání, kterou provádí škola a učitel předmětu. Rozsah učiva stanovují učební osnovy.\n\nZa učivo považujeme:\n\n"}
{"id": "247845", "url": "https://cs.wikipedia.org/wiki?curid=247845", "title": "Výuka", "text": "Výuka\n\nVyučování je pedagogický proces, v němž vystupují učitel, žák a obsah vzdělávání neboli učivo za účelem splnění výchovně vzdělávacích cílů. Probíhá za nějakých podmínek, kde subjekty vstupují do vzájemných vztahů. Učitel musí vycházet z obsahu vzdělání, ale přizpůsobit se také zpracování učiva tak, aby to bylo vhodné pro žáky. Žáci přijímají učivo a zpracují si ho v mozku do podoby, které rozumí v souvislosti s jejich osobní zkušenosti.\n\nV didaktickém pojetí má tento pojem jiné vymezení. Didaktika vymezuje vyučování jako druh lidské činností, která spočívá v interakci učitele a žáků. Základem takové interakce je záměrné působení na žáky tak, aby u nich došlo k procesu učení. Synonymem pro tento výraz může být pojem výuka jakožto sociální systém, ve kterém jsou různé prvky v určité relaci a dochází k vlivu z vnějšku.\n\nCíle výuky jsou ideální představa toho, čeho je třeba procesem vyučování dosáhnout. Je to něco obecného, například jaké znalosti a dovednosti by měl žák mít po absolvování povinné školní docházky. Cíle se dělí na dlouhodobé a krátkodobě. Krátkodobé jsou konkrétnější, zatímco dlouhodobé jsou obecnější.\n\nDruhy cílů, které jsou na sobě závislé:\n\nPohledy na vyučování se v čase měnily. V průběhu dějin byla vytvořená spousta modelů a teorií, které nám objasňují, co je to vyučování. Průcha (2009b) uvádí, že například Jan Amos Komenský se ve svém díle \"Didaktika analytická\" vyjadřuje k vyučování jako k činnosti, které v žákovi budí snahu učit se hbitě, důkladně a s chutí. Dále pak J. F. Herbart vysvětluje podstatu vyučování na didaktickém trojúhelníku, jehož teorie je postavena na pojmech formální stupě poznávání a artikulace výuky. Další zajímavé vymezení pojmu vyučování definoval J. Dewey, který vidí vyučování jako učení se prostřednictvím jednání, zkušenosti a praxe. Ve 20 století došlo k velkému rozmachu teorií vyučování a mnoho z nich ovlivnil konstruktivismus.\n\nJak uvádí Průcha (2009b), vyučování vždy předpokládá určité rozdělení rolí učitele a žáka, avšak pojetí vyučování může být různé. Školní vyučování je specifickým typem jednání učitele, které se realizuje v pedagogických situacích – ty představují určitý časem ohraničený úsek. Tyto pedagogické situace učitel musí nejen zvládat, ale také je utvářet.\n\nVyučování je tedy tvořivým a dynamickým procesem, který má tři fáze:\n\nHlavní rozdělení vyučovacích metod je rozdělení na tradiční a inovativní metody. Zormanová (2012) výukové metody dělí takto:\n\nDle výzkumu Tikalské (online) dnešní žáci preferují metody, které je podporují v aktivitě a tvořivosti. Mezi jejich oblíbené metody patří didaktické hry a soutěže, dále pak také práce s PC, laboratorní experimenty a skupinová práce. Avšak používání internetu k snižuje výsledky žáků.\n\nZ výzkumu Tikalské (online) vyplývá, že přestože žáci preferují spíše inovativní způsoby vyučování, učitelé používají spíše metody tradiční, jako je například metoda vyprávění, vysvětlování a názorná demonstrace. Dále používají také práci s učebnicí či samostatnou práci, které patří spíše k méně oblíbeným metodám ve skupině žáků.\n\n\"Upraveno dle Výukové metody v pedagogice (2012)\"\n\nJak uvádí Průcha (2009b), klíčovou součástí vyučování je učitelova práce s učivem. Když učitel má didaktické znalosti obsahu, je mu umožněno vybalancovat žákovo porozumění s ohledem na správnost didaktického ztvárnění obsahu vyučování.\n"}
{"id": "247846", "url": "https://cs.wikipedia.org/wiki?curid=247846", "title": "Dekonstrukce", "text": "Dekonstrukce\n\nDekonstrukce je bourání, odstraňování, způsob filozofické práce, který rozvinul mimo jiné Jacques Derrida v návaznosti na Martina Heideggera. Svůj program dekonstrukce metafyziky zformuloval původně jako úlohu dekonstrukce v dějinách ontologie. Dekonstrukce je kritická ohledně tradic, ale tato kritika se odehrává ve jménu tradice. V dekonstrukci (jak ji rozvíjí francouzská filozofie obecně, nejen Derrida) jde o odhalování dvojího pojetí filozofie, podle Heideggera pojímané jednak jako myšlení a jednak jako tradici. Francouzská filozofie se od poloviny šedesátých let 20. století snaží ukázat příslušnost filozofické tradice k tradici celkově a zároveň zkoumat, jak tato formace rozvíjí možnost myšlení. Tento úkol se orientuje jednak monograficky (Karel Marx, Georg Wilhelm Friedrich Hegel, Immanuel Kant) a jednak tematicky (písmo, umění, politika, dějiny).\n\nPodle Derridy je dekonstrukce analýza tradovaných významových útvarů až do doby, kdy nebudou odhaleny jejich skryté a potlačené předpoklady. Pojem dekonstrukce zprvu ve větší míře zazníval především v americké literární vědě, pro samotného Derridu je dekonstrukce výrazem pro změnu pořádku racionality, v níž žijeme.\n\nIdea dekonstrukce byla vedoucí myšlenkou při založení \"Collége International de Philosophie\" v Paříži v roce 1983 pod Derridovým vedením. Tento ústav má mimo akademickou hierarchii a na interdisciplinární úrovni udržovat otevřenou možnost svobodného filozofického výzkumu.\n\nDekonstrukce (dekonstruktivismus) jako směr postmoderní architektury inspirovaný dekonstruktivistickou filosofií je charakteristický např. kouskováním a posouváním povrchů, vlnitými či polámanými tvary, které navozují dojem nepředvídatelnosti, kontrolovaného chaosu, opouštěním vertikál a horizontál (antigravitace), používáním ostrých úhlů i zdánlivě nelogických konstrukcí. Jako typičtí představitelé bývají jmenováni například Peter Eisenman, Frank Owen Gehry, Vlado Milunič, Bernard Tschumi, Rem Koolhaas nebo Zaha Hadid. V Praze je v tomto stylu postaven tzv. Tančící dům, mimo hlavní město např. budova gymnázia v Orlové.\n\n"}
{"id": "247849", "url": "https://cs.wikipedia.org/wiki?curid=247849", "title": "John Sung", "text": "John Sung\n\nJohn Sung Shang Chieh (29. září 1901 – 18. srpna 1944) byl čínský metodistický kazatel a evangelista.\n\nPocházel z národa Henghua. Narodil se jako syn metodistického kazatele. V USA studoval chemii a teologii. Pod vlivem liberálních teologů ztratil křesťanskou víru a obrátil se ke studiu východních náboženství a filozofií. Obrácení zpět ke křesťanství prožil v roce 1927 a stal se kazatelem. Byl klíčovou osobou duchovního probuzení v Číně a v jihovýchodní Asii ve 20. a 30. letech 20. století. V posledních letech života trpěl tuberkulózou, které nakonec podlehl.\n\n"}
{"id": "247850", "url": "https://cs.wikipedia.org/wiki?curid=247850", "title": "Mahásthámaprápta", "text": "Mahásthámaprápta\n\nMahásthámaprápta (Čínsky 大勢至; japonsky 勢至) je významný bódhisattva mahájánového buddhismu. Zosobňuje sílu moudrosti a je často vyobrazován společně s Amitábhou a Avalókitéšvarou. Většinou \nstojí po pravé straně Avalókitéšvary. V čínském buddhismu je obvykle vyobrazován v ženské podobě podobné Kuan-jin. V Japonsku patří mezi tzv. Třináct buddhů.\n\nMahásthámaprápta není tak populární jako jiní bódhisattvové.\n"}
{"id": "247852", "url": "https://cs.wikipedia.org/wiki?curid=247852", "title": "Mrož lední", "text": "Mrož lední\n\nMrož lední (\"Odobenus rosmarus – v překladu znamená mořský kůň chodící po zubech\") je jediným zástupcem rodu mrož (\"Odobenus\") z ploutvonožců (\"Pinnipedia\"), kterého řadíme do samostatné čeledi mrožovitých (\"Odobenidae\"). Je typickým zástupcem savců obývajících Severní ledový oceán, příležitostně i sever Atlantského oceánu a rozeznáváme u něj dva poddruhy - mrože pacifického (\"Odobenus rosmarus divergens\") a mrože atlantského (\"Odobenus rosmarus rosmarus\"). Autorem českého a slovenského rodového názvu je Jan Svatopluk Presl.\nSamec tohoto ploutvonožce je obrovité zvíře s mohutnými kly, které vznikají prodloužením horních špičáků směřujících směrem dolů. Tyto kly slouží mroži k rozrážení ledu, používají je i při vylézání z vody a pohybu na souši. Dále je používají k odtrhávání korýšů a měkkýšů ode dna a jsou také rozeznávacím znakem pohlaví: kly samců dosahují délky až 1 metr. Samice má také kly, ale poměrně kratší - dorůstají kolem 50 cm. Mláďata mají kly od svého jednoho roku života, kdy jsou dlouhé 2,5 cm a do jejich dvou let jsou ukryty za převislým horním rtem. Hmotnost klů může dosahovat až 6 kg, ale obvyklejší je váha od 3 do 5 kg.\n\nMrož lední je mohutné zvíře u něchž samci váží kolem 1210 kg a samice 830 kg. Největší zjištěný jedinec dosahoval hmotnosti asi 2500 kilogramů. Jejich kůže může být silná 2 - 4 cm a tuk jim představuje v prostředí kde žijí nedocenitelnou obrannou funkci před silným mrazem. Samec je jinak dlouhý 3,2 m a samice 2,7 m - to se však týká mrožů vyskytujících se v Beringově moři, v Hudsonově zálivu je délka těla kratší. Na souši je tento savec velice pomalý a znatelně pomalejší, než například lachtanovití (\"Otariidae\"). Pohybuje se pomocí klouzání a předních končetin. Jeho nejlepším smyslem je hmat a jeho hmatové vousy ho dokáží upozornit na kořist, která je i menší, než 15 cm . Horní strana čenichu je pokryta zrohovatělou kůží a slouží k prohledávání bahna a k hledání měkkýšů.\n\nBarva mrože je v ledové vodě hnědá až téměř bílá (kůže nedokrvená), ale na slunci získává růžovou barvu.\n\nMrož lední je společenské zvíře žijící ve skupinách čítajících několik desítek kusů. Panuje u nich však přísná hierarchie, takže mladí mroži se musí zdržovat na okraji skupiny a uprostřed mají své místo silní samci s autoritou. Tu samec může ztratit například ztrátou klu, kdy je vytlačen ze skupiny a jeho autorita poklesne. Samec s nejdelšími kly ze skupiny není ohrožován, a je chráněn celou skupinou. Když se naskytne nepřítel (nejčastěji lední medvěd), spustí mroži, kteří ho zaznamenají varovný hvizd a tím upozorní celou skupinu před blížícím se nebezpečí. V tomto okamžiku všichni mroži bleskově zareagují a zmizí pod vodou. Když je však napaden jeden mrož, ostatní ho neponechají osudu a přispěchají ihned na pomoc a začnou vyhrožovat svými kly. Medvěd si však většinou netroufne zaútočit na větší skupinu a vyhledává spíše menší skupiny a slabší či starší jedince.\n\nMezi jejich nejnamáhavější činnost patří migrace na sever podle tání ledovců a výskytu potravy a mroži můžou za tuto cestu urazit za rok i více než 3000 km. Starší samci necestují tak daleko, aby se nezdržovalo více zvířat na jednom místě a nedocházelo k častým rozporům mezi mladými a starými samci a aby nebyli tak zranitelní.\n\nMrožův jídelníček tvoří živočichové žijící při mořském dně (převážně červi, mlži, plži, garnáti), ale nepohrdne ani menší rybkou. Je to velice zdatný plavec a pro potravu se může potopit až 100 - 200 m hluboko. Při dně hledá potravu pomocí svých hmatových vousů a díky proudu vystřikovaného z tlamy ji vybere. Tímto systémem umí oddělit měkkou část od skořápek či lastur a sníst pouze měkký vnitřek. V některých případech mroži zabíjejí a požírají tuleně, příčina tohoto chování dosud není objasněna. Je možné, že se jedná o individuální sklon některých mrožů, nebo že se tak mroži projevují při nedostatku měkkýšů. Inuité tvrdí, že mrož, který požírá tuleně, může být nebezpečný i lidem a dokonce napadat plavce v kajacích.\n\nV období říje, které trvá od dubna do června, dochází u samců k boji o samice, při kterém vystavují své kly soupeřům na obdiv a případně s nimi i bojují. Při soubojích dochází sice k bodným ranám, ale k smrtelným úrazům dochází jen zřídkakdy. Starší samci mívají proto množství jizev. Vítěz získá vyšší postavení ve skupině a má přednost k přístupu k samicím. V období rozmnožování vydávají samci často bručivé zvuky.\n\nBřezost trvá zhruba 12 měsíců, samice rodí většinou jedno, občas dvě mláďata a po narození dosahuje malý mrož délky až 1,5 metru a hmotnosti 75 kg. Matkou je kojeno po dobu šest měsíců a dalších osmnáct o něj samice pečuje, což znamená, že může znovu otěhotnět po dvou letech. O mláďata je ve skupině dobře postaráno a samice si své mládě krutě brání. I po nečekaném úhynu samice se o mládě postarají ostatní samice. Samci pohlavně dospívají a začínají se pářit zhruba ve věku deseti let.\n\nV Červeném seznamu ohrožených druhů (IUCN) je mrož lední zapsán jako „zranitelný druh“. Je snadným úlovkem lidí pro svůj skupinový život a pomalý pohyb na souši.\n\nU mrože ledního rozeznáváme dva poddruhy:\n\n"}
{"id": "247853", "url": "https://cs.wikipedia.org/wiki?curid=247853", "title": "Organizační formy vyučování", "text": "Organizační formy vyučování\n\nOrganizační formy vyučování je způsob uspořádání celého vyučovacího procesu, jeho složek (učitele, žáka, učiva) a vzájemných vazeb v čase (dynamická stránka) a v prostoru (statická stránka). Každá organizační forma vyjadřuje zároveň vnitřní strukturu systému řízení výuky a ovlivňuje řadu faktorů jako například metody.\n\nVyučovací proces může vypadat různě, jelikož se může lišit počet žáků a učitelů, učivo, prostor, ve kterém se vede hodina a její délka:\n\n\nOrganizační formy můžeme třídit z určitých hledisek a to podle prostředí, podle uspořádání žáků, podle rolí žáku, atd.\n\nPrincipy, které jsou v tomto vyučování stanovuji, že výuku vede jeden učitel a jeden žák pracuje individuálně bez spolupráce s dalšími žáky. Vyučující používá na každého žáka jiný postup, podle jeho potřeb a schopností. Doba stanovená pro výuku je volná, tzn. že doba se stanovuje, podle toho jak se žákovi daří. Žáci jsou při hodinách rozmístěni různě a pomůcky či vybaveni také.\n\nTento způsob metody je vhodný například pro výuku na hudební nástroj, protože je časově náročný a ve výuce jiných předmětů by byl neefektivní.\n\nSkupinové vyučování je systém, ve kterém jsou žáci rozděleni do skupin o různém počtu. Skupiny mohou být homogenní - skupinu tedy tvoří žáci, kteří jsou na stejné, nebo podobné úrovni, nebo heterogenní - tedy smíšené. Všechny skupiny pak mohou řešit buď stejné úkoly, nebo každá jiný úkol odpovídající úrovni skupiny, případně se mohou na daných úkolech (stanovištích) střídat. Skupinové vyučování umožňuje učiteli individuálnější přístup při současné výuce většího počtu žáků. U žáků rozvíjí schopnost spolupráce.\n\nTento způsob vedení výuky je nejpoužívanější a dochází v ní k různým obměnám v průběhu vývoje lidské společnosti. Základními znaky jsou, že výuku žáku ve třídě vede jeden učitel, který má vedoucí postavení a „neomezené“ možnosti svého působení ve hodinách. Učivo je uspořádáno do předmětů, které se učí ve vyučovacích hodinách. Žáci jsou v jedné místnosti (učebně) stabilně rozmístění ve frontálním uspořádání.\n\n\nPrincipy jsou založeny na změně funkce učitele, který je organizátor výuky. Žáci jsou sdruženi do skupin a cíleně spolupracují. Připravují se tak budoucí povolání, ve kterém budou muset pracovat s kolegy v práci. Učivo je přizpůsobeno a předměty jsou ale zachovány. Čas je dán podle činnosti skupiny. Žáci jsou rozmístění tak, aby to odpovídalo vytvořeným skupinám. V USA byli žáci rozdělování do skupin podle svých schopností, naopak ve Francii, kde se tento způsob výuky také vyskytuje, byly děti v kolektivu podle zájmu a přání. Dělení mělo své klady jako například efektivní práci při obtížných úkolech nebo pokud si žáci vyhovovali lépe spolu vycházeli.\n\nJe posíleno postavení vyučujícího a zdůrazňuje se jeho specializace. Výuku vede tým, který může být složen z několika učitelů, specialistů. kandidátů, rodičů a pomocné síly. Výuka může mít 4 formy a to skupinovou, která je největší, poté střední, malé a individuální práci, dle potřeb. Na prostor je v tomto případě kladen velký nárok, protože jsou nutné velké sály, ale také malé učebny a laboratoře.\n"}
{"id": "247857", "url": "https://cs.wikipedia.org/wiki?curid=247857", "title": "Mrožovití", "text": "Mrožovití\n\nMrožovití (Odobenidae) je čeleď čítající jediný druh mrože a to mrože ledního (\"Odobenus rosmarus\"), který se vyskytuje v Severním ledovém oceánu a příležitostně na severu Atlantského oceánu. Jejich špičáky jsou změněné v dlouhé kly, kterými vyhrabává potravu. Živí se měkkýši, korýši a rybami.\n\nJediný druh mrože připomíná lachtany, protože dovede zadní ploutvovité končetiny při pohybu na souši podsunout pod tělo. Nepohybuje se však tak rychle a obratně jako lachtani a často se jen plazí.\n\nV přírodě mu zatím nehrozí nebezpečí vyhubení.\n\nKromě mrože ledního se do čeledi řadí ještě několik vymřelých zvířat rozdělovaných do skupin (podčeledí nebo tribů) Desmatophocinae, Kamtschatarctinae, Imagotariinae, Dusignathinae a Odobeninae. Je známo asi 17 fosilních rodů mrožovitých a tři fosilní druhy rodu \"Odobenus\" (\"O. huxleyi\", \"O. koninckii\", \"O. mandanoensis\"). Mrožovití jsou známi od miocénu.\n\n"}
{"id": "247867", "url": "https://cs.wikipedia.org/wiki?curid=247867", "title": "Karel Černovský", "text": "Karel Černovský\n\nKarel Černovský (13. září 1899 Polička – 20. září 1980 Plaveč) byl český houslista, hudební skladatel a pedagog. \n\nKarel Černovský byl syn učitele hudby Josefa Černovského. Maturoval v Poličce - obor housle a z houslí složil i roku 1934 státní zkoušku u Alberta Peka ve Znojmě, kam se přestěhoval se svojí ženou.\n\nPo válce se Černovský usadil u Mikulovic, ale po smrti své ženy v roce 1963 se přestěhoval k dceři do Znojma, za další tři roky se stěhoval již naposled, do domova důchodců v Plavči, kde byl, jak sám rád říkal, „mezi svými prostými venkovskými lidmi z krásné krajiny severně od Znojma, kolem Horních Dunajovic a Mikulovic“.\n\nCelý svůj život zasvětil učitelskému povolání a skládání hudby, v zapadlých vesnicích Moravy šířil dobrou hudbu hrou na housle i na chromatickou harmoniku. Do jeho obsáhlého díla patří: \n\nK nejpozoruhodnějšímu dílu Karla Černovského pro školní účely patří zpěvník \"Jak učím zpěvu na obecné škole ménětřídní\" (Zábřeh, vlastní náklad, 1936). Černovský zpěvník hradil z vlastních nákladů, a ještě koncem roku 1936 na něj dostal státní patentní listinu, díky níž začal svůj vlastní zpěvník používat pro vyuku hudby. Brzy se jeho zpěvník těšil veliké popularitě a rozšířil se do většiny základních škol v Československé republice. Během války byla skoro všechna vydání zpěvníku zničena a dodnes se dochovalo jen několik exemplářů.\n\n"}
{"id": "247870", "url": "https://cs.wikipedia.org/wiki?curid=247870", "title": "Silvretta", "text": "Silvretta\n\nSilvretta je pohoří rozkládající se na území dvou států, Rakouska a Švýcarska (větší část). Plocha masivu je 900 km². V celém pohoří najdeme na 50 třítisícových vrcholů a 120 menších ledovců. Všechny významné vrcholy a největší ledovce se nacházejí v hlavním alpském hřebeni. Nejvyšším vrcholem je, ve Švýcarsku ležící, Piz Linard (3 411 m).\n\nJižní hranici tvoří řeka Inn, protékající Dolním Engadinem. Na západě odděluje Silvrettu údolí Schlappintal a Gargellental, od sousedního masivu Rätikonu. Sever pohoří vymezuje vysokohorská silnice Silvretta Hochalpenstrasse, vedoucí dvěma velkými údolími – Montafon a Paznautal. Východní hranice je tvořena tokem potoků Fimerbach a Brancia, oddělující Silvrettu od skupiny Samnaunské Alpy.\n\nOdborná alpská literatura dělí masiv Silvretty na 20 samostatných celků. Je však poměrně nepodstatné, protože se téměř bez výjimky jedná o samostatné vrcholy či velmi malé skupiny.\n\nV pohoří Silvertta najdeme na 300 pojmenovaných vrcholů. Zde nejvýznamnější z nich:\n\nDvě části pohoří Silvretta jsou spravovány jako chráněná území:\n\nSilvretta Montafon vznikla spojením Montafon Hochjoch a Silvrette Nova. Lyžařská oblast nabízí přes 200 km sjezdových tratí všech obtížností, které jsou perfektně upravovány, ale také spoustu svahů s hlubokým prašanem pro vyznavače freeridu, z nichž se většina nachází na Silvretta Montafon Nova. Zajímavostí je také NovaPark, který se řadí k nejlépe vybaveným snowparkům v Evropě. Kromě sjezdovek se zde nachází také několik sáňkařských drah. \n\n"}
{"id": "247871", "url": "https://cs.wikipedia.org/wiki?curid=247871", "title": "Mešní stipendium", "text": "Mešní stipendium\n\nMešní stipendium (lat. , příspěvek, dar; , zaplatit) je dar, který věřící dává prostřednictvím kněze církvi za to, aby užitky mše směřovaly k dárcově úmyslu (intenci).\n\nMešní stipendium v žádném případě nevyjadřuje cenu mše.\nNení ani nezbytně nutné je platit: kněz by měl intenci přijmout i bez mešního stipendia.\nV minulosti biskup stanovoval „obvyklou taxu“.\nKněz nesměl po věřícím vyžadovat více než stanovenou „taxu“, přitom mohl přijmout více, ale i méně, shledal-li k tomu důvod.\n\nKanonické právo stanoví další podmínky nakládání s mešními stipendii.\nJedno z důležitých ustanovení např. je, že každé mešní stipendium si žádá zvláštní mši svatou.\n\n\n"}
{"id": "247875", "url": "https://cs.wikipedia.org/wiki?curid=247875", "title": "Charles Soong", "text": "Charles Soong\n\nCharles Jones Soong též Sung Jao-žu (1863/1866 – 3. května 1918) byl čínský misionář a obchodník.\n\nNarodil se v šedesátých letech 19. století jako Chan Ťiao-čung (). Jeho společenské jméno bylo Jao-žu (). V patnácti letech se stal křesťanem. Vystudoval teologii a krátce působil jako metodistický misionář. Poté se věnoval obchodu s cigaretami a s bavlnou. Vlastnil také tiskárnu, kde tiskl Bible a tajně též proticísařské pamflety.\n\nMěl tři syny a tři dcery. Jeho dcery, známé tři sestry Sungovy, si vzaly Kchung Siang-siho, Sunjatsena a Čankajška.\n"}
{"id": "247884", "url": "https://cs.wikipedia.org/wiki?curid=247884", "title": "Władysław Gomułka", "text": "Władysław Gomułka\n\nWładysław Gomułka (6. února 1905, Krosno – 1. září 1982) byl polský komunistický politik. V letech 1956 až 1970 byl v čele Polské sjednocené dělnické strany a tím prakticky prvním mužem Polska, přestože původně prováděl reformy, postupně se podílel na represích proti demokratickým silám. Aktivně podporoval sovětské rozhodnutí o vpádu vojsk Varšavské smlouvy do Československa v roce 1968.\n\nDo Komunistické strany Polska (: \"Komunistyczna Partia Polski\", KPP) vstoupil v roce 1926. V roce 1934 odjel do Moskvy, kde pobýval rok. Po svém návratu do Polska byl zatčen a až do začátku druhé světové války strávil většinu času ve vězení. V průběhu války se stal významným komunistou a v roce 1943 přesvědčil Stalina, aby obnovil činnost Polské dělnické strany (: \"Polska Partia Robotnicza\"). V Prozatímní vládě Polské republiky premiéra Edwarda Osóbky-Morawského byl od ledna do června 1945 místopředsedou a stejnou funkci vykonával v Prozatímní vládě národní jednoty v letech 1945–47 rovněž pod vedením socialisty Osóbky-Morawského. Ze své funkce pomohl komunistům zvítězit v roce 1946 v lidovém referendu 3 x Tak (3 x ano) a ve volbách v roce 1947. Díky tomu se stal, jak sám řekl, \"hegemonem Polska\". Nicméně v letech 1951–1954 došlo v jeho straně k mocenským bojům mezi jednotlivými frakcemi, Gomułka byl označen za \"reakcionáře\" a ze strany vyloučen.\n\nPo smrti stalinistického premiéra Bolesława Bieruta v roce 1956 nastalo krátké období, kdy polská společnost doufala v uskutečnění reforem. V Poznani došlo v červnu k protestům dělníků, vyvolaných nedostatkem potravin a spotřebního zboží, špatnou úrovní bydlení, poklesem reálného příjmu obyvatel, vývozem zboží do Sovětského svazu a obecně špatnou ekonomickou politikou. Polská vláda nejprve odpověděla onálepkováním protestujících jako \"provokatérů, kontrarevolucionářů a imperialistických agentů\". Bezpečnostní složky zabily a zranily větší množství protestujících. Brzy ale stranické vedení pochopilo, že protesty dělníků získávají podporu v celém Polsku, a změnilo svůj postoj. Nyní protestující označovalo za \"poctivé dělníky s legitimními požadavky\". Platy byly zvýšeny o 50 % a vláda slíbila ekonomické i politické změny.\n\nNový polský premiér Edward Ochab pozval nyní rehabilitovaného Gomułku do funkce prvního tajemníka PSDS. Gomułka si vymínil skutečnou moc k provedení reforem. Jednou z jeho podmínek byl odchod sovětského maršála Konstantina Rokossovského, který nařídil ozbrojený zásah proti poznaňským dělníkům, z polského politbyra a ministerstva vnitra, s čímž Ochab souhlasil. 19. října 1956 byl Gomułka s několika spolupracovníky ustaven prvním tajemníkem strany s podporou většiny vedení Polska, armády i tajné bezpečnosti. Moskva sledovala události v Polsku s obavami. Zatímco se k Varšavě stahovaly sovětské tanky a sovětské námořnictvo se rozmisťovalo kolem polského pobřeží, do Varšavy dorazila delegace Ústředního výboru Komunistické strany SSSR. Vedl ji Nikita Sergejevič Chruščov a jejími členy byli Mikojan, Bulganin, Molotov, Kaganovič, maršál Koněv a další. Gomułka dal jasně najevo, že polská vojska se postaví na odpor, pokud do jeho země vstoupí sovětské jednotky, ale ujistil Sověty, že polské reformy jsou jen vnitřní záležitostí země a neohrozí pozici Polska jako člena sovětského bloku a spojence Sovětského svazu. Sovětská delegace ustoupila, Gomułka tak byl potvrzen ve své nové pozici. Informace o událostech v Polsku, které se rozšířily do Maďarska prostřednictvím rádia Svobodná Evropa, vyvolaly studentskou demonstraci budapešťských studentů na podporu Gomułky, které později přerostly v povstání. Sovětská vojska se ale stáhla v Polsku do kasáren až 17. prosince 1956 po podpisu sovětsko-polské dohody.\n\nZpočátku byl Gomułka velmi populární díky svým reformám a hledání \"polské cesty k socialismu\". Éru jeho vlády, přezdívanou \"Gomułkovo tání\", ale poznamenalo postupné oslabování jeho odporu vůči tlaku Moskvy. V šedesátých letech podpořil represe vůči římsko-katolické církvi a některým intelektuálům ve vedení strany (např. Leszku Kołakowskému). Aktivně podporoval polskou účast v intervenci vojsk Varšavské smlouvy do Československa v roce 1968. Potřebu potlačení pražského jara zdůvodňoval nebezpečím připojení Československa k NATO v době, kdy Polsko nemělo vyřešenou otázku svých hranic s Německem.\n\nByl také zodpovědný za pronásledování studentů a inteligence a utužování cenzury tisku. V březnu 1968 inicioval projevem na sjezdu odborů antisionistickou propagandistickou kampaň, která souvisela s nesouhlasem Sovětského bloku k Šestidenní válce. Gomułka později tvrdil, že to bylo neúmyslné.\n\nV prosinci 1970 došlo ke krvavým střetům armády s dělníky v Gdaňsku a dalších pobaltských městech, při nichž bylo zabito několik desítek dělníků. Následující nepokoje vedly ke Gomulkově rezignaci. Jejím oficiálním důvodem byly zdravotní potíže, ve skutečnosti byl postižen infarktem. Do čela strany se postavil Edward Gierek a napětí kolem Gomułky se stupňovalo. Byl donucen odejít do důchodu.\n\nPo jeho smrti v roce 1982 (zemřel na rakovinu) byl jeho negativní obraz vytvářený komunistickou propagandou revidován a v některých oblastech byl uznán jeho přínos. V roce 1994 vyšly poprvé tiskem jeho paměti. Je pochován, stejně jako jeho manželka Zofia (Liwa), na hřbitově 'Cmentarz Wojskowy na Powązkach' ve Varšavě.\n\n"}
{"id": "247892", "url": "https://cs.wikipedia.org/wiki?curid=247892", "title": "Padmé Amidala", "text": "Padmé Amidala\n\nPadmé Naberrie Amidala je fiktivní postava ze světa Star Wars. Nejdříve se objevila v Epizodě I – Skrytá hrozba a později v obou následujících dílech, její roli ztvárnila Natalie Portmanová. V původní sérii je pouze zmíněna.\n\nNarodila se roku 48 BBY jako obyčejná dívka v horské vesnici na planetě Naboo. Patřila mezi geniální děti a od dětství vyrůstala v hlavním městě Theed. V sedmi letech vstoupila do Organizace pro podporu uprchlíků a ve dvanácti získala titul „princezny Theedu“. Její služebnou se stala Cordé. Ve čtrnácti letech už byla zvolena královnou Naboo namísto krále Veruny, jenž abdikoval, a přijala přídomek Amidala. Pět měsíců po nástupu na trůn se stala její planeta obětí obchodní blokády a byla okupována Obchodní federací. Padmé však během invaze unikla do hlavního města Galaktické Republiky, Coruscantu. Poté, co díky svým diplomatickým vlohám získala vojenskou pomoc na osvobození planety, dostal se do funkce Nejvyššího kancléře Palpatine, senátor Naboo. Po osmi letech, které představují dvě volební období panovníků jejího domovského světa, (dále prodlužovat je protiústavní, pouze, chce-li změnit ústavu), získala funkci senátorky Naboo na sektoru Chommel od nově zvolené královny Jamilie. Na Coruscantu se pak zasazovala o udržení demokracie, vládu práva a mírové vypořádání se separatistickou Konfederací nezávislých světů. Roku 22 BBY si tajně vzala Anakina Skywalkera. V důsledku intrik kancléře Palpatina, který získal „zvláštní pravomoci“, vychází práce Padmé na zachování původní podoby Republiky naprázdno. Ve snaze o zlepšení tohoto stavu začala vytvářet skupinu senátorů zvanou Dvoutisícová delegace, jejíž hlasy však byly umlčeny. Zemřela po přestupu Anakina Skywalkera k temné straně síly, při porodu dvojčat Luka a Leii. Její tělo bylo navráceno na domovskou planetu.\n"}
{"id": "247894", "url": "https://cs.wikipedia.org/wiki?curid=247894", "title": "Námestovo", "text": "Námestovo\n\nNámestovo ( \"Námesztó\", \"Namiestów\") je okresní město na severním Slovensku, v Žilinském kraji.\n\nMěsto se nachází na břehu Oravské přehrady, nedaleko polských hranic, cca 15 km od Tvrdošínu.\nPrvní písemná zmínka o městě je z roku 1557 jako důsledek valašské kolonizace Oravy. V městě je barokní římskokatolický kostel svatého Šimona a Judy z 18. století. Město bylo zničeno ve 2. světové válce v dubnu 1945. Život ve městě byl ovlivněn dokončením Oravské přehrady v roce 1953, kterou byly zatopeny dvě třetiny města.\n\n"}
{"id": "247895", "url": "https://cs.wikipedia.org/wiki?curid=247895", "title": "Šalounova vila", "text": "Šalounova vila\n\nŠalounova vila (také Šalounův ateliér) je někdejší ateliér sochaře Ladislava Šalouna, památkově chráněný objekt ve Slovenské ulici v Praze 10-Vinohradech. Objekt je ve vlastnictví Akademie výtvarných umění v Praze a v říjnu 2007 byl po rekonstrukci znovu otevřen jako výukový prostor pro hostující pedagogy ze zahraničí. V rámci Dnů evropského kulturního dědictví od roku 2010 bývá vila zpřístupňována pro veřejnost.\n\nBudova stojí v Městské památkové zóně Vinohrady, Žižkov, Vršovice.\n\nLadislav Šaloun se rozhodl pro stavbu vlastního ateliéru poté, co zvítězil v soutěži na pomník Mistra Jana Husa na Staroměstském náměstí v Praze, jelikož jeho stávající ateliér na Václavském náměstí by velikostí nevyhovoval rozměrům plánovaného díla. Secesní stavba se symbolistními prvky podle Šalounova vlastního návrhu vznikala v letech 1908–1910 a zkolaudována byla v únoru 1911. Hlavní budova se skládala z vestibulu a velkého a malého ateliéru. V jižní části budovy orientované do svažující se zahrady byl salon, slovácká jizba, technické zázemí a byt správce.\n\nV ateliéru se ve své době scházely osobnosti české kultury jako František Bílek, Otokar Březina, Alfons Mucha, Ema Destinnová, Jan Kubelík nebo Josef Váchal. Ten ve svých pamětech zmiňuje „okultistický sklep“, ve kterém se „pořádaly velké seance, hraničící s magickými obřady“.\n\nV roce 1934 byl schválen projekt dostavby obytných prostor podle návrhu Šalounova zetě architekta Josefa Černého. Šalounova vila byla 3. května 1958 prohlášena kulturní památkou. V 80. letech 20. století Šalounovi potomci odprodali ateliérové prostory státu a tím došlo k fyzickému oddělení ateliérové části od původních reprezentativních prostor a zázemí. Při následné přestavbě malého ateliéru byly ztraceny nebo poničeny některé interiérové i exteriérové prvky. V následujících dvou desetiletích objekt chátral.\n\nV roce 2001, kdy ho Akademie výtvarných umění za 7,5 milionu Kč odkoupila od Nadace Českého fondu umění, se už nacházel v havarijním stavu. Rekonstrukce podle projektu architekta Michala Bartoška, jíž předcházely restaurátorské průzkumy, proběhla od září 2006 do září 2007, v nákladu 18,3 milionu Kč.\n\nŠalounovu sochařskou pozůstalost z tohoto ateliéru, čítající na pět desítek skic a modelů soch z hlíny, sádry či bronzu, dědicové roku 2002 darovali do sbírky Národního muzea v Praze.\n\n"}
{"id": "247896", "url": "https://cs.wikipedia.org/wiki?curid=247896", "title": "Wodan", "text": "Wodan\n\nWodan může znamenat:\n\n"}
{"id": "247897", "url": "https://cs.wikipedia.org/wiki?curid=247897", "title": "Orlov (Příbram)", "text": "Orlov (Příbram)\n\nOrlov je místní část města Příbrami, která se nachází na jeho západním okraji. Katastrální území \"Orlov\" zaujímá rozlohu 305,62 ha a v roce 2011 zde trvale žilo 277 obyvatel. Orlov přímo sousedí s bývalým vojenským újezdem Brdy. Nachází se v nadmořské výšce 600–650 m a je tak nejvýše položenou částí města.\n\nPrvní písemná zmínka o vesnici pochází z roku 1379.\n\nV roce 2007 byla tato místní část spojena s centrem Příbrami linkou městské hromadné dopravy č. 5, která byla v provozu v pracovní dny a v sobotu. Konečná stanice linky č. 5 (a přilehlé parkoviště) byla východištěm jak do částečně zpřístupněné části vojenského újezdu Brdy (na vrch Třemošná, tak i dále do nitra Středních Brd, např. na vrch Tok).\n\n"}
{"id": "247906", "url": "https://cs.wikipedia.org/wiki?curid=247906", "title": "Svařené víno", "text": "Svařené víno\n\nSvařené víno neboli svařák je teplý nápoj vyráběný typicky z červeného vína nejrůznější kvality smícháním s bylinným odvarem. V dřívějších dobách se takto „napravovalo“ nekvalitní víno. V současnosti se často doslazuje cukrem a podává s plátky citrónu.\n\nSvařené víno patří neodmyslitelně k zimnímu období a Vánocům, kdy tento horký nápoj dokáže zahřát.\n\nPřidáním pomerančového džusu lze získat jednu z variant punče.\n\nSvařování vína bylo v minulosti jedním ze způsobů, jak je ochránit před zkysnutím. Svaření ale změnilo chuťové vlastnosti vína, proto nebylo příliš oblíbené. Nalezení postupu, který víno sterilizuje a zároveň nezmění jeho chuťové vlastnosti se podařilo až v polovině 19. století Louisi Pasteurovi. Na jeho počest se nazývá pasterizace.\n\n\n"}
{"id": "247908", "url": "https://cs.wikipedia.org/wiki?curid=247908", "title": "Passé composé", "text": "Passé composé\n\nPassé composé je nejčastěji používaný minulý čas v moderní francouzštině. Je to složené perfektum, které se používá k vyjádření děje nebo činnosti, které byly v minulosti dokončeny. Passé composé byl původně srovnatelný s předpřítomným časem (present perfect) v angličtině, a je tak stále příležitostně používán (např. \"Ça y est, j'ai fini\"). Passé composé se tvoří za pomoci přítomného času pomocného slovesa \"avoir (mít)\" nebo \"être (být)\", za kterým následuje významové sloveso v příčestí minulém. U pravidelných sloves se toto příčestí odvozuje od infinitivu, u nepravidelných sloves má příčestí minulé zvláštní tvar, který si je třeba pamatovat. \n\nPříklady:\n\nČasování slovesa \"avoir\" :\n\njednotné číslo ----------- množné číslo\nČasování slovesa \"être\" :\n\njednotné číslo ----------- množné číslo\n\nSeznam sloves, u kterých se používá modální sloveso \"être\":\n\nNěkdy používanou mnemotechnickou pomůckou je řetězec DRMRSVANDERTRAMPP nebo DR & MRS VANDERTRAMPP nebo DR MRS P VANDERTRAMP. Ze seznamu je patrné, že většina těchto sloves má něco společného s pohybem nebo změnou stavu. Dále se pomocné sloveso \"être\" používá u tvorby passé composé u všech zvratných sloves (např. \"se laver\", \"se maquiller\", \"s'asseoir\", \"se raser\"). U ostatních sloves se používá pomocné sloveso \"avoir\".\n\nPři tvorbě příčestí minulého u sloves končících na \"-ER\" se koncová skupina \"-er\" zamění za -é.\n\nPři tvorbě příčestí minulého u sloves končících na \"-IR\" se koncová skupina \"-ir\" zamění za -i.\n\nPři tvorbě příčestí minulého u sloves končících na \"-RE\" se koncová skupina \"-re\" zamění za -u.\n\nU nepravidelných sloves neexistuje žádná zákonitost tvorby příčestí minulého a příslušný tvar si je třeba pamatovat:\n"}
{"id": "247910", "url": "https://cs.wikipedia.org/wiki?curid=247910", "title": "Původ umění", "text": "Původ umění\n\nPůvod umění je debutové album rapera Marpa. Album bylo vydáno v roce 2005.\n\n"}
{"id": "247912", "url": "https://cs.wikipedia.org/wiki?curid=247912", "title": "Nuakšott", "text": "Nuakšott\n\nNuakšott (arabsky: نواكشوط‎ či انواكشوط‎; francouzsky \"Nouakchott\") je hlavní město Mauritánie. Jeho název pochází z berberštiny a znamená „větrné místo“. Nuakšott je největším saharským městem, nepočítáme-li Káhiru.\n\nMěsto se nachází na pobřeží Atlantského oceánu. Jeho přímořská část nicméně zahrnuje pouze rybářský a malý nákladní přístav, střed města se nachází cca 5 km ve vnitrozemí. Poměrně malé centrum zahrnující vládní budovy, prezidentský palác, několik výškových budov předních mauritánských podniků a několik hlavních tříd obklopuje rozlehlá nižší zástavba.\n\nPůvodně bylo hlavní město dimenzované pro 15 000 obyvatel. Dnešní populace čítá přibližně 1 000 000 osob, což je důsledek silného přistěhovalectví původně kočovných Mauritánců v období sucha v 70. letech. Nuakšott kvůli tomu postupně vyčerpává dříve bohaté zásoby podzemní vody.\n\nV roce 1903 zde byla zbudována pevnost a až do roku 1958 bylo stálé obyvatelstvo soustředěno do menší rybářské vesnice. V té době byla dnešní Mauritánie součástí Francouzské západní Afriky a její administrativní centrum se tudíž nacházelo v Saint-Louis (v dnešním Senegalu). V roce 1957 bylo rozhodnuto o výstavbě hlavního města na tomto místě (země získala nezávislost v roce 1960).\n\nNuakšott je jedno z mála průmyslových středisek Mauritánie. Je zde soustředěn potravinářský, chemický, strojírenský průmysl a hutnictví železa.\n\nNuakšott má dobré silniční spojení s Nuadhibú, Atarem, Nemou a Rosso. Od roku 1986 je v provozu nákladní přístav, sloužící hlavně k dovozu. Funguje zde také mezinárodní letiště. V srpnu 2007 podepsalo konsorcium súdánské firmy Danfodio Holding čínské Transtech Engineering s mauritánskou vládou dohodu o výstavbě železnice do naleziště fosfátů v Bofaru. Výstavba 460 km dlouhé trati by měla stát přibližně 12 miliard Kč.\n\n"}
{"id": "247914", "url": "https://cs.wikipedia.org/wiki?curid=247914", "title": "Lunetic", "text": "Lunetic\n\nLunetic je česká hudební skupina. Jejími členy jsou Václav Jelínek, David Škach a Aleš Lehký. Skupina se proslavila především na konci 90. let 20. století.\n\nKapelu založili v roce 1995 Martin Kocián a Aleš Lehký. Když členové vymýšleli název pro skupinu, napadlo je anglické \"lunatic\" (blázni, šílenci). Aby jej trochu počeštili, změnili toto slovo na Lunetic. Začínali jako taneční eurodance skupina na diskotékách a postupem času začali i zpívat. Zprvu zpívali i anglicky.\n\nV roce 1998 přišel velký zlom, když si jich všiml producent Stano Šimor. Lunetic začali zpívat česky, napsali hit „\"Máma\"“ a začali moderovat televizní hitparádu ESO.\n\nHit „\"Máma\"“ se rychle uchytil a skupina Lunetic se dostala na přední příčky českých hitparád. Tato obliba trvala v letech 1998–2000, kdy kapela získala třetí místo na Českém slavíkovi.\n\nSkupina se rozpadla v roce 2003. Důvodem rozpadu skupiny byly drogové problémy Martina Kociána. Po rozpadu se ještě snažil uchytit Václav Jelínek, když vydal rockově laděné album \"Pod vodou\", ale neměl úspěch. Vlastní CD také vydal Martin Kocián, ale měl ještě menší ohlas než Jelínek.\n\nČlenové Luneticu se dali znovu dohromady v roce 2008. Vydali nové album se všemi svými největšími hity a DVD se všemi videoklipy. K této příležitosti uspořádali dva koncerty – v Praze a v Liberci.\n\nV roce 2011 vydala zatím poslední desku Na vlnách, která je 100% autorskou. Producentem je Václav Jelínek.\n\n"}
{"id": "247915", "url": "https://cs.wikipedia.org/wiki?curid=247915", "title": "Kulturní dům Radost", "text": "Kulturní dům Radost\n\nKulturní dům Radost (dříve podle původního účelu budovy Kino Radost) je kulturní památka vyhlášená v roce 2003. Nachází se v chráněném památkovém území ve statutárním městě Havířově. Je nejtypičtější ukázkou architektury ve stylu socialistického realismu ve městě. \n\nNěkdejší Kino Radost bylo projektováno jako jedna z hlavních kulturních institucí nově zakládaného města – bylo zde první kino a taneční sál. V ještě nedokončené budově byla 18. prosince 1955 městu předána zakládací listina a insignie. Prvním filmem, který se v kině promítal, byla \"Rudá záře nad Kladnem\". Poslední promítání se uskutečnilo v červnu 1993.\n\nPo vyhlášení kulturní památkou a po rekonstrukci ukončené v červenci 2007 byl změněn účel budovy a Kino Radost bylo přejmenováno na Kulturní dům Radost.\n"}
{"id": "247916", "url": "https://cs.wikipedia.org/wiki?curid=247916", "title": "Kino Radost", "text": "Kino Radost\n\nRadost je název více kin:\n\n"}
{"id": "247922", "url": "https://cs.wikipedia.org/wiki?curid=247922", "title": "Ašanti", "text": "Ašanti\n\nAšanti může mít několik významů\n\n"}
{"id": "247924", "url": "https://cs.wikipedia.org/wiki?curid=247924", "title": "MCA Records", "text": "MCA Records\n\nMCA Records byla americká nahrávací společnost, vlastněná společností MCA Inc., která později ovládala větší společnost MCA Music Entertainment Group, jejíž částí MCA Records byla.\n\nMCA vstoupila do nahrávacího průmyslu v roce 1962 zakoupením značky Decca Records se sídlem v New Yorku, včetně Coral Records a Brunswick Records. Protože Americká Decca vlastnila Universal Pictures, MCA získala plné vlastnictví filmového studia Universal Pictures, které se dostalo mezi nejlepší studia v městě. V roce 1966 při MCA vznikla značka Uni Records a v roce 1967 byla koupena značka Kapp Records.\n\nDecca Records, vlastněná společností MCA, měla práva ke jménu Decca pouze v Severní Americe. Britská Decca vlastnila práva spojená se jménem Decca ve zbývající většině světa. Obě společnosti Decca, byly během 2. světové války, na základě anti-trustového zákona, přinuceny přerušit vzájemné vazby. Po válce britská Decca formovala americkou pobočku, London Records.\n\nAmerická Decca vydávala své nahrávky prostřednictvím značek Brunswick a Coral. V roce 1967 byly značky Brunswick a Coral nahrazeny značkou MCA, která vydávala materiály americké Decca a Kapp mimo území severní Ameriky.\n\nPrvními umělci, kteří se objevili na nové značce MCA, byly převážně britské rockové skupiny: Budgie, Stackridge a Wishbone Ash.\n\n\n"}
{"id": "247926", "url": "https://cs.wikipedia.org/wiki?curid=247926", "title": "Státní symboly Francie", "text": "Státní symboly Francie\n\nStátní symboly Francouzské republiky jsou:\n\n\n\n"}
{"id": "247928", "url": "https://cs.wikipedia.org/wiki?curid=247928", "title": "Detva", "text": "Detva\n\nDetva je okresní město, které se nachází na středním Slovensku, v Banskobystrickém kraji.\n\nMěsto se nachází jihovýchodně od Banské Bystrice v pohoří Poľana.\n\nDetva byla založena mezi lety 1636–1638 jako poddanská obec. V roce 1786 zde Ján Vagač založil manufakturu na výrobu bryndzy. Městský status získala v roce 1965 a centrem stejnojmenného okresu se stala v roce 1996.\n\nOd roku 1965 se zde konají vždy v červenci Folklorné slavnosti pod Poľanou.\n\n\n"}
{"id": "247934", "url": "https://cs.wikipedia.org/wiki?curid=247934", "title": "Vilém I. Oranžský", "text": "Vilém I. Oranžský\n\nVilém I. Oranžský, nizozemsky \"Willem van Oranje\", \"Willem de Zwijger\" (24. dubna 1533 Dillenburg – 10. července 1584 Delft), zvaný též Vilém Mlčenlivý, byl význačný představitel a organizátor nizozemské revoluce, národně osvobozeneckého boje Nizozemců proti španělskému režimu, který vyústil ve formální uznání nezávislosti nizozemských provincií v roce 1648 v rámci vestfálského míru. Roku 1559 byl Vilém Oranžský jmenován místodržitelem nizozemských provincií Holland , Zeeland, Utrecht, západní Frísko, Voorn a Briel. Nizozemský lid si Viléma zvolil za svého vůdce v boji proti španělské despocii. Stalo se tak na dordrechtském shromáždění v červenci 1572. Roku 1584, kdy byl Vilém Oranžský prohlášen i formálně hlavou Spojených provincií nizozemských (s titulem \"hraběte holandského\"), ho v Delftu zavraždil francouzský katolický fanatik Balthasar Gérard. Jeho osobu opěvuje nizozemská hymna, jíž latinská forma jeho jména (\"Wilhelmus\") dala název.\n\nVilém byl nejstarším synem hraběte Viléma Nasavského. Po strýci Reném de Chalon, oranžském knížeti, zdědil rozsáhlý majetek burgundského feudálního rodu. Panství se rozprostírala ve Francii, Nizozemí a Německu. Ceněnou součástí burgundského dědictví bylo knížectví Orange na jihovýchodě Francie (tvořila je 3 větší města a asi 500 vesnic, dvorů a zámků). Državy Reného de Chalon dále představovala panství ve svobodném hrabství burgundském (Franche-Comté) a bohatá panství a výnosné statky v Nizozemí (v Brabantsku, ve Flandrech, v Hennegavsku, v severních provinciích Holand, Zéland a Utrecht).\n\nPříslušníci rodu hrabat nassavsko-dillenburských se brzy po Lutherově vystoupení stali stoupenci reformace. V rodném Dillenburgu strávil Vilém prvních 11 let svého života. V rodinném prostředí luterské zbožnosti a kázně byl Vilém veden k ctnosti a získával základní vzdělání. Protože podle platných zákonů se dědicem po oranžském knížeti mohl stát pouze katolík, byla na základě rozhodnutí císaře Karla V. Vilémovi určena od jeho 12 let výchova v přísně katolickém duchu odděleně od luterského rodinného prostředí. Vilém byl vychováván nejprve v Bredě (od jara 1545), později v Bruselu.\n\nVilém Holandsko opustil na jaře roku 1567, kdy napětí mezi holandskou šlechtou a španělským králem Filipem II. zesílilo natolik, že se král rozhodl rozbouřené provincie donutit k poslušnosti násilím. 14. 4. 1568 složil Vilém na zámku Dillenburg slavný slib delegaci Nizozemců, že je podpoří v jejich boji za svobodu. Následně sestavil vojsko a vydal se do boje. Několik jeho válečných výprav proti španělskému vojsku ztroskotalo. V roce 1572 přešel Vilém Oranžský u Duisburgu Rýn a se svou armádou zahájil konečný boj za nezávislost severního Nizozemí.\nV následujících letech bojoval proti španělským vojskům, reorganizoval vojska severních provincií a snažil se zabránit rozdělení země. Přijal hodnost místodržitele Spojených nizozemských provincií. Jeho plány na udržení jednoty země však byly zmařeny. Pro Nizozemce se Vilém Oranžský stal symbolem hrdinství a obětavosti. Nazývali ho dokonce otcem vlasti. Byl skutečně neobyčejnou osobností.\n\nVilémovou první manželkou byla Anna van Buren, která zemřela v mladém věku po třech porodech. V roce 1561 se Vilém oženil podruhé a jeho manželkou se stala luteránka Anna Saská, neteř kurfiřta Augusta Saského a vnučka lantkraběte Hesenského. Manželství nebylo příliš šťastné, jelikož Vilém byl často na cestách a později na bitevním poli. Anna tedy svého manžela nakonec opustila a usadila se v Kolíně nad Rýnem, kde svůj tamní pobyt financovala rozprodáváním zděděných šperků. V Kolíně nad Rýnem se seznámila s advokátem Dr. Janem Rubensem (ten se stal později otcem slavného malíře P. P. Rubense), který se pro Annu snažil získat další finanční prostředky u jejích příbuzných v Hesensku. Pracovní vztah Anny Oranžské a ženatého doktora Rubense, otce šesti dětí, přerostl ve vztah milenecký a 22. srpna 1571 porodila Anna nemanželskou dceru. V té době už byla kněžna Anna v domácím vězení na zámku Siegen a Rubens se ocitl ve vyšetřovací vazbě, kde se ke svému otcovství přiznal.\n\nAnně byly všechny její děti odebrány, včetně dítěte nemanželského. Jan Rubens byl odsouzen k peněžitému trestu a musel se na pět let usadit se svou rodinou v Siegenu. Zde se manželům Rubensovým narodil 28. července 1577 syn Peter Paul Rubens. Anna Oranžská byla uvězněna na hradě Beilstein a Vilém Oranžský se s ní dal rozvést. V Nizozemí se pak roku 1575 znovu oženil, a to s Šarlotou Bourbonskou, jeptiškou, která uprchla z kláštera a stejně jako Vilém přestoupila ke kalvinismu. Rozvedená Anna se vrátila zpět do rodného Saska, kde v roce 1577 zemřela a byla pochována v Míšni. Počtvrté se Vilém Oranžský oženil v roce 1583 s Louisou de Coligny.\n\nV roce 1584 Viléma I. Oranžského zavraždil fanatický stoupenec katolického Španělska Balthasar Gérard v Delftu. V tamním Oude Kerk (Starém kostele) byl Vilém pohřben do patrové hrobky s baldachýnem a ležící portrétní figurou na tumbě.\n\nVilém I. Oranžský byl čtyřikrát ženat.\n\nPoprvé se oženil 6. července roku 1551 s Annou van Buren (1533–1558). Z manželství vzešly tři děti:\n\n25. srpna 1561 se oženil podruhé, a to s Annou Saskou (1544–1577), jedinou dcerou a dědičkou saského kurfiřta Mořice Saského. Z manželství, jež bylo v roce 1571 anulováno, vzešly čtyři děti:\n\n24. dubna 1575 se oženil potřetí, a to se Šarlotou Bourbonskou (1546–1582), dcerou Ludvíka III. de Montpensier. Z manželství se narodilo šest dcer:\n\nDne 24. dubna 1583 se oženil počtvrté, a to s Luisou de Coligny (1555–1620), dcerou slavného admirála Coligny, vůdce francouzských hugenotů. Pár měl jediného syna:\n\n\n"}
{"id": "247936", "url": "https://cs.wikipedia.org/wiki?curid=247936", "title": "Puls (román)", "text": "Puls (román)\n\nPuls je román Stephena Kinga z roku 2006 zasazený do světa, v němž telefonující lidé najednou zešíleli.\n\n\n\nPodivný signál přijatý do všech zapnutých mobilních telefonů promění jejich uživatele v kruté vraždící bytosti. Nejdříve se „telefoňáci“ vraždí i mezi sebou, ale zanedlouho se začnou houfovat a myslet dohromady. Ve dne na normální lidi na ulici útočí, ale v obydlích je nechávají v klidu. V noci se jejich hejna stahují na určitá místa a jsou neškodní. Ti, co mobil nepoužili, proto putují pouze v noci a snaží se najít místo, kde budou mít od telefonních lidí pokoj. Avšak telefoňáci jsou dohromady silní a navíc se u nich objevují paranormální schopnosti jako telepatie, vstupování do snů a levitace.\n\nCelou knihou nás provází Clay a Tom, kteří se na začátku děje setkali v Bostonu. Na svém putování se setkávají s ředitelem Ardaiem a jeho žákem Jordanem. Společně pomocí dodávek s plynem zapálí a zlikvidují hejno nocující na školním hřišti. Telefoňáci jim slibují odplatu a telepaticky je nutí putovat do zábavního parku Kashwak, kde chtějí svou pomstu vykonat.\n\nCestou se Clay, Tom a Jordan spojí s jinou trojicí, kterou tvoří Dan Hartwick, Denisa Linková a Ray Huizenga cestující ve školním autobuse. Cestou Ray stranou od ostatních předá Clayovi tajemně telefon s číslem a pak se zastřelí, aby telefoňáci nezjistili telepaticky jeho plán. V Kashwaku jsou všichni na noc uvězněni do haly a tam si Clay uvědomí, co Ray zamýšlel: umístil do autobusu dynamit s roznětkou aktivovanou zavoláním na dané číslo. Jordan, který jediný proleze okénkem z haly ven, najede s autobusem mezi nocující telefoňáky, ze kterých po výbuchu přežijí jen neškodné zbytky.\n\nZatímco ostatní jdou najít bezpečnou chatu v divočině, Clay pátrá po svém synu Johnnym. Skutečně ho najde, ale Johnny už má také v mozku program telefoňáků, i když méně agresivní, než byl na začátku. Clay se rozhodne zkusit Jordanovu teorii, podle níž by se mohl telefoňák vrátit do normálního stavu opětovným telefonátem. Nechává proto Johnnyho zavolat, ale výsledek zůstává otevřený.\n\nVe dnech 8.–18. září 2005 proběhla prostřednictvím internetové aukční síně eBay charitativní akce, jejíž vítěz měl získat právo dát jméno jednomu z hrdinů v právě vznikající knize. Vítězem se stala Pam Alexanderová z Fort Lauderdale na Floridě, která zaplatila více než 20 000 amerických dolarů. Paní Alexanderová se rozhodla pojmenovat jednoho z hrdinů po svém bratrovi – Ray Huizenga.\n\nPodle románu byl roku 2016 natočen americký film \"Cell\", režírovaný Todem Williamsem.\n"}
{"id": "247941", "url": "https://cs.wikipedia.org/wiki?curid=247941", "title": "Naginatadžucu", "text": "Naginatadžucu\n\nNaginatadžucu je japonské umění boje s naginatou. Tato zbraň je podobná evropské halapartně. V dnešní době je většina boje s naginatou modernizovaná forma, tzv. atarašii naginata (nová naginata), ve kterém se také soutěží.\n\nExistuje mnoho teorií o skutečném vzniku a původu zbraně. Jedna z těchto teorií je, že se zbraň vyvinula podobně jako zbraně kobudó, tedy jako původně farmářská pomůcka. Jiná teorie zase říká, že naginata je výsledkem vylepšování čínské halapartny, která má podobný vzhled. Jiné teorie tvrdí, že kreativní samurajové, kteří potřebovali delší zbraň, prostě nasadili svůj meč na dřevěnou tyč.\n\nV dávné historii se naginata používala primárně jako zbraň proti jízdě. Později se stala symbolem žen ze samurajské třídy, které ji měly jako primární zbraň při obraně svých domovů v době, kdy byli jejich manželé pryč, ve válce.\n\nMnoho korjú, jako např. Tenšin Šoden Katori Šinto-rjú zahrnují naginatadžucu mezi disciplíny, které trénují.\n\n\n"}
{"id": "247945", "url": "https://cs.wikipedia.org/wiki?curid=247945", "title": "Ghanská říše", "text": "Ghanská říše\n\nGhanská říše a nebo také Říše Wagadou byla založena už kolem roku 300 n. l., svou největší slávu a také ekonomický rozmach ale zažila až v období přibližně 790-1076, v roce 1076 byla dobyta Almorávidy, a poté její existence pod nadvládou Almorávidů trvala až do roku 1235.\n\nNacházela se v severozápadní Africe na území dnešního Mali a také Mauretánie. Pro rozkvět Ghanské říše byl důležitý především ekonomický rozmach států v oblasti Sahelu a jihu Saharské pouště. Ghanská říše velice často obchodovala s muslimskými kmeny na Blízkém Východě, dále pak s velice hustě obydlenými částmi v severní Africe, ale také s Evropou.\n\nJejich hlavními vývozními artikly bylo zlato, sůl a slonovina, které vyměňovali s těmito národy za jimi vyrobené zboží. Říše především bohatla z trans-saharského obchodu se zlatem a solí, kdy vlastně také měla možnost tyto stezky ovládnout.\n\nPrvní písemné zmínky o Ghanské říši se dochovaly z roku 1076, kdy byla říše dobyta již zmíněným muslimským národem Almarovidů, vedených učencem al-Bakrim, který se o této říši zmínil ve svých spisech.\n\nGhanská říše je považována za přímého pokračovatele kulturního komplexu Tichitt-walata, podle různých archeologických zkoumání se tvrdí, že první osídlení tohoto území se datuje již kolem 1600 př. n. l., kdy tady žil kmen Soninke, který patřil k většímu národu zvanému Mandé. Tento národ se zdá být mezi prvními, kromě tehdejších obyvatel kolem Nilu a Etiopie, kteří zde založili první kamenné obydlí na skalnatých útesech Tichitt-Walata a Tagant v oblasti dnešní Mauritánie, a vybudovali zde čtyřstupňovou hierarchii společnosti. Před rokem 300 n. l. ale začala tato společnost upadat kvůli nájezdům berberských kmenů, a tak byli obyvatelé nuceni přesunout se do oblasti zvané Awkar. V období kolem 750-800 n. l. se však dokázali sjednotit pod vedením náčelníků Majan Dyabe Cisse nebo Dinga Ciss a podařilo se jim díky reorganizaci a novým obchodním příležitostem opětovně zmocnit území. Výsledkem bylo nově vzniknuvší Ghanské císařství, které si ponechalo sociální a hospodářskou strukturu svých předků.\n\nHlavní město říše se jmenovalo Kumbi (v orig. Koumbi Saleh) a bylo vystavěno na okraji Saharské pouště. Ve své době to bylo jedno z největších měst na světě a žilo v něm kolem 30 tisíc obyvatel. Bylo rozděleno na dvě části, které spojovala 9 km dlouhá cesta. Obyvatelé města žili podle dochovaných spisů na tu dobu ve velmi dobrých podmínkách. Obydlí byla vystavěna z hlíny a dřeva a bohatší obyvatelé měli domy z hlíny a kamene.\n\nČást Zongo:\nTato část fungovala jako obchodní centrum města a byla obydlena především muslimským a berberským obyvatelstvem, které sem přijíždělo kvůli obchodu. Díky tomu, že většina obyvatelstva byli muslimové, nacházelo se zde také mnoho mešit.\n\nČást El Ghaba:\nTato část města, jejíž český překlad názvu znamená „les\", sloužila jako náboženské a také královské centrum říše. Nacházel se zde také posvátný les, používaný k náboženským obřadům a také houštiny, které hostily hroby králů. Bylo zde také vězení pro odsouzené k smrti.\n\nPro Ghanskou říši byli nejdůležitějšími příjmy výnosy z vývozu soli a zlata, které vyměňovali především za textilní a ozdobné výrobky. Důležitým faktorem pro obchod bylo zapojení velbloudů, kteří sloužili jako dopravní prostředek přes Saharskou poušť a urychlovali tak dopravu. Hlavním centrem obchodu bylo hlavní město Kumbi, obchodníci měli povinnost zaplatit králi daň, která představovala určitou procentuální část z prodeje. Tato daň nebyla placena v penězích, ale ze samotného zboží. Tento způsob obchodu vedl v období od konce 8. století n. l. až do roku 1076 k největší ekonomické prosperitě říše.\n\nÚpadek říše začal na počátku 11. století, kdy začalo být toto území přelidněno a vše záviselo na obchodních úspěších. V roce 1062 začali Ghanskou říši obléhat Almarovidé vedeni al-Bakrim, který chtěl dobytím říše ovládnout výhodnou obchodní stezku přes Saharu. To se mu nakonec v roce 1067 podařilo a Ghanská říše se dostala pod nadvládu Almarovidů.\n\nKolem roku 1140 se po bojích dostal k moci anti-muslimský národ Sosso, který ovládl většinu území. Zabrali hlavní město a v roce 1180 se jim podařilo konečně plně uspět, založili dynastii Diarisso a začali také od obyvatelstva vymáhat poplatky.\n\nKolem roku 1230 se však lidé začali bouřit proti nadvládě Sosso a v roce 1235 v bitvě u Kiriny vzbouřenci zvítězili také s pomocí Říše Mali a stali se jeho spojencem. Mali se stávalo postupně stále mocnějším státem a Ghanská říše přestala být nezávislým státem (oficiálně roku 1240) a splynula s Říší Mali.\n\n"}
{"id": "247946", "url": "https://cs.wikipedia.org/wiki?curid=247946", "title": "Anguttara-nikája", "text": "Anguttara-nikája\n\nAnguttara-nikája („Číselná sbírka“) je čtvrtá z pěti nikájí („sbírek“), z kterých se skládá sutta-pitaka pálijského kánonu.\n\nObsahuje celkem 9557 dosti krátkých sutt, které jsou rozděleny do jedenácti \"nipát\" (knih).\n\nSutty jsou rozděleny do jednotlivých knih nikoli podle obsahu, ale dle počtu bodů, ve kterých dané téma rozvádí (čtyři druhy štěstí, šest následků chudoby apod.). Kniha dvou například obsahuje sutty, které se zabývají daným tématem v párech, jako například sutta o dvou uměních jak být šťastný nebo sutta o dvou lidech, kterým je obtížné jejich dobro oplatit (tj. vlastním rodičům). Obdobně sutty z knihy třech pojednávají vždy o „třech věcech“, jako tři důvody ke štěstí nebo trojí druh mluvy.\n\n"}
{"id": "247951", "url": "https://cs.wikipedia.org/wiki?curid=247951", "title": "1817 v dopravě", "text": "1817 v dopravě\n\nTento článek obsahuje seznam událostí souvisejících s dopravou, které proběhly roku 1817.\n\n"}
{"id": "247953", "url": "https://cs.wikipedia.org/wiki?curid=247953", "title": "Almorávidé", "text": "Almorávidé\n\nAlmorávidé (berbersky ⵉⵎⵕⴰⴱⴹⴻⵏ, tj. \"Imṛabḍen\", arabsky \"al-murábiṭun\" z arabského \"al-murábit\" – hraničář, přeneseně strážce islámu) byla radikální islámská sekta, později berberská dynastie. Almorávidé stavěli opevněné kláštery ribáty. \"Al-murábit\" vlastně doslova znamená „lidé z ribátu“. V Maroku po nich nastoupila dynastie Almohadů.\n\nZakladatelé sekty pocházeli z berberského kmene Lamtunů. Jeden z jejich vůdců, Jahjá ibn Ibráhím, vykonal kolem roku 1040 pouť do Mekky. Cestou zpátky se zastavil v Tunisku a od tamních učitelů zjistil, jak málo toho jeho lidé vědí o náboženství, které vyznávají. Na cestě domů ho pak doprovázel sunnitský misionář Abdalláh ibn Jásín. Lamtunové jeho kázání nepřijali, a tak se Jahjá s Abdalláhem stáhli do nitra Sahary. Tam se jejich věrní zorganizovali do dobře vycvičené armády. Abdalláh vyžadoval tresty za každé porušení zákona, i od náčelníků, a Almorávidé se stali velmi disciplinovaným uskupením. Jejich hlavní silou byla pěchota s oštěpaři vepředu a kopiníky vzadu, chráněná na bocích jezdci na koních a velbloudech.\n\nOd roku 1053 začali Almorávidé šířit své učení mezi berberskými kmeny na Sahaře a na jih od ní. Islamizovali Takrúr, malý stát na území dnešního Senegalu, porazili berberský kmen Sanhádža, v roce 1054 dobyli Sidžilmásu (významnou oázu v dnešní oblasti řeky Zíz), o rok později pak Audaghost v dnešní Mauritánii. Nato se Almorávidé obrátili proti Barghawátě, berberskému kmenovému svazu na atlantském pobřeží dnešního Maroka, která jim kladla tuhý odpor. V bojích s Barghawátou padl v roce 1059 i Abdalláh ibn Jásín. Vůdcem Almorávidů se stal Abú Bakr ibn Umar, bratr Jahjá ibn Ibráhíma, který zemřel už v roce 1056. Abú Bakr se oženil se Zajnab an-Nafzawijat, vdovou po barghawátském náčelníkovi, podrobil si atlaské Berbery a na severní straně hor začal kolem roku 1070 budovat město Marrákeš. O rok později byl odvolán na Saharu, aby potlačil povstání. Vládu nad krajem Sús kolem Marrákeše nechal svému bratranci Júsufovi ibn Tášfínovi, zatímco Abú Bakrův syn Ismáíl byl dosazen jako vládce Sidžilmásy. Před odjezdem se Abú Bakr rozvedl se Zajnab, aby ji ušetřil života ve vojenských táborech, a doporučil jí, aby si vzala Júsufa. Po potlačení povstání se chtěl Abú Bakr vrátit, ale Júsufovi mezitím moc zachutnala. Vojenskému střetu se však podařilo zabránit diplomacií a oba rivalové si rozdělili sféry vlivu. Abú Bakr se obrátil proti Ghanské říši (dobyta 1076) a strávil zbytek života šířením islámu na jižním okraji Sahary, zatímco Júsuf si podrobil zbytek Maroka (1062) a značnou část Pyrenejského poloostrova (roku 1086 porazil kastilského krále Alfonse VI.). Taifští vladaři byli Júsufem svrženi a Andalusie sjednocena pod almorávidskou vládou. Do konce století ovládli prakticky celou severozápadní Afriku a jih Španělska. Vznikla tak rozsáhlá říše spravovaná z Marrákeše. V roce 1147 se však rozpadla a část území připadla nově vzniklé říši Mali.\n\nJúsuf se údajně dožil sta let a zemřel v roce 1106. Tou dobou dosáhla moc Almorávidů svého vrcholu a jejich říše zahrnovala severozápadní Afriku až po Alžír, Ibérii až po řeku Tagus, na východním pobřeží až po ústí Ebra, ovládali i Baleáry. Júsufův syn a nástupce Alí ibn Júsuf připojil Sintru a Santarém, ale karta už se obracela. Francouzi pomohli aragonským získat zpět Zaragozu a roku 1138 byl Alí poražen Alfonsem VII. Kastilským. V roce 1139 prohrál další bitvu u Ourique, tentokrát s Alfonsem I. Portugalským, který tak získal svou korunu. Zbožný Alí se postil a modlil, zatímco jeho říše se rozpadala pod náporem křesťanských nepřátel na severu a agitací Almohadů v Maroku. Zemřel v roce 1142.\n\nU vlády se potom ještě krátce vystřídali Ibráhím ibn Tášfín a Ishak ibn Alí, ale dobytí Marrákeše Almohady v roce 1147 zasadilo dynastii poslední ránu. Vedlejší větve Almorávidů pak ještě po nějakou dobu vládly na Baleárech a v Tunisku.\n\n"}
{"id": "247972", "url": "https://cs.wikipedia.org/wiki?curid=247972", "title": "Laka (řeka)", "text": "Laka (řeka)\n\nLaka (rusky \"Лака\") je řeka v Archangelské oblasti v Rusku. Je 157 km dlouhá. Povodí má rozlohu 1390 km².\n\nPramení na Bělomořskokulojské planině. Ústí zleva do řeky Kuloj (úmoří Bílého moře).\n\nZdroj vody je sněhový a dešťový. Zamrzá v listopadu a rozmrzá na začátku května.\n"}
{"id": "247981", "url": "https://cs.wikipedia.org/wiki?curid=247981", "title": "Hrnčířské louky", "text": "Hrnčířské louky\n\nHrnčířské louky jsou přírodní památkou nacházející se na jihovýchodním okraji prahy. Jedná se o soubor rybníků a přilehlých luk s různými vlhkostními poměry. Nachází se zde pestrá škála jak rostlinných tak živočišných zástupců. Nejvýznamnější z hlediska výskytu vzácných druhů jsou vlhké luční porosty rozkládající se kolem rybníku Brůdek. Vodní plochy na této lokalitě tvoří významné ptačí útočiště.\n\nTato oblast je chráněná od roku 1988 vyhláškou č. 5/1988 Sb. NVP. Důvodem ochrany je tedy Komplex luk a rybníků v pramenné oblasti a také hnízdiště ptactva. Podstatou udržení nynějších společenstev je pravidelné sečení luk a odklízení posekané biomasy. Dalším bodem je snížení obhospodařování rybníků.\n\nKomplex hrnčířských luk se nachází v jihovýchodním okraji Prahy, mezi obcemi Šeberov a Hrnčíře. Nadmořská výška tohoto území se pohybuje mezi 286 – 304 m n. m. Nalezneme zde propojenou síť šesti rybníků. První vodní plochou je Mlýnský rybník (také známý jako Šeberovský), který svým pravým bokem navazuje na zástavbu Šeberova. Pod ním je menší rybník Brůdek, jenž je na začátku oddělen silnicí, která pokračuje po levé straně až k jeho konci. Po pravé straně je lemován cyklostezkou táhnoucí se kolem dalšího z rybníků – Jordánku, pokračující k Sladkovskému rybníku, jenž sousedí s Jordánem (Novým Šeberovem). Nejjižněji položenou a zároveň největší vodní plochou je Hrnčířský rybník, který je shora a zleva ohraničen silnicí. Od Brůdku se kolem rybníků rozkládají různě podmáčené louky pokračující až k obci Hrnčíře. Díky různým poměrům vlhkosti můžeme pozorovat širokou škálu diverzity v rámci celého chráněného území. Přibližně v polovině této přírodní památky přitéká Kunratický potok a pokračuje směrem nahoru k rybníku Brůdek.\n\nHrnčířské louky jsou posledním zbytkem bývalé prameništní sítě, která se rozkládala od údolí Botiče až po dnešní letiště Točná. Rybníky byly v historii intenzivně využívány k chovu kaprů. V druhé polovině 20. století za období reálného socialismu zde probíhaly značné úpravy za účelem maximalizace výtěžnosti krajiny, které spočívaly v odstraňování remízků a jiných zelených koridorů vedoucích k vytvoření jednotné polní plochy. Dále docházelo k necitlivým melioracím a nadměrnému hnojení, jež vedlo k postupnému nahrazování původní skladby druhů ruderálním společenstvím. Negativně tuto oblast zasáhla i nepravidelná seč a ponechávání posekané biomasy na místě. To se však začalo postupně měnit po roku 1988, kdy byla Národním výborem hlavního města Prahy vydána vyhláška č.5/1988 Sb. NVP. Došlo např. k omezení obhospodařování rybníků a zatravnění polní plochy. Druhové složení značným podílem ovlivnilo vysazování divokých kachen a jejich odstřel, jenž byl na tomto území zakázán roku 2003.\n\nTato přírodní památka obsahuje velkou škálu různorodých stanovišť. Díky tomuto faktu zde můžeme sledovat množství zajímavých druhů zvířat i rostlin.  V těsné blízkosti vodních zdrojů se nacházejí porosty Rákosu obecného (\"Phragmites australis\") a Chrastice rákosovité (\"Phalaris arundinacea\"), ve kterých sídlí někteří ze zástupců ptactva. Mezi rybníky Jordánek a Brůdek se rozkládají vlhké pcháčové louky, které postupně přecházejí ve vlhké bezkolencové louky. Obě tato stanoviště jsou velmi významná, jelikož se na nich nacházejí nejzajímavější druhy této lokality (např. Kosatec sibiřský (\"Iris sibirica\"), Žluťucha lesklá (\"Thalictrum lucidum\"), Upolín nejvyšší (\"Trollius altissimus\") a Vrba rozmarýnolistá (\"Salix rosmarinifolia\")). Nejsušší plochy jsou tvořeny kostrřavovými a ovsíkovými loukami.\n\nZ geologického hlediska tato lokalita není až tak významná. V nejspodnějších vrstvách profilu se nacházejí proterozoické břidlice štěchovické skupiny a droby. Nad nimi jsou uloženy sedimenty čtvrtohorního původu, jejichž zvětraliny společně s deluviálními sedimenty a náplavami tvoří nejsvrchnější část geologického podloží lokality. Převažuje zde hnědozem, místy jsou půdy oglejené.\n\nDominantou hydrologické sítě je již zmíněných 6 rybníků, jejichž plocha zabírá přibližně 43,5% památky. Zdrojem vody pro některé z nich je Kunratický potok, který zde protéká.\n\nNejvětší a zároveň i nejhlubší je Hrnčířský rybník. Jeho rozloha činí 50 613 m a průměrná hloubka 1,6 m. Je první ze soustavy rybníků Hrnčířských luk. Voda z něj pak odtéká do Kunratického potoka. Od roku 1984 je intenzivně hospodářsky využíván. Je na něm umožněno zvýšené hnojení a přikrmování až ve zdvojených dávkách. Dřívějším uživatelem bylo Státní rybářství Benešov. Současně je rybník využíván k odchovu kaprů a plůdku Rybářstvím Líšno.\n\nDruhou intenzivně využívanou vodní plochou je Mlýnský (Šeberovský) rybník. Dříve jej také vlastnilo Státní rybářství Benešov. Dnes ovšem není uživatel oficiálně evidován. Tento rybník je napájen vodou z Blízkého rybníka Brůdku, která následně vlévá do kunratického potoka.\n\nHospodaření bylo utlumeno u již zmíněného rybníku Brůdku a Jordánku. Oba tyto rybníky dříve spadaly pod Státní rybářství Benešov (v současnosti není evidován oficiální hospodář). Brůdek je napájen z ostatních rybníků soustavy. Jeho rozloha činí 10139 m. Jordánek je podstatně menší a je napájen vlastními prameny.\n\nZbývající dva rybníky (Sladkovský a Jordán) jsou ve vlastnictví Hlavního města prahy a starají se o něj Lesy hl. m. Prahy. Ve Sladkovském rybníku převažuje výskyt karase, plotice, perlína, okouna s doplňkem kapra. V Jordánu probíhal chov kapra a zřejmě i plůdku. V dnešní době je na obou rybnících hospodaření zastaveno a do budoucna se plánuje obnovit přirozéná rybí obsádka.\n\nNa březích rybníků můžeme najít různé druhy dřevin. Nejvíce zastoupené jsou Vrby. Dále od vodní plochy se pak vyskytují Olše, Duby atd. Na nejvlhčích stanovištích hojně rostou různé druhy ostřice nebo Orobinec Širokolistý (\"Typha latifolia\" L.). Nejvýznamnější druhy se vyskytují v oblasti vlhkých pocháčových luk a střídavě vlhkých luk. Jedním ze silně ohrožených druhů, který je zde rozšířen, je kosatec sibiřský (\"Iris sibirica\"). V menším množství pak žluťucha žlutá (\"Thalictrum flavum\") a mizejícím druhem je upolín nejvyšší (\"Trollius altissimus\"). Běžnými rostlinami jsou pak krvavec toten (\"Sanguisorba officinalis\") a travinní zástupci (např. psárka luční (\"Alopecurus pratensis\")).\n\nNa vlhkých loukách bylo pozorováno několik zástupců motýlů, např. ostruháček jilmový (\"Satyrium w-album\"), modrásek bahenní (\"Maculinea nausithous)\" a píďalka vachtová (\"Orthonama vittata)\", která se v ČR vyskytuje vzácně a v Praze byla spatřena pouze v Hrnčířských loukách. V těsné blízkosti vody a mokřadů žije mnoho ohrožených druhů brouků. Příkladem je rákosníček (\"Donaciella cinerea'), štítonoš (\"Cassida rufovirens)\" a tři druhy dřepčíků. Také se tu nachází mnoho zástupců z čeledi nosatcovitých.\n\nRybníky obsahují obsádky klasických, nikterak zajímavých druhů ryb. Z měkkýšů se zde vyskytuje okrouhlice rybničná (\"Musculium lacustre\") a hrachovka tupá (\"Pisidium obtusale\"). Výskyt obojživelníků je nepřímo spjat s velikostí rybí populace. Obojživelníci totiž vyhledávají přítomnost vodních rostlin, které jsou rybami likvidovány. Nicméně se zde můžeme setkat s typickými žábami naší přírody (skokanem či ropuchou). Vzácnější je pak výskyt kuňky obecné (ohnivá) (\"Bombina bombina\") a velmi vyjmečně i silně ohrožené rosničky zelené (\"Hyla arborea\"). V minulosti, zde byly pozorovány i dva druhy čolků. V současnosti není jejich výskyt vyloučen.\n\nVodní plochy a porosty kolem nich jsou sídlem velkého počtu ptactva. Běžně jsou zde vidět lysky Černé (\"Fulica atra\", \"syn.\" \"Fulica prior\"), volavky Popelavé (\"Ardea cinerea\") či slípky zelenonohé (\"Gallinula chloropus\"). Křoviny jsou osídleny slavíkem modráčkem středoevropským (\"Luscinia svecica subsp. cyanecula\"), louky křepelkou polní (\"Coturnix coturnix\"). Pozorováno tu bylo i malé množství kriticky ohrožené čírky modré (\"Anas querquedula\"). Hrnčířské louky slouží také jako útočiště pro mnohé tažné ptáky. Jako je například bekasina otavní (\"Gallinago gallinago\") a další z druhů bahňáků.\n\nPočátky ochrany se datují do roku 1988, kdy byla dne 31. 8. vydána vyhláška č.5/1988 Sb. NVP, díky níž toto území začalo spadat pod tzv. chráněné přírodní výtvory. Pole, která zde v minulosti vznikla, jsou postupně přeměňována v luční či lesní plochy. Kupříkladu plocha rozkládající se západně od rybníků Jordán a Sladkovský byla na jaře roku 2008 zatravněna směsí travin, jež obsahovala například dva druhy kostřavy a Lipnici Luční (\"Poa pratensis\").\n\nV dnešní době upadl zájem využívat toto území jako zemědělskou půdu, ale vysoké hodnoty živin se zde stále vyskytují. Absence kosení luk a odklízení odumřelé vegetace však představují nejvážnější nebezpečí, které by mohlo vést k zániku tamních společenstev. Nutnost pravidelného kosení podporuje i hrozba zarůstání plochy nepůvodními druhy. Na většině rybníků bylo hospodaření buď ukončeno nebo omezeno. Rybníky Hrnčířský a Mlýnský jsou ale nadále intenzivně využívány. Nadměrný chov ryb vede k eutrofizaci a jarní vypouštění vody má zásadní dopad na rozmnožování a výskyt obojživelníků. Obojživelníkům a dalším živočišným zástupcům život znesnadňuje silniční komunikace, která jím brání v migraci. Negativně na území působí nepřímo i zástavba (zakládání černých skládek apod.). Rozšiřování zástavby by toto území značně zasáhlo, jelikož by souviselo s odkanalizováním a změnou odtokových poměrů.\n\n"}
{"id": "247984", "url": "https://cs.wikipedia.org/wiki?curid=247984", "title": "Mikronésie", "text": "Mikronésie\n\nMikronésie může označovat:\n\n"}
{"id": "248002", "url": "https://cs.wikipedia.org/wiki?curid=248002", "title": "Kamakura (Kanagawa)", "text": "Kamakura (Kanagawa)\n\nKamakura (: 鎌倉市, \"Kamakura-ši\") je město ležící v japonské prefektuře Kanagawa na ostrově Honšú asi 50 km na jihojihovýchod od Tokia.\n\nK 1. květnu 2008 mělo město 175 575 obyvatel a celkovou rozlohu 39,53 km².\n\nMezi lety 1185 a 1333 měl ve městě své sídlo šógun, a proto je toto období nazýváno obdobím Kamakura.\n\nVe městě je spousta budhistických a šintoistických chrámů a svatyní. Nejznámější jsou:\n\n\n\n"}
{"id": "248005", "url": "https://cs.wikipedia.org/wiki?curid=248005", "title": "Sliač", "text": "Sliač\n\nSliač ( \"Szliács\", zřídkavě \"Sliatsch\") je město na středním Slovensku, v Banskobystrickém kraji, v okrese Zvolen. Známé jsou zdejší lázně a také mezinárodní letiště, jediné na středním Slovensku.\n\nMěsto se nachází 5 km od Zvolena směrem na Banskou Bystricu, v údolí řeky Hron, přes kterou zde vede most. Dostupné je po železnici spojující Zvolen s Bratislavou a po silnicích nižší třídy.\n\nArcheologické nálezy z oblasti jsou datovány do 5. až 9. století. První písemná zmínka o městě je z roku 1250 (týká se osady Hájniky). Dnešní město vzniklo sloučením doposud samostatných obcí Hájniky a Rybáre s lázeňským střediskem Sliač v roce 1959 a tato obec byla povýšená na město v roce 1969.\n\nPrvní písemná zmínka o osadě je z roku 1250, kdy je zmiňována latinsky jako \"Villa Custodum silvarum\". V místech osady Hájniky žili Slované již v 6. století. Od 14. století náležela vesnice hradu Zvolen. V letech 1582–1657 byla součástí Osmanské říše. V této době byla roku 1626 poškozena požárem. Z obyvatelů se stali kalvíni, katolická farnost byla obnovena až v roce 1675. K dalšímu požáru došlo v roce 1876. Roku 1910 ve vesnici žilo 696 obyvatel, (maďarská menšina, slovenská většina). Do roku 1919 byla obec součástí Zvolenské župy (okresu Zvolen), poté se stala součástí Československa.\n\nPrvní zmínka o osadě pochází z roku 1249, kdy byla nazývána maďarsky \"Halasz\" (tj. „rybář“). Byla součástí opevnění města Zvolen. V letech 1582–1668 byla součástí Osmanské říše. Obyvatelé se živili především pěstováním chmelu a chovem hovězího dobytka. Roku 1910 ve vesnici žilo 671 obyvatel, (maďarská menšina, slovenská většina). Do roku 1919 byla obec součástí Zvolenské župy (okresu Zvolen), poté se stala součástí Československa.\n\nZatímco vesnice Hájniky a Rybáry se nacházejí na pravém břehu řeky, lázeňské středisko Sliač leží na břehu levém. Lázně jsou na tomto místě známy od 13. století.\n\nV roce 2001 žilo ve městě 4667 obyvatel, z toho 4485 Slováků.\n\n\nSliač je známé lázeňské centrum pro léčbu civilizačních chorob, např. srdečně‐cévních.\n\nV desátých letech 21. století byly zdejší lázně posledními lázněmi na Slovensku, jejichž většinovým akcionářem byl stát. V roce 2009 skončily v účetní ztrátě až 1,3 milionů eur a v roce 2012 přes 800 tisíc eur. Aby odvrátil hrozící konkurz, navýšil v červnu 2006 Fond národního majetku základní jmění společnosti o 1,5 milionů eur a svůj podíl zvýšil z 67 na 72,5 %.\n\nOd roku 2004 je partnerským městem české Přibyslavi. Smlouva o spolupráci byla podepsána dne 25. června 2004 primátorem města Stanislavem Koreněm a přibyslavským starostou Janem Štefáčkem při účasti přibyslavské delegace na oslavách 760. výročí první písemné zmínky a 35. výročí udělení statutu města.\n\n"}
{"id": "248009", "url": "https://cs.wikipedia.org/wiki?curid=248009", "title": "Lemva", "text": "Lemva\n\nLemva ( ) je řeka v Republice Komi v Rusku. Je 180 km dlouhá. Povodí má rozlohu 9650 km².\n\nPramení na západních svazích Polárního Uralu. Na dolním toku protéká bažinatou tajgou. Ústí zleva do řeky Usa (povodí Pečory). Největším přítokem je Junjacha zprava.\n"}
{"id": "248010", "url": "https://cs.wikipedia.org/wiki?curid=248010", "title": "Seznam her pro Game Boy Color", "text": "Seznam her pro Game Boy Color\n\nToto je abecední seznam her pro kapesní konzoli Game Boy Color. U některých titulů je připsané katalogové číslo. Hry označené hvězdičkou (*) se dají hrát pouze na konzoli Game Boy Color a novějších modelech.\n\n\n\n\n\n\n\n\n\n\n\n\n\n\n\n\n\n\nQuest: Fantasy Challenge\n\n\n\n\n\n\n\n\n\n\n"}
{"id": "248011", "url": "https://cs.wikipedia.org/wiki?curid=248011", "title": "Lava", "text": "Lava\n\nLava ( , , , ) je řeka ve Varmijsko-mazurském vojvodství v Polsku a v Kaliningradské oblasti v Rusku. Je 289 km dlouhá. Povodí má rozlohu 7130 km².\n\nPramení 1 km na východ od vsi Łyna, 22,5 km na východ od Grunwaldu (20 km od bojiště) v Polsku v oblasti Mazurských jezer. Pramen je chráněn jako krajinná rezervace \"Pramen Łyny\", neboť se zde setkáváme s poměrně řídkým jevem zpětné eroze. Zpočátku teče směrem severním, protéká řadou jezer (Brzeźno Duże, Kiernoz Mały, Kiernoz Wielki, Jezioro Łańskie, Ustrych), dále protéká městem Olsztyn, jezerem Jezioro Mosąg, městy Dobre Miasto, Lidzbark Warmiński, za kterým se odklání k severovýchodu, dále městem Bartoszyce, za kterým pokračuje k východu a začíná více meandrovat, dále protéká městysem Sępopol, za kterým se vrací do směru severního protéká mezi vesnicemi Masuny (vpravo) a Stopki, za kterými protíná státní hranici s Kaliningradskou oblastí Ruska, až k této hranici sahá Friedlandská (Pravdinská) přehrada vodní elektrárny v Romuvě (dnes Pravdinsku) (postavena v letech 1920 - 1924, plocha 280 ha, první ve východopruské části Výmarské republiky, s nynějším výkonem 1,14 MW). Dále protéká městem Romuva (dnes Pravdinsk), za kterým se meandrovitě stáčí do směru celkově severovýchodního, protéká sídly Kurortnoje, Družba, kde se vlévá pravostranný přítok Omet (dnes Stogovka) a Mazurský kanál, dále protéká sídly Izvilino, Suchodol'je, městem Vėluva (Znamensk), za kterým se vlévá zleva do řeky Pregola.\n\n\nZdroj vody je sněhový, dešťový a podzemní. Průměrný roční průtok vody v ústí činí 40,4 m³/s. Zamrzá v zimě na 2 až 3 měsíce.\n\nNa dolním toku je možná vodní doprava. Je spojená Mazurským kanálem s jezerem Mamry. Na řece leží město Romuva (Pravdinsk).\n"}
{"id": "248013", "url": "https://cs.wikipedia.org/wiki?curid=248013", "title": "Dudince", "text": "Dudince\n\nDudince ( \"Gyűgy,\" \"Dudintze\") jsou lázeňské městečko na jižním Slovensku, v Banskobystrickém kraji. Žije zde  obyvatel. Jedná se o nejmenší město na Slovensku podle počtu obyvatel. \n\nMěsto se nachází cca 25 km od Krupiny a cca 15 km od Šiah u maďarských hranic, v údolí říčky Štiavnica.\n\nPrvní písemná zmínka o městě je z roku 1284.\n\n"}
{"id": "248019", "url": "https://cs.wikipedia.org/wiki?curid=248019", "title": "Game Boy Color", "text": "Game Boy Color\n\nGame Boy Color (japonsky ゲームボーイカラー, výslovnost Gēmu Bōi Karā, zkráceně GBC) byla kapesní herní konzole firmy Nintendo, nástupce systému Game Boy. V Japonsku vyšla 21. října 1998, v USA v listopadu 1998 a v Evropě v roce 1999. Má menší rozměry než originální Game Boy a navíc obsahuje barevný displej.\n\nS původním systémem byl zpětně kompatibilní, což bylo poprvé u kapesních konzolí, takže mohl využívat širokou škálu originálních her.\n\nProcesor byl 8-bitový čip Sharp podobný procesoru Intel 8080, ale obsahoval některé rozšiřující instrukce pro bitové manipulace procesoru Z80, taktovaný na frekvenci 8 MHz, což je dvojnásobek původního Game Boye.\n\nGame Boy Color navíc obsahoval komunikační infra-port pro bezdrátové spojení, ale tuto technologii využívalo jen málo her a verze Game Boy Advance už zase neobsahovala. Displej mohl najednou zobrazovat 56 barev z barevné palety celkových 32768 barev. U her pro původní Game Boy zobrazoval čtyřbarevnou paletu, přičemž sprity mohly mít jiné barvy než pozadí. Tento efekt však způsoboval problémy v některých hrách, které zobrazovaly neviditelné objekty sprity se stejnou barvou jako pozadí.\n\n"}
{"id": "248020", "url": "https://cs.wikipedia.org/wiki?curid=248020", "title": "Stará republika (Star Wars)", "text": "Stará republika (Star Wars)\n\nStará republika (anglicky \"Old Republic\") je pojem pro starší období Republiky ve fiktivním světě Star Wars, tisíce let před Klonovými válkami.\n\nJejí historie se datuje přibližně do doby 25 000 BBY, kdy se rozšířila technika hyperprostorového cestování a zformoval se řád Jedi. Zakladatelskými planetami byly Corusant, Alderaan, Correlia a Chandrilla, které spolu uzavřely pakt zvaný Galaktická smlouva. V sedmém tisíciletí BBY prochází Republika obdobím Stoleté temnoty, ale na počátku čtvrtého tisíciletí byla zničena většina sithských lordů a v galaxii zavládl věk míru a prosperity. V roce 1032 BBY byla zreformována do Galaktické republiky.\n\n"}
{"id": "248029", "url": "https://cs.wikipedia.org/wiki?curid=248029", "title": "Rajec", "text": "Rajec\n\nRajec je město na severním Slovensku, v Žilinském kraji.\n\nMěsto se nachází mezi Súľovskými vrchy a Malou Fatrou, v údolí řeky Rajčianka. Je 5 km od Rajeckých Teplic, 20 km od Žiliny a cca 40 km od Prievidze. Ve městě končí lokální železniční trať Žilina – Rajec.\n\nPrvní písemná zmínka o městě je z roku 1193. V roce 1358 zde stál hrad, který byl zbořen v roce 1644. Ve městě se vyvinula různá řemesla (obuvníci, řezníci). Město bylo osvobozeno od placení mýtného v roce 1609. V 17. století se rozvinula textilní výroba. Kostel sv. Ladislava ze 14. století byl v roce 1610 přestavěn. Renesanční radnice je ze 16. století.\n\n"}
{"id": "248031", "url": "https://cs.wikipedia.org/wiki?curid=248031", "title": "Oldřich František Korte", "text": "Oldřich František Korte\n\nOldřich František Korte (26. dubna 1926 Šaľa, Československo – 10. září 2014 Praha) byl hudební skladatel, klavírista, kritik, publicista a fotograf. \n\nPůsobil jako klavírista, své klavírní skladby nahrával na gramofonové desky a CD disky v různých místech Evropy s mnoha předními orchestry a světově významnými dirigenty. Pracoval též jako skladatel scénické hudby, spolupracoval s celou řadou předních choreografů a divadelních režisérů (Alfréd Radok, Pavel Šmok, Evald Schorm). Působil také jakožto klavírista v Laterně magice (kde alternoval s Rudolfem Roklem a Jiřím Šlitrem). Působil též jako odborný hudební kritik v denním tisku, psal eseje, rozhlasové pořady, scénáře. Vydal knihu \"Chodící legendy\", o velkých postavách 20. století. Moderoval též svůj vlastní televizní pořad s názvem \"Pouť za vnitřním poselstvím\". Působil jakožto odborný poradce v mnoha kulturních institucích. \n\nKromě hudby a publicistiky se také zabýval studiem parapsychologie a doprovodných parapsychologických jevů. Byl velkým znalcem a propagátorem díla skladatele Bohuslava Martinů, působil jakožto člen správní rady nadace pojmenované po tomto významném českém hudebním skladateli. Ve svém životě ať už dobrovolně, či nedobrovolně vystřídal mnoho různých povolání a profesí. Byl politickým vězněm, lesním dělníkem, topičem na lokomotivě, zemědělským pomocníkem, závozníkem, stavebním dělníkem, filmovým hercem, žurnalistou, cestovatelem i fotografem. Jeho syn, Daniel Korte, byl poslancem Sněmovny Parlamentu ČR za TOP 09.\n\n\n\n\n\n\n\n\n\n"}
{"id": "248034", "url": "https://cs.wikipedia.org/wiki?curid=248034", "title": "Adolf Gawalewicz", "text": "Adolf Gawalewicz\n\nAdolf Gawalewicz (2. září 1916, Lvov – 11. června 1987, Krakov) byl polský právník, spisovatel a vězeň nacistických koncentračních táborů.\n\nNarodil se 2. září 1916 ve Lvově, kde v roce 1935 složil maturitu na gymnáziu Jana Kochanowského. V červnu 1939 získal magisterský titul na právnické fakultě Jagellonské univerzity v Krakově. V září 1939 začal pracovat na krakovském Městském úřadě. Za účast v odboji a šíření nelegálních tiskovin byl 16. září 1940 zatčen a uvězněn v krakovské vězenici Montelupich. 9. ledna 1941 byl převezen do koncentračního tábora Auschwitz, kde mu bylo přiděleno vězeňské číslo 9225. V polovině června 1944 odvezen z Auschwitz do KL Buchenwald, do konce války prošel dále koncentračními tábory Mittelbau-Dora, Ellrich a Bergen-Belsen.\n\nOsvobození se dočkal zcela vyčerpán. Období červen 1945 – červenec 1946 strávil na léčení ve švédských sanatoriích. Po návratu do Polska začal znovu působit jako administrativní pracovník na Městském úřadu v Krakově, kde pracoval až do důchodu. V roce 1948 získal doktorát na Jagellonské univerzitě. V roce 1963 se účastnil jako svědek tzv. druhého osvětimského procesu ve Frankfurtu nad Mohanem.\n\nZemřel 11. června 1987 v Krakově.\n\n\nKromě výše uvedených vzpomínek publikoval často v časopise \"Przegląd Lekarski\":\n\nOstatní\":\n\n\n"}
{"id": "248036", "url": "https://cs.wikipedia.org/wiki?curid=248036", "title": "Seznam her pro Game Boy Advance", "text": "Seznam her pro Game Boy Advance\n\nToto je abecední seznam her pro kapesní konzoli Game Boy Advance.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "248037", "url": "https://cs.wikipedia.org/wiki?curid=248037", "title": "Růžička", "text": "Růžička\n\nRůžička je zdrobnělina od slova růže.\n\nPříjmení Růžička či Růžičková mělo v roce 2011 v Česku 19 761 osob. Podobné příjmení \"Ruzicka\" nebo \"Ruzicková\" má 9 osob.\n\nZnámí nositelé tohoto příjmení:\n\n\n\n"}
{"id": "248039", "url": "https://cs.wikipedia.org/wiki?curid=248039", "title": "Veľký Krtíš", "text": "Veľký Krtíš\n\nVeľký Krtíš ( \"Nagykürtös\") je město na jižním Slovensku, v Banskobystrickém kraji. Žije zde  obyvatel.\n\nMěsto se nachází na Krupinské planině, na říčce Krtíš, cca 28 km od Lučence a cca 17 km od maďarských hranic.\n\nPrvní písemná zmínka o městě je z roku 1245. Téměř celou polovinu 16. století oblast okupovali Turci. Obec byla v následujících obdobích zničena a až do roku 1680 opuštěná. Hnědé uhlí se zde začalo těžit v polovině 19. století.\n\n\n\n"}
{"id": "248041", "url": "https://cs.wikipedia.org/wiki?curid=248041", "title": "Mistrovství světa v házené mužů", "text": "Mistrovství světa v házené mužů\n\nMistrovství světa v házené mužů pořádá Mezinárodní házenkářská federace od roku 1938.\n\n\n\nTabulka zobrazuje úspěšnost zemí podle vítězství, remíz a porážek. Za vítězství jsou dva body, remízu jeden bod a porážku nula bodů.\n\n\n\n"}
{"id": "248044", "url": "https://cs.wikipedia.org/wiki?curid=248044", "title": "Cerasinops", "text": "Cerasinops\n\nCerasinops (\"třešňová tvář\") byl malý rohatý dinosaurus z čeledi Leptoceratopsidae. Žil v období pozdní křídy (stupeň kampán) asi před 80 – 75 miliony let. Fosílie tohoto dinosaura byly objeveny v souvrství Two Medicine na území Montany. Při délce kolem 1,8 až 2,5 metru vážil tento dinosaurus asi 175 kg.\n\n\"Cerasinops\" byl pojmenován a popsán Brendou Chinneryovou a Jackem Hornerem v roce 2007 (z 80% kompletní exemplář MOR 300). Tento dinosaurus byl příslušníkem skupiny Ceratopsia, tzv. rohatých dinosaurů s papouščím zobákem a hlavovým límcem, kteří žili v pozdní křídě na území Asie a Severní Ameriky. V rámci této skupiny byla cerasinopsovi vydělena pozice jako bazálnímu členovi skupiny Neoceratopsia a zřejmě také příslušníkovi čeledi Leptoceratopsidae. Typový exemplář tohoto rodu je \"C. hodgskissi\".\n\nZajímavostí je, že tento rohatý dinosaurus sdílí znaky asijských (zuby) i severoamerických (čelistní žvýkací aparát) rohatých dinosaurů.\n\n\n"}
{"id": "248046", "url": "https://cs.wikipedia.org/wiki?curid=248046", "title": "Hasdrubal Boiotarch", "text": "Hasdrubal Boiotarch\n\nHasdrubal (syn Gascův) byl kartaginský vojevůdce, který žil ve 2. století před naším letopočtem. Účastnil se boje proti králi Numidie - Massinissovi. Nedaleko Tunesu (dnešní Tunis) byl však poražen. Následně byl v Kartágu odsouzen k smrti. Kartáginci si tím chtěli usmířit Římany, neboť válku s Numidií vedli bez jejich povolení. K vykonání rozsudku však nedošlo, naopak se stal velitelem armády a zapojil se do třetí punské války, která probíhala v letech 149–146 před naším letopočtem. Střetl se s Publiem Corneliem Scipionem (celým jménem Publius Cornelius Scipio Aemilianus Africanus Numantinus mladší). Před Scipionem bránil Kartágo, město bylo ale nakonec dobyto a Hasdrubal se vzdal nepřátelům. Jeho další osud není znám. Scipio vyšel jako vítěz a Kartágo bylo totálně srovnáno se zemí. \n\nHasdrubal měl kartaginský titul Boiotarch (Boetharch), což byl název úřadu, jehož přesná náplň není známa.\n\n"}
{"id": "248048", "url": "https://cs.wikipedia.org/wiki?curid=248048", "title": "Aberace", "text": "Aberace\n\nAberace označuje odchylku nebo úchylku.\n\n\n"}
{"id": "248049", "url": "https://cs.wikipedia.org/wiki?curid=248049", "title": "Mangusta liščí", "text": "Mangusta liščí\n\nMangusta liščí (\"Cynictis penicillata\") je malá, leč velmi rychlá čilá šelmička, žijící v oblastech jižní Afriky. \n\nObývá bezlesou africkou krajinu (polopouště a travnaté pláně) v pěti jihoafrických zemích: Jižní Afrika, Angola, Botswana, Namibie a Zimbabwe. Je příbuzná cibetkovitým a kočkovitým šelmám, ale i hyenám. Mangusty žijí v rodinných skupinách s 8 až 50 jedinci s jasně stanovenou hierarchií. Rozmnožuje se pouze jeden dominantní pár. Dvě až tři mláďata se rodí po 60 až 62 dnech březosti. Podřízení členové pomáhají s výchovou mláďat, se plíží a pokládají na bok, olizují výše postaveného jedince nebo se od něj nechávají pokousat. Noci tráví ve společných norách, přičemž často využívají nory veverek kapských. Tím těmto hlodavcům do jisté míry zajišťují bezpečnost, protože mangusty podobně jako surikaty hlídkují (\"panáčkují\") a průběžně kontrolují okolí.\n\nJe známá tím, že loví hady, a to i jedovaté druhy. Živí se ovšem také menšími druhy savců, ptáků, obojživelníků i bezobratlými živočichy (hmyzem). V jídelníčku nechybí ani vejce a části rostlin (výhonky, plody). \nVáží 0,5 až 0,8 kg (popř. až 0,9 kg). Délka těla se pohybuje v rozmezí 25 až 40 cm, v případě ocasu jde o dalších 18/20 až 30 cm.\n\nTento druh mangusty byl v závěru roku 2019 chován přibližně v devíti desítkách evropských zoo. Nejvíce byl v tu dobu zastoupen v anglických zoo. V rámci českých zoologických zahrad šlo o tato zařízení:\n\n\nTento druh byl v roce 2019 chován a vystavován také v areálu Exotika na ranči v Bítovanech. V minulosti byl z českých zoo chován rovněž v Zoo Liberec.\n\nMangusta liščí je v Zoo Praha chována od roku 2002. Rozvoj jejich chovu pak souvisí s otevřením pavilonu Afrika zblízka v roce 2004, kdy byli mj. dovezeni další jedinci. Ke konci roku 2018 byl chován jeden samec a jedna samice. \n\nK vidění je v horní části zoo v expozičním celku pavilonu Afrika zblízka.\n\n"}
{"id": "248050", "url": "https://cs.wikipedia.org/wiki?curid=248050", "title": "Letov Š-3", "text": "Letov Š-3\n\nLetov Š-3 byl prototyp československého stíhacího jednomotorového hornoplošníku z počátku 20. let 20. století. První prototyp stroje byl dokončen na podzim 1921, ovšem požárem byl zničen. Další prototyp vzlétl až roku 1922. Vzhledem k tomu, že vedení československé armády nemělo v té době důvěru v jednoplošné letouny, nedošlo nakonec k jeho sériové výrobě, i když se jednalo o spolehlivý stroj, což prokázal i na mezinárodních závodech letadel v Curychu v r. 1923 dobrým umístěním v soutěži v letecké akrobacii a v přesnosti přistání.\n\n"}
{"id": "248051", "url": "https://cs.wikipedia.org/wiki?curid=248051", "title": "Aberace (astronomie)", "text": "Aberace (astronomie)\n\nJako aberace světla (též roční aberace nebo hvězdná aberace) se označuje odchýlení světelného paprsku přicházejícího od pozorovaného tělesa k pozorovateli, které je způsobené konečnou rychlostí světla, pohybem pozorovaného tělesa a pohybem pozorovatele.\n\nObjev aberace v roce 1725 byl definitivním důkazem heliocentrické soustavy.\n\nTento jev lze pozorovat při ročním pohybu Země kolem Slunce. Při pohybu dochází v důsledku aberace ke změně úhlu, pod nímž se vůči Zemi pohybují paprsky světla jednotlivých hvězd. Pohyb Země kolem Slunce tedy způsobuje zdánlivý pohyb hvězd vzhledem k pozorovateli. Polohy hvězd na nebeské sféře opisují v průběhu roku elipsy, jejichž velká poloosa nezávisí na vzdálenosti hvězdy. Tím se aberace liší od paralaxy. \n\nAberace závisí na poměru okamžité rychlosti pozorovatele formula_1 a rychlosti světla formula_2, dále pak na úhlu formula_3 , který svírá směr k pozorované hvězdě se směrem k apexu sluneční soustavy. Pro aberaci formula_4 pak platí vztah \nMaximální hodnota aberace je formula_4 = 20,47\". Této velikosti nabývá paralaxa hvězdy odkloněné o 90° vůči apexu a nazývá se též aberační konstanta.\n\n"}
{"id": "248055", "url": "https://cs.wikipedia.org/wiki?curid=248055", "title": "Game Boy Advance", "text": "Game Boy Advance\n\nGame Boy Advance (japonsky ゲームボーイアドバンス, výslovnost \"Gēmu Bōi Adobansu\", zkráceně GBA) je 32bitová kapesní herní konzole firmy Nintendo, následník populárních konzolí Game Boy a Game Boy Color. V Japonsku vyšla 31. března 2001, v USA 11. června, v Evropě i Austrálii 22. června 2001 a v Číně (mimo Hongkong) 8. června 2004.\n\n\nPro zpětnou kompatibilitu s hrami pro konzole Game Boy a Game Boy Color obsahuje koprocesor typu Z80 s frekvencí 8,4 MHz.\n\nZačátkem roku 2003 vylepšilo Nintendo konzoli Game Boy Advance. Přibylo čelní světlo, které bylo možné zhasnout, akumulátorové baterie Li-Ion, displej byl mnohem kontrastnější, celý přístroj byl menší a ve tvaru mobilních telefonů „véčko“. Toto vše mělo napravit vlastnosti původního přístroje, které zákazníci kritizovali.\n\nPřibližně v době vydání konzole Game Boy Micro vydalo Nintendo v USA novou verzi s podsvětlením (občas označovanou jako „GBA SP+“). Vypínač světla přepínal mezi různými intenzitami jasu.\n\nV září 2005 vydalo Nintendo druhou edici Game Boy Advance orientovanou horizontálně, podobně jako původní verze, byla ale menší a úhlednější, čelní kryt bylo možné měnit za různobarevné. Nintendo doufalo, že módní výměnné kryty zacílí na novou skupinu, podobně jako Wii.\n\nNa rozdíl od předchozích modelů konzole Game Boy Advance není schopná Game Boy micro přehrávat hry pro původní konzole Game Boy a Game Boy Color.\n\nKonkurence na trhu této konzole byly Neo Geo Pocket Color, Bandai SwanCrystal, Game Park 32, Tapwave Zodiac a Nokia N-Gage. Přes úsilí všech konkurentů si Nintendo udrželo většinu tržního podílu.\n\nMnoho amatérů vyvinulo vlastní software, který běží na Game Boy Advance. Typicky se testuje na emulátorech, teprve odladěný software se ukládá na cartridge, aby se dal spustit na skutečné konzoli. Většina takových vývojářů používá GNU Compiler Collection a programují buď v C nebo v C++.\n\n"}
{"id": "248056", "url": "https://cs.wikipedia.org/wiki?curid=248056", "title": "Etnobiologie", "text": "Etnobiologie\n\nEtnobiologie je nauka o vztahu lidských kultur a etnik k živým organizmům v prostředí jim vlastní (nejedná se tedy o etnoekologii, která se zabývá studiem vztahu domorodých obyvatel k životnímu prostředí a jejich chápání ekologických vztahů). Jedná se o novější vědu (vznik na počátku 20. století). Dělí se na řadu suboborů. Je to vlastně složenina etnologie a biologie.\n\nNásledují subdiscipíny etnobiologie:\n"}
{"id": "248058", "url": "https://cs.wikipedia.org/wiki?curid=248058", "title": "Spiš", "text": "Spiš\n\nSpiš (, , , ; rod ženský – \"ta Spiš\", ve slovenština a polštině rod mužský – \"ten Spiš\") je jeden ze slovenských regionů a turistických regionů. V širším slova smyslu je její území totožné s územím Spišské župy, v užším (např. jako region cestovního ruchu) je to území okresů Kežmarok, Spišská Nová Ves, Gelnica a Levoča.\n\nRegion Spiše se konvenčně dělí na tři části:\n\nPřestože Spiš byla v minulosti bohatým regionem, dnes se potýká s ekonomickými problémy, zejména s vysokou nezaměstnaností, která však postihuje hlavně romské obyvatelstvo. Nejnižší nezaměstnanost mají okresy Stará Ľubovňa (11% nezaměstnanost) a Poprad (13%). Každým rokem se však ekonomická situace výrazně zlepšuje, hlavně příchodem zahraničních investorů (Whirlpool v Popradu, Embraco ve Spišské Nové Vsi, Leitner Leader v Staré Ľubovni a jiné).\n\nÚzemí Spiše nabízí množství turisticky atraktivních lokalit:\n\nV roce 1918 (potvrzeno dohodou ve Versailles roku 1918 a Trianonu roce 1920) se Spiš stala součástí nově vytvořeného Československa. Jak je uvedeno níže, část území o rozloze 195 km² anektovalo Polsko. Spišská stolice existovala do roku 1923, kdy se stala součástí nově vytvořené podtatranské župy se sídlem v Liptovském Mikuláši. V letech 1928–1939 a 1945–1948 bylo území bývalé Spišské župy součástí \"Slovenské země\" v rámci ČSR.\n\nBěhem 2. světové války se 1. ledna 1940 Spiš stala součástí Tatranské župy v rámci samostatné Slovenské republiky (14. březen 1939–1945).\n\nNa konci 2. světové války většina spišských Němců byla násilně vystěhována nebo uprchla před postupující Rudou armádou z východu.\n\nPo 2. světové válce se Spiš opět stala součástí Československa. V roce 1948 byla rozdělen mezi „Košický kraj“ a „Prešovský kraj“, od roku 1960 byla celá součástí „východoslovenského kraje“. V roce 1990 byly kraje na Slovensku zrušeny. V roce 1993 vzniklo samostatné Slovensko, jehož součástí je i Spiš. Ta byla v červenci 1996 opět rozdělena mezi nově vytvořený \"Košický kraj\" a \"Prešovský kraj\", přes úsilí některých politiků a petic občanů některých měst (přes 60 000 občanů) požadující samostatný Spišský kraj.\n\n\"Hlavní článek: Polská Spiš\"\n\nÚzký pás území pod Rysy se stal součástí rakouské provincie Halič v roce 1902. Po rozpadu monarchie se toto území automaticky stalo součástí Polska.\n\nPo vzniku samostatného Československa roce 1918 Polsko mělo zájem anektovat část Spiše až po řeku Poprad. Polští vojáci obsadili Spiš 6. listopadu 1918, ale po porážce u Kežmarku 8. prosince 1918 byli přinuceni ustoupit. ČSL. armáda obsadila Spiš 20. prosince do demarkační čáry (zhruba Javorina-Reľov-Kamienka-Orlov) stanovené mezi ČSR a Polskem, dohodou z 24. prosince v Popradu. 13. ledna 1919 českoslovenští vojáci obsadili severní Spiš a také severní Oravu. V červnu 1919 polští vojáci opět obsadili severní Spiš a také severní Oravu. Po bojích mezi polskou armádou a česko-slovenské legionáři a dobrovolníky přišlo k dohodě o uspořádání plebiscitu ve sporných obcích Oravy a Spiše. Na Pařížské mírové konferenci zredukovali Poláci své požadavky na celý tehdejší okres Spišská Stará Ves a obce Tatranská Javorina a Ždiar. Navzdory slibu o uspořádání plebiscitu v sporných obcích, ministr zahraničí Eduard Beneš podepsal s Polskem na Konferenci ministrů v Spa (Belgie) smlouvu o hranicích, v níž se vzdal 13 spišských vesnic (Nova Bialka, Jürg, Niedzica, Kacvin, lapse aj. o rozloze 195 km², 8747 obyv.) a 12 oravských vesnic (obec Jablonka a okolí, 389 km², 16 133 obyv.), jejichž obyvatelé byli téměř výhradně Slováci. Polsko však nadále požadovalo další území kolem Tatranské Javoriny a Ždiaru. Konflikt byl vyřešen na Konferenci Ligy národů 12. března 1924, která rozhodla, že ČSR si ponechá území Ždiaru a Javoriny a vymění si území kolem Nižné Lipnice na Oravě za vesnice Suchá Hora a Hladovka (také na Oravě). Nové hranice byly potvrzeny Československo-polskou smlouvou z 24. dubna 1925 a jsou totožné s dnešní hranicí. Polsko však přesto zůstalo nespokojené.\n\nV říjnu 1938, v předvečer 2. světové války, Polsko v důsledku Mnichovské dohody a vídeňské arbitráže obsadilo severní části Slovenska kolem Suché Hory, hladovky a Javoriny, jakož i území kolem Lesnice v Pieninách a malé území kolem Skalitého, a také malé území kolem hranic (oficiálně získaly tato území 1. listopadu 1938). Po vypuknutí 2. světové války, Slovensko spolu s Německem a Sovětským svazem napadlo Polsko, přestože úloha slovenské armády byla jen symbolická. Výměnou za to získalo zpět území ztracené roce 1938 a také území ztracené roce 1920. K opětovnému připojení území oficiálně došlo 24. listopadu 1939. podpisem dohody Ribbentropp-Černák.\n\nV lednu 1945 bylo toto území osvobozena Rudou armádou. Obyvatelé celého Spiše a Oravy (včetně území ztracených v letech 1920–1924) vytvořily instituce podobné institucím ve zbylém Československu (samostatné Slovensko opět přestalo existovat) a odolávaly polským úřadům, které se snažily obsadit tato území a obnovit hranice před rokem 1938. Česko-slovenský prezident se však rozhodl tento region znovu vydat Polsku (smlouva byla podepsána 20. května 1945 v Trstené) navzdory výsledku plebiscitu, ve kterém až 98% tamních obyvatel vyjádřilo touhu zůstat žít v Československu. Beneš podruhé spáchal zradu na obyvatelích „polského“ Spiše a Oravy. Proti jeho rozhodnutí protestovali u prezidenta mnohé delegace, petice byly posílány do Prahy i do Varšavy, protestovali i američtí Slováci a slovenský klérus. 20. května však byla obnovena předválečná hranice.\n\nPolští vojáci obsadili severní Spiš a Oravu 17. května 1945 a začali odtud vyhánět slovenské úředníky, klérus a učitele. Následovaly přepady a perzekuce vůči slovenským obyvatelům anektovaných území. Stejně se tam objevily i ozbrojené srážky, při nichž několik Slováků bylo zabito. Výsledkem perzekucí byl útěk asi 6 000 Slováků (25% tamní populace) z Oravy a Spiše. Slováci z „polského“ Spiše se usadili převážně ve Svitu, Popradu a Kežmarku, zamagurské obcích a obcích po vyhnaných Němcích. Slováci z „polské“ Oravy se usadili převážně na jižním Slovensku a Slezsku a Sudetech v Česku.\n\nAž 10. března 1947 (po zdlouhavých jednáních) byla mezi ČSR a Polskem podepsána dohoda zaručující základní práva Slovákům v Polsku. Následně bylo otevřeno 41 slovenských základních škol a jedna střední škola. Na začátku 60. let však byla většina z nich zrušena.\n\nNa severu Spiše, hlavně v bývalém okrese Spišská Stará Ves, ale i na Oravě a polské Spiši a polské Oravě, žije malá menšina, nazývající se Goralé. Mluví jazykem blízkým jak slovenštině, tak polštině a obsahujícím i mnoho karpatismů. Tato jazyková menšina vznikla v důsledku tří migračních vln: ze Sączského regionu a Nižného Podhalí (v 13. až 17. století) i Skalního Podhalí (18. století). Polština a goralština byly koncem 18. století v kostelích a školách postupně nahrazovány slovenštinou. Tím, že je polská vláda v roce 1918 považovala za Poláky, vznikly požadavky Polska na tento region. Oni sami sebe považovali za Slováky už alespoň od 18. století, v důsledku výše popsané slovakizace.\n\nV současnosti žijí na Spiši převážně Slováci. Po Němcích, vyhnaných v roce 1945, zůstalo jen torzo. Etnicky i jazykově německá je jedině obec Chmeľnica/Hopgarten v okrese Stará Ľubovňa. V mnoha oblastech je nahradili Romové, kteří tvoří na Spiši 10–15 % obyvatelstva a v některých vesnicích již tvoří většinu (např. Lomnička, Jurské). Na severu Spiše žijí v 35 obcích Goralé a v 15 Rusíni, kteří se však silně asimilovali. V 19. století tu žilo také hodně židovských rodin. \n\n\n"}
{"id": "248059", "url": "https://cs.wikipedia.org/wiki?curid=248059", "title": "Avia BH-25", "text": "Avia BH-25\n\nAvia BH-25 byl československý jednomotorový dopravní dvojplošný letoun na civilní přepravu pěti cestujících. \n\nV roce 1925 vypsalo ministerstvo veřejných prací soutěž na dopravní letoun, který by modernizoval park ČSA. Společnost Avia zareagovala celodřevěným strojem BH-25, který začala stavět koncem roku 1925.\n\nPrvní prototyp (L-BABA) vzlétl 17. července 1926 ve Kbelích, poháněný motorem Lorraine-Dietrich 12Cc o 330 kW. Celkem bylo vyrobeno 12 kusů, z toho 6 jich sloužilo u akciové Československé letecké společnosti s celkovým náletem 771 587 km, 4 v Rumunsku u státní letecké společnosti SNNA.\nPrvní prototyp BH-25 Československá letecká společnost (ČLS) nasadila v březnu 1927 na části své linky Praha - Drážďany - Berlín a Praha - Bern - Vídeň. Současně s ním byly nasazeny nové letouny s motory Walter Jupiter IV a byla zahájena pravidelná mezinárodní, letecká doprava ryze československým letadlem do uvedených míst. \n\nNásledujících pět objednaných sériových strojů mělo nainstalovanou pohonnou jednotku Walter Jupiter IV o výkonu 330 kW a neslo typové označení Avia BH-25J (L-BABB až -BABF). Nový lehčí motor Jupiter výrazně snížil hmotnost letounu, což umožnilo zvýšit počet pasažérů na šest.\n\nV květnu 1929 havaroval stroj s imatrikulací L-BABD (výr. č. 4) v Německu u města Kassel a 7. června 1929 byl úředně zrušen. Ostatní letouny nesly od roku 1930 nové poznávací značky OK-ABA (výr. č. 1) až -ABF (výr. č. 6). BH-25 ČLS létaly převážně na lince Praha-Rotterdam.\n\nStroj OK-ABC (výr. č. 3) přešel od roku 1931 ke společnosti Baťa, OK-ABF pak během roku 1933 sloužil u Aeroklubu Vysokoškolského sportu, než byl 14. října vymazán z rejstříku.\n\nV roce 1927 objednalo šest Avií BH-25J Rumunsko, které následující rok obdrželo tyto stroje s původními francouzskými motory Gnome-Rhône 9Ady Jupiter o výkonu 330 kW. Pro přelet do Rumunska jim přidělilo ministerstvo veřejných prací imatrikulace L-BITA, -BIXA, -BIBI, -BOUI, -BOVA a -BENO, které pak bylo v místě působení změněno na C-RITA, -RIXA atd. Se změnou rumunského označení civilních letadel v roce 1930 pak nesly značky YR-AAA, -AAB atd. \n\nÚdaje podle\n\n\n"}
{"id": "248060", "url": "https://cs.wikipedia.org/wiki?curid=248060", "title": "Sung Mej-ling", "text": "Sung Mej-ling\n\nSung Mej-ling ( tradiční anglická transkripce \"Soong May-ling\", asi 5. března 1898, Šanghaj, Čínské císařství – 23. října 2003, New York, New YorkUSA), známá též jako paní Čankajšková, byla čínská politička, manželka generalissima Čankajška a nejmladší ze tří sester Sung, sestra Sung Aj-ling a  Sung Čching-ling.\n\nNarodila se jako dcera obchodníka Charlese Sunga. Ve Spojených státech vystudovala anglickou literaturu a filozofii. V roce 1920 se setkala s Čankajškem, který v souvislosti se sňatkem se Sung Mej-ling konvertoval ke křesťanství.\n\nPo boku manžela se aktivně účastnila politického života v politické straně Kuomintang. V letech 1930–1932 byla poslankyní. Díky vynikající znalosti angličtiny a západní kultury reprezentovala politiku čínských konzervativních sil na mezinárodním fóru. Sama se účastnila řady mezinárodních aktivit (např. v rámci Mezinárodního červeného kříže).\n\nPo smrti manžela se usadila v USA, do Čínské republiky přijela naposledy v roce 1995. Je pohřbena v New Yorku; podle jejího přání mají být její ostatky uloženy spolu s ostatky jejího manžela na půdě kontinentální Číny, až to politická situace umožní.\n\nByla přezdívána \"„květina zhotovená z ocele“\", \"„dračí dáma“\" či \"„mozek Číny“\".\n\nNarodila se v  Šanghaji jako čtvrté ze šesti dětí. Měla dvě starší sestry, jednoho staršího a  dva mladší bratry. Její otec Charles Soong studoval v USA, kde se stal členem metodistické církve a po návratu do Číny pracoval jako misionář. V této práci mu pomáhala i jeho čínská manželka Ni Kuej-čen (Ni Kwei-tseng), která vyznávala křesťanskou víru. Otec se zároveň vypracoval jako úspěšný podnikatel a rodina žila v dobrých finančních poměrech.\nMej-ling spolu se svými sestrami Aj-ling a Čching-ling navštěvovala nejprve anglickou školu pro dívky McTyerie v Šanghaji. Přáním otce bylo, aby jeho děti získaly vzdělání na prestižních amerických univerzitách.\n\nV roce 1908 odjela Mej-ling se sestrou Čching-ling do USA, kde se sestra připravovala ke vstupu na Wesleyan College v Maconu ve státě Georgie. Nejstarší sestra Aj-ling tam již studovala od roku 1904. Přes léto obě sestry pobývaly v misionářské rodině v Summitu v New Jersey u známých Aj-ling a v Piedmont College v Demorestu v severní Georgii.\nZatímco Čching-ling nastoupila na studia, Mej-ling byla ještě příliš mladá na to, aby mohla být přijata ke studiu na této škole. Jako rodinný příslušník dvou studujících sester byla se souhlasem tehdejšího rektora Wesleyan College W. N. Ainswortha ubytována v kampusu a soukromě absolvovala speciální kurs (tutor) se dvěma staršími žákyněmi, Margie Burksovou, dcerou profesora angličtiny, a Lucy Lesterovou.\n\nOficiálně byla přijata ke studiu na Wesleyan College v roce 1912 ve věku 15 let. V příštím roce 1913 se zapsala na Wellesley College v Massachusetts, aby mohla být nablízku svému staršímu bratrovi, který studoval na Harvardu. Tam se připravovala na získání diplomu z anglické literatury a filozofie. Její starší sestry mezitím dostudovaly a vrátily se do Šanghaje.\n\nMej-ling byla podle svých přátel ze studií veselá, temperamentní a patřila mezi nejlepší studenty. V roce 1915 jako jediná z rodiny otevřeně podporovala sňatek své sestry Čching-ling s budoucím prezidentem Čínské republiky Sunjatsenem. Brzy po získání diplomu 18. června 1917 se vrátila do Číny. V USA prožila téměř deset let a po návratu do rodné země řekla, že \"to jediné, co je na ní ještě asijské, je její tvář\". Celý ten čas se, kromě studia, věnovala neustálému vylepšování jazykových znalostí. Mluvila výborně anglicky s výslovností a přízvukem používaným v Georgii, což jí později velice pomáhalo při její politické práci ve prospěch rodné vlasti.\n\nPo návratu do Šanghaje se Mej-ling zapojila do práce v komunální politice. V roce 1918 zemřel její otec. O dva roky později se poprvé setkala s Čankajškem, ambiciózním vojákem a chráněncem Sunjatsena, jejího švagra. Čankajšek byl buddhista, měl za sebou dvě manželství a vztah s mladičkou šanghajskou konkubínou, se kterou se stýkal, když tu jako voják pobýval. Po seznámení s Mej-ling zapomněl na všechny svoje dřívější vztahy a svůj další život chtěl žít s ní. Mej-ling jeho city opětovala, ale matka se sestrou Čching-ling byly proti jejich sňatku. Sestra Aj-ling, která se též provdala za bohatého a vlivného muže z vlády, se však postavila na její stranu. Matce vadilo, že Čankajšek je o 11 let starší než její dcera, je ženatý a vyznává buddhismus. Čankajšek slíbil, že svá manželství zruší a přestoupí na křesťanskou víru. Pouze upozornil matku Mej-ling, že to bude nějakou dobu trvat, protože tak závažný krok, jakým je přestup z jednoho náboženství k druhému, nemůže nastat hned. Své sliby splnil a tak se 1. prosince 1927 Čankajšek a Sung Mej-ling vzali. Jak se ukázalo, byl to pro oba osudový vztah, a i když jejich manželství bylo bezdětné a muselo překonat různé krize (politické, zdravotní i citové), zůstali oba spolu 48 let až do Čankajškovy smrti v roce 1975.\n\nPo sňatku se Sung Mej-ling dále aktivně zapojovala do čínského politického života. Z její iniciativy vzniklo hnutí \"Nový život\", založené na tradičních čínských hodnotách a zaměřené na fyzickou, výchovnou i morální obrodu čínského národa. Součástí hnutí byl např. boj proti korupci, vykořisťování dětí nebo užívání opia. Po smrti Sunjatsena se na krátkou dobu stala, z titulu úřadující předsedkyně parlamentu, prezidentkou Čínské republiky jeho manželka Čching-ling a Čankajšek, který se stal generalissimem a vůdcem Kuomintangu, ji vystřídal v prezidentské funkci v roce 1926. Sung Mej-ling se stala jeho překladatelkou, sekretářkou, nepostradatelnou spolupracovnicí a zároveň jeho nejvěrnějším spojencem.\nPracovala především na sociálních projektech v oblasti demokratizace země. Při této práci se stávala postupně členkou nejen čínských, ale i světových organizací a stala se tak známou i za hranicemi Číny. 26. října roku 1931 vyšel časopis Time s fotografií Sung Mej-ling a Čankajška na titulní straně. Její politická činnost jí ale nebránila v  tom, aby využívala i určitých výhod, které jí její postavení přinášelo. V témže roce 1931 si Sung Mej-ling postavila vilu na východním pobřeží Číny ve městě Nanking poblíž Mauzolea Ming-siao-ling.\n\nČankajškova národní armáda byla posupně oslabena boji, které od roku 1927, se střídavým úspěchem, vedla s komunisty, kteří pod vedením Mao Ce-tunga (původně člena Kuomintangu) chtěli partyzánskou válkou svrhnout Čankajškovu vládu.\n\nV prosinci 1936, při plánování vojenské operace proti armádě komunistů ve městě Xi'an, byl Čankajšek zajat vlastními důstojníky a dva týdny vězněn. Důstojníci požadovali, aby přestal bojovat proti komunistům, spojil s nimi své síly a mohl tak lépe čelit narůstající japonské agresi vůči Číně. Sung Mej-ling zorganizovala zvláštní komisi v Kuomintangu pro uklidnění incidentu a spolu se svým bratrem, též členem KMT, a jedním australským poradcem odjela do Xi'anu a dosáhla propuštění Čankajška na svobodu.\n\nPo napadení Číny Japonskem v roce 1937 (Druhá čínsko-japonská válka) se komunisté opět spojili s Kuomintangem, aby mohli lépe čelit japonské agresi. Čankajšek pověřil svoji ženu významnou úlohou v letectvu, které se stalo nejdůležitější složkou armády v rozpoutané válce.\n\nNa pozvání Sung Mej-ling přijel v roce 1937 do Číny americký válečný pilot, generál Clair Lee Chennault, aby zde trénoval čínské letce, účastnil se plánování vojenských operací a dohlížel na čínské letectvo v bojích. Ve stejném roce byli manželé Čankajškovi vyhlášeni osobnostmi roku (Man and Wife of the Year) a v roce 1938 se znovu objevili na titulní straně časopisu Time. Sung Mej-ling se stala důležitou zprostředkovatelkou čínsko-amerických vztahů. Během války uskutečnila několik návštěv USA, aby si vyžádala morální i finanční podporu pro svou vlast ve válce s Japonskem. V roce 1941 se generál Chennault stal velitelem Létajících Tygrů (Flying Tigres), což byli dobrovolní letci různých národností, kteří se spojili, aby bojovali v Číně a Barmě proti japonským vzdušným silám. Jejich prostřednictvím USA vstoupily oficiálně do 2. světové války. Dalším americkým generálem, který cvičil čínské jednotky a velel jim v boji proti japonské armádě v Barmě, byl Joseph Warren Stilwell.\nSung Mej-ling 18. února 1943 vystoupila před Kongresem Spojených států amerických a přednesla strhující projev, po kterém přítomní senátoři povstali a odměnili ji čtyřminutovým potleskem. Byla vřele přijata prezidentem USA Rooseveltem a jeho ženou Eleanorou; byla jejich hostem v Bílém domě. Při této cestě navštívila poprvé po absolvování svoji alma mater Wellesley College. V rozhlasovém vysílání promluvila v aule (Alumnae Hall) ke shromážděným studentům. Na závěr její cesty Kongres Spojených států amerických odsouhlasil významnou materiální i finanční pomoc pro Čínskou republiku.\n\nSung Mej-ling od začátku až do konce války pečovala o sirotky po padlých vojácích Čínské národní armády. Říkala, že je považuje za své děti a osobně dohlížela na to, aby žily v dobrých podmínkách. I za války pro ně byly budovány nové školy a moderní ubytovny, v jejichž areálech byla i sportovní zařízení. Založila ženskou společnost Chinese Women's National War Relief Society, která jí v této práci pomáhala.\n\nPo skončení války a kapitulaci Japonska v roce 1945 se Sung Mej-ling znovu vydala do USA žádat o podporu pro válkou zničenou armádu svého muže. Tu čekala občanská válka s komunisty, kteří chtěli s konečnou platností svrhnout Čankajškovu vládu a převzít moc v Číně. Ale stávající americký prezident Harry Truman ji přijal jen chladně a její mise nebyla zdaleka tak úspěšná, jako ta v roce 1943. Při této příležitosti Eleanor Rooseveltová, vdova po zesnulém prezidentovi, řekla o Sung Mej-ling, že Zřejmě tak reagovala na to, že v roce 1943 Kongres Spojených států amerických odsouhlasil Číně podporu daleko větší, než slíbil Sung Mej-ling její manžel, prezident Roosevelt.\n\nČankajškova armáda byla v občanské válce poražena armádou Mao Ce-tunga podporovanou sovětskou Rudou armádou. Na jaře roku 1949 vyhlásil Mao Ce-tung Čínskou lidovou republiku a stal se jejím předsedou.\n\nPo válce, v roce 1945, získala Čína zpět ostrov Tchaj-wan, ležící u jejího jihovýchodního pobřeží. Čankajšek tam odešel do exilu spolu se Sung Mej-ling, členy Kuomintangu a všemi, kteří se nechtěli smířit s nastoleným komunistickým režimem v Číně. Nejstarší sestra Aj-ling spolu s manželem odjeli do USA a sestra Čching-ling, vdova po Sunjatsenovi, zůstala v Číně.\nSung Mej-ling po více než 25 dalších let pokračovala ve své politické práci a podporovala svého manžela v jeho plánech. Jako první dáma Čínské republiky reprezentovala, z pověření vlády vedené jejím manželem, čínskou konzervativní politiku na mezinárodních akcích a jednáních. Tato role byla stále obtížnější nejen s postupujícím věkem Sung Mej-ling, ale hlavně zhoršujícím se postavením Čínské republiky na mezinárodní politické scéně. Sílící vliv Čínské lidové republiky způsobil, že Sovětský svaz blokoval hlasování v Radě bezpečnosti OSN, jejímž zakládajícím a také stálým členem byla po skončení 2. světové války Čínská republika. Začátkem 70. let navázaly USA diplomatické vztahy s ČLR a  Čínská republika byla v OSN a Radě bezpečnosti nahrazena ČLR v roce 1971. Navzdory hospodářskému růstu a vnitřní politické stabilitě republiky, která lákala zahraniční investory z celého světa, ji uznávalo z diplomatického hlediska stále méně států. V roce 1975 Čankajšek zemřel a byl pohřben v Tchaj-pej na Tchaj-wanu.\n\n\nBěhem života jí čestný titul udělily\n\nZa svůj život napsala mnoho článků, většinou pro americký tisk. Vydala též publikace\n\nPo smrti Čankajška v roce 1975 se stal jeho nástupcem v prezidentské funkci jeho syn z prvního manželství Čang Čching-kuo (nar. 1910), který v té době zastával funkci premiéra. Sung Mej-ling s ním nevycházela příliš dobře, a proto se rozhodla k emigraci a odjela za svojí rodinou do USA. Usadila se ve městě Lattingtown na Long Islandu ve státě New York, kde rodina sestry Aj-ling vlastnila nemovitosti. V roce 1979, při příležitosti 30. výročí ustavení Čínské republiky na Tchaj-wanu, napsala prezidentu Carterovi a požádala ho o podporu Čínské republiky v mezinárodních politických kruzích. V roce 1981, když zemřela sestra Čching-ling, jí Čínské vyslanectví nabídlo možnost jedné návštěvy v Pekingu, ale Mej-ling to z politických důvodů odmítla.\n\nTchaj-wan navštívila krátce v roce 1986 při oslavách 100. výročí narození jejího manžela. Když v roce 1988 Čang Čching-kuo zemřel, vrátila se znovu na Tchaj-wan, aby zjistila, jaké jsou její politické vyhlídky na prezidentskou funkci. Mezitím byl ale vybrán nový nástupce na funkci prezidenta a Sung Mej-ling, která příliš nesouhlasila s politickými změnami v Kuomintangu a  jeho novým vedením, se vrátila zpět do USA.\n\nV USA se pak již příliš neobjevovala na veřejnosti a žila stranou společenského života. Věnovala se hlavně své velké zálibě z mládí, malířství a tradiční čínské kaligrafii, ke které měla značný talent. Jen v roce 1995 se zúčastnila recepce pořádané na její počest ve Washingtonu při příležitosti 50. výročí konce 2. světové války. V témže roce také naposledy navštívila Tchaj-wan.\n\nV roce 2000 se přestěhovala do New Yorku na Manhattan, Upper East Side, Gracie Square; opatrovnici jí dělala její neteř. Při příležitosti 103. narozenin Sung Mej-ling byla v New Yorku uspořádána výstava jejích čínských obrazů a kreseb. Zemřela ve spánku ve svém bytě na Manhattanu, 23. října 2003, ve věku 105 let. Byla pochována na hřbitově Ferncliff Cemetery v Hartsdale v New Yorku.\n\nSung Mej-ling celý svůj život podporovala plány svého muže Čankajška na vybudování moderní čínské společnosti a jako první dáma Čínské republiky reprezentovala politiku čínských konzervativních sil na mezinárodní úrovni. Jako křesťanka s vysokoškolským vzděláním, plynně mluvící anglicky, pro to měla všechny předpoklady.\n\nPro mnohé byla symbolem vzdělané, cílevědomé, charismatické ženy, která neváhala použít svůj šarm a jazykové znalosti, aby získala to, co považovala za důležité pro zájmy Čínské republiky a upevnění její pozice na mezinárodní politické scéně. Její odpůrci v ní viděli manipulativní, chamtivou osobu, která prostřednictvím svého manžela tvrdě prosazovala své zájmy.\n\nV 60. letech 20. století byla zařazena mezi 10 nejobdivovanějších žen v Americe a časopis Life (Life magazine) ji nazval \"nejmocnější ženou světa\" své doby. Spolu se svým mužem se podílela na uplatňování myšlenek zakladatele Čínské republiky Sunjatsena a přispěla k provádění změn v sociální politice a postupnému demokratizačnímu procesu po skončení 2. světové války, což zajistilo značný ekonomický rozkvět a prosperitu Čínské republiky.\n\n"}
{"id": "248061", "url": "https://cs.wikipedia.org/wiki?curid=248061", "title": "Spišské Podhradie", "text": "Spišské Podhradie\n\nSpišské Podhradie (, či ; ; ) je město na Spiši na severovýchodním Slovensku. Administrativně spadá pod Levočský okres Prešovského kraje. Žije zde přibližně obyvatel. Nejvyšším bodem města je nepojmenovaný bod, který má vrchol ve výšce 816 metrů nad mořem.\n\nJak napovídá název, leží městečko v podhradí Spišského hradu. Součástí města je od roku 1948 také dříve samostatná obec Spišská Kapitula. Ve městě se nachází konečná stanice lokální železnice ze Spišských Vlachů.\n\nMěsto Spišské Podhradie bylo ve 12. století skutečným podhradím Spišského hradu, avšak ve 13. století se již vyvinulo v na hradu nezávislé městečko. Jeho městský znak má původ v 15. století a patří do skupiny tzv. hovořících znaků, které se svým vyobrazením vážou k názvu města (v tomto případě k dřívějšímu německému názvu \"Kirchdorf\" či \"Kichdrauf\"). Je to v modrém štítě heraldicky zleva (ve skutečnosti zprava) bílá ruka v černém rukávu, na nichž je vyobrazení gotického kostela s třemi věžemi, z nichž dvě vpravo jsou korunovány bílým praporem.\n\nSpišské Podhradie leží v údolí mezi dvěma ze čtyř středověkých center Spiše – Spišským hradem a Spišskou Kapitulou, která byla 11. 12. 1993 spolu s kostelem Sv. Ducha v Žehře zapsána do Seznamu světového kulturního a přírodního dědictví UNESCO.\n\nDějiny města jsou spjaty s hradem. Nejstarší osídlení okolí se datuje do doby kamenné. Spišské Podhradie vzniklo západně od hradního kopce pravděpodobně už v 11. století. Nejstarší písemná zmínka je v listu krále Bély IV. z roku 1249. Ve 12. století se město rozvíjelo jako podhradí Spišského hradu. V druhé polovině 12. a 13. století dosídlili město němečtí přistěhovalci a patřilo tak do Společenství spišských Sasů. Král Zikmund Lucemburský v roce 1412 dal město do zálohy Polsku spolu s dalšími spišskými městy. Město v roce 1456 získalo tzv. trhové právo, od této doby mohlo pořádat trhy, čímž vznikla tradice každotýdeních tržních čtvrtků (asi do 1956).\n\nV minulosti byly ve Spišském Podhradie cechy, které měli své vlastní cechovní artikuly vydané městem Spišské Podhradie či jinými městy, kde již cechy byly. Nejstarší známý cech byl cech pláteníků – 1385, v průběhu staletí vznikaly a působily různé cechy, jejichž artikuly potvrzovalo město Spišské Podhradie či jiná města a panovníci. Zajímavostí je potvrzení cechovních artikulí spišskopodhradských řezníků v němčině s německými privilegii polským králem Zikmundem III. Vasou roku 1595.\n\nV roce 1677 rychtáři Spišského Podhradí Jakubovi Güntherovi předložilo cechovní artikuly 16 cechů (truhlářský, hrnčířský, zednický, ševcovský, obuvnický, řeznický, soukenický, krejčovský, kožešnický, zámečnický, tkalcovský, sedlařský, kovářský, puškařský, pivovarnický a bednářský)\n\nVelmi zajímavá je, řečeno dnešní terminologií, „regionální spolupráce“ když cechy více měst zakládaly sdružení:\n\nV průběhu stoletého rozvoje řemesel a cechů spišskopodhradští mistři měli významné zastoupení v celém Uhersku, např. 1608 při zakládání nejstaršího barvířského cechu v Uhersku v Levoči byli mimo mistrů z Levoče, Kežmarku a Spišské Nové Vsi také barvířští mistři ze Spišského Podhradí Michal Herman a Ján Tibeli.\n\nV roce 1170 bylo ve Spišském Podhradie asi 250 řemeslnických dílen, čímž se vyrovnávalo větším městům v Uhersku. Řemeslná výroba zanikla až po druhé světové válce po nástupu socialismu a vzniku výrobních družstev.\n\nS řemesly souvisel i obchod, hlavně obstarávání surovin a prodej výrobků, proto bylo ve Spišském Podhradie mnoho obchodů, město bylo i centrem obchodu se zemědělskými plodinami. Nejčastější byl jejich prodej na již zmiňovaných každotýdenních trzích ve čtvrtek (od roku 1456 asi do 1956).\n\nPo návratu z polské zálohy v roce 1778–1876 se Spišské Podhradie stalo součástí Provincie 16 spišských měst.\n\nV 19. století se v městské cihelně začala těžit a zpracovávat hlína a začala i těžba travertinu na Dreveníku.\n\nV roce 1894 získalo město železniční spojení na Košicko-bohumínskou železnici.\nZačátkem století 20. zde pracoval parní mlýn, pila a továrna na svářecí stroje. Díky poloze města na křižovatce hlavních cest bylo přirozeným centrem svého okolí.\n\nMezi obyvateli města měli významný podíl Němci a Židé. Obě národnosti měly své školy a chrámy, ve městě se mimo jiné nachází synagoga a barokní kostel. Součástí Spišského Podhradia je Spišská Kapitula, která je od roku 1956 městskou památkovou rezervací. Kapitula vznikla na křižovatce významných cest už v 11. století, postupně se stala církevním centrem Spiše a koncem 12. století sídlem proboštství. Dnes je sídlem obnoveného spišského biskupství na Knězského semináře biskupa Jána Vojtaššáka.\n\nSpišská Kapitula i Spišské Podhradí byly známé svými kvalitními školami. Spišská Kapitula byla jedním z nejznámějších duchovních center v Evropě, s čímž souvisela rozsáhlá knihovna a tradice církevního zpěvu.\n\n\n\n\n"}
{"id": "248067", "url": "https://cs.wikipedia.org/wiki?curid=248067", "title": "Rita", "text": "Rita\n\nRita je ženské křestní jméno italského původu. Jedná se původně o domáckou zkráceninu jména Markéta a vykládá se jako „perla“. Podle německého kalendáře má svátek 22. května.\n\n\n\n"}
{"id": "248068", "url": "https://cs.wikipedia.org/wiki?curid=248068", "title": "Josef Alois Schumpeter", "text": "Josef Alois Schumpeter\n\nJosef Alois Schumpeter (8. února 1883, Třešť – 8. ledna 1950, Taconic, USA) byl akademický ekonom a politolog. Působil také jako ministr financí Rakouska a prezident soukromé banky.\n\nJosef Alois Schumpeter se narodil v rodině třešťského výrobce plátna (Tuchfabrikant) Josefa Schumpetera a jeho manželky Johanny Grünerové. Studoval práva na Vídeňské univerzitě pod vedením významného rakouského teoretika kapitalismu Eugena von Böhm-Bawerka, kterou ukončil získáním titulu Ph.D. v roce 1906. Po studijních cestách se v roce 1909 stal profesorem ekonomie a administrativy na univerzitě v Černovicích (německojazyčná univerzita v Bukovině, nyní území Ukrajiny), roku 1911 na univerzitě ve Štýrském Hradci, kde zůstal do první světové války. \n\nV letech 1919–1920 byl ministrem financí Rakouska (doba poválečné hyperinflace způsobené reparačními požadavky) a v 1920–1924 byl prezidentem soukromé banky \"Biedermann Bank\". Banka v roce 1924 zkrachovala a spolu s ní se ocitl v bankrotu i on sám; banka ho v roce 1925 žalovala pro způsobení škody. S osobními dluhy byl schopen se plně vyrovnat až roce 1935. V letech 1925-1932 pracoval na Bonnské univerzitě v Německu.\n\nKvůli vzestupu nacismu se přesunul na Harvardovu univerzitu do Spojených států, kde již předtím příležitostně přednášel v letech 1927–1928 a roce 1930. Během svého působení na Harvardu nebyl považován za příliš dobrého vyučujícího, ale získal školu loajálních následovníků (mezi jeho žáky patřili Paul Samuelson, Wassily Leontief, John Kenneth Galbraith, Haman, Bergson). Ani jeho prestiž mezi kolegy nebyla příliš velká, jelikož byl považován za staromódního a neodpovídajícího tehdy módnímu keynesiánství. Jeho profesorské období na Harvardu je charakterizováno tvrdou prací, ale malým uznáním jeho klíčových myšlenek.\n\nAčkoliv povzbudil některé mladé matematické ekonomy a byl letech 1940–1941 dokonce prezidentem Ekonometrické společnosti (\"Econometric Society\"), sám matematikem nebyl. Byl především ekonomem, který se pokoušel spojit sociologické porozumění a ekonomické teorie. Současné myšlenkové školy argumentují, že jeho ideje o ekonomickém cyklu a vývoji ekonomiky nemohly být v matematice jeho doby podchyceny, neboť jejich formalizace vyžaduje jazyk nelineárních dynamických systémů.\n\nNěkdy je líčen jako velký renesanční talent, ale chronický smolař. Ministrem se stal za doby hyperinflace, banku přivedl ke krachu a sebe samotného do dluhů, akademickou záři na sebe strhl Keynes. Přesto Schumpeter široce ovlivnil ekonomickou vědu 20. století zavedením striktně teoretických přístupů, základů diskuze dynamiky a statiky v ekonomii, a zavedení inovace jako zdroje ekonomické dynamiky a mnoha dalších objevů.\n\nPeter Drucker jej považuje spolu s Keynesem za dva nejvýznamnější ekonomy dvacátého století a píše: \n\nV oblasti politické vědy pak stojí za hlavním, v současnosti stále rozvíjeným, modelem zastupitelské demokracie.\n\nJeho obrovská erudice je dobře patrná z jeho posmrtné \"Historie ekonomické analýzy\"(\"History of Economic Analysis\"), ačkoliv některé jeho úsudky mohou být považovány za výstřední a někdy povýšenecké. Za největšího ekonoma 18. století např. nepovažoval Adama Smithe, ale Turgota. Schumpeter kritizoval Keynese a Ricarda za \"ricardovské švindly\". Podle Schumpetera oba zmínění ekonomové zdůvodňovali pomocí abstraktních modelů, ve kterých zmrazili vše, kromě několika proměnných. Pak mohli argumentovat, že jedna proměnná přímo a jednoduše ovlivňuje jinou, což vedlo k falešné víře, že lze snadno dedukovat postupy z vysoce abstraktního teoretického modelu.\n\nSchumpeter se odchyluje od Leona Walrase i Keynese ve své \"Teorii ekonomického vývoje\" (\"The Theory of Economic Development\"). Ekonomický vývoj pojednává jako tok v kruhu, který vede ke stacionárnímu stavu. Tento stacionární stav je podle Schumpetera popsán walrasiánským ekvilibriem. Hrdinou tohoto příběhu se stává podnikatel, který ruší rovnováhu a působí ekonomický vývoj, který probíhá cyklickým způsobem podle několika časových měřítek. V těchto úvahách Schumpeter oživil ideje Nikolaje Kondratěva o padesátiletých cyklech, Kondratěvovy vlny.\n\nNavrhl model se čtyřmi hlavními cykly: Kondratěva (54 let), Kuzněcova (18 let), Juglara (9 let) a Kitchina (okolo 4 roků), které se mohou spojovat a vytvářet složenou vlnu. Pokud se fáze všech těchto vln spojí, mohou vytvořit propad a následnou depresi.\n\nPodle jeho teorie walrasiánská rovnováha není adekvátní pro pochopení klíčového mechanismu ekonomického vývoje. Za důležitý zdroj podnikatele, s jehož pomocí může pořídit potřeby pro uskutečnění své vize, považoval dobře vyvinutý kapitalistický finanční systém, včetně širokého rozsahu institucí pro poskytování úvěrů. Ekonomy je možné dělit na ty, kteří zdůrazňují \"reálnou\" analýzu a považují peníze pouze za závoj, a na ty, pro které jsou monetární instituce důležité a peníze mohou být zvláštní hybnou silou. Schumpeter i Keynes patří mezi ty druhé. Jako ekonomický liberál však Schumpeter přesto keynesiánství odmítal.\n\nJeho nejpopulárnější knihou je pravděpodobně \"Kapitalismus, socialismus a demokracie\" (\"Capitalism, Socialism and democracy\"). Tato kniha začíná pojednáním o Karlu Marxovi. Na povrchu se zdá, že dílo podporuje socialismus. Schumpeterovým důvodem bylo, že při otevřené chvále kapitalismu by si knihu přečetli pouze ti, kteří již kapitalismus podporovali. Proto věřil, že se musí přestrojit za vyznavače socialismu, aby přiměl mladé socialisty ke čtení knihy. Doufal, že tím probudí čtenářovy vlastní pochybnosti o slabinách socialismu. Schumpeter sdílel Marxův závěr, že se kapitalismus zhroutí, ačkoliv vyvozoval, že bude nahrazen socialismem z nemarxistických důvodů. V této knize charakterizoval kapitalismus známým obratem jako „tvořivé ničení“ (creative destruction), během něhož staré způsoby jsou vlastním systémem zničeny a nahrazeny novými.\n\nDomnívá se, že úspěch kapitalismu povede k formě korporativismu a vytvoření postojů, které budou kapitalismu nepřátelské, zejména mezi intelektuály. V rozvinutém kapitalismu nebude existovat intelektuální a sociální klima, které by umožňovaly enterpreneurství. Proto bude nahrazen nějakou formou socialismu. Stane se to bez revoluce, pouze trendem volit do parlamentu sociálně demokratické strany.\n\nArgumentoval, že kapitalismus padne zevnitř v důsledku hlasování většin pro vytvoření sociálního státu a omezení enterpreneurství, což zničí kapitalistickou strukturu. Zdůrazňoval, že analyzuje trendy a neprovádí politickou agitaci. Někteří dovozují, že John Kenneth Galbraith byl ovlivněn Schumpeterovými názory na korporace. Dle vize Schumpetera intelektuálové rovněž přispějí k demisi. Pojmem intelektuál přitom označuje osoby, které jsou schopny vyjádřit své názory na společenské záležitosti, za které přímo neodpovídají. Jsou schopni vystupovat v zájmu těch vrstev, do nichž sami nepatří. Zatímco v předkapitalistické éře bylo vzdělání privilegiem několika mála, velkou výhodou kapitalismu je, že stále více lidí může získat vyšší vzdělání. Míst ve vedení je ovšem omezené množství a s nezaměstnaností roste nespokojenost. Intelektuálové jsou schopni organizovat mezi obyvatelstvem protesty a přijít s kritickými myšlenkami.\nPodle Schumpeterova pohledu by socialismus zajistil výrobu orientovanou na potřeby lidí bez některých vnitřních tendencí kapitalismu, jako je fluktuace konjunktury, nezaměstnanost a úbytek souhlasu se systémem.\n\nKoncept podnikavosti by nemohl být plně pochopen bez příspěvků Schumpetera. Byl pravděpodobně prvním badatelem, který vyvinul \"nějaké své\" jeho teorie, zvané někdy jako Mark I a Mark II. V ranější první teorii argumentoval, že inovace a technologické změny národů pocházejí od podnikatelů, divých duchů. Nalezl pro ně německé slovo Unternehmergeist (podnikatel-duch). Věřil, že tito jedinci jsou těmi, kteří způsobují, že ekonomika země funguje. V modelu Mark II, předloženém později ve Spojených státech, už jako profesor Harvardu, poukázal na to, že skutečnými zdroji inovací a hybateli ekonomiky jsou velké společnosti, které mají zdroje a kapitál pro investice na výzkum a vývoj. Oba argumenty mohou v současnosti stát vedle sebe, jako vzájemně se doplňující.\n\nV knize \"Kapitalismus, socialismus a demokracie\" (\"Capitalism, Socialism and Democracy\") z roku 1942 představil Schumpeter mj. i politologickou teorii, která se pokoušela čelit tomu, co nazývá klasickou doktrínou demokracie. Nesouhlasí s koncepcí, že demokracie je proces ve kterém voliči určí veřejnou agendu, způsob jejího řešení a pověří určité politiky jejich správou. To považuje za nerealistické, protože voliči nedisponují dostatečnými znalostmi, jsou povrchní a mohou být ve značné míře manipulování politiky, kteří agendu nastolují sami. To může úspěch konceptu „vlády lidu“ činit jak pochybný, tak i nežádoucí. Schumpeter navrhuje minimalistický model ovlivněný Maxem Weberem, v němž je mechanismem demokracie soutěž mezi vůdci, podobná nabídce zboží na trhu. Pravidelné volby legitimizují vlády a nutí je být odpovědnými. Politický program je však spíše vlastněn politiky než voliči a role účasti jednotlivců je v modelu významně omezena.\n\n\n\nNásledovaly různé menší práce s tématy ze sociologie, filosofie a historie, a o použití matematiky v ekonomii.\n\nDalší knihy z americké etapy života:\n\n\n"}
{"id": "248069", "url": "https://cs.wikipedia.org/wiki?curid=248069", "title": "Rumunská vlajka", "text": "Rumunská vlajka\n\nVlajka Rumunska je tvořena třemi svislými pruhy: tmavomodrým, žlutým a červeným.\n\nNeoficiální výklad symboliky barev na rumunské vlajce je následující: modrá barva symbolizuje bezmračnou oblohu, žlutá nerostné bohatství a červená udatnost rumunského lidu.\n\nNa přelomu 13. a 14. století vznikla na území dnešního Rumunska dvě knížectví: Moldavské knížectví a Valašské knížectví. Ta se postupně v 15. století stala osmanskými vazalskými státy. Po rusko-turecké válce (1828–1829) se stala obě knížectví protektorátem Ruského impéria. Po válce byly opět otevřeny přístavy a vytvořeno moldavsko-valašské loďstvo. Pro rozlišení užívalo Moldavsko červeno-modré a pro Valašsko žluto-modré praporce s vodorovnými pruhy. Tyto barvy byly později inspirací pro první rumunskou vlajku.\n\n24. června 1834 dovolil výnosem sultán Mahmut II. valašskému princi Alexandru Ghicovi (dle jiných zdrojů - en wiki - se stal Ghica princem, a to moldavským až v roce 1849) přijmout vlajku pro svou armádu a loďstvo. Vlajka je z dnešního hlediska považována za knížecí i státní. Tvořil ji list o poměru přibližně 1:2 se třemi vodorovnými pruhy - červeným, modrým a žlutým o poměru šířek 2:1:1. V horním, červeném pruhu bylo osm bílých, osmicípých hvězd. Ty symbolizovaly oblasti horního Valašska. V dolním, žlutém pruhu bylo umístěno sedm bílých osmicípých hvězd, symbolizujících oblasti dolního Valašska. V prostředním, modrém pruhu byla bílá, korunovaná valašská orlice. Krátce po přijetí vlajky bylo změněno pořadí barev na červenou, žlutou a modrou.\n\nPřibližně od roku 1840 se začaly objevovat červeno-žluto-modré vlajky s vodorovnými, stejně širokými pruhy.\n\n14. června 1848 přijala revoluční valašská vláda vlajku se třemi vodorovnými pruhy - modrým, žlutým a červeným, kde v prostředním, žlutém pruhu byl nápis \"DREPTATE\" v latince (valašsky spravedlivost) a za ním nápis v cyrilici \"ФPЪЦIE\" (FRATIE, moldavsky bratrství).\n\nV červenci 1848 byla vlajka změněna podle francouzského vzoru na trikolóru s modro-žluto-červenými svislými pruhy. Populární vlajka se stala později vzorem pro rumunskou vlajku. V září (stále stejného roku) však bylo Ruskem a Tureckem obnoveno užívání předchozí vlajky.\n\nRoku 1857 byl knížetem Moldavska i Valašska (neformálně označovaná jako Dunajská knížectví) zvolen Alexandr Ioan Cuza. Ten obě knížectví spojil v roce 1858 do útvaru pod názvem Sjednocená knížectví Moldavska a Valašska. 22. června 1861 se národní vlajkou stal list s poměrem stran přibližně 1:3 a s třemi vodorovnými pruhy: červeným, žlutým a modrým. Nad listem byl navíc modrý plamen, který však na obrázcích chybí. Válečná vlajka (možno ji považovat i za státní) měla navíc uprostřed znak reprezentující obě knížectví, nad ním knížecí korunu. Znak byl tvořen orlicí s křížem v zobáku, mečem a žezlem (Valašsko) v pařátech a zubří hlavou s šesticípou hvězdou (Moldavsko). Znak byl obklopen šesti (po třech na každé straně) národními prapory se žerděmi zkříženými pod znakem. 11. prosince 1861 byla země přejmenována na Rumunské knížectví. Vlajka zůstala zachována.\n\nRoku 1866 se stal knížetem Karel I. z dynastie Hohenzollern-Sigmaringen. Státní vlajkou se stala vlajka se třemi svislými pruhy: modrým, žlutým a červeným. V roce 1867 byla vlajka doplněna knížecím znakem, který byl roku 1872 změněn.\n\n9. května 1877 byla vyhlášena nezávislost na Turecku a došlo k drobné změně znaku. Mezinárodně byla nezávislost uznána roku 1878. 26. března 1881 bylo Rumunské knížectví povýšeno na království ale ke změně státních symbolů nedošlo. (není obrázek)\n\nZa I. světové války získalo Rumunsko další území: Bukovinu, Sedmihradsko, část Banátu a Besarábii. Vzniklo tak tzv. Velké Rumunsko. V červnu 1921 byl proto zaveden nový státní znak (velký, střední a malý). Na státní vlajce o poměru 2:3 se užíval běžně znak střední i malý.\n\nV prosinci roku 1947 byl rumunský král Michal I. donucen k abdikaci a k emigraci do Švýcarska a byla vyhlášena prosovětská Rumunská lidová republika. 30. prosince 1947 byla zavedena nová státní vlajka. Byl ji znovu list se třemi svislými pruhy: modrým, žlutým a červeným o poměru stran 2:3. Uprostřed byl nový státní znak.\n\n24. září 1952 došlo ke změně znaku a vlajky, na vrchol znaku byl doplněn symbol komunistické moci - rudá pěticípá hvězda.\n\n21. srpna 1965 byl změněn název státu na Rumunská socialistická republika. V této souvislosti byla na vlajce o poměru 2:3 zmenšena rudá hvězda a na stuze byl změněn název státu.\n\nV prosinci roku 1989 došlo k pádu komunismu v Evropě a v Rumunsku se stala symbolem lidového povstání vlajka s vystřiženým znakem na vlajce.\n\nOficiálně se vlajka s komunistickým znakem užívala do 29. prosince 1989. Rozhodnutím Rady Fronty národní spásy byl 27. prosince s účinností od výše uvedeného data ze státní vlajky vypuštěn znak. Tato vlajka byla potvrzena v článku č. 12, hlavy I. v Ústavě přijaté 21. listopadu 1991 s účinností od 8. prosince stejného roku.\n\nPo odstranění znaku z rumunské vlajky vznikl spor s africkým Čadem, který má téměř shodnou vlajku, pouze užívá (a to od roku 1959) o něco tmavší odstín modrého pruhu. Čad přednesl tento problém v OSN již v roce 1989. Návrat Rumunska k vlajce se státním znakem se nepředpokládá pro odpor rumunské veřejnosti (vlajka by příliš připomínala vlajky z dob komunismu).\n\n"}
{"id": "248070", "url": "https://cs.wikipedia.org/wiki?curid=248070", "title": "Aero A-102", "text": "Aero A-102\n\nAero A-102 byl prototyp československého stíhacího hornoplošníku z 30. let 20. století. Stroj byl připravován dle požadavku ministerstva národní obrany (MNO) od roku 1932, ovšem v soutěži nakonec uspěla konkurenční firma Avia. Ze sériové výroby stroje A-102 nakonec sešlo.\n\nŽivot A-102 započal koncem léta 1932, kdy byly pod tímto označením dokončeny výkresy elegantního dvojplošníku bez baldachýnu, jemuž horní křídlo vyrůstalo přímo ze hřbetu trupu a lomilo se do M. Podle výpočtů měl dvojplošník A-102 s motorem Gnome-Rhône 14Krsd „Mistral Major“ dosahovat rychlosti 397 km/h. Návrh dvojplošníku byl zaslán na MNO, kde soutěžil s jinými projekty – stíhacím Š-231 z Letova, B-34 z Avie a BH-44 z Pragy. Vyhrála i tentokrát Avia, za níž stála mocná Škodovka, a všem v Aerovce bylo jasné, že mohou příště prorazit jedině velmi moderní koncepcí. Cesta vedla k polosamonosnému dolnoplošníku, který už tehdy ve světě začal pomalu dobývat půdu. \n\nPočátkem roku 1933 putovala na MNO nabídka stíhacího letounu A-102D. Šlo o velmi slibný projekt, při jehož výpočtu se objevila rychlost dosud u nás nedosažená – 421 km/h. Avšak na MNO dosud trvala nedůvěra k dolnoplošníkům, upevněná obtížemi s letouny Avia ve dvacátých letech a MNO tedy nedalo souhlas ke stavbě A-102D. Bylo však zřejmé, že i v samotné kanceláři Aero byli poněkud nejistí nad problémy, které by řešení takového stroje přineslo. V celokovovém řešení kostry neměli přece ještě takové zkušenosti a zejména koncepce dolnoplošníku byla nesmírně náročná. Proto při vývoji prototypu pro druhé kolo soutěže na standardní stíhací letoun, z níž posléze vyšel vítězně typ Avia B-534, obrátili svou pozornost k řešení A-102 jako hornoplošníku se vzpěrovým křídlem. Ani konstrukce hornoplošníku nebyla jednoduchá, jak lze ostatně pozorovat na dochovaných materiálech. Velmi obsáhle se experimentovalo s polohou křídla a trupu, s výztužným systémem aj. Bylo dobře patrno, jak po několika tápavých krocích začnou linie nového letadla uzrávat, až nakonec vyústí do definitivního řešení.\n\nPrototyp stíhacího hornoplošníku A-102 byl zalétán v červenci 1934, poháněn motorem „Mistral Major“ 14 Kfs o výkonu 588 kW (800k). Byl to neobyčejně ladný letoun, jehož eliptické křídlo, lomené do M, bylo napojeno přímo na hřbet trupu. V nejširších částech bylo podepřeno vzpěrami tvaru N a zde také byla vestavěna výzbroj – na každé straně dva pevné kulomety vz. 30. Kostra byla celokovová, potah plátěný, místy (hlavně na přední části trupu) duralový. Motor byl opatřen krytem NACA a kola byla kryta kapkovitými kapotami.\n\nA-102 vypadala velmi slibně, avšak zdaleka neznamenala stoprocentní úspěch. Při zkouškách se jako nesporný klad projevila neobyčejná rychlost 430 km/h, nejvyšší, jaké do té doby dosáhlo československé letadlo. Velmi dobrá byla obratnost a stoupavost, rovněž délka rozjezdu byla při 135 m překvapující. Neuspokojovaly však vlastnosti při přistávání. A-102 ještě neměla vztlakové klapky a při svém poměrně vysokém plošném zatížení 110 kg/m² (dvojplošník B-534 měl 78 kg/m²) musela sedat při rychlosti okolo 140 km/h, a to byla tehdy příliš vysoká hodnota, na níž nebyli připraveni ani zkušení tovární piloti. Pro řadové stíhací letce, zvyklé dosud na dvojplošníky, by to znamenalo značnou změnu návyků.\n\nA-102 za své existence havarovala dvakrát. V roce 1934 při příletu na kbelské letiště vysadil pilotu Vnukovi motor a letoun havaroval do svahu pod letištěm. V roce 1936 zase havaroval mjr. Ján Ambruš. Pokaždé se podařilo stroj opravit tak, aby mohly letové zkoušky pokračovat. MNO však již s A-102 nepočítalo jako se sériovým strojem. \n\nA-102 se objevila v roce 1937 na velké Národní letecké výstavě, kde tvořila dominantu stánku firmy Aero. Ale to bylo vlastně jediné a poslední uvedení A-102 na veřejnost. Avia přišla s moderněji řešeným dolnoplošníkem B-35, který sliboval dovést naše stíhací letectvo na kvalitativně podstatně vyšší úroveň a proto byla A-102 odsunuta stranou. Vývojová řada stíhacích letounů Aero nebyla tedy ani početná, ani příliš úspěšná. Mnohem větší morální i obchodní zisk přinesly konstrukce dvoumístných těžších vojenských letadel.\n\n"}
{"id": "248076", "url": "https://cs.wikipedia.org/wiki?curid=248076", "title": "Aero A-204", "text": "Aero A-204\n\nAero A-204 byl prototyp československého dopravního letounu pro dvoučlennou posádku a 8 pasažérů z poloviny 30. let 20. století, který si objednala letecká společnost ČSA.\n\nV roce 1935 po navázání diplomatických a obchodních vztahů se SSSR chystaly ČSA otevřít novou linku Praha - Moskva. V únoru 1935 předaly továrně Aero požadavek na konstrukci moderního dopravního letounu se dvěma motory pro 10-člennou osádku (2 piloti a 8 cestujících) s doletem 900 km. Když byl v březnu 1936 zalétán prototyp, vznikly dohady o tom, zda byly či nebyly splněny technické požadavky. \n\nPo zkušebním provozu letounu s imatrikulací OK-BAA komise ČSA v únoru 1937 rozhodla a oznámila, že o letadlo ze strany ČSA není zájem.\n\nDolnokřídlý jednoplošník se dvěma vzduchem chlazenými hvězdicovými motory Walter Pollux II-R. Trup měl příhradovou kostru z ocelových trubek, která byla doplněna tvarovanou karosérií do oválného průřezu se zvukovou a tepelnou izolací. Dvounosníkové, samonosné lichoběžníkové křídlo bylo celodřevěné.\n\nLetoun byl zprvu vybaven jen pevným kapotovaným podvozkem, protože francouzská firma Messier nedodala v termínu svůj zatahovací. Ten byl nainstalován až v červenci 1936. Homologační zkoušky byly vykonány s pevným i zasunovacím podvozkem. Do provozu bylo letadlo schváleno na základě vyhovující zkoušek výnosem 13b 441/6-21.873 ai 36 Ministerstva veřejných prací.\n\nLetoun A-204 byl zkoušen ve Vojenském technickém a leteckém ústavu (VTLÚ) v Letňanech s příznivým posudkem. Do leteckého rejstříku byl zapsán 22.8.1936 s imatrikulací OK-BAA. Od srpna 1936 do února 1937 byl letoun zkoušen u ČSA. Poté byl vystavován na Národní letecké výstavě v červnu 1937, jako jediný větší dopravní stroj, ale to již patřil Ministerstvu obrany.\n\nJakmile z prodeje pro čs. civilního dopravce sešlo, projevila o letoun zájem Československá armáda, která předpokládala možnou objednávku vojenských verzí letounu pro průzkum a lehké bombardování československým letectvem. Stroj byl upraven dle jejich požadavků a tak vznikl letoun Aero A-304 s nainstalovanými výkonnějšími motory Walter Super Castor. Ty ostatně chtěla použít továrna Aero již pro A-204, ale společnost ČSA si vymínila použití slabších, starších motorů Walter Pollux.\n\nPrototyp A-204 byl v době německé okupace ještě dále zkoušen a byly na něm prováděny blíže nespecifikované úpravy. Z československého leteckého rejstříku však byl tento letoun vymazán již 10.9.1938.\nÚdaje dle\n\n\n\nSpisovatel Emil Holan napsal i dnes čtivou knihu pro mládež o vzniku tohoto letadlaː OK-BAA Příběhy dopravního letadla.\n\n\n\n"}
{"id": "248077", "url": "https://cs.wikipedia.org/wiki?curid=248077", "title": "Zune", "text": "Zune\n\nZune je kapesní multimediální přehrávač společnosti Microsoft. První generace byla představena 14. listopadu 2006 jako odpověď na konkurenční iPod od společnosti Apple. Oproti němu se odlišovala hlavně větším displejem a integrovanou Wi-Fi, která slouží k výměně písní mezi jednotlivými uživateli, k bezdrátové synchronizaci s počítačem a od 16. září 2008 také k nákupu hudby v online obchodě s multimediálním obsahem Zune Marketplace a k hraní her ve více hráčích.\n\nOd roku 2007 je na trhu 2. generace Zune, která nabízí více řad - flashovou 4, 8 a 16 GB a harddiskovou 80 a 120 GB. Oproti předchozí generaci došlo ke zmenšení a také zvýšení životnosti baterie (1. generace až 14 hodin hudby, 4 hodiny videa, 2. generace flash až 24 hodin hudby, 4 hodiny videa, 2. generace HDD až 30 hodin hudby, 4 hodiny videa - oficiální výdrž dle Microsoftu). Přibyl i nový ovládací prvek zvaný Zune pad. Jedná se o kombinaci klasického čtyřsměrného kříže s potvrzovacím tlačítkem uprostřed a dotykové plošky, která zaznamenává pohyb prstů. Při scrolování seznamem hudby tedy můžete „pohlazením“ směrem dolů vykonat stejný pohyb, jako když zmáčknete spodní okraj tlačítka.\n\nZune patří mezi přehrávače výrobcem vázané na originální software, v tomto případě „Zune software“. Ten je propojený se službou Zune Marketplace, kde mohou uživatelé v příslušných trzích (USA) stahovat písně a alba a to za jednotlivé sazby, body Microsoft points (stejné jako v případě Xbox Live bodů), nebo v rámci paušálu Zune pass. Dále Zune Marketplace nabízí i podcasty, videa a televizní show. Zune software dále slouží jako knihovna médií (hudba, video, podcasty), lze zde vytvářet playlisty (automatické i manuální) a komunikovat s ostatními uživateli Zune v rámci „Zune social“.\n\n\n"}
{"id": "248082", "url": "https://cs.wikipedia.org/wiki?curid=248082", "title": "Modrý Kameň", "text": "Modrý Kameň\n\nModrý Kameň ( \"Blauenstein\", \"Kékkő\") je městečko na jižním Slovensku, v Banskobystrickém kraji. Podle sčítání z roku 2001 to bylo město s nejmenším počtem obyvatel na Slovensku, k roku 2012 je druhým nejmenším městem na Slovensku - nejmenším městem se staly Dudince.\n\nMěsto se nachází na Krupinské planině, cca 4 km od Velkého Krtíše a cca 50 km od Zvolenu. Protéká jím Krtíš a jeho přítok Riečka. V okolí se nachází rezervace Modrokamenská lesostep a vojenský újezd Lešť, na vrchu Kalvária byla v 18. století vybudována křížová cesta, kulturní památkou je také barokní mariánský sloup na náměstí.\n\nPrvní písemná zmínka o obci pochází z roku 1272. Hrad nad obcí je doložen roku 1278, sídlil na něm rod Balašů, z něhož pocházel básník Valentín Balaša. V letech 1575 až 1593 na hradě vládli osmanští Turci a dali mu nové jméno \"Ikipolanka\", při ústupových bojích většinu hradu zničili, část areálu byla přestavěna roku 1730 na kaštel. V roce 1923 hrad připadl státu, sídlí v něm muzeum loutkářství a muzeum zubařské techniky. Modrý Kameň byl v letech 1912 až 1960 sídlem okresu. Statut města získal Modrý Kameň v roce 1969.\n\nMěsto je díky teplému klimatu známé pěstováním jedlých kaštanů a révy vinné, je centrem Modrokamenského vinohradnického rajónu, produkovalo se zde známkové víno \"Modrokamenský krištáľ\".\n\n\n"}
{"id": "248083", "url": "https://cs.wikipedia.org/wiki?curid=248083", "title": "Aero Ae-02", "text": "Aero Ae-02\n\nAero Ae-02 byl prototyp československého stíhacího jednomotorového dvouplošníku z počátku 20. let 20. století. Byl to první český stíhací stroj vyvinutý ve firmě Aero a v nově vzniklém Československu. Stroj byl vyroben roku 1920, prototyp vzlétl roku 1921. K sériové výrobě nedošlo, a to i přesto, že stroj pilotovaný Josefem Novákem získal stříbrný pohár Čs. aviatického klubu na I. mezinárodním leteckém mítinku v Praze, kde se v akrobatické kategorii umístil na prvním, v rychlostní kategorii na druhém místě.\n\nÚdaje podle\n\n"}
{"id": "248084", "url": "https://cs.wikipedia.org/wiki?curid=248084", "title": "Gumolano", "text": "Gumolano\n\nGumolano je označení pro elastickou šňůru či elastické lano.\n\nGumolana lze používat k nejrůznějším účelům, např:\n\nMezi technické parametry gumolan řadíme:\n\nZ konstrukčního hlediska jsou na trhu gumolana nabízena ve dvou provedeních, kdy je jádro z pryžových vláken oplétáno:\n\nDvojitý oplet gumolana dovoluje větší mechanické zatížení otěrem.\n\nGumolana mohou být oplétána všemi textilními materiály v podobě vláken. Nejčastěji se k tomuto účelu používá polypropylen nebo polyester v podobě multifilamentních vláken. Dále se pro speciální účely používá oplet z monofilamentních polyethylenových vláken.\n"}
{"id": "248086", "url": "https://cs.wikipedia.org/wiki?curid=248086", "title": "Avia BH-7", "text": "Avia BH-7\n\nAvia BH-7 byly prototypy československého stíhacího hornoplošníku z první poloviny 20. let 20. století. V roce 1922 zadalo Ministerstvo národní obrany československým firmám úkol vyvinout letoun, který by byl osazen standardním motorem HS 8Fb. Firma Avia vyvinula dle požadavku dva letouny - dvouplošný BH-6 a jednoplošný BH-7. První prototyp označený jako BH-7a vzlétl 15. prosince roku 1923. Během zkoušek však dvakrát havaroval a od jeho výroby bylo upuštěno. 23. ledna 1924 byl zalétán závodní speciál BH-7b, který měl oproti „áčku“ některé úpravy. Při rychlostních závodech roku 1924 však letoun narazil do zapomenutého nivelačního kolíku na letišti a byl prakticky zničen. Ani tento letoun již nebyl dále vyráběn.\n\n"}
{"id": "248089", "url": "https://cs.wikipedia.org/wiki?curid=248089", "title": "Band-e Amir", "text": "Band-e Amir\n\nBand-e Amír ( ) je pouštní řeka nacházející se v západním předhůří pohoří Hindukúš v Afghánistánu. Stejné jméno nese i soustava jezer ležících na ní.\n\nV nadmořské výšce kolem 3 000 m se pusté říční břehy proměňují v 11 km dlouhou kaskádu modrozelených jezer situovaných přibližně 75 km na severozápad od starověkého města Bámján. Každé jezero je zakončeno přírodní hrází, přes kterou říční voda přepadá. Hráz je obrostlá mechem, vrbami a vodními rostlinami a vždy sahá až k ústí dalšího jezera. Voda je i ve vrcholném létě chladná díky tání horského sněhu.\n\nVznik jezer je zapříčiněn okolními vápencovými skalami. Voda, která teče z tajícího sněhu, prosakuje těmito horninami a chemicky rozpouští některé minerály v nich obsažené, podobně jako v krasové krajině. Voda obsahující slabý roztok uhličitanu vápenatého se dostává do styku s vodními rostlinami, které z ní odebírají CO2, nastává chemická reakce. Ta je ještě podpořená vypařováním. Tato reakce vede k opětovnému vysrážení vápence v podobě krystalického sintru, z něhož časem vzniká pórovitá hornina, nazývaná travertin. Proto se skály na břehu jezer třpytí. Barevné efekty vody vyvolává travertin pokrývající dno jezer.\n\nHlavních jezer je šest:\n\n"}
{"id": "248090", "url": "https://cs.wikipedia.org/wiki?curid=248090", "title": "Seznam skupin označených za teroristické", "text": "Seznam skupin označených za teroristické\n\nTeroristické skupiny jsou organizace které nezákonně používají síly a násilí proti osobám či majetku se záměrem zastrašit nebo donutit vládu, civilní obyvatelstvo či jeho určitou skupinu a tím dosáhnout politických nebo společenských cílů. (definice FBI)\n\n\n\n\n\n\n\n\n\n\n\n\n\n"}
{"id": "248092", "url": "https://cs.wikipedia.org/wiki?curid=248092", "title": "Josef Havel (futsalista)", "text": "Josef Havel (futsalista)\n\nJosef Havel (*12. února 1982) je český futsalový hráč.\n\nOd roku 2013 hraje za futsalový klub Rádio Krokodýl Helas Brno. Předtím hrál v Tango Brno. V roce 2004 byl nominován do české futsalové reprezentace na mistrovství světa na Tchaj-wanu. O rok později přišla nominace na mistrovství Evropy v České republice, zde nastoupil ve dvou zápasech. V roce 2009 odehrál jeden přátelský zápas s Ruskem, díky čemuž byl nominován do sestavy reprezentačního týmu na místrovství Evropy v Maďarsku následující rok. Zde český výběr získal stříbrné medaile.\n\n"}
{"id": "248097", "url": "https://cs.wikipedia.org/wiki?curid=248097", "title": "Puls (rozcestník)", "text": "Puls (rozcestník)\n\nSlovo puls nebo pulz může mít několik významů:\n\n\n\n"}
{"id": "248103", "url": "https://cs.wikipedia.org/wiki?curid=248103", "title": "Hydraulická spojka", "text": "Hydraulická spojka\n\nHydraulická (též kapalinová) spojka je druh spojky využívající k přenosu kroutícího momentu kapalinu. Spojka se skládá ze vstupní části - čerpadla a výstupní části - turbíny. Na obou částech jsou radiálně umístěny lopatky.\n\nČerpadlo je roztáčeno motorem, čímž se rozpohybuje olej uvnitř spojky, který se pomocí lopatek a odstředivou silou dostává od středu spojky k jejímu okraji, kde působí na lopatky turbíny, kterou tím roztáčí. Tím, že působí na turbínu se zpomaluje a po jejích lopatkách putuje opět ke středu spojky. Nastavením lopatek se mění převodový poměr. Převodovka umožňuje reverzovat otáčky.\n\n\n\n"}
{"id": "248104", "url": "https://cs.wikipedia.org/wiki?curid=248104", "title": "Echoes, Silence, Patience and Grace", "text": "Echoes, Silence, Patience and Grace\n\nEchoes, Silence, Patience and Grace je šesté řadové album americké rockové skupiny Foo Fighters. Album produkoval Gil Norton, který už se skupinou spolupracoval na albu \"The Colour and the Shape\".\n\nTato skladba je instrumentální a je věnována dvěma horníkům z Austrálie, kteří byli v roce 2006 zavaleni v australském dole Beaconsfield. Když se s nimi spojila skupina záchranářů, horníci kromě jídla a oblečení požádali také o iPod s (v té době nejnovější) deskou Foo Fighters In Your Honor. Když se o této zprávě dozvěděl frontman kapely Dave Grohl, poslal horníkům zprávu, kde bylo napsáno, že až se z toho dostanou, bude pro každého z nich připraven lístek na jakýkoli koncert Foo Fighters a dvě vychlazená piva, která si společně vypijí. Horníky se podařilo zachránit a v září navštívil jeden z nich koncert v Sydney. Potom mu Dave slíbil, že o nich napíše písničku a dá ji na příští album, což také dodržel.\n\n\n"}
{"id": "248110", "url": "https://cs.wikipedia.org/wiki?curid=248110", "title": "Monopost", "text": "Monopost\n\nMonopost je jednomístný sportovní či závodní automobil obvykle s otevřenou kabinou a nekrytými koly. Ačkoli existují i monoposty schválené pro provoz na veřejných komunikacích, ve většině případů se jedná o vozy závodní, a to jak silniční, tak terénní.\n\nZávodní silniční monopost se také běžně nazývá \"formule\" či \"formulový vůz\". Toto označení pochází z přelomu 40. a 50. let, kdy FIA ustanovila (\"zformulovala\") nová pravidla pro závody monopostů. Výsledkem byly kategorie Formule 1, Formule 2 a Formule 3. Výraz \"formule\" tedy v původním smyslu znamená něco jako \"předpis pravidel\". V přeneseném významu se dnes používá jako označení pro takřka jakýkoli silniční závodní monopost. Běžně se pak používají pojmy jako \"formulové vozy\", \"formulové závody\", \"závody formulí\" atd.\n\nAčkoli definici monopostu odpovídají i motokáry, obvykle do této kategorie řazeny nejsou.\n\nSlovo monopost má původ v italském \"monoposto\" znamenajícím \"jednomístný\".\n\nModerní monoposty, ostatně jako všechny okruhové závodní automobily, jsou stavěny s ohledem na dosahování co nejlepších časů na kolo na moderních autodromech. Není u nich tedy prioritou dosahování vysokých rychlostí při jízdě v přímém směru. Jejich největší devizou je nízká váha a vysoký aerodynamický přítlak. Tyto vlastnosti jim umožňují projíždět zatáčky vysokou rychlostí, aniž by došlo ke ztrátě adheze pneumatik a následnému smyku. Díky tomu může být i relativně nevýkonný monopost na závodním okruhu rychlejší než např. výkonnější, ale těžší a méně aerodynamicky efektivní závodní cestovní či GT vůz. Vysoký aerodynamický přítlak spolu s odkrytými koly si však vybírají daň v podobě relativně vysokého aerodynamického odporu při vyšších rychlostech. Formule 1 jsou i přesto díky motorům dosahujícím výkonu okolo 540 kW (720 koňských sil) schopné dosáhnout na okruhu maximální rychlosti okolo 350 km/h. Absolutní rychlostní rekord vozu formule 1 byl zaznamenán v roce 2006, kdy monopost týmu BAR Honda dosáhl na bonnevilských solných pláních průměrné rychlosti 400 km/h s neoficiální maximální dosaženou rychlostí 413 km/h. Vůz však byl kvůli snížení aerodynamického odporu zbaven obvyklého velkého zadního spoileru.\n\nMonoposty, coby speciální závodní automobily, se objevily ve 20. letech 20. století.\n\nNěkteré existující i zaniklé seriály závodů monopostů:\n"}
{"id": "248112", "url": "https://cs.wikipedia.org/wiki?curid=248112", "title": "Milan Kocourek", "text": "Milan Kocourek\n\nMilan Kocourek (* 6. prosince 1987, Brno) je český atlet, který běhá za AK Kroměříž.\n\nJeho kariéra začala v roce 2003, kdy si všiml, při hodině tělesné výchovy, jeho běžeckých kvalit učitel. Následně byl vyslán na školní přebor v přespolním běhu, kde ukázal své dobré kvality v krosovém terénu, následovala nominace do atletického B-týmu na středoškolském atletickém poháru v okresním kole. Poté jej Jiří Sequent, trenér brněnského Athletic Runners Club, nominoval do týmu ARC.\n\nPo dvou měsících tréninku se zúčastnil Mistrovství Moravy a Slezska v kategorii dorostenců, kde zaběhl 1500m za 4:24,31. Díky stříbru, které zde získal, se kvalifikoval na evropské hry ISF v Miláně, které se konaly v květnu 2004. Zde si vylepšil svůj čas na 4:12,83.\n\nO několik měsíců později byl nominován do atletické reprezentace dorostenců a zúčastnil se několika mezinárodních závodů. V roce 2006 se zúčastnil mezinárodního krosového závodu u Milána, kde získal bronzovou medaili v kategorii junioři. Dalším velkým úspěchem bylo vítězství na Mistrovství ČR v juniorském krosovém závodě, které mu zaručilo účast na Mistrovství Evropy v přespolním běhu v italském San Giorgiu. Zde se z celkového počtu 107 běžců umístil na 18. místě, což byl zatím nejlepší výsledek české reprezentace v historii evropských šampionátů.\n\nMistrovství ČR v přespolním běhu ve Frýdku-Místku 17. března 2007 znamenalo pro něj první vystoupení v kategorii mužů. Zde získal po taktice start-cíl zlatou medaili. Pokořil i obhájce z roku 2006 Róberta Štefka.\n\n17. srpna 2007 se zúčastnil velké ceny Slatiňan. První doběhl keňský závodník Henry Kosgei. Poté následoval Kocourek, který porazil druhého keňského závodníka Dicksona Kimutaie.\n\nDíky úspěchu na Mistrovství Evropy v přespolním běhu, byl jako jediný český atlet nominován na Mistrovství světa v krosu v keňské Mombase v březnu 2007. Z celkového počtu 168 závodníků se Kocourek umístil na 128. místě.\n\nV září 2007 se zúčastnil Mistrovství ČR v atletice do 22 let v Jablonci nad Nisou, kde získal v běhu na 5000m a v běhu na 3000m překážek další dvě zlaté medaile do své sbírky. Následně 5. dubna 2008 při konání mistrovství České republiky v přespolním běhu, opět v Jablonci nad Nisou, získal v kategorii do 22 let a v hlavním závodě mužů dvě zlaté medaile, když doběhl systémem start-cíl.\n\nSvoje první zlato na dráhovém Mistrovství ČR mužů vybojoval v červenci roku 2008, když zvítězil v běhu na 5000 metrů. O necelé dva měsíce později obhájil na Mistrovství ČR v atletice do 22 let obě zlaté medaile z předchozího roku na tratích 3000 metrů překážek a 5000 metrů.\n\nV březnu roku 2009 vybojoval již svoji třetí zlatou medaili z Mistrovství ČR v přespolním běhu v Kdyni, kde zůstal poražen pouze mimo soutěž běžícím americkým vytrvalcem Ryanem Vailem. Při svém prvním dráhovém startu v tomto roce si vylepšil osobní rekord na 3000 metrů na čas 8:07,41 a zvítězil v prvním kole extraligy mužů a žen na Strahově. I v dalších dvou závodech si vytvořil nové osobní rekordy. Nejdříve na trati 3000 metrů překážek výkonem 8:48,23, čímž se nominoval na Mistrovství Evropy do 22 let. Poté i na trati dlouhé 1500 metrů časem 3:43,89 minuty.\n\n16. července 2009 startoval na Mistrovství Evropy do 22 let v rozběhu na trati 3000 metrů překážek a obsadil sedmé nepostupové místo v čase 9:04,12 minuty.\n\nV roce 2010 na mistrovství republiky v atletice získal dvě zlaté medaile v běhu na 1500 a 5000 metrů. Na mistrovství o rok později získal opět dvě zlaté medaile, tentokrát v běhu na 5000 metrů a 3000 metrů překážek.\n\n"}
{"id": "248114", "url": "https://cs.wikipedia.org/wiki?curid=248114", "title": "Fiľakovo", "text": "Fiľakovo\n\nFiľakovo ( \"Fülek\", \"Fileck\") je město na jižním Slovensku, v Banskobystrickém kraji. Žije zde  obyvatel převážně maďarské národnosti. Nad městem se tyčí ruina středověkého hradu.\n\nMěsto se nachází v Cerové vrchovině, cca 15 km jihovýchodně od Lučence a cca 20 km severně od maďarského města Salgótarján.\n\nPrvní písemná zmínka o Fiľakově a hradu je z roku 1242. V roce 1423 získává městská práva. V roce 1554 hrad dobyli Osmané a bylo do roku 1593 sídlem sandžaku, když bylo znovu dobyto císařskou armádou. V roce 1682 bylo město i hrad vypáleny, zůstala po něm zřícenina hradu. Po Trianonské smlouvě, v roce 1920, bylo město přičleněno k Československu, avšak po První vídeňské arbitráži patřilo v letech 1938–1945 k Maďarskému království.\n\nNárodnostní složení podle sčítání v roce 2001:\n\n\n\n\n"}
{"id": "248116", "url": "https://cs.wikipedia.org/wiki?curid=248116", "title": "Svatá liga", "text": "Svatá liga\n\nSvatá liga bylo v dějinách Evropy 15. až 17. století označení řady různých mezinárodních spojenectví většinou iniciovaných papeži proti nepřátelům papežského státu. Jednotlivé svaté ligy vznikly v letech 1495, 1508, 1511, 1526, 1538, 1571, 1576 a 1684 a bývají odlišovány letopočtem vzniku.\n"}
{"id": "248118", "url": "https://cs.wikipedia.org/wiki?curid=248118", "title": "Spišská Stará Ves", "text": "Spišská Stará Ves\n\nSpišská Stará Ves ( \"Alt(en)dorf\", \"Szepesófalu\") je město na severním Slovensku, v Prešovském kraji\n\nMěsto se nachází v regionu Zamaguří u řeky Dunajec, jež tvoří slovensko-polskou hranici, asi 40 km od Kežmarku. V místní části Lysá nad Dunajcom (připojena 1992) se nachází hraniční přechod.\n\nPrvní písemná zmínka o městě pochází z roku 1308.\n"}
{"id": "248121", "url": "https://cs.wikipedia.org/wiki?curid=248121", "title": "Suchoj Su-57", "text": "Suchoj Su-57\n\nSuchoj Su-57 (, v kódu NATO: Felon) je jednomístný dvoumotorový proudový víceúčelový stíhací letoun páté generace se schopnostmi stealth navržený k vybojování vzdušné převahy a k bitevním úkolům. Letoun je výsledkem projektu PAK FA (, , \"Perspektivnij aviacionnij komplex frontovoj aviacii\"), což je program ruského letectva pro stíhací letoun páté generace. Původní označení firmy Suchoj pro letoun je T-50. Su-57 je zamýšlen jako nástupce letounů MiG-29 a Su-27 a měl by být prvním letounem v ruském vojenství se schopnostmi stealth. Disponovat by měl schopnostmi jako je supercruise, dále jakousi \"supermanévrovatelností\" a pokročilejší avionikou, která by měla překonávat předchozí generace stíhačů, stejně jako pozemní nebo námořní obranné vybavení.\n\nPrototyp stroje Su-57 poprvé vzlétl 29. ledna 2010 a dodávky ruskému letectvu jsou očekávány během roku 2020. Prototypy a počáteční seriové stroje budou dodány s modernizovanou variantou motoru AL-31F, který používají letouny Su-27, zatímco se v současné době vyvíjí nová generace motoru. Očekávaná životnost či délka služby strojů je 35 let.\n\nT-50 by měl být letoun „střední třídy“ s váhou okolo 30 t (lehký PAK FA má mít 14 t). Pohánět by ho měly 2 motory typu AL-41F1 s měnitelným vektorem tahu (technologie KLIVT) a jeho rychlost by se měla pohybovat okolo 2-2,2 Ma. Motory by měly mít maximální tah 152 kN. Možné je též použití motoru R145M-300 s tahem okolo 160 kN. Palubní radar bude nově vyvíjená varianta IRBIS nebo ŽUK (N050?), se schopností sledovat 32 cílů a „pálit“ na 8. Maximální dosah 400 km, cíle Stealth do 70 km.\n\nLetoun se vyznačuje charakteristikami stealth jako mají například F-22 a F-35. Nové druhy výzbroje – moderniznované R-77 (изд. 180) a modernizované R-37(изд. 810).\n\nPrvní vzlet prototypu byl původně oznámen v letech 2008/9. Dle posledních informací se na financování projektu budou podílet i indické firmy. První zkušební let prototypu se uskutečnil v pátek 29. ledna 2010 z letiště závodu v Komsomolsku na Amuru v délce cca 45 minut, řekla televizi Rossija mluvčí společnosti Suchoj.\nSu-57 měl sloužit jako základ pro další letoun páté generace Suchoj/HAL FGFA, vyvíjený společně firmami Suchoj a Hindustan Aeronautics Limited (HAL) pro indické letectvo. V dubnu 2018 bylo ale oznámeno, že Indie z programu odchází. Po letech jednání, zpožďování a zápasení s Ruskem byla Indie pokrokem projektu zklamaná. Také schopnosti Su-57 nenaplnily očekávání, přičemž jedním z hlavních problémů je nedostatečná stealth schopnost stroje Su-57.\n\nV červnu 2019 ruské letectvo objednalo 76 víceúčelových letadel Suchoj Su-57, s termínem dodání do roku 2028. První letoun bude dodán do konce roku 2019.\n\nSuchoj Su-57 je vybaven unikátní radarovou soustavou S121 složenou z hlavního palubního radiolokátoru a 4 menších radiolokátorů, umístěných po bocích v přední části trupu a v náběžných hranách křídel.\n\nZáklad tohoto systému tvoří výkonný radiolokátor NIIP Otakar N050 s nepohyblivou plošnou fázovou anténou a elektronickým snímáním (AESA), který sestává z více než 1 500 samostatných přijímacích a vysílacích modulů, pracujících v kmitočtovém pásmu X (8 –12 GHz). Dokáže současně sledovat až 32 vzdušných cílů a útočit na 8 z nich. Zorný úhel tohoto radiolokátoru představuje 240 stupňů. Poprvé byl představen na airshow MAKS v roce 2009. Jedná se o druhý ruský palubní radiolokátor typu AESA (prvním byl radiolokátor Žuk-AE od společnosti Fazotron, vyvíjený pro MiG-35).\n\nKromě hlavního radaru je stroj vybaven dalšími 4 radary. Dva malé radary umístěné v přední části trupu slouží ke sledování situace po bocích letadla a zásadním způsobem rozšiřují zorný úhel celé radarové soustavy. Stejně jako hlavní radiolokátor jsou i tyto určeny pro kmitočtové pásmo X. Další dva radary jsou umístěny v náběžných hranách křídel. Pracují v kmitočtovém pásmu L (1–2 GHz) a slouží k detekci letadel typu stealth (s nízkou pravděpodobností odhalení).\n\nPůvodně se počítalo s ještě jedním radiolokátorem pro zadní polosféru, avšak od tohoto řešení se upustilo. Hlavním důvodem byly pravděpodobně problémy s celkovou integrací a zvýšené náklady.\n\nO pohon letadla se starají dva nové motory 5. generace Saturn-Ljulka AL-41F1 (Izdelije 117) s měnitelným vektorem tahu, umožňující let nadzvukovou rychlostí bez přídavného spalování (tzv. supercruise). Každý motor dokáže vyvinout maximální tah 147 kN.\n\nVzhledem k tomu, že v době letu prvního prototypu (T-50-1) ještě nebyly tyto pohonné jednotky k dispozici, byly do tohoto letadla nainstalovány motory AL-41F1A (Izdelije 117S) s tahem 142 kN. Tyto motory jsou původně určeny pro letadla Su-35S (známé také jako Su-35BM), což jsou modernizované Su-35 s měnitelným vektorem tahu. Motor AL-41F1A je odvozen ze staršího motoru AL-31F, který pohání Su-27.\n\nPro sériové stroje se vyvíjí motor pod názvem (изд. 30) s výkonem 176 kN.\n\nPrvní let letadla s prototypovým označením T-50-1 se uskutečnil 29. ledna 2010 ráno v Komsomolsku v kokpitu se zkušebním pilotem Sergejem Bogdanem. Samotný let trval 47 minut. Následně dostal prototyp kamuflážní nátěr, složený z bílé barvy na centrální části trupu a řadou, doplněný o odstíny šedé na ostatních částech letadla. Druhý let prototypu v trvání 57 minut se uskutečnil 12. února 2010. Třetí let proběhl následující den. Pak bylo letadlo převezeno do oblasti Žukovskij u Moskvy. První let na nové základně se uskutečnil 29. dubna 2010. Délka letu byla 39 minut.\n\nDruhý prototyp (T-50-2), který byl již vybaven optoelektronickým systémem, vykonal svůj první zkušební let 3. března 2011. Stejně jako u prvního prototypu se let uskutečnil z letecké základny v Komsomolsku na Amuru. Letadlo pilotoval opět Sergej Bogdan. Let trval 44 minut.\n\nLetové zkoušky prvních dvou prototypů probíhaly v roce 2011 velmi intenzivně. 3. listopadu 2011 se uskutečnil v pořadí stý let tohoto letadla.\n\nTřetí prototyp byl zalétán 22. listopadu 2011. Na rozdíl od prvních dvou prototypů, jejichž hlavním úkolem je testování fundamentálně nové letecké konstrukce, je třetí vybaven novou avionikou a radarovou soustavou S121 s výkonným palubním radarem, který bude testován v průběhu roku 2012. Jedná se o radar kategorie AESA.\n\nČtvrtý prototyp T-50-4 poprvé vzlétl 12. prosince 2012. V únoru 2013 bylo oznámeno, že v březnu téhož roku budou zahájeny státní zkoušky typu T-50. V té době bude k dispozici již pět prototypů.\n\nV květnu 2014 byly ve Voroněži poprvé předvedeny prototypy letounu T-50 s podvěšenými maketami raketové výzbroje. Jednalo se o prototyp T-50-3 s maketami raket R-73 a R-77, T-50-4 s maketami R-77 a Ch-31, které provedly několik bojových manévrů během prvního dne ruského leteckého cvičení Aviadarts 2014. Při ostrých zkouškách raketové výzbroje budou nejprve testovány již existující typy řízených střel a testy nových perspektivních typů budou následovat až v dalších etapách zkoušek.\n\n28. prosince 2014 byl na leteckou základnu v oblasti Žukovskij u Moskvy Antonovem An-124 dopraven prototyp označený jako T-50-6-2. Tento prototyp je určen speciálně na pozemní zkoušky.\n\n15. září 2016 bylo zveřejněno video z testování 30mm kanónu 9A1-4071K (GSH-301) pro Suchoj T-50. \n\n18. prosince 2016 byl na letišti v ruském městě Komsomolsk na Amuru představen osmý prototyp s označením T-50-8-2, na kterém byly následně provedeny i letové testy.\n\n20. ledna 2017 bylo s T-50 PAK FA poprvé testováno tankování paliva za letu z tankeru Il-78. \n\n24. dubna 2017 vzlétl osmý létající prototyp T-50-9 a v polovině května byly zveřejněny fotografie letadla během letu s přídavnými palivovými nádržemi.\n\n10. srpna 2017 velitel ruského letectva generálplukovník Viktor Bondarev potvrdil, že letoun s továrním označením Suchoj T-50 bude zařazen do Ruského letectva jako Suchoj Su-57.\n\n10. června 2014 byl pátý prototyp, letounT-50-5, vážně poškozen požárem motoru po přistání. Pilotovi se podařilo uniknout bez újmy. Suchoj uvedl, že letadlo bude opraveno a že požár \"nebude mít vliv na načasování testovacího programu T-50\".\n\n24. prosince 2019 během továrních zkoušek havaroval první sériově vyrobený letoun Su-57 (palubní číslo \"modrá 01\") asi 110-120 km od letiště Dzjomgi v Chabarovském kraji. Předpokladá se, že důvodem nehody bylo selhání řídícího systému. Pilot se katapultoval a byl vyzvednut vrtulníkem.\n\nZdroj: \"warfare.ru\", \"pravda.ru\"\n\n\n\n\n\n\n\n"}
{"id": "248123", "url": "https://cs.wikipedia.org/wiki?curid=248123", "title": "Dynamické DNS", "text": "Dynamické DNS\n\nDynamické DNS ( , zkratka DDNS) je označení systému, který umožňuje v reálném čase aktualizovat záznamy uložené o internetové doméně na DNS serveru. Nejčastěji se jedná o propojení názvu počítače s dynamicky přidělenou IP adresou, což umožňuje používat pro spojení s počítačem stabilní DNS jméno místo neustále se měnící IP adresy. Systém je využíván v lokálních sítích nebo pro počítače, které se připojují k různým poskytovatelům připojení k Internetu.\n\nProtokol DDNS popisuje a . Pro ruční obsluhu lze použít program nsupdate, ale ne vždy se však DDNS pro aktualizaci DNS používá. Například program ddclient odesílá žádosti o změnu v DNS pomocí HTTP protokolu a jeho příkazu GET.\n\nCharakteristickým rysem DDNS je nastavení velmi krátké doby cachování DNS záznamů (v řádu minut), což zajistí, že nebude díky záznamu v cache používána zastaralá IP adresa, protože jsou záznamy v případě potřeby získány přímo z hlavních DNS serverů příslušné domény.\n\nZáznamy na DNS serveru lze chránit pomocí TSIG autentizace, která používá hash klíč HMAC-MD5. Nevýhodou je, že klíč se musí nahrát na každém klientu. Microsoft vyvinul alternativu GSS-TSIG, která pro autentizaci využívá protokol Kerberos, takže není potřeba na stanice nahrávat ověřovací klíče. GSS-TSIG je navržen ke standardizaci a je jediným podporovaným ověřovacím prostředkem pro Microsoft Windows 2000, Windows XP a Windows 2003.\n\n\n\n\n\n"}
{"id": "248124", "url": "https://cs.wikipedia.org/wiki?curid=248124", "title": "Repozitář", "text": "Repozitář\n\nRepozitář obecně znamená \"úložiště\" a obzvláště se toto slovo používá pro:\n"}
{"id": "248126", "url": "https://cs.wikipedia.org/wiki?curid=248126", "title": "Carrie Underwoodová", "text": "Carrie Underwoodová\n\nCarrie Marie Underwood (* 10. března 1983, Checotah, Oklahoma, USA) je americká zpěvačka popu, country, která vyhrála čtvrtou řadu soutěže \"American Idol\". Od té doby získala multiplatinovou desku za své album \"Some Hearts\" (přesněji řečeno, bylo 6 krát platinové) a to se stalo nejrychleji prodávaným debutem v historii systému Nielsen SoundScan. Stala se první vítězkou \"American Idol\", která posbírala ocenění na třech nejdůležitějších předáváních cen během jednoho jediného roku. Získala jednu cenu American Music Award, pět cen Billboard Music Award a dvě ceny cenu Grammy (včetně ceny za nejlepšího nováčka). Její album se stalo nejlépe prodávaným ze všech účastníků soutěže American Idol.\nZ jejího alba \"Some Hearts\" vzešlo pět hitů, které se v různých hitparádách v USA a Kanadě dostaly na první místo. Mezi ně patří například \"Inside Your Heaven\", \"Jesus, Take the Wheel\" a 'Before He Cheats\". Její druhé album, které vyšlo nedávno se jmenuje \"Carnival Ride\".\n\nNarodila se v nemocnici „Muskogee Regional Medical Center“ a vyrůstala na farmě svých rodičů v Checotahu v Oklahomě. Je třetí a zároveň nejmladší dcerou Stephena a Carole Underwoodových. Má dvě starší sestry, Shanu Underwood Means (narozena v roce 1970) a Stephanie Underwood Shelton (narozena v roce 1973). Obě jsou učitelkami na základních školách v Oklahomě. V dětství se zúčastnila show „Robbins Memorial Talent Show“. Je členkou sdružení kostelů „Free Will Baptist Church“. Jako malá zpívávála v kostele, pro Old Settler's Day and Lion's Club a na místních akcích v Checotahu. Ve třinácti letech, v roce 1996 se její tehdejší manažer snažil zařídit nahrávací smlouvu u Capitol Records. Avšak díky změnám ve vedení této společnosti se to nikdy nestalo.\nV roce 2001 ukončila „Checotah High School“. Poté šla na Northeastern State University v Tahlequahu, kde v roce 2006 promovala s hodnocením „magna cum laude“, s bakalářským titulem v oboru masové komunikace se zaměřením na žurnalistiku. Carrie je členem spolku Sigma Sigma Sigma a také spolku Muscogee Creek Nation v Oklahomě. V průběhu dvou let během léta vystupovala v show v Tahlequahu. Zúčastnila se také soutěže o královnu krásy na univerzitě a skončila druhá.\n\nMomentálně bydlí v předměstí města Nashville, kterému se říká Franklin, v Tennessee.\n\nV létě 2004, se zúčastnila castingu soutěže \"American Idol\" v St. Louis. 22. března 2005 zazpívala své provedení písně \"Alone\" od skupiny Heart a tvrdý porotce Simon Cowell jí předpověděl, že nejenomže soutěž vyhraje, ale v prodejích předčí všechny předchozí účastníky soutěže. Stala se druhou vítězkou, která se během hlasování v jednotlivých finálových večerech nikdy nedostala na jedno z posledních třech míst. Během show se vytvořil její fanklub, kterému se říkalo „Carrie's Care Bears.“\n25. května 2005 Carrie soutěž vyhrála a předběhla tak Bo Bice.\n\nVystoupila v šesté řadě této soutěže již se svojí písní \"Wasted\". To bylo od jejího vítězství již její čtvrté vystoupení v této soutěži. Vystupovala na koncertě „Idol Gives Back“ se svou novou písní \"I'll Stand By You\" (coververze písně od skupiny Pretenders) spolu s Kelly Clarksonovou, Rascal Flatts a dalšími. Tuto píseň zpívala už ve finále soutěže American Idol a od publika se jí dostalo potlesku ve stoje.\nJejí debutové album, nazvané \"Some Hearts\" bylo vydáno 15. listopadu 2005 a do hitparády Billboard 200 vstoupilo s počtem již 315000 prodaných kusů. Hned v prvním týdnu se album dostalo na první místo v hitparádě „Billboard Top Country Albums“.\n\nDruhý singl z alba, \"Jesus, Take The Wheel\" byl uveden do rozhlasových stanic 18. října 2005. Hrál se tak často, že debutoval na 39. místě v hitparádě Billboard Country Chart hned první týden a trhnul tak rekord. Poté se dostal na první příčku a zstal tam celých šest týdnů a chyběly mu už jen dva týdny, aby pokořil rekord Connie Smithovou z let 1964-1965 s jejím hitem \"Once a Day\".\n\nJejí třetí singl \"Some Hearts\" byl uveden pouze do některých rozhlasových stanic. Singl \"Don't Forget To Remember Me\", druhý, který se dostal do country rádií, se dostal na druhé místo v hitparádě „Billboard Hot Country Chart“ a na 49. místo v hitparádě Billboard Hot 100. Dostal se na jeden týden na první místo do hitparády „Radio & Records Country Singles Chart“.\n\nOba singly \"Jesus, Take The Wheel\" a \"Don't Forget To Remember Me\" se dostaly na první místa v hitparádách křesťanských rádií. \"Jesus, Take the Wheel\" získal cenu za nejlepší country singl roku od asociace „Gospel Music Association“.\nPíseň \"Jesus, Take the Wheel\" zpívala 23. května 2006 na udělování cen ACM awards a od publika se jí dostalo potlesku ve stoje. Odnesla si ceny za Singl roku za píseň, kterou tam předvedla a nejlepší novou ženskou zpěvačku. Byla také nominována na píseň roku a nejlepší zpěvačku roku, avšak tyto ceny nezískala.\nNa podzim toho roku vydala další singl \"Before He Cheats\". Dostal se na první místo hitparády „Billboard's Hot Country Songs“ a na tomto místě zůstal pět týdnů za sebou. V hitparádě Billboard Hot 100 se dostala na místo osmé. Po roce od vydání singl stále v žebříčku zůstává.\n21. listopadu 2006 získala na předávání cen American Music Awards jednu cenu ze dvou, na které byla nominována. Odnesla si tak cenu za průlomového umělce roku. Nezískala však cenu za nejlepší ženskou country umělkyni. Zúčastnila se také předávání cen 2006 Billboard Music Awards dne 4. prosince 2006 a odnesla si z něj pět cen. Vyhrála v kategoriích vyhledávané album roku, top 200 ženská umělkyně roku, ženská country umělkyně roku, nováček country a country album roku.\nByla nominována na 5 cen u příležitosti udělování cen od Academy of Country Music v roce 2007. Vyhrála však jen dvě ceny a to album roku a zpěvačka roku.\n11. dubna 2007 se dostal další singl \"Wasted\" na první místo hitparády „Hot Country Songs Chart“ a na 37. místo hitparády „Billboard Hot 100“.\nNa udělování cen „CMT Awards 2007“ v Nashvillu v Tennessee 16. dubna si odnesla všechny tři ceny, na které byla nominována (za video Before He Cheats): video roku, video roku – ženy, nejlepší režie videa. Na tomto udílení také vystoupila a to s písní \"Before He Cheats\".\n\nNa začátku dubna si dala pauzu od nahrávání svého druhého alba a vydala se do Jižní Afriky, aby se tam zúčastnila charitativního speciálu soutěže \"American Idol\" - „Idol Gives Back“. Pro tuto příležitost nahrála coververzi písně od skupiny The Pretenders \"I'll Stand By You\". V internetovém obchodě iTunes se tato píseň vyšplhala na druhé místo.\nObjevila se také na nejnovějším albu Brada Paisleyho, \"5th Gear\". Zazpívala si s ním píseň \"Oh Love\".\n\n7. prosince 2006 bylo její album \"Some Hearts\" nominováno na čtyři ceny Grammy, z nichž získala dvě – za nejlepšího nováčka a za nejlepší pěvecký country výkon.\nStala se první vítězkou soutěže \"American Idol\", která byla nominována na cenu nováčka roku. Ceremonie se konala 11. února 2007 v Staples Center v Los Angeles v Kalifornii. Také si zazpívala po boku Rascal Flatts.\n\n24. března 2007 byla hudebním hostem v show \"Saturday Night Live\", kterou moderoval Peyton Manning. Vystoupila se svými písněmi \"Before He Cheats\" a \"Wasted\" a tak zajistila show jednu z nejvyšších sledovaností za posledních deset měsíců. Byla teprve jedenáctým country umělcem, který v této show vystoupil (přecházeli jí Garth Brooks, Randy Travis, Dolly Parton, Dwight Yoakam, Faith Hill, The Charlie Daniels Band, Dixie Chicks, Willie Nelson, Johnny Cash a Keith Urban) a zároveň třetím účastníkem soutěže \"American Idol\", který v této show vystoupil (předcházeli jí Clay Aiken a Kelly Clarkson).\n\nJejí druhé album se jmenuje \"Carnival Ride\". Textařsky se na něm podílela více než na svém debutu. Její první singl z desky je \"So Small\".\n\nTřetí album vydala 3. listopadu 2009 pod názvem \"Play On\".\n\nCarrie vydala 1. května 2012 čtvrté album s názvem Blown Away. Album se trochu liší od předešlých zejména prvky a písněmi, které jsou, jak sama uvedla \"„s tmavším dějem\"\". Prvním singlem z alba se stala píseň \"„Good Girl“\", ke které brzy vydala videoklip. Druhým singlem se stala píseň se stejným názvem jako album \"„Blown Away\"\". Tato skladba se stala stejně jako album platinovou a umístila se v Top 20 v americké hitparádě Billboard Hot 100. Album se stalo sedmým nejprodávanějším albem v USA roku 2012 a nejprodávanějším country albem roku 2012. Třetím singlem vydaným 26. listopadu je song \"„Two Black Cadillacs\"\".\n\nSpolu s albem rozjela turné \"„Blown Away World Tour\"\" po severní Americe. Turné zahrnovalo koncert ve Velké Británii tak i v Austrálii.\n\nZačátkem roku 2013 měla Carrie na svém kontě přes 13 miliónů prodaných alb a přes 27 miliónů skladeb prodaných digitálně. Byla jmenována nejvíce vydělávající \"„American Idol\"\" zpěvačkou a zároveň ji Billboard jmenoval šestnáctou nejvíce vydělávající hvězdou v období února 2012 až února 2013.\n\n21. ledna 2013 vydala duet s rockovou kapelou Aerosmith \"„Can't Stop Lovin' You\"\".\n\nPři castingu v soutěži \"American Idol\" porotcům prozradila, že její oblíbenou zpěvačkou je Martina McBride. Během jejího účinkování v soutěži byla předvedena různá videa, ve kterých zpívala píseň \"Independence Day\", což je jedna z nejznámějších písní Martiny McBride. Tuto píseň vydala jako B-stranu svého singlu \"Inside Your Heaven\".\n\nHraje také dobře na kytaru, s jejíž pomocí se doprovázela při písních \"Don't Forget To Remember Me\" nebo \"Inside Your Heaven\" jak na některých koncertech, tak na albu.\nDalším jejím koníčkem jsou zvířata. Je vegetariánka, ve svých třinácti letech přestala jíst maso, protože se nedokázala vyrovnat s myšlenkou, že by musela sníst jedno ze svých zvířat. Organizací PETA byla zvolena „Nejvíce sexy vegetariánkou“.\n\nPodporuje organizaci HSUS (Humane Society of the United States).\n\nPro své rodné město Checotah napsala píseň \"I Ain't in Checotah Anymore\". V prosinci roku 2005 byla zvolena Oklahomankou roku časopisem \"Oklahoma Today\".\n\nSpolečnost Victoria's Secret ji nedávno jmenovala nejvíce sexy zpěvačkou/muzikantkou (v mužské kategorii toto ocenění získal Justin Timberlake). Byla také uvedena na seznamu nejkrásnějších lidí časopisu \"People\".\n\n"}
{"id": "248139", "url": "https://cs.wikipedia.org/wiki?curid=248139", "title": "Model auta", "text": "Model auta\n\nModel auta (hovorově angličák) je zmenšenina reálného automobilu v určitém měřítku (1:160, 1:120, 1:87, 1:72, 1:55, 1:48, 1:45, 1:43, 1:35, 1:32, 1:24, 1:18, 1:16, 1:12, 1:10, 1:9, 1:8).\n\nModely se vyrábějí z kovu (např. slitiny zinku a hliníku), plastu a gumy. Předlohou jsou často skutečné značky automobilů.\n\nPrvní hračky tohoto typu se začaly vyrábět na počátku 20. století (Meccano v Británii, Dowst Brothers v USA). Modely však byly málo propracované a nebyly příliš odolné; proto je dnes těžké najít angličáky z doby před druhou světovou válkou v zachovalém stavu.\n\nBritská firma Lesney začala vyrábět svá autíčka v roce 1947. Jejich populární série Matchbox 1-75 byly nazvány podle roku 1975, balených v krabičkách připomínajících krabičky od zápalek (angl. \"matchbox\").\n\nV padesátých letech vzrostla popularita angličáků natolik, že se staly předmětem sběratelského zájmu. Modely už byly přesnější a měly tvarovaný i interiér.\n\nOd roku 1968 vyrábí i firma Mattel (předtím známá jen jako výrobce panenek Barbie) svá autíčka – Hot Wheels.\n\nNejvětší rozkvět mělo toto odvětví až po revoluci. Mezi českými sběrateli patří k nejpopulárnějším modelům vozy takzvaného východního bloku, zejména české. Ty byly zpočátku produkovány zejména českými firmami: Kaden - kovové modely Škoda 1:43, plechové Tatra 1:43 a plastové Škodovky 1:87 a firma Igra s modely Tater, Liazek, Avií a Pragovek v měřítku 1:87. Dnes již tyto vozy vyrábí i zahraniční společnosti. Dnes jsou nejoblíbenější modely Škodovek od firmy Abrex v měřítkách 1:18, 1:24, 1:43 a 1:72.\n\n"}
{"id": "248141", "url": "https://cs.wikipedia.org/wiki?curid=248141", "title": "Václav Krolmus", "text": "Václav Krolmus\n\nVáclav Krolmus (3. října 1790 Březinka u Bělé pod Bezdězem – 24. října 1861 Praha) byl český vlastenecký kněz, sběratel lidové slovesnosti, spisovatel a archeolog.\n\nNavštěvoval bělskou klášterní školu, po dalších studiích na gymnáziu v Kosmonosích, filosofie na Karlově univerzitě a kněžského ústavu v Litoměřicích se stal knězem a kazatelem. Působil na farách ve středních Čechách. Ze Zvíkovce se kvůli sporům na faře odstěhoval do Prahy, kde se plně usadil a věnoval se archeologii. Dá se říci, že archeologie byla jeho největší láska. Z finančního hlediska se mu však moc nedařilo a musel tyto překážky překonávat, ze svých peněz platil výkopy v okolí Prahy. Všechny své nálezy a ostatní starožitnosti, které postupně shromažďoval, zpracovával ve svých spisech. Mezi jeho největší úspěchy patří obohacení sbírek Národního muzea a starost o řadu památek, jež uchránil před zničením.\n\nRoku 1848 se Krolmus stal členem Národního výboru a československé sekce Slovanského sjezdu.\n\nNa poli literárním jsou jeho nejvýznamnějším dílem \"Staročeské pověsti, zpěvy, hry, obyčeje, slavnosti a nápěvy ohledem na bájesloví česko-slovanské\", které vyšly v letech 1845–1857 v celkem 13 sešitech.\n\nVáclav Krolmus zemřel v roce 1861 a do české historie se zapsal jako úspěšný (byť amatérský) český archeolog.\n\n\n"}
{"id": "248145", "url": "https://cs.wikipedia.org/wiki?curid=248145", "title": "Limuzína", "text": "Limuzína\n\nLimuzína je zpravidla čtyř až šesti dveřový automobil s tříprostorovou karoserií s prostorem pro 6 až 9 cestujících s pevnou střechou. Prostor pro cestující je zpravidla oddělen mezistěnou od prostoru řidiče umístěnou za přední řadou sedadel. Největší sériově vyráběnou evropskou limuzínou je Mercedes 600 Pullman.\n"}
{"id": "248146", "url": "https://cs.wikipedia.org/wiki?curid=248146", "title": "Abydoský královský seznam", "text": "Abydoský královský seznam\n\nAbydoský královský seznam je označení užívané v egyptologii pro jeden z původních dochovaných soupisů jmen staroegyptských panovníků. Je vytesán na stěně jednoho z chrámů v Abydu (odtud odvozen název) vybudovaném Sethim I. a dokončeném Ramessem II.\n\nSeznam obsahuje jména celkem 76 králů v nepřetržitém sledu a bez jakýchkoli dalších údajů od Meniho až po Sethiho I., za jehož nástupce byl sestaven. Tak jako je tomu u jiných královských seznamů, ani účel seznamu z Abydu nebyl chronologický, ale kultovní – na doprovodném vyobrazení Sethi I. spolu s princem Ramessem (budoucím Ramessem II.) přináší oběť těm z předchozích panovníků, jejichž jména jsou zaznamenána.\n\nProtože soupis zjevně nebyl zamýšlen jako historický záznam, nepreferuje historickou přesnost: jména řady králů jsou vypuštěna (např. po panovnících 12. dynastie následují králové 18. dynastie). Podle jakého klíče byl výběr jmen proveden ovšem nelze s jistotou říci. Podle převládajícího mínění badatelů v seznamu nebyli uvedeni panovníci, jejichž vláda nebyla pokládána za legitimní (např. Hyksósové) nebo byla Egypťany považována za jinak odporující principu maat (např. králové nestabilních období egyptských dějin, Hatšepsut, Achnaton a jeho nástupci).\n\n\n\n"}
{"id": "248148", "url": "https://cs.wikipedia.org/wiki?curid=248148", "title": "Karel Berman", "text": "Karel Berman\n\nKarel Berman (14. dubna 1919 Jindřichův Hradec – 11. srpna 1995 Praha) byl český operní pěvec-basbarytonista, hudební skladatel, operní režisér, libretista a překladatel.\n\nVyrůstal v hudební rodině. Po maturitě na gymnáziu v Jindřichově Hradci začal v roce 1938 studovat na pražské konzervatoři. Od roku 1943 byl z rasových důvodů vězněn v nacistických koncentračních táborech, nejprve v Terezíně (zde se jako zpěvák, režisér a skladatel podílel na práci vězeňského divadla), potom v Osvětimi, Kauferingu a Allachu u Dachau.\n\nPo osvobození dokončil studia na konzervatoři (zpěv u Egona Fuchse a Hilberta Vávry, režie u Františka Pujmana, kompozice u Rudolfa Karla a dirigování u Pavla Dědečka). V letech 1946–1948 působil v opavské opeře, v dalších letech (1948–1953) jako pěvec a režisér operního souboru Městského divadla v Plzni. V roce 1953 byl angažován jako sólista a později i jako režisér opery Národního divadla v Praze. Za čtyři desítky let vytvořil více než 3000 rolí a nastudoval na 80 operních inscenací (např. Mozartova \"Dona Giovanniho\" a Janáčkovu, \"Její pastorkyňu\").\nV jeho obsáhlém repertoáru byli např. Mozart, Rossini, Weber, Wagner, Verdi, Smetana, Dvořák, Musorgskij, Janáček, Stravinskij, Martinů.\n\nPodobně jako Ladislav Mráz se jako jeden z prvních soustavně věnoval předklasickému repertoáru. Pro mimořádné hlasové dispozice a brilantní techniku se stal v Československu i v zahraničí vyhledávaným interpretem obtížných partů oratorních a kantátových. Vystupoval mj. s Pražským komorním orchestrem a souborem Ars rediviva, s nímž spolupracoval na československé premiéře cyklu árií z Bachových duchovních kantát, pašijí a oratorií a na některých dalších projektech, například na první evropské nahrávce Zelenkových \"Lamentací Jeremiáše proroka\" (podrobněji:Diskografie Ars rediviva).\n\nPůsobil také jako hudební pedagog. V letech 1961–1971 vyučoval na pražské konzervatoři a od roku 1964 na HAMU, profesorem byl jmenován v roce 1990.\n\nByl jedním z nejtalentovanějších českých libretistů. Jako překladatel hudebních textů skvěle uplatňoval nejen své zkušenosti vokalisty, ale i svůj humor a fantazii (např. Telemannova \"Smuteční óda za umělecky vzdělaného kanárka\").\n\nV letech 1990 až 1995 vystupoval také v doprovodných programech na výstavách (Herbert Masaryk, T. G. Masaryk - člověk a umění), které uspořádalo Masarykovo demokratické hnutí.\n\nVystupoval pravidelně na zahraničních operních a koncertních scénách, např. v Berlíně a ve Vídni, kde byl v roce 1995 za přítomnosti rakouského kancléře vyznamenán prestižní medailí \"Fidelio\".\n\nV roce 1993 získal za celoživotní mistrovství v oboru opera Cenu Thálie.\n\n\n\n"}
{"id": "248150", "url": "https://cs.wikipedia.org/wiki?curid=248150", "title": "Hluboká (zámek)", "text": "Hluboká (zámek)\n\nZámek Hluboká (německy \"Frauenberg\") leží na návrší nad Vltavou ve městě Hluboká nad Vltavou asi 15 km severně od Českých Budějovic. Je veřejnosti přístupný a patří k turisticky nejatraktivnějším památkám v Česku. Zámek je ve vlastnictví státu a je spravován Národním památkovým ústavem. V bývalé zámecké jízdárně sídlí Alšova jihočeská galerie, která spravuje sbírku soch a obrazů holandských a vlámských malířů 17. a 18. století.\n\nNa místě raně gotické tvrze z druhé poloviny 13. století dnes stojí gotický zámek, jejž vybudoval koncem 15. století Vilém z Pernštejna. Majitelem hradu se později stal král Ferdinand I. Habsburský, který jej prodal roku 1562. Tak přešla Hluboká do majetku pánů z Jindřichova Hradce, kteří jej přestavili na renesanční zámek. O století později zakoupil panství Hluboké Jan Adolf I. z rodu Schwarzenberků, zakladatel jihočeské větve rodu, která zde sídlila po téměř tři století. Z iniciativy knížete Adama Františka byl zámek počátkem 18. století přestavěn v barokním slohu podle plánů stavitele Pavla Ignáce Bayera a jeho následovníka Antonína Erharda Martinelliho.\n\nVe třicátých letech 19. století se rozhodl kníže Jan Adolf II. Hlubokou od základu strhnout a vybudovat nový zámek v romantickém stylu. Projekt vypracoval architekt Franz Beer, jenž také od roku 1840 po dvacet let sám vedl stavební práce. Nové budovy, které stojí dodnes, byly postaveny ve stylu tudorovské gotiky podle vzoru anglického královského zámku Windsor. Náročné exteriéry a interiéry byly dokončeny až v roce 1871 pod vedením Damasia Deworezkého. Zámek je obklopen anglickým parkem se sochařskou výzdobou.\n\nStěny a stropy interiérů jsou bohatě zdobeny dřevořezbami a obloženy ušlechtilým dřevem. Nejcennější nábytek se nachází v Ranním salónu. Některé místnosti jsou zdobeny obrazy evropských mistrů 16. až 18. století, lustry, vitrážemi a keramikou z Delft – především ložnice a šatna kněžny Eleonory, tzv. Hamiltonův Kabinet a čítárna. Portréty na stěnách znázorňují nejvýznamnější členy rodu Schwarzenberků. Největší místností je sál knihovny s kazetovým  stropem, který sem byl přenesen ze zámku Schwarzenberg. Návštěvníky zaujme i zbrojnice zámku. V novogotické kapli se nachází oltář s velkou pozdně gotickou archou.\n\nSnaha o napodobení anglických gotických hradů při přestavbě v 19. století byla již v této době kritizována a některými odborníky vnímána jako kýč. Český malíř a kritik umění Eduard Herold přestavbu hodnotil slovy: „V pravo z lesního temna vyniká Hluboká, nový zámek knížete ze Švarcenberka, z daleka rovněž tak nemalebný jako z blízka, předce jen padělaný.“\n\n\nZámek se objevil v následujících filmech a pohádkách:\n\n"}
{"id": "248156", "url": "https://cs.wikipedia.org/wiki?curid=248156", "title": "Zoologická zahrada Bratislava", "text": "Zoologická zahrada Bratislava\n\nBratislavská zoologická zahrada je zoologická zahrada v Bratislavě. Nachází se v Mlynské dolině, která administrativně patří k městské části Karlova Ves.\n\nPrvní plány na založení zoologické zahrady v Bratislavě se objevily roku 1948. V roce 1949 byla vybrána pro její umístění Mlýnská dolina; zahradě bylo vyhrazeno nejdříve 9 hektarů, s možností rozšíření až na 90 ha. Roku 1959 se začalo s výstavbou. Zoo byla oficiálně otevřena 9. května 1960.\n\nV letech 1981 až 1985 byly zničeny dvě třetiny areálu kvůli výstavbě kanalizačního potrubí a dálničního přivaděče. Roku 2003 byla poblíž zoo zahájena výstavba posledního úseku dálnice D2 a tunelu Sitina což si vynutilo přemístění vstupu do areálu.\n\nZoo v současnosti chová 182 druhů zvířat. Její nynější rozloha je 96 hektarů.\n\nKuriozitou byl pokus o umělé oplodnění nosorožčí samice Ady.\n\n"}
{"id": "248165", "url": "https://cs.wikipedia.org/wiki?curid=248165", "title": "František Herman", "text": "František Herman\n\nFrantišek Herman (* 10. dubna 1942 Náchod) je český fagotista a hudební pedagog, představitel české dechové školy.\n\nOd roku 1967 je sólofagotistou orchestru České filharmonie. Výrazně se také uplatňuje jako sólista a komorní hráč. Jeho repertoár obsahuje všechna stěžejní díla fagotové literatury, realizoval několik desítek LP a CD. Spolupracuje s renomovanými hudebními tělesy, např. s Českým komorním orchestrem, Dvořákovým komorním orchestrem, Solistes Europeens Luxembourg. Od sedmdesátých let je sólistou souboru Ars rediviva, s nímž uskutečnil řadu nahrávek (podrobněji: Diskografie Ars rediviva).\n\nJe profesorem AMU a od r. 2006 také předsedou Akademického senátu její Hudební fakulty. Vyučuje na mistrovských interpretačních kurzech v Česku i v zahraničí, je porotcem prestižních mezinárodních soutěží.\n\n\n\n"}
{"id": "248169", "url": "https://cs.wikipedia.org/wiki?curid=248169", "title": "Škrkavka psí", "text": "Škrkavka psí\n\nŠkrkavka psí (\"Toxocara canis\", Werner 1782) je celosvětově rozšířený červ z kmene Nematoda, který parazituje u psů a psovitých masožravců. Dospělí jedinci \"T. canis\" jsou odděleného pohlaví, bělavě žluté barvy, měří 9–18 cm a vyskytují se ve střevě definitivního hostitele. Škrkavky způsobují záněty střeva, migrující larvy škrkavek vyvolávají záněty v dalších orgánech. Zatímco u starších psů nevyvolávají většinou žádné klinické příznaky, u štěňat mohou způsobit závažné onemocnění končící úhynem. Jako paratenický hostitel slouží škrkavkám řada obratlovců včetně člověka a někteří bezobratlí. U lidí mohou larvy škrkavek způsobit vážné onemocnění zvané larvální toxokaróza.\n\nŠkrkavka psí představuje jednoho z nejběžnějších parazitů psů a vzhledem k možnosti přenosu z feny na štěňata se doporučuje preventivní odčervení feny a novorozených štěňat od 2.–3. týdne po narození. Mezi účinná anthelmintika používaná k léčbě psů patří například preparáty na bázi pyrantelu, fenbendazolu nebo mebendazolu.\n\nŠkrkavky psí jsou oblé hlístice, jejichž tělo je na obou koncích zašpičatělé a pokryté kroužkovanou kutikulou nažloutlé barvy. Samci měří 9–13 × 0,2–0,25 cm a samičky 10–18 × 0,25–0,3 cm. Přední konec škrkavek je opatřen latelárními (bočními), poměrně širokými křidélky () dlouhými 2,0–2,5 mm a širokými jen 0,2 mm. Samec má na ocasním konci kónusovitý prstovitý výběžek. Vajíčka jsou oválná až kulovitá, silnostěnná s granulovaným povrchem, v čerstvém stavu obsahují jednu velkou tmavě šedou blastomeru, která vyplňuje celý obsah vajíčka. Velikost se pohybuje od 72 do 85 μm.\n\nSystematika a taxonomie, zejména na úrovni čeledí, není u škrkavek dosud ustálena. V rámci nadčeledi Ascaridoidea preferují někteří autoři dělení na čeledi Anisakidae a Ascarididae, která obsahuje rody \"Ascaris\", \"Parascaris\", \"Toxocara\", \"Toxascaris\" a další méně známé rody. Dle jiného zdroje se nadčeleď Ascaridoidea člení na více čeledí: Anisakidae, Ascarididae a Toxocaridae (nově vytvořená čeleď) atd., z čehož plyne, že škrkavka psí (Toxocaridae) patří do jiné čeledě než třeba \"Ascaris lumbricoides\" (Ascarididae).\n\nDospělé škrkavky žijí v tenkém střevě definitivního hostitele, kde se živí střevním obsahem. Zde rovněž dochází k pohlavnímu rozmnožování. Oplozená vajíčka produkovaná samičkami škrkavek jsou vylučována trusem do vnějšího prostředí, kde se postupně rýhují. Ve vajíčku se rýhováním blastomery vyvíjí postupně larva 1. generace (larva L1). Ta se ve vajíčku dvakrát svléká až do stádia larvy 3. generace tzv. larvy L3. Toto stádium je již infekční. Vývoj larvy ve vajíčku trvá v závislosti na teplotě vnějšího prostředí 2–5 týdnů. Při teplotách pod 8 °C se larvy nevyvíjí a cyklus je přerušen, avšak vajíčka jsou nadále životná a při vzestupu teploty vývoj opět pokračuje. Teploty nad 35 °C způsobují značnou mortalitu (úmrtnost) larev. Vysoké teploty (zhruba nad 50 °C) a teploty pod bodem mrazu vajíčka s larvami devitalizují (usmrtí).\n\nHostitel se nakazí pozřením vajíček obsahující larvy L3, které se dostanou do střeva. Larvy L3 se v tenkém střevě uvolní z vajíčka a pronikají skrze stěnu střevní do krevních kapilár a migrují organismem hostitele. Obecně se škrkavky rodu \"Toxocara\" vyznačují tzv. entero-hepato-pulmonálním typem migrace (larvy migrují ze střeva přes játra do plic). Larvy L3 se krevním řečištěm dostávají ze střeva do jater, a odtud žilním oběhem do pravého srdce. Ze srdce jsou larvy unášeny krví do plic, kde se usazují a postupně se vyvíjejí. Při průniku plicní tkáni larvy poškozují plicní sklípky a sliznici dolních cest dýchacích. Postupně se dostávají do průdušnice, jsou vykašlány a se slinami opět polknuty. Larvy se tak dostávají zpět do tenkého střeva, kde se naposledy svlékají a pohlavně dospívají. Do střeva se larvy dostávají zhruba za 10 dní po pozření vajíček hostitelem. Dospělci škrkavek ve střevě kopulují a samičky následně produkují vajíčka. Takto popsaný cyklus je označován jako tracheální migrace. Při tzv. somatické migraci se larvy dostávají z plic do velkého krevního oběhu a jsou krví roznášeny do všech orgánů, nejčastěji játra, ledviny, střevo, mozek, svalovina, podkoží. Zde se usazují, opouzdřují a mohou zůstat velmi dlouhou dobu životaschopné. Bylo prokázáno, že infekce mladých psů velkým počtem vajíček vede převážně k somatické migraci, zatímco nízký počet vajíček snáze dokončí vývoj jako pohlavně dospělé škrkavky ve střevě. U dospělých a starších zvířat dochází především k somatické migraci, a tím lze vysvětlit skutečnost, že se u těchto kategorií psů se škrkavky ve střevě vyskytují minimálně.\n\nOpouzdřené larvy v různých orgánech dospělých psů mají velký význam při přenosu škrkavek na štěňata. U gravidních (březích) fen dochází k aktivaci těchto larev, které prostupují přes placentu do plodu – transplacentární infekce. Štěňata se tudíž mohou narodit infikovaná. Rovněž dochází u fen po porodu k přestupu larev do mateřského mléka (laktogenní infekce) a štěňata se infikují při kojení.\n\nS ohledem na fakt, že molekulární biologie je relativně mladý, ale velmi progresivní obor, je rovněž řada molekulárních aspektů týkajících se \"T. canis\" stále předmětem intenzivního výzkumu. V porovnání s medicínsky významnějšími helminty jako je \"Schistosoma\" spp. či \"Ancylostoma\" spp., je značná část genů a proteinů \"T. canis\" dosud neprobádána. Prvním helmintem vůbec, u něhož byl popsán celý genom (udělena Nobelova cena za fyziologii a medicínu v roce 2002), je volně žijící půdní hlístice \"Caenorhabditis elegans\". Její genom obsahuje celkem 19 000 genů. Odhaduje se, že genom \"T. canis\" je zhruba stejně velký jako u škrkavky dětské (\"Ascaris lumbricoides\"), jejíž genom je asi 3 x větší než právě \"C. elegans\". Zatímco buňky škrkavky dětské obsahují celkem 24 chromozómů, jaderná DNA \"T. canis\" je seskupena do 18 chromozómů.\n\nHlavní pozornost parazitologů je zaměřena na tzv. exkrečně-sekreční produkty (antigeny) larválních stádií \"T. canis\", jelikož tyto látky mají velký význam při vývoji vakcíny či nových imunodiagnostických postupů u larvální toxokarózy člověka. Exkrečně-sekreční produkty vylučují larvy během migrace hostitelským organizmem. Jedná se především proteolytické enzymy, které pomáhají parazitu při pohybu v tkáních. U škrkavky psí bylo popsán nejméně 6 různých mucinů, 4 typy lektinů typu C, cathepsin-Z-like proteázy (cysteinové proteázy) a další různé proteiny. Při vývoji molekulárních vakcín (DNA vakcíny) byl vytipován gen pro protein myosin, který se jeví jako vhodný kandidát pro přípravu DNA vakcíny. Nicméně žádná komerčně dostupná vakcína proti \"T. canis\" dosud neexistuje.\n\nVzhledem k tomu, že člověk žil odjakživa ve společenství se psem, je \"T. canis\" rozšířena po celém světě. Během objevitelských plaveb a osídlování nových území byl vždy přítomen vedle člověka i pes. Následkem kolonizací jsou pak četné populace zdivočelých psů a koček v místech, kde se přirozeně žádní savci nikdy nevyskytovali. Proto jsou škrkavky přítomny i na všech ostrovech v Tichém oceánu, včetně Galapág.\n\nMezi definitivní hostitele, u nichž škrkavky ve střevě pohlavně dospívají a množí se, patří všechna plemena psa domácího a ostatní zástupci čeledi psovitých (Canidae). Kromě psů je v odborných pracích nejčastěji popisována škrkavka psí u lišek obecných (\"Vulpes vulpes\") a lišek polárních (\"Alopex lagopus\").\nPřestože kočky obecně nejsou tímto druhem infikovány, existují důkazy o nálezech \"T. canis\" larva migrans v ledvinách, játrech a plicích. Kočka v tomto případě figurovala jako paratenický hostitel. Někteří autoři však referují dokonce o přítomnosti dospělých škrkavek \"T. canis\" ve střevech experimentálně infikovaných koček. Faktem nicméně zůstává, že kočka nepatří mezi definitivní hostitele \"T. canis\".\n\nŠkrkavky se klinicky manifestují zejména u štěňat. U dospělých psů je sice vysoká (až 100 %) prevalence, nicméně infekce škrkavkami probíhá u nich většinou bez klinických příznaků. Nejvíce nebezpečné jsou pro štěňata již transplacentární a laktogenní infekce, které mohou vést k úhynu během prvních dnů života. Od 2. až 3. týdne stáří štěňat se škrkavky nacházejí již ve střevě.Migrující larvy škrkavek v plicích vyvolávají zánět plic, který se projevuje kašlem a výtokem z nosu. Přítomnost dospělých škrkavek ve střevě štěňat může způsobit totální neprůchodnost střeva a vést až k ruptuře (prasknutí) střeva. Postižená štěňata mají zvětšené, bolestivé tzv. \"škrkavkové břicho\". Dochází k častému zvracení, průjmu. Z dalších nespecifických příznaků lze pozorovat vyhublost, nechutenství, apatie, matnou srst, křeče až epileptické záchvaty, nebo také svědění a kopřivku. Slabé infekce probíhají většinou bez výraznějších klinických příznaků. Někdy můžeme pozorovat u psů přechodné nechutenství či průjem střídaný se zácpou. Prognóza je u dospělých psů dobrá. V případě výskytu zjevných klinických příznaků (např. škrkavkové břicho) u štěňat je prognóza dubiózní až špatná.\n\nVýznamným patogenetickým faktorem při infekci \"T. canis\" je toxin askaridin. Tento toxin, který působí inhibičně na nervové synapse, je produkován dospělými škrkavkami a ve zvýšené míře se uvolňuje při rozkladu uhynulých škrkavek ve střevě hostitele. Askaridin je zodpovědný za křeče střevní svaloviny a může vést až k úhynu psa. V případech masivních infekcí po podání anthelmintik může dojít k rozkladu červů ve střevě a tím uvolnění značného množství askaridinu. V důsledku toho může dojít ke křečím vedoucím až k úhynu odčervovaného psa.\n\nVajíčky s vyvinutou larvou L3 se může nakazit celá řada obratlovců (nejčastěji drobní hlodavci nebo drůbež), včetně člověka. Vajíčka mohou pozřít i bezobratlí živočichové (např. žížala). U všech těchto hostitelů však dochází pouze k somatické migraci a larvy zůstávají opouzdřeny v různých orgánech. Škrkavky tedy nedokončí svůj vývoj a do střeva se nikdy nedostanou. Tyto hostitele označujeme jako paratenické. Význam paratenických hostitelů z hlediska parazita samotného spočívá především v tom, že slouží jako zdroj infekce. Psi a psovité šelmy se mohou nakazit právě pozřením infikovaného drobného hlodavce. Při experimentálních infekcích u potkanů, kterým bylo aplikováno do úst cca 500 vajíček s infekční larvou, bylo zjištěno, že nejvíce larev se nacházelo v plicích, játrech, pod kůží, méně pak již v mozku a v ledvinách.\n\nČlověk jakožto paratenický hostitel se může nakazit pozřením vajíček \"T. canis\" s infekčními larvami L3 z prostředí nebo přímo larvami od jiného paratenického hostitele (konzumace tepelně neupraveného masa a orgánů zvířat). Podobně jako u ostatních paratenických hostitelů škrkavky v lidském těle migrují různými tkáněmi, ale nikdy nedospějí. Onemocnění, které takto migrující larvy vyvolávají se nazývá \"larvální toxokaróza\". V odborné literatuře se pro označení migrujících larev v organismu užívá pojem larva migrans. Larvy \"T. canis\" jsou krevním oběhem roznášeny do různých orgánů, kde vyvolávají zánětlivou reakci a vznik granulomů. Larvy u člověka se mohou lokalizovat v játrech, plicích nebo v mozku. V tomto případě se užívá pojem \"larva migrans visceralis\". Larvy \"Toxocara\" sp. mají rovněž vysokou afinitu k oku (\"larva migrans ocularis\"). Přítomnost larev L3 v oku může narušit sítnici a vede ke ztrátě zraku. Na základě epidemiologických dat je patrné, že larvální toxokaróza u lidí je vždy ve formě orgánové, oční anebo bezpříznakové. Zatímco u dětí do pěti let je typická orgánová forma, u starších dětí (nad pět let) a dospělých převažuje forma oční.\nPři epidemiologickém hodnocení je třeba odlišit skutečný počet nemocných od tzv. séroprevalence, což je počet jedinců v dané populaci, u nichž byly zjištěny protilátky proti \"T. canis\". Ne u všech séropozitivních jedinců přitom muselo dojít ke klinickému onemocnění. Například v Česku se uvádí séroprevalence okolo 18–20 %, ale skutečný počet pacientů nemocných toxokarózou je daleko nižší a většina onemocnění probíhá bez příznaků. Séroprevalence u dětí ve věku od 1 do 11 let z různých států USA v letech 1971–1973 se pohybovala od 4,6 do 7,3 %. V tropických oblastech, zejména v rozvojových zemích, dosahuje séroprevalence daleko vyšších hodnot. V některých zemědělských oblastech Taiwanu činila séroprevalence u lidí 46 %, na ostrově Bali až 63,2 %. Ve francouzské ostrovní kolonii Réunion v Indickém oceánu byly zjištěny protilátky proti \"T. canis\" dokonce u 92,8 % tamních obyvatel.\n\nZdrojem vajíček jsou výkaly psů, zejména pak štěňat. Vajíčka se s trusem psů dostávají do půdy, kde se kumulují. V půdě vydrží životaschopná až 3 roky. Ve vnějším prostředí jsou vajíčka škrkavek rozptýlena pomocí vody, činností žížal a mechanickým přenosem na zobácích a nohou ptáků. Parateničtí hostitelé, kteří pozřou vajíčka \"T. canis\", se také podílejí na šíření škrkavek v prostředí.\n\nKontaminace půdy je závažným problémem městských travnatých ploch, především městských parků. Ve většině velkých měst se provádějí odběry vzorků půdy z městských parků a zahrad či dětských hřišť s cílem zjistit přítomnost vajíček \"T. canis\" nebo \"T. cati\". Například v sedmdesátých létech 20. století bylo při odběrech z londýnských parků zjištěny vajíčka \"T. canis\" v 35 % vzorcích půdy. V brazilském Rio de Janeiru bylo téměř 42 % vzorků půdy z veřejných prostranství pozitivních na \"T. canis\". V hlavním městě Peru Limě byla dokonce 80 % pozitivita \"T. canis\" v půdě.\n\nPodle řady studií je séroprevalence \"T. canis\" u lidí na venkově většinou vyšší než u obyvatel žijících ve městech. Z tohoto důvodu, je riziko nákazy větší u člověka na venkově než u lidí z městských aglomerací. Proto také kontaminace půdy na venkově může být velmi významná. Vajíčka se kumulují v půdách na travnatých prostorách ve vesnicích, na zahrádkách a dvorcích, polích či kompostech. Nejpravděpodobnějším vysvětlením tohoto faktu je, že na venkově je veterinární prevence na nižší úrovni. To znamená, že zdaleka ne všichni psi a kočky (v případě \"T. cati\") na venkově jsou pravidelně odčervováni.\nHlavními faktory ovlivňující životaschopnost vajíček a larev škrkavek v prostředí je \"teplota\" a \"vlhkost\". Bylo prokázáno, že v půdě, kde se drží konstantní vlhkost, vajíčka vydrží déle životaschopná než na pískovištích, kde vajíčka při slunečných dnech rychle vysychají, a tudíž se inaktivují. Vajíčka jsou citlivá pouze na teploty pod bodem mrazu a vydrží i relativně vysoké teploty (kolem 40 °C). Při teplotách –15 °C vajíčka ztrácejí životaschopnost a larvy hynou. Přesto však v kanadském Montrealu, kde teploty v zimě klesají na -26 °C je 32,5 % vzorků půdy pozitivních.\n\nJeden z dalších faktorů, který ovlivňuje výskyt vajíček škrkavek v prostředí, je přítomnost mikroskopických hub, respektive plísní. Bylo již prokázáno u jiných hlístic, že výskyt plísní v půdě má negativní vliv na vajíčka. Hyfy plísní buď vajíčka parazitů hubí nebo brzdí jejich vývoj. Proto má výzkum vztahu plísní a hlístic v půdě zásadní význam jakožto potenciální způsob biologického boje proti parazitům. Jedním z druhů plísní, které mají inhibiční účinek na škrkavku psí, je druh \"Fusarium pallidoroseum\". Předpokládá se, že mycelia této plísně pronikají do vajíček \"T. canis\" a narušují tak jejich další vývoj. Vajíčka škrkavky psí ničí rovněž plíseň \"Paecilomyces lilacinus\".\n\nŠtěňata se nejčastěji nakazí transplacentární nebo laktogenní cestou. Díky somatické migraci tak v těle každého infikovaného štěněte larvy zůstanou opouzdřeny v tkáních a mladý pes se tak stává latentním (skrytý, bezpříznakový) nosičem škrkavek. U gravidních nebo laktujících fen se tyto larvy aktivují a krevním oběhem se dostávají do plodu feny či po porodu do mléka. Dospělí psi i mladí psi se také mohou nakazit pozřením škrkavkami infikovaného paratenického hostitele.\n\nČlověk se může nakazit nejčastěji z vajíček s larvami pocházejících z kontaminované půdy. Pojídání půdy (geofágie) u malých dětí či retardovaných osob nebo olizovaní špinavých rukou od hlíny je nejčastější příčinou infekce. Proto je taky největší počet případů larvální toxokarózy u dětí do pěti let. Rizikovým faktorem v domácnostech je kontakt s laktující fenou či štěňaty. Rovněž veterinární lékaři, veterinární technici a ošetřovatelé zvířat jsou vystaveni vyššímu riziku nákazy. Nebylo však prokázáno, že by chovatelé psů a veterinární personál byli častěji nakaženi \"T. canis\" než zbytek populace. Například američtí autoři uvádějí srovnatelnou séroprevalenci \"T. canis\" mezi zaměstnanci veterinární nemocnice a populací lidí, kteří nechovají psy. Další studie provedená v Rakousku zase naznačuje, že riziko infekce může souviset i s jinými faktory. Během roku 1999 byla odebrána krev na stanovení přítomnosti protilátek proti \"T. canis\" celkem 585 plně zdravým dospělým obyvatelům Štýrska. Autoři se zaměřili na 4 rizikové skupiny lidí dle povolání. Podle jejich výsledků byla nejvyšší séroprevalence (44 %) zjištěna u farmářů, za nimi se pak umístili veterináři (27 %), zaměstnanci jatek (25 %) a nakonec myslivci (17 %). U negativní kontroly, jež představovala běžné obyvatele města Graz, činila prevalence pouhé 2 %. Z toho vyplývá, že největšímu riziku nákazy \"T. canis\" jsou vystaveni zemědělci, tedy lidé, kteří žijí a pracují na venkově. Zdá se být zřejmé, že riziko infekce pro dospělého člověka nesouvisí příliš s faktem, zda je člověk chovatelem psa či je s nimi často v kontaktu, ale spíše v jakém prostředí žije a pracuje. To ostatně dokládají i vyšší séroprevalence (protilátky v krvi, nemusí být klinicky nemocní) u populací lidí žijících na venkově než ve městech.\n\nDiagnostika u psů je založena především na koprologickém a klinickém vyšetření. Při koprologickém vyšetření lze najít typická oválná až kulatá silnostěnná vajíčka (o velikosti 72–85 μm) s granulovaným povrchem a tmavou blastomerou vyplňující celý obsah vajíčka. Je třeba odlišit vajíčka \"Toxascaris leonina\", která se může u psů rovněž vyskytovat. Vajíčka \"T. leonina\" měří 75–85 μm, nemají na rozdíl od \"T. canis\" výrazně granulovaný povrch, jejich blastomera je světlejší, menší a uložena excentricky. Dospělé škrkavky mohou odcházet samovolně trusem nebo je pes může vyzvracet. Vedle klinických příznaků (viz kapitola Klinické příznaky u psů) a koprologie může v diagnostice pomoci i hematologické vyšetření s nálezem eosinofilie.\n\nU lidí je diagnostika založena především na laboratorních metodách (hematologie, biochemie, sérologie, biopsie) a důsledném klinickém vyšetření. Orgánová forma larvální toxokarózy se diagnostikuje sérologickými a hematologickými metodami. Podezření na škrkavky naznačuje nález eosinofilie a hyperglobulinemie či zvětšení jater, avšak teprve sérologický test potvrzuje diagnózu. Ze sérologických testů se nejčastěji používá ELISA, méně pak Western blot, při kterých se zjišťuje přítomnost specifických protilátek (a to buď IgG nebo IgE) proti \"T. canis\". Jako antigen se v těchto metodách používá výše zmiňovaný exkrečně-sekreční produkt larev L3 získaný jejich kultivací v tkáňovém médiu.\n\nV případě oční toxokarózy má zásadní význam oční vyšetření s nálezem larvy či granulomů na sítnici. Sérologické vyšetření u oční formy není spolehlivé. Podle jedné studie pouze u 45 % pacientů s klinicky diagnostikovanou oční formou byly detekovány specifické protilátky proti \"T. canis\".\n\nHlavním terapeutickým a zároveň preventivním opatřením při tlumení škrkavek u psů je pravidelná dehelmintizace. Zatímco dospělé psy stačí odčervovat jen v případě pozitivního koprologického vyšetření, u nejmladších kategorií štěňat a gravidních fen je periodická dehelmintizace nevyhnutelná.\nU fen, u kterých dochází k aktivaci encystovaných larev během gravidity, doporučují někteří autoři podat preventivně anthelmintika již před krytím (pářením) a dále pak 3. týden po narození štěňat. Jiní autoři doporučují odčervení feny denně pomocí fenbendazolu od 40. dne gravidity (tedy dva týdny před porodem) do 2. týdne po porodu. U novorozených štěňat je doporučené schéma odčervení: 2., 4., 6., 8. týden po narození, dále každé dva měsíce až do věku 6 měsíců. Opakované odčervení ve dvoutýdenním intervalu je důležité, protože anthelmintikum působí v organismu jen po dobu 24 hodin a pouze na dospělé škrkavky ve střevě hostitele. Larvy, které v okamžiku aplikace léčiva migrující tkáněmi, tak nejsou zasaženy. Ve velkých chovech psů je třeba dbát na dodržování hygienických standardů (čištění kotců apod.) a zabránit psům v pojídání drobných hlodavců.\n\nPravidelným odčervením štěňat i dospělých psů se zároveň snižuje kontaminace prostředí vajíčky. Stejně tak odklízení psích výkalů nebo odchyt toulavých psů ve městech má preventivní účinek a vede ke snížení kontaminace půdy.\n\nK odčervení psů se používá celá řada anthelmintik s různou účinností, většinou ve formě tablet, pasty, spot-on nebo v injekční formě.\nVýsledky účinností různých anthelmintik se liší mezi jednotlivými studiemi. V Německu srovnávali různá anthelmintika u psů a koček v terénních podmínkách. Stanovená účinnost u pyrantelu 75,5 %, piperazinu 82,8 %, fenbendazolu 93,8 % a mebendazolu 89 % ukazuje, že dříve a často používané účinné látky pyrantel a piperazin vykázaly nižší účinnost než méně často aplikované benzimidazoly. Při studii v Pákistánu provedené u psů masivně infikovaných \"T. canis\" byly testovány látky pyrantel, levamisol a ivermektin. Bylo zjištěno, že zatímco levamisol a ivermektin vykazovaly 100 % účinnost, pyrantel účinkoval jen z 95 %. V Česku byla sledována účinnost různých anthelmintik proti \"T. canis\" u štěňat v chovné stanici Policie ČR. Při použití kombinace praziquantel, febantel, pyrantel (Drontal Plus) byla účinnost 76 %, účinnost levamizolu (Decaris) 52,9 %, zatímco účinnost mebendazolu (Telmin KH) byla 100 %. Po aplikaci oxibendazolu s niklosamidem (Polyverkan) byla účinnost 58,6 % a po podání fenbendazolu (Fenbion) 80 %.\n\nRovněž makrocyklické laktony působí proti škrkavkám. Jedná se především o milbemycin či moxidektin.\n\nTerapie u lidí je rovněž založena na aplikaci anthelmintik, případné symptomatické léčbě. Lékem první volby jsou benzimidazoly albendazol, mebendazol nebo thiabendazol. Dle jedné pediatrické učebnice je doporučována dávka 400 mg albendazolu dvakrát denně po dobu pěti dní. V případě oční formy je často vedle anthelminitcké léčby vyžadován i chirurgický zákrok či laserová terapie. K potlačení alergických příznaků se podávají kortikosteroidy. Kromě některých pacientů s oční či mozkovou formou (larvy v mozku) je prognóza při adekvátní léčbě larvální toxokarózy všeobecně příznivá.\n\n\n\n\nčesky\n\nanglicky\n"}
{"id": "248171", "url": "https://cs.wikipedia.org/wiki?curid=248171", "title": "Jiří Mihule", "text": "Jiří Mihule\n\nJiří Mihule (* 4. června 1937 Praha) je český hobojista a hudební pedagog.\n\nStudoval hru na hoboj na pražské konzervatoři u dr. Václava Smetáčka a současně soukromě u prof. Ladislava Skuhrovského, poté na AMU, kde absolvoval v roce 1958. Ještě v době studií byl prvním hobojistou Symfonického orchestru hl. města Prahy FOK. V r. 1959 se stal laureátem hobojové soutěže Pražského jara. V r. 1961 byl pozván dirigentem Karlem Ančerlem ke konkurzu do České filharmonie, v jejímž orchestru pak působil 43 let (do r. 1993 jako sólohobojista a vedoucí hobojové skupiny).Svými brilantními interpretačními výkony navázal na slavnou tradici českých hobojistů (Josef Děda) a významně přispěl ke světové proslulosti moderní české dechové školy.\n\nOd počátku se také věnoval sólové a komorní hře. Spolupracoval zejména s Pražským komorním orchestrem, Harmonií českých filharmoniků a od šedesátých let se souborem Ars rediviva. S těmito hudebními tělesy realizoval řadu významných nahrávek.Milan Munclinger mu připsal svou rekonstrukci Bachova \"Koncertu d-moll\".\n\nJiří Mihule je porotcem prestižních mezinárodních soutěží a docentem interpretačních kurzů. Od roku 1981 vyučuje na Akademii múzických umění (v roce 1991 se stal docentem a v roce 1998 profesorem její Hudební fakulty). K jeho žákům patří například Jana Brožková, Liběna Séquardtová, Z. Müller, A. Červenková, D. Wichterlová a mnozí další.\n\n\n"}
{"id": "248172", "url": "https://cs.wikipedia.org/wiki?curid=248172", "title": "Systém řízení jakosti", "text": "Systém řízení jakosti\n\nSystém řízení jakosti (anglická zkratka QMS = \"Quality Management System\") je definován jako skupina postojů, procesů a procedur vyžadovaných pro plánování a provádění (výroba/služby) v oblasti hlavní činnosti organizace. QMS spojuje různorodé vnitřní procesy v organizaci a směřuje k procesnímu přístupu při provádění projektu. QMS umožňuje v organizacích rozpoznávání, měření a zlepšování různorodých procesů tak, že vedou k zlepšení výkonu společnosti.\n\nKoncepce kvality, tak jak ji vnímáme v současnosti, vychází z kořenů průmyslová revoluce.\nDříve bylo zboží vyráběné od počátku do konce jednou nebo pár osobami (řemeslníkem nebo manufakturně), a ti přirozeně přispívali k vylepšování produktu a definování „kritéria kvality“. Masová produkce přinesla ohromné týmy pracovníků pracujících společně na specifickém stupni výroby, kde jedna osoba není schopna obsáhnout produkt kompletně od počátku po jeho dokončení.\n\nNa konci 19. století průkopníci jako Frederick Winslow Taylor a Henry Ford včas rozpoznali limity metod používaných v masové výrobě a následné kolísání kvality výstupu. Taylor založil oddělení kvality, aby dohlížela na kvalitu produktů a napravovala chyby, Ford zdůraznil standardizaci návrhu a standardy součástek k zajištění výroby standardního produktu. Management kvality byl zodpovědný za oddělení kvality a prováděl inspekci produktů k „vychytání chyb“.\n\nAplikování statistických kontrol přinesly později produkční metody světové války. Systém řízení jakosti byl přímým důsledkem díla statistika W. Edwards Deminga, po kterém je pojmenována Demingova cena pro kvalitu.\n\nKvalita, jako povolání a manažerský proces spojený s funkcemi kvality, byl zaveden v průběhu druhé poloviny 20. století, a od té doby rozvíjeno. Žádné další povolání nezažilo tolik změn jako profese managementu kvality.\n\nProfese managementu kvality rostla od jednoduché kontroly, přes navrhování, až k systémovému inženýrství. Činnosti kontroly kvality byly dominantní od 40. let 20. století. V 70. letech byla éra inženýringu kvality a v 90. letech se systémy kvality rozvinuly v širokou oblast působení. Podobně jako medicína, účetnictví, projektování, i management kvality dosáhl stav uznávané profese.\n"}
{"id": "248176", "url": "https://cs.wikipedia.org/wiki?curid=248176", "title": "František Peterka", "text": "František Peterka\n\nNositeli jména František Peterka jsou následující lidé:\n\n"}
{"id": "248177", "url": "https://cs.wikipedia.org/wiki?curid=248177", "title": "Sněžná řeka", "text": "Sněžná řeka\n\nSněžná řeka ( ) je řeka na jihovýchodě Austrálie ve státech Nový Jižní Wales a Victoria. Je dlouhá 483 km. Povodí má rozlohu 13 500 km².\n\nPramení ve Sněžných horách. Na několika místech teče v hluboké dolině. Ústí do Tasmanova moře Tichého oceánu u města Marlo.\n\nZdroj vody je sněhový a dešťový. Část průtoku protéká do povodí řek Murray a Murrumbidgee.\n\nVyužívá se pro zavlažování a k zisku vodní energie. V povodí řeky se nachází velká přehradní nádrž Eucumbene.\n"}
{"id": "248187", "url": "https://cs.wikipedia.org/wiki?curid=248187", "title": "XO-1", "text": "XO-1\n\nXO-1 (dříve označovaný jako $100 Laptop) je počítač typu laptop, který je velmi levný. Cílem projektu je umožnit používání počítačů dětem i v těch nejchudších zemích. Činnost zastřešuje organizace One Laptop per Child (OLPC).\n\nBěhem vývoje se počítalo s tím, že laptop bude stát 100 dolarů, nakonec se jeho cena zatím zastavila na dvojnásobné částce. To charitativní akci s názvem \"Jeden laptop pro každé dítě\" trochu brzdí, ale šéf projektu Nicholas Negroponte se před Vánoci roku 2007 rozhodl uspořádat speciální akci \"Jeden dáš, jeden dostaneš\". A tak si zákazník za 400 dolarů koupil dva laptopy, jeden pro sebe a druhý pro dítě v Africe. Takto se laptopů v USA a Kanadě prodalo téměř 200 000 kusů.\n\nPočítače mají nízký příkon napájení - baterie vydrží desetkrát déle než u obyčejných laptopů, flash paměť namísto pevného disku a jako operační systém využívají Linux. XO-1 nabízí systém bezdrátové sítě zvaný „mesh“, který umožňuje přes Wi-Fi propojit více počítačů do sítě, i když jsou vypnuté, a tak sdílet internetové připojení i na větší vzdálenosti. Systém je také budován s ohledem na vyšší odolnost v extrémních podmínkách.\n\nOLPC hájí pět základních principů:\n\n\n"}
{"id": "248191", "url": "https://cs.wikipedia.org/wiki?curid=248191", "title": "Rudolec (rozcestník)", "text": "Rudolec (rozcestník)\n\nNázev Rudolec má více sídel:\n\nMimoto je to též\n"}
{"id": "248193", "url": "https://cs.wikipedia.org/wiki?curid=248193", "title": "Obecná didaktika", "text": "Obecná didaktika\n\nObecná didaktika je teorie vyučování, která se zabývá obecnými problémy výuky. Může to být například didaktika matematiky na základní, střední nebo vysoké škole. Obecná didaktika čerpá poznatky ze speciální didaktiky.\n\n"}
{"id": "248194", "url": "https://cs.wikipedia.org/wiki?curid=248194", "title": "Radíkov (rozcestník)", "text": "Radíkov (rozcestník)\n\nNázev Radíkov má více sídel:\n"}
{"id": "248196", "url": "https://cs.wikipedia.org/wiki?curid=248196", "title": "Markvarec", "text": "Markvarec\n\nNázev Markvarec má víc sídel:\n"}
{"id": "248197", "url": "https://cs.wikipedia.org/wiki?curid=248197", "title": "Matějovec", "text": "Matějovec\n\nNázev Matějovec má více sídel:\n"}
{"id": "248204", "url": "https://cs.wikipedia.org/wiki?curid=248204", "title": "Lomy", "text": "Lomy\n\nNázev Lomy má více sídel:\n"}
{"id": "248206", "url": "https://cs.wikipedia.org/wiki?curid=248206", "title": "Graham Linehan", "text": "Graham Linehan\n\nGraham Linehan (narozen 1968) je irským scenáristou a režisérem. Společně s Arthurem Mathewsem napsal mnoho úspěšných televizních komedií, např. \"Black Books\" nebo \"The IT Crowd\".\n\nLinehan vyrostl v Castlenocku a navštěvoval Marist Catholic University School na Leeson street v Dublinu, kde také roku 1986 maturoval. Ve studiích pokračoval na Plenkett's School ve Whitehallu a na Colaiste Dhulaigh v Coolocku. Potom pracoval jako spisovatel v tisku Hot Press. Svůj sloupek měl také v magazínu In Dublin. Nakonec se odstěhoval do Londýna. Je ateistou a čestným členem Národní světské společnosti. Baví ho poker a hraje hlavní roli v britské televizní show Celebrity Poker Club.\n\nLinehan a Mathews jsou zodpovědní za velkou část „sketch“ show včetně \"Alas Smith & Jones\" (1984), \"Harry Enfield a kámoši\" (\"„Harry Enfield and Chums\"“,1994), \"The All New Alexei Sayle Show\" (1994), a postavy Teda & Ralpha ze seriálu \"Rychlá show\" (\"The Fast Show\" - postavy byly vytvořeny Linehanem a Mathewsem a hráli je Charlie Higson a Paul Whitehouse).\n\nNicméně to byl seriál \"Otec Ted\" (\"Father Ted\", tři série 1995-1998), jenž může za jejich největší úspěch u veřejného publika.\nLinehan a Mathews pak napsali první sérii „sketch“ show \"Velkovlak\" (\"Big Train\", 1998), ale Linehan už v druhé sérii nepokračoval.\n\nTaké napsali epizodu „Dearth of A Salesman“ pro seriál \"Coogan's Run\" (1995), ve kterém vystoupila postava Garetha Cheesemana. Později, v roce 2003, byli časopisem The Observer jmenováni v seznamu padesáti nejkomičtějších her zpracovaných televizí.\n\nLinehan píše od té doby pro další show, včetně seriálu \"Brass Eye\" (1997). S Dylanem Moranem spolupracoval na první sérii Black Books, do které přispěl také Mathews. Linehan svým materiálem přispěl také do hry \"Modrý Jam\" (\"Blue Jam\") a jeho televizní adaptace s názvem \"Jam\" (2000).\n\nV poslední době Linehan napsal a režíroval pro TV stanici Channel 4 sitcom \"Partička IT\" (\"IT Crowd\", 2006), ve kterém usiloval o ustoupení od britského trendu komedíí zesměšňujících dokumentární filmy a návrat k staromódnímu stylu sitcomu, natáčeným před obecenstvem ve studiu.\n\nLinehan a Mathews publikovali jednu knihu:\nTaké přispívali do různých magazínů a napsali poznámky pro populární řadu kompilací alternativní hudby „Volume“.\n\nGraham Linehan režíroval následující televizní show:\nJako režisér Linehan debutoval krátkým komediálním hororem \"Hello Friend\", na kterém spolupracoval i jako scenárista. Tento film se objevil na bonusu k DVD \"The IT Crowd: Version 1.0\". Linehan byl také výkonným producentem první řady seriálu \"Partička IT\" a vedoucí výroby jedné epizody seriálu \"Otec Ted\" (\"Father Ted\", 1995-1998)\n\n\n\n\n\n\n\n\n\n"}
{"id": "248207", "url": "https://cs.wikipedia.org/wiki?curid=248207", "title": "Hepburn", "text": "Hepburn\n\nBěžné skotské příjmení Hepburn náleželo v anglosaském prostředí více významným osobnostem:\n\n"}
{"id": "248209", "url": "https://cs.wikipedia.org/wiki?curid=248209", "title": "Publikum", "text": "Publikum\n\nPublikum je těžce definovatelný mnohovýznamový abstraktní pojem, který ve svém denotativním významu značí příjemce. Příjemce je koncový článek v lineárním sekvenčním modelu komunikace. Publikum je produkt sociálního kontextu a též reakcí na mediální působení. Jde tedy o institucionální kolektivní uživatele či příjemce nějakého sdělení publikovaného médii. Publikum můžeme dělit dle:\n\nObecenstvo je skupina lidí, kteří se společně účastní nějaké dramatické, umělecké, literární, hudební, divadelní či filmové produkce. Nejtypičtějším projevem publika je potlesk, který většinou následuje po něčem, co se publiku líbí.\n\nObčas se obecenstvo přímo účastní programu, kdy např. odpovídají na otázky účinkujících, čímž modifikují samotné představení. Také může být osoba z obecenstva vyzvána, aby ztvárnila nějakou postavu.\n\n\nMediální teoretici Jirák a Köpplová dělí mediální publika do tří kategorií:\n\n\n"}
{"id": "248212", "url": "https://cs.wikipedia.org/wiki?curid=248212", "title": "Hostkovice", "text": "Hostkovice\n\nNázev Hostkovice má více sídel:\n"}
{"id": "248214", "url": "https://cs.wikipedia.org/wiki?curid=248214", "title": "Židé v Česku", "text": "Židé v Česku\n\nŽidé v Česku náleží k aškenázské židovské populaci. První židé se na území dnešního Česka usídlili asi v 10. století. Nejvýznamnější byla od počátku pražská komunita (Židovské město), osídlení se však rozšířilo do mnoha větších i menších obcí, o čemž dodnes vypovídá množství hřbitovů, bývalých synagog a čtvrtí, mezi nimi třebíčské Zámostí zapsané na seznamu Světového dědictví.\n\nŽidé byli v nerovnoprávném postavení tolerované menšiny do značné míry závislé na přízni panovníka. Situace tak kolísala od relativní prosperity (období Rudolfa II.) až po vyhnání židů ze země za Marie Terezie a pogromy ve středověku. Postavení židů se začalo zlepšovat až v době osvícenství za Josefa II., v 19. století došlo k jejich zrovnoprávnění a začalo docházet k částečné asimilaci s většinovým obyvatelstvem. V důsledku nacistické okupace za druhé světové války došlo k tragédii holocaustu, kterou nepřežilo na 80 tisíc českých, moravských a slezských Židů, které připomíná Památník obětí šoa. Židovskou menšinu, které nebyl nakloněn ani komunistický režim, tak po obnovení demokracie tvoří jen zlomek původního počtu.\n\nPodle \"American Jewish Year Book\" žilo roku 2012 v České republice 3 900 židů. Podle předběžných výsledků ze sčítání lidu roku 2011 se k židovskému vyznání přihlásilo 1 132 obyvatel. Federace židovských obcí (FŽO) však uvádí, že registruje okolo svých členů, a celkový počet Židů v Česku odhaduje na 15–20 tisíc.\n\nV současné době se v České republice nachází 10 židovských obcí (z toho 7 v Čechách a 3 na Moravě) seskupených pod Federací židovských obcí. Bohoslužby se konají ve čtyřech synagogách v Praze (Španělské, Jeruzalémské, Staronové a Vysoké synagoze), v Brně, Plzni, Liberci, Teplicích, Děčíně, Olomouci, Ostravě a nepravidelně i v nově rekonstruované synagoze v Krnově. V Praze funguje několik košer restaurací, od roku 2014 pak jediný košer hotel ve střední Evropě. Vzdělání je poskytováno na židovské základní škole a gymnáziu v Praze.\n\nPrvní písemná zmínka o židovském osídlení v českých zemích pochází z 10. století, kdy územím českého knížectví procházel kupec a diplomat Ibráhím ibn Jákúb (asi roku 965). Důvěryhodnost dřívějších zmínek je nejasná, a nejsou proto obecně přijímány. V tomto období Židé hráli stěžejní roli v zahraničním obchodu vznikajícího českého knížectví – Židé importovali do Prahy zlato (těžilo se v Súdánu a převáželo se přes Španělsko), kde je vyměňovali za koně, kožešiny, a zvláště za slovanské otroky. První židovské komunity vznikly v Praze jako obchodní osady v pražském podhradí na Újezdě a na Vyšehradě. Tyto osady požívaly jisté míry autonomie, právní ochrana Židů však byla dosud značně nejistá. Během první křížové výpravy bylo židovské obyvatelstvo roku 1096 vydáno napospas drancování, před kterým množství Židů uprchlo do Polska či Uher. Židovské osady pod Vyšehradem a na Újezdě zanikly a židovská čtvrť se přesunula na území dnešního Josefova.\n\nPo křižáckých masakrech si židé uvědomili, že pouhé obchodní smlouvy jim bezpečnost nezajistí, a tak hledali ochranu u samotného panovníka. Postavení židů se stalo ještě více nejisté po Třetím (1179) a Čtvrtém lateránském koncilu (1215), které nařídily segregaci židů od křesťanského obyvatelstva, židům přikázaly nosit zvláštní označení (většinou žluté kolečko nebo žlutý klobouk) a zároveň omezily jejich možnosti obživy, takže mimo ghetto mohli provozovat de facto jen obchod a finančnictví. Napětí mezi židovským a křesťanským obyvatelstvem podněcované církevním antijudaismem se stále zvyšovalo, docházelo k přepadům židů, až nakonec papež Inocenc IV. vydal dvě buly, které zakazovaly jakékoli násilnosti vůči židům.\n\nNepokojům se snažili předcházet i čeští králové, kteří však nastalé situace využili ke svému prospěchu. První privilegia vydal židům Václav I. (jeho obsah však zůstává neznámý) a Přemysl Otakar II., který je vydal někdy mezi lety 1254–1262 pod názvem \"Statuta Iudaeorum\". Židé se tak dostali do zvláštního postavení \"servi camerae regiae\" (služebníků královské komory), kdy se stali královským majetkem, a jakýkoli útok na židy byl tudíž považován za útok na majetek královské komory a podle toho byl také trestán. Za královskou ochranu museli židé ovšem náležitě platit daně a ochotně poskytovat panovníkovi půjčky.\n\nV té době (tj. 2. polovině 13. století) byli židé usazeni už na několika místech v českých zemích, zejména ve významných obchodních centrech (Praha, Brno, Olomouc, Jihlava, Znojmo, Litoměřice, Příbram) a v Praze byla také vybudována dvoulodní gotická Staronová synagoga, na které se podepsaly francouzské a porýnské vlivy. Ve větších městech židovské osídlení tvořilo 100–200 lidí, v menších městech však maximálně dvě rodiny.\n\nHlavní centrum židovské vzdělanosti se nacházelo právě v Porýní a Španělsku, a české země tak ležely stranou od hlavních středisek židovského osídlení. Do českých zemí vzdělanci z francouzských a porýnských ješiv tak přicházeli jen občas, aby zde vyučovali další žáky. Mezi nejvýznamnější učence, kteří v českých zemích pobývali patří zejména Jicchak ha-Lavan, Petachja ben Jakob či Jicchak ben Moše.\n\nV hebrejské literatuře psané na území českých zemích jsou doloženy české glosy (např. v nejstarším dochovaném hebrejském rukopisu v českých zemích, tzv. Chebské bibli), které naznačují možnost, že se tehdy židé mohli dorozumívat česky (viz lešon Kenaan). Náhrobní nápisy svědčí o tom, že židé dokonce někdy užívali česká jména. Běžná však byla zřejmě také vedle dialektů hebrejštiny i němčina.\n\nNástup Lucemburků na český trůn přinesl židům v českých zemích větší stabilitu. Ačkoli Karel IV. dovolil říšským městům uspořádat protižidovské pogromy, v samotné Koruně české židy chránil, takže masivní vlna židovských pogromů, která v západní Evropě řádila na přelomu 40. a 50. let 14. století a byla spojena s šířením morové nákazy, se českým zemím až na ojedinělé výjimky vyhnula (pogromy se odehrály ve Znojmě roku 1338, ve Vratislavi roku 1349 a v Chebu roku 1350). Důvody Karlovy ochrany byly především ekonomické, takže ačkoli byli ochráněni před fyzickým napadením, bylo rušení křesťanských dluhů u židů poměrně běžné. Židé se také nezřídka stávali oběťmi kriminality a nadále trvala omezení z předcházejících staletí.\nZa vlády Václava IV., na počátku jehož vlády žilo v Praze asi 750 židů, kteří měli hřbitov na Novém Městě, se situace zhoršila. Ačkoli Václav byl někdy nazýván „filosemitou“, skutečnost byla taková, že roku 1385 zrušil veškeré dluhy u židovských věřitelů, z nichž mnohé navíc nechal zatknout. Roku 1389 se o velikonocích v nepřítomnosti krále odehrál v Praze velký pogrom, který vylíčil ve své elegii pražský rabín a básník Avigdor Kara a jehož viníci zůstali nepotrestáni.\n\nVůči husitství cítili někteří židé zprvu sympatie a husitská revoluce skutečně zprvu oslabila feudální společenské vazby a uvolnila některá omezení týkající se židů. Brzy však židé vystřízlivěli – husité rozpoutali na počátku 20. let 15. století několik pogromů a v dalších deseti letech byli židé vyhnáni z některých měst, neboť platnost \"Statuta Iudaeorum\" v té době nikdo nezaručoval. Po skončení husitských válek se situace stala o něco stabilnější, přesto si však židé v žádném případě nemohli být jisti před vyháněním z měst (zejména kvůli konkurenci křesťanským řemeslníkům), ani před pogromy, které vypukaly zejména v dobách anomie (např. roku 1448 při dobytí Prahy Jiřím z Poděbrad či při pražském převratu roku 1483).\n\nBěhem vlády Jagellonců se situace zlepšila jen málo. Královská moc byla oslabena a panovník jen těžce získával zpět své regály, včetně pravomoci nad židy. Od židů tak byly často různé poplatky požadovány dvojmo, městem i králem. Navíc zákaz lichvy, který až doposud pro křesťany platil, byl stále častěji porušován, takže zájem o židovské půjčky klesal. Židé se snažili zajistit si obživu i v řemeslech, kde se však stali konkurencí křesťanským řemeslníkům, takže napětí mezi křesťany a židy stoupalo, židé byli opět vyháněni z měst.\nV průběhu 15. století a za vlády Jagellonců tak došlo k zásadní proměně židovského osídlení v českých zemích. Zatímco dříve žili židé převážně v královských městech, začali se v této době přesouvat na venkov a do poddanských měst pod pravomoc (zejména moravské) šlechty, která podnikavým židovským rodinám ochotně poskytovala zaměstnání i ochranu a která tak mohla účinněji hospodářsky soutěžit s královskými městy.\n\nS nástupem Ferdinanda I. Habsburského na český trůn roku 1526 se situace pro židy začala vyvíjet slibně. Roku 1527 jim Ferdinand potvrdil jejich privilegia a v následujících 15 letech se počet pražských židů zdvojnásobil. Šlechta židy chránila, avšak ve městech židé představovali nebezpečnou konkurenci řemeslnickým cechům, které se kvůli svému konzervatismu jen těžko vyrovnávaly s rozvojem zahraničního obchodu a technologického pokroku. Naproti tomu židé žádnými cechovními pravidly svazováni nebyli, a tak mohli svou činnost poměrně snadno přizpůsobovat měnícím se podmínkám. Měšťané se proto neustále snažili vymoci si u krále vypovězení židů.\n\nA k vyhánění skutečně docházelo. Zprvu se jednalo jen o jednotlivá města (roku 1522 byli židé vyhnáni z Opavy, 1535 z Hlubčic), roku 1541 bylo proti židům vzneseno obvinění, že způsobili požár Malé Strany a Hradčan a že jsou vyzvědači Turků, a byli vypovězeni z českých zemí. Jenže na Moravě a ve Slezsku šlechta neměla na vyhnání židů zájem, a tak vypovídací edikt nerespektovala. Vyhnanci z Čech se tudíž usazovali zejména v těchto oblastech.\n\nPo porážce stavovského povstání roku 1547 se však významně změnil poměr sil mezi králem, šlechtou a městy – moc měst byla zlomena, takže si nemohli dovolit protestovat proti Ferdinandovu rozhodnutí z roku 1545, kterým povoloval židům návrat do Čech, avšak roku 1557 měšťané obvinili židy v vývozu stříbra a dosáhli dalšího vypovězení z Čech, ke kterému však kvůli byrokratickým průtahům fakticky nedošlo.\n\nZa vlády Maxmiliána II. se situace o něco zlepšila, neboť roku 1567 jim potvrdil jejich privilegia, avšak skutečný rozvoj židovského společenství nastal za vlády jeho syna Rudolfa II., který na stížnosti měšťanů proti židům neslyšel, což židům přeneslo po dlouhé době vytouženou stabilitu poměrů. Rudolf II. využíval služeb dvorského žida Mordechaje Maisla, který financoval mnohé stavby v židovském ghettu (Židovská radnice, Vysoká synagoga, Maiselova synagoga). Podobně se rozvíjely i další židovské obce v českých zemích.\n\nSvůj \"zlatý věk\" židé zažívali nejen po stránce materiální, ale také duchovní. V českých zemích působili mnozí učenci, např. Maharal, Jom Tov Lipmann Heller, historiograf David Gans, nebo kabalista Ješaja Horowitz. V Praze byla navíc v provozu hebrejská tiskárna rodiny Gersonidů, která byla v provozu od roku 1527.\n\nBěhem třicetileté války se židé postavili na stranu Habsburků, neboť postojem stavů si nemohli být jisti. Habsburkové zas od židů potřebovali obrovské sumy na vedení války, za což se jim dostalo relativního bezpečí a zrušení některých omezení (především byly zvětšeny svobody v oblasti řemesel a volnost v usidlování v celé zemi). Vysoké půjčky způsobovaly chudnutí židů, navíc riskantní machinace s penězi (aféra dlouhé mince) vedly k pádu židovského obchodníka Jakoba Baševiho. Židé stejně jako ostatní obyvatelstvo nesli obtíže války a v Praze se například roku 1648 účastnili obrany města proti Švédům. Tragický osud kroměřížských Židů po dobytí Kroměříže Švédy během třicetileté války barvitě líčí Kroměřížská selicha.\n\nPo skončení války již židovské půjčky nebyly tolik potřeba, navíc židy získaná privilegia byly trnem v oku českému zemskému sněmu. Hospodářskou situaci navíc zhoršoval proud uprchlíků z Haliče, kde nejdříve zuřily pogromy Bohdana Chmelnického a pak švédsko-ruské války. Český zemský sněm proto roku 1650 opět zrušil židovské výsady a na Leopoldu I. si roku 1681 vymohl vypovězení židů z těch míst, kde nebydleli před rokem 1657, což sice v podstatě znamenalo uznání statu quo, zároveň však toto opatření bránilo rozšiřování židovského osídlení.\nNa Moravě byla situace o něco příznivější. Na rozdíl od Vídně, odkud byli židé roku 1670 pro údajnou spolupráci s Turky vyhnáni. Tito uprchlíci našli nové útočiště v Kroměříži u biskupa Karla II. z Lichtenštejna-Kastelkornu a posílili moravské židovské komunity, které nyní začaly vznikat i na severovýchodě této země. Příznivější podmínky však skýtalo židům zejména těšínské knížectví.\n\nSituace se však ještě více zhoršila za Karla VI., který vydal roku 1726 translokační reskript, který nařizoval opětovné uzavření židů do ghett, a familiantský zákon, stanovující \"numerus clausus\" (maximální počet židovských rodin v zemi, důsledkem bylo, že ženit se legálně mohli pouze prvorození synové). Nicméně ještě horším opatřením byli židé stiženi výnosem Marie Terezie, která je roku 1744 kvůli údajné spolupráce s protivníkem při válce s Pruskem a pruské okupaci Prahy vypověděla z Čech a o rok později i z Moravy i Slezska.\n\nAvšak po odchodu židů z Prahy město zaznamenalo obrovský hospodářský pokles, a tak bylo od dalšího vyhánění upuštěno, takže ostatních židů v Čechách, na Moravě a ve Slezsku se vyhoštění prakticky nedotklo. Oficiálně byl židům povolen návrat roku 1748 za tzv. \"toleranční daň\". O deset let později císařovna navíc ještě zatížila židy středověkou povinností nosit zvláštní označení.\n\nObrat nastal, když se vlády ujal Josef II., který roku 1781 zrušil nevolnictví a označování židů, umožnil židům přístup k univerzitnímu vzdělání. Veškerá opatření však měla za cíl nikoli poskytnout židům svobodu, ale začlenit je do služeb státu, takže císař rovněž nařídil omezení pravomoci židovské samosprávy, nařídil židům přijmout německá jména a příjmení (aby byl usnadněn styk židů s úředníky, pro které byla hebrejská jména nesrozumitelná), rovněž numerus clausus zůstal nadále v platnosti, stejně jako toleranční daň. Opatření ohledně židů pak pro Království české roku 1797 shrnul \"Systemální patent\".\nTyto změny mnohé židy podnítily k asimilaci, tj. ke splynutí s křesťanským okolím, čímž se snažili získat stejné postavení jako křesťané. Ve stejné době začaly do českých zemí pronikat z německých zemí myšlenky haskaly, která reagovala na asimilacionismus a snažila se vyzdvihnout hodnotu židovství, byť za cenu odložení mnoha tradičních zvyků. Výsledkem střetu mezi haskalou a tradičním judaismem pak byl vznik reformního judaismu, který se snažil přizpůsobit judaismus požadavkům moderní doby, aniž by však byly dotčeny základy židovské víry.\n\nZměny v židovstvu pokračovaly i v 19. století. Velký vliv sehrál rozvíjející se nacionalismus a židé se tak rozdělili mezi dvě myšlenková hnutí. Příznivci asimilace (v nastávající době sekularizace společnosti již nebyl nutnou podmínkou křest) upřednostňovali sblížení se s německou či českou kulturou, takže se z nich stávali Němci či Češi „izraelského vyznání“ (resp. „mojžíšského“). Naproti tomu sionisté zdůrazňovali národní a kulturní svébytnost židů.\n\nOba proudy vytvářely své vlastní spolky (sionistické, česko-židovské či německo-židovské), což bylo umožněno další liberalizací – po revoluci roku 1848 židé získali svobodu pohybu, usidlování a sňatků, zároveň byla ukončena platnost numeru clausu a židé již nadále nemuseli platit toleranční daň. Roku 1867 byly tyto změny potvrzeny ústavou, která židům přiznala stejná práva jako ostatním obyvatelům země. Židé se tak mohli stěhovat do dříve zakázaných míst, počet židovských obcí stoupal, takže roku 1890 musel být vydán zákon, který vzniku a fungování židovských obcí dával řád.\n\nRozmach nacionalismu však nevedl jen k sionismu, ale také k antisemitismu, který byl na rozdíl od náboženského antijudaismu motivován právě myšlenkou národa a národního boje – židovský národ se stal konkurentem ostatním národům. Nacionální propaganda vedla často k nenávisti vůči ostatním národům a nevraživost vůči židovskému národu se projevila roku 1899 při hilsneriádě, při které se vynořilo nepodložené obvinění polenského žida Leopolda Hilsnera z rituální vraždy, jež vyvolalo hysterickou vlnu antisemitismu. Toto obvinění tehdy veřejně kategoricky odmítl Tomáš Masaryk a dobrovolně se pak v procesu angažoval jakožto Hilsnerův advokát. Nadále se stupňovaly nálady proti Židům jakožto celku. Antisemitismus byl také projevem žehrání na úspěšné židovské podnikatele, kteří stáli u zrodu mnoha významných továren (např. Kolben - ČKD; Rotschild - OKD; Waldes - Koh-i-noor; Fürth - SOLO Sušice; Bloch - Porcelánka Dubí; Löwy Moser - Moser; Petschek, Bondy, a další) a značnou měrou se podíleli na ekenomické prosperitě ČSR . Zároveň však byly verbální útoky na židy prostředkem politického boje a k získání hlasu voličů.\n\nVznik Československé republiky židé přijali rozpačitě, někteří nový stát uvítali, jiní však byli dosti opatrní. Svůj vliv na to měl i poslední pogrom na našem území, který se udál v Holešově ve dnech 3. – 4. prosince 1918. Při něm bylo systematicky vydrancováno 50 židovských domácností a provozoven, některé byly vypáleny. Pogrom iniciovali čerstvě se navrátivší vojáci Československé armády, k nimž se posléze přidali holešovští obyvatelé. Vojáci v rámci rabování zastřelili dva lidi, Heřmana Grünbauma a Hugo Gretzera, kteří se snažili bránit svůj majetek.\n\nNakonec však pozitivní přístup převážil a židé se aktivně zapojili do politického i hospodářského života republiky. Ve snaze oslabit německou národnost bylo židům umožněno přihlásit se k „židovské národnosti“ a židé dokonce založili Židovskou stranu, která ve volbách roku 1929 a 1935 získala v parlamentu několik křesel. Rovněž vzniklo i mnoho židovských sportovních (např. Makabi) a sionistických spolků.\n\nVedle sionistů však rozvíjeli svou činnost také asimilanti, kteří byli reprezentováni zejména Svazem Čechů-židů. Právě z okruhu asimilantů vzešlo mnoho česky i německy píšících spisovatelů a básníků, jako Karel Poláček, Jiří Langer, Egon Hostovský, Jiří Orten, Franz Kafka, Max Brod, Egon Erwin Kisch, nebo malíř Robert Guttmann a sochař Otto Gutfreund, skladatelé Hans Krása a Pavel Haas, bratr slavnějšího herce Huga Haase.\n\nEkonomický vliv si židé zachovali, stáli u zrodu a rozvoje mnohých podniků, které fungují dodnes (Avia, ČKD, Slezan, SOLO Sušice, Moser aj.). Velká hospodářská krize tak židovské podnikatele citelně zasáhla, navíc znovu přispěla k vzestupu protižidovských nálad.\n\nKrom hospodářské krize se židovského společenství dotklo i dění v Německu, kde roku 1933 vzniklo nacistické Německo, které o pět let později zabralo svrchované území Rakouska. Mnozí židé z těchto zemí hledali útočiště v Československu. Jen málo československých židů vzalo tyto varovné signály vážně a opustilo zemi. Již za druhé republiky byla přijata některá protižidovská opatření. \n\nPo vzniku Protektorátu Čechy a Morava v březnu 1939 byli Židé postupně systematicky vyřazováni z hospodářského i společenského života. Veškeré židovské záležitosti měla na starosti Ústředna pro židovské vystěhovalectví, která se zprvu snažila Židy donutit, aby emigrovali do zahraničí, pak však změnila strategii a začala připravovat realizaci tzv. „konečného řešení židovské otázky“. Ústředna donutila pražskou židovskou náboženskou obec poslušně vykonávat nacistická nařízení a podílet se na deportacích Židů mj. do koncentračního tábora Terezín, které začaly na podzim 1941 a na počátku roku 1943 bylo na svobodě už jen na 3 tisíce Židů.\n\nZ Terezína byli Židé deportováni na Němci okupovaná území Sovětského svazu či Polska. Terezín měl nicméně mezi ostatními koncentračními tábory zvláštní postavení, neboť krom své funkce při vyhlazování Židů sehrál roli také při nacistické propagandě, když nacisté upravenými ulicemi Terezína provedli několik delegací Červeného kříže.\n\nPři vzniku Protektorát Čechy a Morava žilo na tomto území přes 120 tisíc Židů. Asi 30 tisícům Židům se podařilo emigrovat, avšak drtivá většina ostatních byla deportována. Počet českých židovských obětí holocaustu není přesně znám, zavražděno však bylo minimálně 80 tisíc Židů. Řada židů se během války aktivně zapojila do odboje a tvořili nezanedbatelnou část zahraniční československé armády. V některých jednotkách zahraničního sboru v SSSR tvořili židé až 70 %.\n\nŽidé, kteří řádění nacistů přežili a vrátili se, nebyli vždy zrovna vítáni, obzvlášť ne těmi, kteří již s jejich návratem nepočítali a nyní se obávali restitucí. Ovšem restituce továren dříve vlastněných židy byla v době znárodňování prakticky nemožná. Židé, kteří se hlásili k německé národnosti, byli po válce pronásledováni jako Němci. Mnozí židé ani neměli chuť dále v Evropě setrvávat a odešli do mandátní Palestiny. Ti, kteří zůstali, si mnohdy ze strachu nechali změnit jméno.\n\nKomunistický režim začal velmi brzy vůči židům vystupovat nepřátelsky a znovu vyvolával antisemitské předsudky. Na vlně lidového antisemitismu participoval i proces s Rudolfem Slánským a tzv. „spikleneckým centrem“, v němž ze 14 obviněných bylo 11 označeno jako „židovského původu“, jak zdůraznilo Rudé právo. Z jedenácti popravených pak bylo osm židovského původu. Podobně jako i u jiných vyznání, byla i židům omezena jejich náboženská svoboda. V padesátých letech byly rovněž zinscenovány procesy, jejichž obětí byli lidé, kteří se angažovali v pomoci Izraeli v roce 1948 a později (Eduard Goldstücker). Také diplomatické styky s Izraelem, který koncem 40. let Československo podporovalo, byly roku 1967 po šestidenní válce přerušeny.\n\nPo kratičkém uvolnění v období pražského jara mnozí židé emigrovali hned po sovětské okupaci, ostatní pak čekala nová vlna perzekucí – v rámci operací Státní bezpečnosti v 70. a 80. letech nazvaných Asanace a Pavouk byla řadě Židů „nabídnuta“ možnost vystěhování se z ČSSR, což většina využila. I přes perzekuci ze strany státních orgánů se však podařilo udržet náboženský život v židovských obcích.\n\nSametová revoluce a změna společenského zřízení v roce 1989 se pozitivně odrazila i na životě židovských komunit v Čechách, na Moravě a ve Slezsku. Roku 1991 byla dříve komunisty ovládaná Rada židovských náboženských obcí přeměněna na Federaci židovských obcí (FŽO), která v současnosti sdružuje deset židovských obcí na území ČR. Rozvoj židovského náboženského života signalizoval i nárůst židovských komunit (kromě ortodoxních i o konzervativní a reformní) a kulturních akcí se židovskou tematikou. Zároveň se snížil věkový průměr členů židovských obcí a řada z nich byla obohacena o navrátivší se členy ze zahraničí nebo o potomky asimilovaných Židů z první poválečné generace. Dnes žije v Česku asi 4000 osob židovského vyznání.\n\nŽidovské komunity mohou opět svobodně provozovat náboženské a kulturní aktivity, mezi kterými je zahrnuta i prezentace izraelské kultury v České republice, za komunistického režimu \"de facto\" bojkotovaná. Mezi tyto činnosti patří také publikační aktivita, FŽO podporuje nakladatelství Sefer a měsíčník \"Roš chodeš\".\n\nByly rovněž zřízeny instituce, které mají napomáhat poznávání dějin a kultury židů v českých zemí, mezi něž patří zejména Židovské muzeum v Praze (součástí je i Archiv židovského muzea v Praze) nebo Terezínská iniciativa.\n\nOd roku 2008 jsou v českých městech (Brno, Kolín, Kroměříž, Neratovice, Olomouc, Ostrava, Praha, Teplice, Třeboň, Liberec) jako zvláštní upomínka obětí holokaustu instalovány Stolpersteine, česky zvané kameny zmizelých.\n\nVztah židů s jinými náboženskými komunitami v Česku zhodnotil ředitel Židovského muzea v Praze Leo Pavlát jako „vynikající“. Uvedl, že nejsou problémy ani s křesťany ani s muslimy. Poté si trochu posteskl a dodal: „Nedávno ale proběhlo jedno vyhrocené kázání v mešitě v Brně.“\n\n\n\n"}
{"id": "248217", "url": "https://cs.wikipedia.org/wiki?curid=248217", "title": "Štír karpatský", "text": "Štír karpatský\n\nŠtír karpatský (\"Euscorpius carpathicus\") je vzácný endemit rumunských Karpat. Vyskytuje se severně od Dunaje. V minulosti se mnoho dnes již samostatných druhů štírů považovalo za poddruhy štíra karpatského (např. štír baleárský). Jeho jed není stejně jako ostatních štírů rodu \"Euscorpius\" nebezpečný pro člověka. Dorůstá mezi 3 a 4 cm. Štír karpatský se v České republice nevyskytuje, ve starší literatuře je uváděn jeho výskyt v blízkostí Slapské přehrady, populace v ČR však patří k druhu \"Euscorpius tergestinus\", který byl jako mnoho jiných druhů od \"Euscorpius carpathicus\" oddělen.\n"}
{"id": "248220", "url": "https://cs.wikipedia.org/wiki?curid=248220", "title": "Štír tlustorepý", "text": "Štír tlustorepý\n\nŠtír tlustorepý (\"Androctonus australis\") je silně jedovatý druh štíra, žijící v severní Africe. Ve své domovině má na svědomí 80 % úmrtí po bodnutí štírem. Zároveň je nejčastěji chovaným štírem rodu \"Androctonus\". Může mít až šedesát mláďat. Lze jej snadno zaměnit s příbuzným \"Androctonus amoreuxi\". V místech svého výskytu je velice hojný. Žije skrytým způsobem života, nejčastěji obývá nory, které si sám hloubí, ale nepohrdne ani úkryty pod kamenem. Tento štír se dožívá vysokého věku. Nejvyšší doložený věk štíra patří právě tomuto druhu, ale u velkých klidných neškodných štírů \"Hadogenes troglodytes\" je délka života ve volné přírodě odhadována na 25 až 30 let.\n\nK chovu je vhodné pouštní terárium o rozměrech 30 × 20 × 20 cm (d. v. š). Jako podklad je vhodná vyšší vrstva písku, jelikož \"Androctonus australis\" rád hrabe. Denní teplota 30-35 °C, noční 25 °C. Nutná je minimální vlhkost. Vodu je třeba dodávat rosením přibližně jednou měsíčně. Štíry je vhodné chovat samostatně.\n"}
{"id": "248221", "url": "https://cs.wikipedia.org/wiki?curid=248221", "title": "Dřevěná horská dráha", "text": "Dřevěná horská dráha\n\nDřevěná horská dráha byla prvním typem horské dráhy na světě. Vyznačuje se velkými a častými výjezdy a sjezdy a pochopitelně stavebním materiálem - dřevem.\n\nNejznámější je asi The Cyclone na Coney Islandu, New York City (USA) otevřený v roce 1927. Son of Beast v Kings Island, Ohio (USA) byl jedinou dřevěnou horskou dráhou se smyčkou (loopingem), který byl však v roce 2006 odstraněn kvůli nehodě. Známou dřevěnou horskou dráhu je též El Toro v zábavním parku Six Flags Great Adventure v Jacksonu, New Jersey (USA) otevřený v roce 2006.\n"}
{"id": "248224", "url": "https://cs.wikipedia.org/wiki?curid=248224", "title": "Kunovice (okres Vsetín)", "text": "Kunovice (okres Vsetín)\n\nObec Kunovice se nachází v okrese Vsetín ve Zlínském kraji. Leží v Hostýnských vrších na pomezí Valašska a Záhoří, přibližně 12 km jihozápadně od Valašského Meziříčí. Žije zde obyvatel.\n\nPrvní písemné zprávy o vzniku pocházejí již z roku 1131. Nejstarším dokladem je kamenný provrtaný mlat, který nalezl v červenci 1931 v Kunovicích v trati Niva rolník Rada z Kunovic a je v muzeu Valašské Meziříčí.\n\nV letech 2006–2009 působil jako starosta Vladimír Gába, od roku 2009 tuto funkci zastává Ing. Josef Haša.\n\n\n\n"}
{"id": "248228", "url": "https://cs.wikipedia.org/wiki?curid=248228", "title": "Hradišťko", "text": "Hradišťko\n\nNázev Hradišťko má více sídel:\n\nA také jeden kopec:\n\n"}
{"id": "248230", "url": "https://cs.wikipedia.org/wiki?curid=248230", "title": "Six Flags Hurricane Harbor", "text": "Six Flags Hurricane Harbor\n\nSix Flags Hurricane Harbor je řetězec vodních parků, který je součástí zábavních parků Six Flags. Ačkoliv parky nejsou identické, všechny obsahují pestrou nabídku skluzavek, tobogánů, rour, bazénů, vířivek, umělého vlnobití, líných řek a dalších vodních atrakcí. Nechybí ani nákupní možnosti.\n\n\n"}
{"id": "248238", "url": "https://cs.wikipedia.org/wiki?curid=248238", "title": "Mahakala", "text": "Mahakala\n\nMahakala byl rod bazálního dromeosauridního dinosaura, který žil v období svrchní křídy (stupeň kampán, asi před 75 miliony let) na území dnešního Mongolska. Fosílie tohoto malého teropoda byly popsány v roce 2007 ze souvrství Djadochta v poušti Gobi.\n\n\"Mahakala\" je s délkou jen 0,5 až 0,7 metru a hmotností 0,4 kilogramu jedním z nejmenších známých dinosaurů. Podle jiného odhadu dosahoval hmotnosti 0,76 kg. Patří také k nejméně odvozeným, tj. vývojově nejprimitivnějším známým zástupcům dromeosauridů. V současnosti je řazen do podčeledi Halszkaraptorinae spolu s rody \"Halszkaraptor\" a \"Hulsanpes\".\n\n"}
{"id": "248240", "url": "https://cs.wikipedia.org/wiki?curid=248240", "title": "Joint-stereo", "text": "Joint-stereo\n\nJoint-Stereo je režim ukládání zvukového záznamu v datovém proudu, který umožňuje zachovat stereofonní záznam (teoreticky je možný kvadrofonní i širší) při současné úspoře datového objemu. Úspory je dosaženo tak, že místo přenosu dvou samostatných kanálů (jednoho pro levou a druhého pro pravou stranu) je přenášen kanál jediný (levý) a dále pak informace o rozdílu mezi ním a druhým kanálem. Z původního kanálu a z této informace (která je sama o sobě podstatně méně objemná, než by byl samostatný zvukový kanál), je možné získat zbývající stranu. Samotné využití spojeného sterea je metodou, která umožňuje ušetřit přenosovou kapacitu média, aniž by došlo ke ztrátě kvality signálu. Je-li však spojena se ztrátovou kompresí, jako je MP3, nebo WMA (kromě variant označovaných jako Lossless) a podobnými, vede ke snižování kvality výsledného zvuku. \n"}
{"id": "248241", "url": "https://cs.wikipedia.org/wiki?curid=248241", "title": "Čáp (rozcestník)", "text": "Čáp (rozcestník)\n\nNázev Čáp nebo čáp má více významů:\n\n\n\n\n\n\n"}
{"id": "248255", "url": "https://cs.wikipedia.org/wiki?curid=248255", "title": "Lipovka", "text": "Lipovka\n\nNázev Lipovka může označovat:\nve spojení pak\n"}
{"id": "248260", "url": "https://cs.wikipedia.org/wiki?curid=248260", "title": "Zdeněk Tylšar", "text": "Zdeněk Tylšar\n\nZdeněk Tylšar (29. dubna 1945, Vrahovice – 18. srpna 2006) byl český hornista a hudební pedagog, jeden z nejvýznamnějších českých interpretů druhé poloviny 20. století. Bratr vynikajícího českého hornisty Bedřicha Tylšara.\n\nUčil se nejprve hře na housle, později na trubku a od dvanácti let hře na lesní roh. Na brněnské konzervatoři (od roku 1958) a Janáčkově Akademii múzických umění studoval u známého pedagoga Františka Šolce (žáka Josefa Kohouta). Absolvoval v roce 1964. V r. 1965 se stal členem orchestru České filharmonie, kde působil více než čtyřicet let (od roku 1968 byl sólohornistou a vedoucím skupiny lesních rohů). Svými brilantními výkony významně přispěl ke světové proslulosti tohoto orchestru i samotné české dechové školy.\n\nJiž od poloviny šedesátých let patřil k jejím nejvýraznějším představitelům. Stal se laureátem dechové soutěže Pražského jara v roce 1962 a 1968, nositelem zvláštní ceny prestižní mnichovské soutěže (v r. 1969) a laureátem interpretační soutěže v Ženevě. Spolupracoval s řadou renomovaných světových dirigentů a orchestrů (London Chamber Orchestra, Kammerorchester der Wiener Symphoniker, Mozarteum Orchester Salzburg, Helsinská filharmonie aj.).\nJeho repertoár obsahoval všechny prestižní skladby pro lesní roh (Telemann, Zelenka, Mozart, Weber, Rejcha, Strauss, Schumann, Hindemith a další). Od sedmdesátých let realizoval několik desítek sólových nahrávek (např. pro Pony, Canyon, Supraphon).\n\nByl také vyhledávaným komorním hráčem. Společně s bratrem Bedřichem (narozen 1939) uskutečnil vynikající nahrávky hornových duet, spolupracoval se známými hudebními tělesy (např. Collegium musicum Pragense, Ars rediviva, Collegium tripartitum, Solistes Européens Luxemburg).\n\nVýznamně se uplatňoval i jako pedagog. Od sedmdesátých let vyučoval na AMU (od roku 1997 profesorem), byl docentem mistrovských kurzů a porotcem mezinárodních interpretačních soutěží v Československu i v zahraničí (Pražské jaro, Mnichov, Osaka, Bonn aj.).\n\n\n\n"}
{"id": "248263", "url": "https://cs.wikipedia.org/wiki?curid=248263", "title": "LHK Jestřábi Prostějov", "text": "LHK Jestřábi Prostějov\n\nLHK Jestřábi Prostějov (celým názvem: Lední hokejový klub Jestřábi Prostějov) je český klub ledního hokeje, který sídlí v Prostějově v Olomouckém kraji. Založen byl v roce 1913 jako hokejový odbor SK Prostějov. Prostějov hrál 1. ligu od roku 1993 do roku 1998 kdy prodal licenci do HC Rosice. Hned rok nato (1999) však opět postoupil do 1. ligy. Tu ztratil opět v roce 2005 kdy sestoupil do 2. ligy. Jen rok nato opět postoupil do 1. ligy, ze které však po sezoně 2007/2008 opět sestoupil. V sezóně 2013/14 ovšem vyhrál skupinu Východ a následně uspěl v baráži o 1. ligu a vrátil se tak do 2. nejvyšší soutěže. Současný klub Jestřábi Prostějov vznikl v roce 2004 jako nástupce HC Prostějov. Klubové barvy jsou červená, bílá, černá a zlatá.\n\nSvé domácí zápasy odehrává na zimním stadionu Prostějov s kapacitou 5 125 diváků.\n\n\nZdroj: \n\n\n\"Aktuální k 26. 2. 2020\"\n\n\nZdroj: \n\n\n\nZdroj: \n\nZdroj: \n\n\n"}
{"id": "248264", "url": "https://cs.wikipedia.org/wiki?curid=248264", "title": "A1 Grand Prix 2005/06", "text": "A1 Grand Prix 2005/06\n\nA1 Grand Prix 2005-2006 byla úvodní sezónou automobilových závodů A1 Grand Prix. Zúčastnilo se jí 25 národních týmů a celkovým vítězem se stal národní tým Francie.\n"}
{"id": "248265", "url": "https://cs.wikipedia.org/wiki?curid=248265", "title": "Brankář (lední hokej)", "text": "Brankář (lední hokej)\n\nHokejový brankář je člen hokejového týmu, jehož hlavní činností během zápasu je zabránit puku v překročení brankové čáry, tedy vstřelení gólu.\n\nPozice brankáře se v počátcích ledního hokeje výrazněji neodlišovala od hráče v poli, a to jak co se vybavení týče tak do značné míry v herním stylu. První hokejová pravidla, tzv. halifaxská, ještě ani nerozlišovala pozice hráčů na ledě a tak se role brankáře ujímal hráč, který byl zrovna nejblíž brance. Pozice hráčů na ledě určovala až pravidla montrealská. Podle těch směl brankář, jako jediný hráč na hřišti, zastavit puk rukou. Nesměl ho však držet ani házet. Brankář nesměl sedat, klekat ani padat na zem. Na místo brankáře se v průběhu hry mohl přesunout kterýkoliv z obránců.\n\nPrvní součást výstroje, kterou se začal brankář lišit od hráče v poli, byly chrániče holení. Používaly se buď onuce, nebo chrániče vypůjčené z jiných sportů, mezi nimi kriketové. I když se používaly již od počátku 90. let (snad prvně je použil roku 1891 Seen Clearly), jejich popularita nastartovala až vítězstvím týmu Winnipeg Victorias nad Montreal Victorial 14. února 1896 v zápase o Stanley Cup. George Merritt s kriketovými chrániči na nohou udržel v utkání čisté konto a postaral se tak o velkou senzaci a také o rozšíření „betonů“ mezi ostatními brankáři.\n\nV roce 1905 přišel Percy LeSeuer s novým typem hole, ten ještě vylepšil roku 1910 Riley Hern. Od roku 1907 se začínáme u brankářů setkávat se speciálními rukavicemi. Od roku 1915 pak s důmyslnějšími chrániči různých částí těla.\n\nZměny ve výstroji byly hlavní měrou podníceny novým herním stylem, počátkem 20. století se hra začala zrychlovat a stávala se kontaktnější. To samozřejmě vedlo i ke změně brankářského stylu. Zatímco v počátcích řešili většinu herních situací ve stoje, po zavedení brankoviště (1905) ve kterém již útočníci nesměli střílet ale jen doráželi odražený puk, řešili brankáři tuto situaci podřepem a přiložením hole na led.\n\nBrankáři své tělo sice stále více a více chránili proti zásahům puku či protivníkovy hokejky, velice dlouho si ovšem jakkoliv odmítali chránit hlavu. První brankář mezi profesionály, který se objevil na ledu s ochranou obličeje byl Clint Benedict 20. února 1930. Na sklonku kariéry utrpěl po zásahu pukem zlomeninu nosu a lícní kosti, ale jelikož si takto odchod nepředstavoval, vrátil se ještě ve dvou utkáních na led s maskou zkombinovanou z masky původně určené pro americký fotbal a pro box. Zatímco mezi amatéry byla maska používána relativně často, na profesionální úrovni byla dlouho tabu. Povinnou součástí výstroje se stala až v průběhu 70. let 20. století.\n\n\n"}
{"id": "248267", "url": "https://cs.wikipedia.org/wiki?curid=248267", "title": "Murrumbidgee", "text": "Murrumbidgee\n\nMurrumbidgee ( ) je řeka na jihovýchodě Austrálie ve státě Nový Jižní Wales a na území Teritoria hlavního města Austrálie. Je dlouhá 1 485 km. Povodí má rozlohu 165 000 km².\n\nPramení v severních výběžcích Australských Alp. Protéká přes rovinu v jihovýchodní části Austrálie. Hlavním přítokem je Lachlan zprava. Ústí zprava do řeky Murray.\n\nPrůměrný roční průtok vody u města Balranald je 77 m³/s. V období dešťů se rozlévá, zatímco v období sucha někdy vysychá.\n\nVyužívá se pro zavlažování a k zisku vodní energie. Na horním toku řeky byla vybudována přehradní nádrž Burrinjuck s vodní elektrárnou. V období dešťů je možná vodní doprava do města Wagga Wagga.\n"}
{"id": "248269", "url": "https://cs.wikipedia.org/wiki?curid=248269", "title": "Cooper Creek", "text": "Cooper Creek\n\nCooper Creek je řeka ve střední části Austrálie ve státech Queensland a Jižní Austrálie. Je dlouhá 1400 km včetně zdrojnice Barcoo. Povodí má rozlohu 285 000 km².\n\nVzniká soutokem řek Thomson a Barcoo. \"Barcoo\" pramení na západních svazích Great Dividing Range. Protéká přes polopouštní a pouštní rovinu Great Artesian Basin, kde se po většinu roku ztrácí. Výjimečně dotéká až do Eyreova jezera.\n\nZdroj vody je dešťový a podzemní. Průměrný roční průtok vody činí 70 m³/s. Po většinu roku vysychá. V období krátkodobých povodní při silných letních deštích teče po celé své délce.\n"}
{"id": "248272", "url": "https://cs.wikipedia.org/wiki?curid=248272", "title": "Lachlan", "text": "Lachlan\n\nLachlan ( ) je řeka na jihovýchodě Austrálie ve státě Nový Jižní Wales. Je dlouhá 1 500 km. Povodí má rozlohu 85 000 km².\n\nPramení na západních svazích Great Dividing Range severně od Canberry. Na horním toku protéká hlubokou dolinou a vyskytují se na ní peřeje. Na dolním toku teče přes rovinu. Ústí zprava do řeky Murrumbidgee (povodí řeky Murray).\n\nPrůměrný roční průtok vody činí 42 m³/s. Přestože je řeka regulovaná systémem přehradních nádrží, dochází ke katastrofálním povodním.\n\nVyužívá se pro zavlažování. V období dešťů je možná vodní doprava na dolním toku.\n"}
{"id": "248280", "url": "https://cs.wikipedia.org/wiki?curid=248280", "title": "Sakkárský královský seznam", "text": "Sakkárský královský seznam\n\nSakkárský královský seznam je označení užívané v egyptologii pro jeden z původních dochovaných soupisů jmen staroegyptských panovníků. Je zapsán na papyru nalezeném v roce 1861 v soukromé hrobce kněze Cunereje v Sakkáře (odtud odvozen název) z doby vlády Ramesse II., dnes uloženém v muzeu v Káhiře. \n\nZ počtu 58 jmen v kartuších, která seznam původně obsahoval, je jich 47 zachováno tak, že mohou být přečtena. Tak jako ostatní královské seznamy je i sakkárský soupis výběrový, na rozdíl od ostatních však není prvním zmiňovaným králem Meni, ale šestý panovník 1. dynastie Adžib. Po panovnících 12. dynastie (je mezi nimi uvedena i vládnoucí královna Sebeknofru), kteří jsou ovšem vyjmenováni v opačném pořadí než v jakém vládli, teprve následují dva králové 11. dynastie a poté stejně jako v Abydoském královském seznamu neúplný výčet králů 18. dynastie. V závěru jsou už správně uvedeni první dva panovníci 19. dynastie, seznam končí jejich nástupcem Ramessem II., v jehož době papyrus vznikl. \n\n\n"}
{"id": "248283", "url": "https://cs.wikipedia.org/wiki?curid=248283", "title": "Větrný mlýn", "text": "Větrný mlýn\n\nVětrný mlýn je mlýn, jehož hlavní součástí je větrná turbína, která dokáže přeměňovat větrnou energii na kinetickou energii. V mnoha zemích světa se používal k mletí mouky a pumpování vody. V Česku jsou větrné mlýny obvyklejší na Moravě (v Čechách byly hojnější mlýny vodní, které byly energeticky výhodnější a umožňovaly semlít až pětinásobek obilí za stejnou dobu). V současnosti jsou větrné mlýny typické pro Nizozemsko, kde jsou uchovávány spíše z tradičních důvodů.\n\nPrvní zmínka o větrných mlýnech spadá do 1. století n. l. Hérón z Alexandrie v té době pravděpodobně zaznamenal historicky první užití větrného mlýnu . Vertikální větrné mlýny se poprvé používaly ve východní Persii . Dnes běžně používané horizontální větrné mlýny byly vynalezeny v severovýchodní Evropě kolem roku 1180.\n\nV Česku se vyskytují dva základní typy větrných mlýnů: mlýn sloupový a mlýn holandský. Mimo to je v Česku ještě množství mlýnků a větrných motorů různých konstrukcí.\n\nMlýn sloupový (nebo také německý) je dřevěný mlýn, který se celý natáčí proti směru větru podle svislé osy, tvořené pevným dřevěným sloupem.\n\nMlýn holandský je pevná, v Česku většinou zděná stavba na kruhovém půdoryse, kde se natáčí s vrtulí pouze střecha.\n\nTechnologie větrných mlýnů je už dávno překonaná, ke mletí se v současnosti převážně používají mlýny poháněné elektřinou. Avšak některé konstrukční rysy větrných mlýnů jsou dnes používány ve větrných elektrárnách a umožnily vznik větrné energetiky. Moderní větrné generátory mohou dosahovat výkonu až 6 MW.\n\n\n"}
{"id": "248284", "url": "https://cs.wikipedia.org/wiki?curid=248284", "title": "Lemurie", "text": "Lemurie\n\nLemurie je mýtický kontinent umísťovaný do Indického oceánu, do oblasti mezi Srí Lankou a Madagaskarem, případně táhnoucí se Tichým oceánem až k Velikonočnímu ostrovu. Původ této teorie leží v 19. století, kdy byla pro biogeografy záhadou existence lemurů na Madagaskaru a jejich kosterních pozůstatků v Indii, když se nevyskytovali ani na Předním východě ani v Africe. Tato hypotéza se stala přebytečnou s objevem kontinentálního driftu. Brzy však tento kontinent získal místo v okultistické literatuře, jakožto dávný kontinent, který se při velké katastrofě potopil hluboko do moře.\n\nPrvními publikacemi byly práce madame Blavatské v osmdesátých letech 19. století, v nichž prohlašovala, že jí byla ukázána „Kniha Dzyan“ z éry před Atlantidou. Podle ní byli Lemuřané jednou ze sedmi „původních ras“, kteří (stejně jako obyvatelé Atlantidy a Hyperboreané) žili v období třetihor, byli vysocí sedm stop, hermafroditi, vejcorodí a mentálně zaostalí. Bohové znechucení jejich bezmyšlenkovostí svrhli Lemurii do moře a přivedli na svět rasu obdařenou intelektem, Atlantiďany.\n\nV roce 1894 přišel Frederick Oliver s názorem, že přeživší Lemuřané žijí v komplexu tunelů hory Shasta v severní Kalifornii. Tamilové ze Srí Lanky zase ztotožnili Lemurii se svým mýtickým kontinentem Kumari Kandam. Často se ztotožňuje s kontinentem Mu.\n\nIdea Lemurie se dostala i do moderní kultury například v příbězích Conana a Kulla Roberta E. Howarda a v povídkách H. P. Lovecrafta. Objevuje se také v Čapkově \"Válce s mloky\" jako jeden ze dvou mločích národů.\n\n"}
{"id": "248287", "url": "https://cs.wikipedia.org/wiki?curid=248287", "title": "Vilém Oranžský", "text": "Vilém Oranžský\n\nVilém Oranžský může být:\n\n"}
{"id": "248294", "url": "https://cs.wikipedia.org/wiki?curid=248294", "title": "Rosička (rozcestník)", "text": "Rosička (rozcestník)\n\nSlovo rosička má více významů:\n\n"}
{"id": "248301", "url": "https://cs.wikipedia.org/wiki?curid=248301", "title": "Myjava", "text": "Myjava\n\nMyjava (hist. Miava, , \"Miava\") přezdívaná také \"Metropole pod slámou\" podle stejnojmenného románu spisovatelky Zuzky Zgurišky je město nacházející se v západní části Trenčínského kraje na Slovensku, 50 km od krajského města Trenčín. Má asi 12 000 obyvatel. Od hlavního města Bratislavy je vzdálena přibližně 100 km. V rámci Trenčínského kraje plní funkci terciárního centra zajišťujícího vyšší a specifickou obslužnou infrastrukturu pro obyvatele všech obcí okresu Myjava.\n\nJe charakteristická svým kopaničářským nářečím, které tak trochu zapomíná na háčky a znak ô. K charakteristikám Myjavy a vůbec celé kopaničářské oblasti patří dominantní postavení evangelické církve a. v., což je dědictvím a tradicí Myjavy, Staré Turé, Brezové pod Bradlom a okolního kopaničářského kraje.\n\nRok založení obce Myjava se v mnoha zdrojích uvádí jako rok 1586. První kolonizační vlnu tvořily obyvatelé jižního Slovenska, kteří utíkali před nájezdy Turků. Druhá vlna osídlování se nesla v duchu Oravsko-Považském. Původní obyvatelé neměli nikdy lehké životní podmínky, které byly spojeny s osídlováním lesní krajiny, formovaly vztah zdejšího člověka ke kraji, obci a nakonec i k církvi. Tato církev se v Myjavě zasloužila o vybudování dodnes nejstarší stavby města – původního evangelického kostela, postaveného v letech 1697–1729. S její podporou vznikly i nové cechy – ševcovský, tkalcovský a řeznický. Byly položeny i základy nejvýznamnějšího myjavského cechu – \"cechu pytlíkářů\". Ten proslavil zdejší řemeslníky v celém Rakousko-Uhersku.\n\nVe svém rukopise o faráři a kantorech Myjavy z konce 18. století Daniel Krman uvádí, že \"Myjava založena byla mezi horami léta páně 1586... \". Uvádí tedy založení Myjavy v roce 1586 i na pamětní desce umístěné na novém chrámu a vyhotovené v roce 1701 nebo krátce po něm. Bohužel se nedochovala žádná zakládací listina vesnice Myjava, ale všechny doklady, které se zachovaly svědčí o tom, že k založení došlo v 80. letech 16. století.\n\nJako symbol ukončení náboženské intolerance, která měla za následek odebrání myjavského evangelického kostela ve prospěch římskokatolické církve, se stal v roce 1785 nově vybudovaný evangelický kostel. K němu byla později v roce 1856 přistavěna věž, která je dodnes dominantou města.\n\nMyjava se stala součástí středoevropských a hlavně slovenských dějin v letech kolem roku 1848. Pod vlivem J. M. Hurbana a dalších národovců se zapojil téměř celý kraj Myjavské pahorkatiny do národního osvobozeneckého hnutí. Vyvrcholením bylo pozdější první Slovenské národní povstání, během kterého byla 19. září 1848 na veřejném shromáždění lidu na Myjavě vyhlášena a přítomným lidem potvrzená první Slovenská národní rada (SNR). Ta představovala první národní orgán v dějinách Slováků. Byla představitelkou politické a vojenské moci Slovenska. Dům paní Kolényové, kde tehdejší SNR zasedala, je součástí Muzea Slovenských národních rad.\n\nÚpadek řemesel na konci 19. století, spojený s národnostním a hospodářským útlakem, se projevil v tomto kraji emigrací do USA a částečně i do Kanady a Argentiny. Ve Spojených státech se myjavský lid usídlil ve velkoměstech jako například New York, Chicago, Pittsburgh, Cleveland, ale i v menších městech a městečkách na východním pobřeží ve státech New York a Pensylvánie. Střediskem s největším počtem vystěhovalců se však stalo městečko Little Falls ve státě New York.\n\nNové století přineslo na Myjavu čas postupného rozvoje. V roce 1937 se začalo s výrobou armatur, pro Myjavu tak typických. Pokračování rozvoje \"Slovenské armaturky Myjava\" znamenalo, že tento podnik se stal hlavním městotvorným prvkem a nejdůležitějším zaměstnavatelů v okolí. Již nevyhovující infrastruktura předválečného období si vyžádala kompletní přestavbu města, vedenou tehdejší vládní stranou, což natrvalo změnilo tvář města. Vedle výstavby nových komunikaci, kanalizace, bytové výstavbě se podařilo souběžně vybudovat školní, zdravotní a sociální zařízení, sportovní areál a moderní obchodní síť i s mnoha službami.\n\nToto období také přineslo rozdělení do té doby fungující, tzv. velké Myjavy. Tímto rozhodnutím z 1. dubna 1955 tak vznikají nové obce Brestovec, Stará Myjava, Poriadie, Rudník, Jablonka a Polianka. Město Myjava bylo také zbaveno sídla okresu a stalo se součástí tehdejšího okresu Senica nad Myjavou (dnes pouze Senica). Město se postupně znovu rozrůstalo, a to hlavně sloučením města s obcí Turá Lúka, které se uskutečnilo 1. ledna 1980. Město Myjava se dočkalo opětovného získání okresu v roce 1996. V současnosti již okresy věcně neexistují, jsou pouze formální.\n\nZ geomorfologického hlediska se katastr města Myjava spolu s městskou částí Turá Lúka nachází v provincii Západní Karpaty a v oblasti Slovensko-moravské Karpaty. Největší část území zabírá Myjavská pahorkatina. V její jihovýchodní části se nachází oddíl Brančská bradla a Malé Karpaty. Na západě a severu do území zasahuje výběžek Bílých Karpat, podcelek Žalostinská vrchovina. Charakter území je většinou pahorkatinný, ve výběžku Bílých Karpat má charakter vrchoviny.\n\nZ hlediska diferenciace půdního krytu je katastrální území velmi pestré. Na fluviálních sedimentech v oblasti nivy řeky Myjavy a jejích přítoků se vlivem povrchové a podzemní vody vytvořily nivní půdy s různou tloušťkou půdního profilu, zrnitostí a skeletnatostí. Nejrozšířenějšími subtypy jsou fluvizem typická a fluvizem klihová.\nV nižší části pahorkatiny s převahou flyšového substrátu se v důsledku vlhčího mírně teplého až mírně chladného klimatu vytvořily fluvizemě středně hluboké až hluboké, málo až středně skeletnaté, zrnitosti středně těžké až těžké. V katastrálním území se nacházejí jak fluvizemě typické a fluvizemě pseudoglejové.\nV oblasti bradlového pásma se vytvořily melanické půdy – rendziny s vysokým obsahem skeletu, malou až střední tloušťkou půdního profilu, převažující hlinitou až jílovohlinitou zrnitostí a s obsahem karbonátů v celém profilu a pararendziny s nižším obsahem skeletu.\nVe vyšších částech pahorkatiny a nižších částech vrchoviny se na podložních vápenitých pískovcích, jílovcích a slepencích vytvořily hnědé půdy. Nejrozšířenějším typem jsou kambizemě fluvizemní, typické a pseudoglejové s typickým tenkým humusovým horizontem. Jde o půdy středně hluboké, zrnitosti lehké až středně těžké, se středním až velkým obsahem skeletu\n\nZ hlediska klimatických poměrů lze katastrální území zařadit do mírně teplé klimatické oblasti s horským klimatem a s malou inverzí teplot. Průměrná roční teplota se pohybuje kolem 8 °C. Průměrné roční teploty v červenci dosahují 18–19 °C, v měsíci lednu klesají pod bod mrazu a dosahují -3 až -3,5 °C. Počet letních dnů (s teplotou více než 25 °C) je poměrně velký, dosahuje hodnoty 50 dní v nižších polohách katastru, ve vyšších polohách je to 35 dnů.\n\nPočet dnů s teplotami nad 0 °C v nižších polohách Myjavské pahorkatiny je 295, ve vyšších polohách 280 dnů. Průměrný počet dnů s celodenním mrazem se pohybuje od 30 do 45 dnů. Počet dnů s teplotami pod bodem mrazu v nižších polohách dosahuje 70 dní, ve vyšších polohách přibližně 85 dní. V katastrálním území převládá severní až severozápadní proudění větrů. Průměrná maximální rychlost větrů dosahuje 60 km/h, v nárazech 120–150 km/h. Nejvíce se silné větry vyskytují v zimě a na jaře.\n\nÚzemí města z hlediska srážkové činnosti lze zařadit do oblasti mírně vlhké s ročním úhrnem srážek 650 až 700 mm. Uzavřenost Myjavské pahorkatiny a Bílých Karpat způsobuje, že maximum srážek je v měsících červen a červenec (33,43 %), tj. katastr vykazuje horský deštný charakter. V závětrné části má území v průměru 93 deštivých dnů, v návětrné části přibližně 100 deštivých dnů (více než 1 mm srážek). Nejmenší úhrn srážek je v měsících leden–březen, pouze 18,2 % z ročního úhrnu. Trvalá sněhová pokrývka se na Myjavské pahorkatině vyskytuje v průměru 52–60 dní.\n\nZ nerostných surovin se v katastrálním území města vyskytují stavební kámen, štěrkopísky a cihlářské suroviny. V současném období se v území využívá pouze jedno ložisko cihlářských surovin v jižní části města.\n\nMěsto Myjava leží v centrální části Myjavské pahorkatiny, na nivě řeky Myjava, její levostranného přítoku Cengelky a na spodních úsecích plochých, k údolí Myjavy mírně skloněných hřbetů. Myjavská pahorkatina sousedí s Chvojnickou pahorkatinou, Borskou nížinou, Malými Karpaty, Povážským Podoliem a Bílými Karpaty. Jako samostatný podcelek se v rámci vlastní Myjavské pahorkatiny vyčleňují Brančská bradla. Město Nové Mesto nad Váhom je od Myjavy vzdáleno asi 22 kilometrů východně a město Senica přibližně 24 kilometrů jihozápadně.\n\n\n\n\nVe městě Myjava k 31. 12. 2012 žilo 11 893 obyvatel, z toho 5 715 mužů a 6 178 žen. Oproti roku 2011 nastal pokles o 90 obyvatel. V roce 2005 bylo z hlediska demografického rozložení v předproduktivním věku 13,41 % obyvatelstva, v produktivním 65,56 % a v poproduktivním věku 21,03% obyvatelstva. Hustota obyvatel je 262 na km. Poměr zastoupení obyvatel v předproduktivním a poproduktivním věku je nepříznivý, město má demograficky degresivní vývoj. Porovnáme-li zastoupení mužů a žen na základě demografické struktury, je evidentní, že rozdíl mezi muži a ženami v poproduktivním věku je výrazný ve prospěch žen a naopak v produktivním věku je mírný ve prospěch mužů.\n\nZa období 1996–2006 má vývoj počtu obyvatel klesající tendenci. Za posledních 10 let klesl počet obyvatel o 449. Vycházeje z údajů lze konstatovat, že ve sledovaném období v každém roce zemřelo více obyvatel než se narodilo. Nepříznivá situace je i v přírůstku (úbytku) obyvatelstva stěhováním. Za sledované období pouze v letech 1996 a 1998 se do města více obyvatel přistěhovalo než odstěhovalo. Celkový přírůstek ve sledovaném období má záporné hodnoty. Podíl žen z trvale bydlícího obyvatelstva tvoří ve městě Myjava 51,7 %. Podíl žen ve městě je tedy přibližně na stejné úrovni jako na celém Slovensku.\n\nZ hlediska národnostního složení obyvatelstvo města můžeme považovat za etnograficky homogenní. K slovenské národnosti se hlásí 95,5 % obyvatelstva. K české národnosti se hlásí 205 obyvatel a k romskému etniku se hlásí 62 obyvatel. Ostatní národnosti jsou zastoupeny minimálně.\n\nPodle sčítání z roku 2001 je zřejmé, že v náboženské struktuře dominují obyvatelé vyznávající evangelickou církev augsburského vyznání, k níž se hlásí 50,19 %. K latinské církvi se hlásí 14,19 % obyvatel. Ostatní církve mají zanedbatelné zastoupení. Za povšimnutí stojí, že až 28,2 % obyvatel se nehlásí k žádné církvi.\n\nV části Turá Lúka se nachází Gazdovský dvůr, kde se nachází stálá expozice typické kopaničářské usedlosti z konce 19. století.\n\nLidová hudba má 8 souborů. Zastoupení má samozřejmě i starší a mladší generace v souborech Dětský folklorní soubor Kopaničiarik a Folklorní soubor KOPA.\n\nMuzeum Slovenských národních rad bylo otevřeno v roce 1968 u příležitosti 120. výročí vzniku I. Slovenské národní rady, která v revolučních letech 1848–49 poprvé zasedala právě v Myjavě, a to v domě vdovy Anny Kolényiové. Tento původní dům byl zrekonstruován a napojen na nový pavilon podle projektu Ing. arch. M. Kusého. Tím vznikla zajímavá symbióza nové a staré architektury. V atriu muzea se nachází sousoší K. Patakyové Národ probouzející se z poroby, vysoký bronzový reliéf R. Pribiša V době poroby, bronzová plastika J. Kostku Vazba let a plastika Š. Bělohradského Slovenská lípa. Objekt je národní kulturní památkou.\n\nMuzeum se zaměřuje na dokumentaci historie jednotlivých Slovenský národních rad, jejich činnosti, zástupců a dalších osobností slovenského národa až po dokumentaci současné NR SR jako nejvyššího reprezentativního zákonodárného a státoprávního orgánu. Vedle této specializace zajišťuje i dokumentaci dějin Podbradlansko-Podjavorinského regionu. K problematice dějin SNR se váže i sbírkový fond muzea a je jí věnována i hlavní expozice muzea. Je umístěna v dostavbě pavilonu u domu Anny Kolényiové, kde 19. září 1848 poprvé zasedala I. Slovenská národní rada. Kromě stálé expozice, k níž patří i expozičně ztvárněný původní Dům Anny Kolényiové, se také muzeum prezentuje přitažlivými krátkodobými výstavami. Muzeum svou expozicí „Muzeum M. R. Štefánika v Košariskách“ prezentuje život a dílo generála Dr. Milana Rastislava Štefánika.\n\nEpicentrem sportovního dění v Myjavě je víceúčelový sportovní areál, ve kterém se nacházejí: letní koupaliště, krytá plovárna s výukovým bazénem, fotbalový stadion (areál fotbal. klubu), fotbalové hřiště (škvára, tráva + tribuna), zimní stadion s umělou ledovou plochou, městská sportovní hala, malá sportovní hala, sauna, solárium, posilovna, kuželna a kulečníkový klub. Myjava má svůj městský sportovní klub TJ Spartak Myjava. V současnosti se TJ Spartak Myjava dělí na tyto sportovní oddíly: Basketbalový oddíl SPARTAK Myjava -Fotbalový klub TJ 1920 Spartak Myjava, Volejbalový oddíl SPARTAK Myjava, šachový oddíl (3. liga) – (skup. skup. Trenčiansky región), RT VŠ (rekreační tělovýchova, cvičení, aerobic, tanec), tenisový oddíl, Karate klub Seigokan Myjava, KARATE TJ, Klub slovenských turistů při TJ SPARTAK Myjava, pěší turistika a cykloturistika- turistický oddíl Myjava.\n\nBílé Karpaty poskytují dobré podmínky pro lyžařskou turistiku a to hlavně na svazích hlavního hřebene. Sjezdové lyžování je soustředěno do dvou velkých lyžařských středisek na Velké Javořině a v rekreačním středisku Stará Myjava s umělým zasněžováním a možností nočního lyžování. V letních měsících je zde možnost oddychu v podobě osvěžení ve vodní nádrži Stará Myjava. Terén je vhodný i pro běh na lyžích. Trasy jsou totožné s letními turistickými trasami. Běžecké tratě nejsou upravovány, ale v zimě je udělaná stopa po hlavním hřebeni až po železniční stanici Vrbovce. V okolí Myjavy je několik provozů agroturistiky s možností jízdy na koni.\n\nDnes se Spartak Myjava nachází v nejvyšší fotbalové lize mužů a bojuje s mužstvy z měst jako například Bratislava, Košice, Žilina či Trenčín. Mužstva juniorských družstev jsou zárukou pokračování myjavského fotbalu. Mladší a starší žáci hrají I. ligu, mladší dorost, jakož i starší dorost hrají v II. lize.\n\n\n\n\n\nNejstarší stavební památkou je zmiňovaný Krman kostel (1697–1729), jeho dlouhý čas stavby ovlivnily protihabsburská povstání a náboženské nepokoje. Od roku 1731 je majetkem Římskokatolické církve. Je postaven v barokním slohu. V interiéru byly provedeny barokní úpravy a byl přefasádovaný. Menší opravy byly provedeny v 19. a 20. stol., ale podstatněji nezasáhly do charakteru stavby. Kostel sestává z jednolodní stavby s presbytářem, na západním průčelí je představenou hranolovou věží. Podél lodě jsou zděné empory podchycené pilíři. Malá sakristie pochází z 1. pol. 19. stol. Zvenku je nad bočním vchodem pamětní tabule D. Krmana s latinským textem, ve kterém se zmiňuje i založení Myjavy. Původně byl kostel ohrazený kamennou zdí, která již v 18. stol. musela být snížena a v r. 1946 byla zcela odstraněna. Zůstal pouze oblouk klasicistní brány.\n\nNový evangelický kostel byl jako toleranční postaven v letech 1784–1785 bez věže v barokně-klasickém slohu, stejně i pozdější věž v rozpětí let 1854–1856, podle projektu hodonínského stavitele Volega, střešní konstrukce je podle tesaře F. Hollana. V síñovém prostoru je zděný protestantský chór, jehož silné pilíře člení prostor na způsob trojlodí. Chrám byl obnovován v roce 1876, 1923 (vnitřek), 1928 (zvenčí) a největší rekonstrukce věže i chrámu byla v letech 1983–1984.\n\nNaproti evangelickému kostelu se nachází pomník M. R. Štefánika, který je určitou raritou. Byl postaven jako první v Československu v roce 1921 podle výtvarného návrhu architekta Č. Vořecha a sochaře R. Březy. Uchoval se po celá léta na původním místě – v čem má také svou jedinečnost. Po výtvarné stránce patří k vrcholům evropského kubismu. Z předního pohledu je busta M. R. Štefánika, dělení na plochy, figurální reliéfy po stranách. Ze zadní projekce je centrem plastický kalich směrem k evangelickému kostelu.\n\nDům paní Kolényiové: v roce 1848 zde sídlila Slovenská národní rada, která organizovala boj Slováků proti národnímu útlaku maďarské vlády. Dnes je muzeem Slovenských národních rad jako specializovaná organizační jednotka Slovenského národního muzea v Bratislavě. Na pamětní tabuli umístěné na této NKP je text M. Dohnányho z roku 1850: \"V domě výborné paní Koléničkové založil se první hlavní stan národních bojovníků na Slovensku. Zde zasedali, bydleli první hlasy a vůdcové povstání slovenského. Zde se přijímali vyslanci okolních obcí, vydávali rozkazy pod pečetí a podpisem Slovenské národní rady. Odtud se rozhlašovaly výzvy k slovenskému národu. A tady slibovali pokání hříšníci a zrádci národa slovenského \".\n\nVysoký bronzový reliéf \"V době poroby\" je od akademického sochaře R. Pribiša, Sousoší Národ probouzející se z poroby je od K. Patakyové, Plastika Vazba roků od J. Kostky je v atriu vnějšího nádvoří před Muzeem SNR. Pamětní tabule věnovaná národnímu buditely, učiteli M. Šimonovičovi je na domě, ve kterém žil a umřel. Výtvarně řešený je pomník M. Šimonoviče (otce Z. Zgurišky) na Horním hřbitově. Autorem je akademický sochař R. Březa. Památník generála MR Štefánika a Památník SNP jsou na Náměstí M.R. Štefánika. Za Túrou Lúkou na Hrajkách je Památník účastníků protihabsburské vzpoury, popravených v roce 1672. Nad bočním vchodem do římskokatolického kostela je pamětní tabule s textem Daniela Krmana ml. o vzniku Myjavy. Památník tvoří busta s tabulí textu jeho poslední vůle. Památník obětem 1. světové války je v Turej Lúke. V centru Myjavy je plastika \"sbratření\" od akademického sochaře Š. Belohradského, věnovaná obětem 2. svět. války. Pamětní tabuli má i Milan Mareček, básník, na ulici, která nese jeho jméno.\n\nV části obce Poriadie je Památník u klasovitých věnován poslední bitvě povstalců v roce 1848. Je od akademického sochaře Š. Belohradského.\n\nStřední školství ve městě vykazuje nízkou efektivnost vzdělávacího systému, který nedokáže flexibilně reagovat na potřeby trhu práce. Přetrvávají tradiční témata a postupy vzdělávání, přičemž zkušenosti ukazují, že se stále více vyžaduje pracovní síla, která je schopna vytvářet vysokou přidanou hodnotu a schopnost rychle se adaptovat na měnící se podmínky trhu. Ve školním roce 2007/2008 byly ve městě Myjava v provozu 4 mateřské školy, které navštěvovalo v 16 třídách 326 dětí. Přímo ve městě se nacházejí 2 základní školy s 1 201 žáky v 53 třídách. Jedna je s rozšířením vyučováním cizích jazyků a druhá se sportovními třídami. V části Turá Lúka se nachází další základní škola v jedné budově spolu s mateřskou školou. Počet dětí v mateřské škole se za posledních 5 let snížil o 30,3 %, počet žáků v základní škole se snížil o 24,3 %.\n\nSíť mateřských a základních škol doplňuje Základní umělecká škola s hudebním, výtvarným a literárním oborem a Centrum volného času s různými zájmovými kroužky. Dále je ve městě zřízeno Gymnázium, Střední průmyslová škola, Sdružená střední škola, které ve školním roce 2005/2006 navštěvovalo 1 539 studentů. Některá zařízení školní infrastruktury jsou ve špatném technickém stavu, důsledkem čehož fungování těchto zařízení provázejí vysoké náklady na provoz. Vzhledem k neustálému pokles počtu dětí a žáků tento fakt způsobuje neustálý tlak na racionalizaci sítě základních a mateřských škol. Kromě tohoto problému je poměrně vysoká i morální a fyzická zastaralost technických zařízení a nedostatek moderních technologií, které jsou nezbytné ve vyučovacím procesu. Ve městě Myjava se nachází i speciální základní škola.\n\nMateřské školy:\n\nZákladní školy:\n\nStřední školy:\n\nJedním z důležitých indikátorů celkové kvality života obyvatel je dostupnost zdravotních zařízení a úroveň zdravotnictví jako takového. V posledním období prošel samotný systém poskytování zdravotní péče prostřednictvím nových nástrojů zásadními změnami a to zejména s cílem zajistit zdravotní péči na uspokojivé úrovni. Stabilním článkem v tomto systému z hlediska poskytování zdravotní péče a ochrany zdraví obyvatel ve městě je Nemocnice s poliklinikou vybudovaná v roce 1954. Nemocnice je v zřizovatelské působnosti Trenčínského samosprávného kraje. Nemocnice s poliklinikou Myjava je jediným komplexním zdravotnickým zařízením v jihozápadní části Trenčínského kraje. Ve dvou poliklinických pavilonech sídlí ambulance praktických lékařů a odborných lékařů. V hlavní budově je soustředěno 8 lůžkových oddělení s kapacitou 210 lůžek, které poskytují pro pacienty zdravotní péči na jedno, dvou a třílůžkových pokojích. Má dobudované pracoviště společných vyšetřovacích a léčebných lůžek. K dispozici je Záchranná zdravotní služba s nepřetržitým provozem. V areálu nemocnice je přistávací plocha pro leteckou záchrannou službu. Dialyzační středisko, veřejná lékárna a několik soukromých ambulancí doplňujících komplexní zdravotnické služby. Od 1. října 2002 získala nemocnice Myjava od ministra zdravotnictví Slovenska statut \"nemocnice s poliklinikou II. typu \". Od 1. ledna 2003 přešla zřizovatelské funkce nemocnice s poliklinikou II. typu z Ministerstva zdravotnictví ČR na Trenčínský samosprávný kraj. V současnosti Nemocnice s poliklinikou Myjava jako příspěvková organizace je právnickou osobou, která je na rozpočet VÚC zapojena příspěvkem. Hlavní činnost NsP je zaměřena na plnění úkolů v oblasti preventivně léčebné péče v následujícím rozsahu: Ústavní zdravotní péče, ambulantní péče – primární a specializovaná, společné vyšetřovací a léčebné složky a záchranná zdravotní služba.\n\nDostupnost zdravotní péče pro obyvatele města dále zajišťuje 40 samostatných ambulancí, z toho 4 ambulance praktického lékaře pro děti, 5 pro dospělé, 9 stomatologických ambulancí, 2 gynekologické a 15 ambulancí lékaře specialisty. Také zde je i pracoviště počítačové tomografie. Pro obyvatele je k dispozici síť 5 lékáren.\n\nMěsto svou polohou je komunikačně propojeno na severo-jižní dopravní koridor jihozápadního Slovenska. Silniční síť na území města tvoří silnice II. třídy č. 581 a č. 499, která je spojnicí do České republiky s délkou 10,1 km a silnice III. třídy a místní komunikace s délkou 27,57 km.\n\nVeřejná doprava je zajišťována SAD Trnava, a SAD Trenčín. Městskou hromadnou dopravu v Myjavě zajišťuje SAD Trenčín, provozovna Nové Mesto nad Váhom, která poskytuje své služby prostřednictvím autobusů.\n\nPřes město prochází i železniční trať č. 121, která spojuje Nové Město nad Váhom s Veselí nad Moravou a okolní kopaničářské obce. Od 1. března 2014 je tato trať zaintegrována do Integrovaného dopravního systému Jihomoravského kraje (Česká republika) právě až do Myjavy, díky čemuž mohou lidé pravidelně dojíždějící z tohoto regionu za prací do České republiky ušetřit na jízdném. Rovněž pro návštěvníky Myjavy a okolí se tím snížily náklady na cestovné.\n\nMezi ubytovací zařízení ve městě patří již dlouhodobě v provozu hotel Společenský dům, který nabízí zrekonstruované pokoje a apartmány, nově vybudovaný Hotel Štefánik nebo Penzion Rosy. Rovněž je k dispozici možnost ubytování se v panském dvoře v části města Turá Lúka.\n\nZásobování pitnou vodou je řešeno dvěma veřejnými vodovody. Pitná voda je do města přiváděna ze skupinového vodovodu ze zdroji Fajnor o vydatnosti 100 ls a ze dvou zdrojů s čerpacími stanicemi Stanovisko a Mosnac. Jejich vydatnost je 5 l/s. Voda je dopravována do vodojemu v lokalitě Smrtící o kapacitě 2000 m. Na tento vodojem je ještě napojen jeden vodojem o kapacitě 500 m v lokalitě Dolní Čtvrť. Ze severu je do města přiváděna voda ze skupinového vodovodu ze zdroje Čachtice o vydatnosti 160 l/s. V roce 2005 byla spotřeba pitné vody ve městě Myjava 796 tisíc m, z toho domácnosti spotřebovaly 393 tisíc m.\n\nMěsto má vybudovanou veřejnou kanalizační síť. Odvádění a čištění odpadních, splaškových vod je řešeno čistírnou odpadních vod pod městskou částí Turá Lúka v nejnižší části na břehu řeky Myjava, kde je i čistírna vybudována. Vyčištěné odpadní vody z čistírny jsou vypouštěny do řeky Myjava. Množství vypouštěných splaškových vod do kanalizace koresponduje s množstvím odebrané pitné vody.\n\nMezi dominující znaky Myjavy a jejího okolí patří také folklór a tradiční \"Myjavské folklórní slavnosti\" konané v červnu, a také výroba domácí slivovice.\n\n\n\n\n"}
{"id": "248303", "url": "https://cs.wikipedia.org/wiki?curid=248303", "title": "Mistrovství Evropy v házené mužů", "text": "Mistrovství Evropy v házené mužů\n\nMistrovství Evropy v mužské házené je oficiální soutěž pro mužské národní házenkářské týmy v Evropě a probíhá každé dva roky. Vedle koruny evropských šampionů slouží turnaj také jako kvalifikační turnaj pro olympijské hry a mistrovství světa.\n\n\n\n"}
{"id": "248307", "url": "https://cs.wikipedia.org/wiki?curid=248307", "title": "The Yardbirds", "text": "The Yardbirds\n\nThe Yardbirds je britská rocková skupina, ve které začínali svou kariéru tři z nejznámějších rockových kytaristů: Eric Clapton, Jeff Beck a Jimmy Page. Bluesově orientovaná skupina, jejíž zvuk se vyvinul do experimentálního pop-rocku, měla řadu hitů včetně “For Your Love”, “Over, Under, Sideways, Down” a “Heart Full Of Soul”. Byli spojovníkem mezi britským R&B a psychedelickým rockem.\n\nYardbirds byli průkopníky v téměř každé kytarové inovaci 60. let, kterými byly různé boxy na deformaci zvuku, využití zpětné vazby a podobně.\nPojem \"Yardbird\" je na jihu Spojených států používán pro kuře (drůbež) a je též slangovým výrazem pro slovo \"vězeň\".\n\nThe Yardbirds vznikli v květnu 1963 a do širšího povědomí se dostali již v září téhož roku, kdy jako stálá kapela nahradili v Crawdaddy Club v té době stoupající hvězdu britského rock 'n' rollu The Rolling Stones. Sestavu tvořili hráči: Keith Relf (harmonika, zpěv – mimo jiné astmatik a pouze s jednou plící), Top Topham (lead-kytara), Chris Dreja (rhytm-kytara), Paul Samwell-Smith (baskytara), Jim McCarty (bicí) a jejich repertoár tvořily především skladby velikánů blues jako byl např. Muddy Waters nebo Howlin‘ Wolf. Nicméně rodiče tehdy teprve patnáctiletého sólového kytaristy Tophama nesouhlasili s tím, aby ukončil studia na umělecké škole a věnoval se pouze hudbě, což vyústilo v jeho odchod v říjnu 1963. Na jeho místo nastoupil osmnáctiletý Eric Clapton.\n\nThe Yardbirds se rychle zdokonalovali a především chemie mezi Claptonovými sóly a bluesovou harmonikou Keith Relfa zaujala producenta Giorgia Gomelského (mimo jiné byl tím, kdo objevil výše zmíněné Rolling Stones). Ten jim zajistil kontakt s nahrávací společností, což vedlo k vydání prvního alba s názvem Five Live Yardbirds, která bylo sice nahráno živě a přineslo živelné blues, ale komerčně zcela propadlo.\n\nZajímavou epizodou byla spolupráce s bluesmanem Sonny Boy Williamsonem II, který si Yardbirds oblíbil a absolvoval s nimi dokonce turné. Další spolupráci učinila přítrž až jeho nemoc a smrt.\n\nS blues tedy Yardbirds neuspěli. Úspěch však přinesla popová skladba Grahama Gouldmana (mimo jiné pozdější člen kapely 10cc) s názvem For You Love. S blues nic společného neměla, ale hit byl na světě. Yardbirds však svým příklonem k popu velmi rozladili Claptona, který skladbu nesnášel natolik, že kapelu v roce 1965 opustil a zamířil do doprovodné kapely Johna Mayalla.\n\nKe spolupráci byl pozván tehdy již proslulý studiový kytarista Jimmy Page, který ale nechtěl vyměnit svoje jisté místo ve studiu za kapelu s nejistou budoucností. Místo sebe doporučil svého kamaráda, kterým byl kytarista Jeff Beck, s jehož angažmá problém nebyl.\n\nKapela se rozhodla expandovat i na americký trh, kam uvedla dvě desky s názvy For Your Love a Having a Rape Up (obě 1965). Obě dvě však kompilovaly starší i novější materiál, a tak si na regulérní desku fanoušci museli počkat až roku 1966. Nesla název The Yardbirds, ale známější je pod názvem Roger the Engineer podle postavičky, která je na jejím obalu (v USA vyšla pozměněna s názvem Over, Under, Sideways Down). Beckův vliv byl nepřeslechnutelný mimo jiné i díky jeho experimentování s kytarovým zvukem a kapela se v konečném důsledku odklonila od popu směrem k undergroundu.\n\nKrátce po dokončení alba se Samwell-Smith rozhodl, že už v kapele fungovat nechce a bude se věnovat pouze úloze producenta. Muselo tak dojít k další reorganizaci kapely a basy se (možná poněkud překvapivě) chopil Jimmy Page. Bylo to jen dočasné řešení do doby, než se Dreja přeorientuje z kytary na basu. Když se tak stalo, v Yardbirds vedle sebe stáli sóloví kytaristé Beck a Page. Z období kytarových bitev obou interpretů pochází především psychedelický singl Happening Ten Years Ago. V tomto složení se kapela také objevila v kultovním filmu režiséra Antonioniho Zvětšenina. Ve finále scény rozmlátí Jeff Beck svoji kytaru na padrť.\n\nOba špičkoví kytaristé vedle sebe vydrželi jen cca 4 měsíce. Jejich vzájemná nevraživost a problémy způsobované Beckovým perfekcionismem a výbušnou povahou vyvrcholily jeho odchodem v říjnu 1966.\n\nKomerční úspěch byl v té době už minulostí, protože Page pokračoval v experimentátorském stylu Becka a hitparády na novátorské hraní smyčcem přes struny (později jeden z hlavních prvků koncertů Led Zeppelin), zvědavé nebyly. Kapela ještě vydala poslední desku, psychedelickou Little Games, která však nezaznamenala komerční úspěch. Následně se Yardbirds zcela zapletli do kolotoče drogových problémů a hudební schizofrenie, protože nahrávací společnosti je nutily vydávat popové hity, ale koncerty byly plné experimentálních a improvizovaných pasáží.\n\nV lednu roku 1968 vyšel Yardbirds poslední singl, ale kapela se rozpadla z důvodu rozdílného směřování svých členů už na konci roku 1967. Materiál z tohoto období ještě vyšel na desce Live Yardbirds! Featuring Jimmy Page, což však byla snaha společnosti Epic vydělat na kapele ještě nějaké peníze. Nicméně absence smlouvy a právní kroky Page vůči Epicu jakýkoli úspěch této desky zhatily.\n\nSmluvně podložené ale bylo turné po Skandinávii. Page to řešil najmutím nových hudebníků, kteří s ním toto turné odehráli stále pod názvem Yardbirds. Page chtěl s nimi dále pokračovat pod hlavičkou Yardbirds, ale právní tahanice s Drejou mu tento název znemožnily používat. Page a jeho noví spoluhráči: Robert Plant, John Paul Jones a John Bonham tak mění název kapely na Led Zeppelin.\n\nKeith Relf také hudebně pokračoval, a to s uskupením s názvem Armaggedon, ale v roce 1976 zemřel, když ho zabil elektrický proud z neuzemněného aparátu v jeho domě.\n\nMcCarty, Samwell-Smith, Dreja, Page a Beck se setkali v krátce fungujícím uskupení Box of Frogs v 80. letech, které mělo spíše revivalový charakter. K znovufungování kapely pod názvem Yardbirds došlo až v roce 1992, kdy Dreja a McCarty angažovali zpěváka Johna Idana a začali znovu koncertovat, což jim vydrželo přes různé změny v sestavách až dodnes.\n\nV roce 1992 byli The Yardbirds uvedeni do Rock and Roll Hall of Fame.\n\n\nSestava Jeffa Becka se Samwellem-Smithem\"\n"}
{"id": "248309", "url": "https://cs.wikipedia.org/wiki?curid=248309", "title": "Mistrovství Evropy v házené žen", "text": "Mistrovství Evropy v házené žen\n\nMistrovství Evropy v ženské házené je oficiální soutěž pro ženské národní házenkářské týmy v Evropě a probíhá každé dva roky. Vedle koruny evropských šampionů slouží turnaj také jako kvalifikační turnaj pro olympijské hry a mistrovství světa.\n\n\n\n"}
{"id": "248312", "url": "https://cs.wikipedia.org/wiki?curid=248312", "title": "Fitzroy (řeka v Západní Austrálii)", "text": "Fitzroy (řeka v Západní Austrálii)\n\nFitzroy ( ) je řeka na severozápadě Austrálie ve státě Západní Austrálie. Je dlouhá 520 km. Povodí má rozlohu 86 500 km².\n\nPramení na jižních svazích masivu Kimberley. Ústí do zálivu King Indického oceánu, přičemž vytváří estuár. V ústí se nachází přílivový val, který je vysoký přibližně 1 m.\n\nPrůměrný roční průtok vody činí 195 m³/s. Nejvodnější je od ledna do března.\n\nVodní doprava je možná do vzdálenosti 130 km od ústí.\n"}
{"id": "248315", "url": "https://cs.wikipedia.org/wiki?curid=248315", "title": "Fitzroy (řeka v Queenslandu)", "text": "Fitzroy (řeka v Queenslandu)\n\nFitzroy ( ) je řeka na východě Austrálie ve státě Queensland. Je dlouhá 450 km od soutoku zdrojnic a 960 km od pramene Dawsonu. Povodí má rozlohu 143 000 km².\n\nVzniká soutokem řek Dawson a Mackenzie, které stékají ze svahů Great Dividing Range. Ústí do Korálového moře Tichého oceánu, přičemž vytváří estuár.\n\nPrůměrný roční průtok vody činí 182 m³/s. Nejvodnější je v období monzunových dešťů od ledna do března. Naopak nejméně vody jí protéká od srpna do prosince, kdy může i zcela vyschnout.\n\nVodní doprava je možná do města Rockhampton.\n"}
{"id": "248319", "url": "https://cs.wikipedia.org/wiki?curid=248319", "title": "Jaroslav Kohout", "text": "Jaroslav Kohout\n\nJméno a příjmení Jaroslav Kohout má více známých nositelů:\n\n"}
{"id": "248323", "url": "https://cs.wikipedia.org/wiki?curid=248323", "title": "Videorekordér", "text": "Videorekordér\n\nVideorekordér (magnetoskop) je přístroj sloužící k záznamu televizního vysílání nebo k vytváření kopií jiného již zpracovaného videosignálu na magnetický pásek, ve formě videokazety. Tím se liší od kamer a videokamer, které slouží k prvotnímu záznamu videosignálu okolního dění. Videosignál se na magnetický pásek zaznamenává obdobným způsobem jako se audiosignál zaznamenává na audiokazetu. Na rozdíl od záznamu zvuku na audiokazetu, záznam obrazu je prováděn rotující hlavou, takže záznamová stopa vede šikmo vzhledem k postupujícímu pásku. \n\nZáznam zvuku na videokazetu systému VHS se provádí dvěma způsoby. Starší způsob používá stejný systém jako zvukový magnetofon pomocí zvukuvé hlavy. Pásek ve videorekordéru se ovšem pohybuje malou rychlostí a tak zvukový záznam provedený tímto způsobem je málo kvalitní. Novější způsob používá pro záznam zvuku stejnou techniku jako pro záznam obrazu (čtyř a vícehlavé rekordéry). Pro kompatibilitu se staršími (dvouhlavými) přístroji i tyto novější přístroje zaznamenávaly zvukovou stopu také klasicky. \n\nVideorekordéry lze rozdělit na analogové (formáty VHS, S-VHS, Betamax, Video2000), či digitální (např. D-VHS). Videorekordéry jsou stále používány, i když mají nižší kvalitu obrazu než DVD nebo Blu-ray, především díky nízkým cenám prázdných médií a spolehlivosti. Lze se též setkat s kombinovaným zařízením (VHS-DVD, VHS-BLU-RAY). \n\n"}
{"id": "248324", "url": "https://cs.wikipedia.org/wiki?curid=248324", "title": "Rano Raraku", "text": "Rano Raraku\n\nRano Raraku je boční kráter dnes již neaktivní sopky Maunga Terevaka na Velikonočním ostrově. Vnější svah kráteru Rano Raraku byl v době od šestého do osmnáctého století lomem, ze kterého původní obyvatelstvo ostrova tesalo monolitické sochy Moai.\n\nKráter Rano Raraku se nalézá ve východní části Velikonočního ostrova asi 12 km od obce Hanga Roa.\nRano Raraku je boční kráter rozlehlé sopky Maunga Terevaka a nachází se 9 km jihovýchodně od jejího vrcholu (507 m n. m.). Sopka Terevaka je nejmladší ze tří sopek na ostrově; její stáří se odhaduje na 300 000 let. Vulkány Rano Kau a Poike původně vytvářely oddělené ostrovy.\nTeprve vulkanický proces vzniku sopky Maunga Terevaka spojil území všech tří sopek a zformovali dnešní tvar ostrova. Povrchové vrstvy kráteru Rano Raraku jsou tvořeny tufem - zhutněným sopečným prachem.\nKráter je tvarově výrazně nesymetrický. Jihovýchodní stěny kráteru jsou příkré, zcela znemožňující turistický přístup na hřeben. Severní a severozápadní část kráteru je mírně svažitá a umožňující přístup.\n\nSlovo \"Rano\" znamená v jazyce původních obyvatel ostrova \"kráterové jezero\".\nNa ostrově jsou tři kráterová jezera, která jsou jedinými přírodními rezervoáry srážkové vody na ostrově.\nVedle Rano Raraku je to Rano Kau a Rano Aroi.\nJezero Rano Raraku má plochu zhruba 10 ha. Nadmořská výška hladiny je 50 m. Je zhruba kruhového tvaru o průměru přibližně 350 m. Objem vody je přibližně 206 000 m³. Největší hloubka je cca 3m. Voda je téměř neutrální, ph=7,15.\nBřehy kráterového jezera Rano Raraku jsou porostlé rákosím totora \"Polygonum\" a \"Scirpus californicus\". Vegetace pokrývá asi 45% plochy hladiny zejména v jižní třetině jezera a je tvořena plovoucími ostrůvky endemického mechu \"Campylopus turficola\". Vodovodní rozvod z jezera je zdrojem vody pro usedlosti v blízkém okolí. Jezero je také napajedlem koní.\nKráter Rano Raraku je součástí Národního parku Rapa Nui, zřízeného roku 1935 chilským ministerstvem pro území a kolonizaci.\n\nV okolí jezera Rano Raraku nežijí žádní vodní ptáci. Ze zpěvného ptactva dnes obývá oblast kolem jezera množství dijuk obecných \"Diuca diuca\" a vrabců \"Passer domesticus\" a druhy \"Milvago chimango\" a \"Nothoprocta perdicaria\". V okolí jezera se vyskytují vážky \"Neuroptera\".\nV okolí jezera se endemicky vyskytuje křivonožka \"Campylopus turficola\".\n\nJižní část kráteru Rano Raraku byla lomem, ze kterého domorodci tesali sochy Moai. Naprostá většina soch na ostrově má původ v lomu Rano Raraku. V lomu se nalézají nedokončené sochy i sochy, jejichž tvorba byla přerušena z důvodu výskytu xenolitu v opracovávaném kusu tufu, z něhož byly sochy tesány. V lomu bylo nalezeno množství nástrojů, většinou opotřebených tesáním.\nMimo lom, na vnějším svahu kráteru, ale i uvnitř kráteru mezi hřbetem a kráterovým jezerem je množství soch Moai, které jsou po ramena nebo po bradu v zemi. Od ostatních soch na ostrově se liší tím, že nemají oči a pukao a nebyly svrženy v době ostrovní občanské války.\nMají špičatou základnu, což vylučuje úmysl vztyčit je na ahu plošinách. V okolí kráteru Rano Raraku se nachází téměř 400 soch Moai.\n\nZcela výjimečná Moai, nacházející se v areálu Rano Rarako se nazývá Tukuturi. Je to socha s vousy a v klečící poloze, což je mezi sochami Moai jedinečné.\nTukuturi je vytvořena z červené sopečné strusky, nacházející se na Puna Pau. Nebyla tedy vyrobena u Rano Raraku, jen tam byla dopravena. Patrně má vztah ke kultu Ptačího muže a tedy patří k posledním sochám Moai, které kdy byly vytvořeny. Tukuturi byla vykopána během expedicí Thora Heyerdahla konané v letech 1955-56.\n"}
{"id": "248326", "url": "https://cs.wikipedia.org/wiki?curid=248326", "title": "Tim a Chris Stamper", "text": "Tim a Chris Stamper\n\nTim a Chris Stamper jsou tvůrci počítačových her (grafik a programátor). Založili firmu Ashby Computers & Graphics (ACG), která pod názvem Ultimate Play The Game vydávala hry pro 8bitové počítače. Později značku Ultimate Play The Game prodali a založili firmu Rare, která vyrábí videohry pro herní konzole. Vyrobili takové hity jako \"Sabre Wulf\" a \"Knight Lore\" pro 8bitové počítače, \"Donkey Kong Country\" a \"Goldeneye 007\" pro konzole Nintendo a nakonec \"\", \"Perfect Dark Zero\" a \"Viva Piñata\" pro Xbox 360 od Microsoftu.\n\n2. ledna 2007 ohlásili na 1UP.com, že bratří Stamperové opustili Rare, aby se „pustili do dalších plánů“.\n\n"}
{"id": "248327", "url": "https://cs.wikipedia.org/wiki?curid=248327", "title": "Murray (řeka)", "text": "Murray (řeka)\n\nMurray ( ) je největší řeka v Austrálii a nejdelší v Oceánii. Tvoří hranici států Nový Jižní Wales a Victoria a protéká státem Jižní Austrálie. Je dlouhá 2570 km. Od pramenů Darlingu to je 3750 km. Povodí má rozlohu 1 160 000 km².\n\nPramení na západních svazích Sněžných hor v Australských Alpách. Protéká převážně přes suchou rovinu, která je největší zemědělskou oblastí Austrálie. Hlavními přítoky jsou Darling a Murrumbidgee zprava. Ústí do jezera Alexandrina, které je oddělené od Indického oceánu umělým valem, který ho chrání před zasolováním.\n\nZdroj vody je sněhový a dešťový. Na jaře a v létě v období dešťů úroveň hladiny vody stoupá. Naopak v období sucha v zimě většina přítoků vysychá a nedotékají do \"Murraye\", která se pak stává mělkou. Průměrný roční průtok vody činí 470 m³/s. Celkem řekou za rok proteče 14,8 km³ vody.\n\nVodní doprava lodí s malým ponorem může probíhat až do města Albury. Existence valu v ústí brání spojení s mořskými přístavy. Voda se také využívá na zavlažování. Na řece a jejich přítocích byly vybudovány přehrady (Ildon, Hume s vodní elektrárnou, Victoria). Je zde také rozvinuté rybářství a v přehradách chov ryb. Ve Sněžných horách byl vybudován hydrotechnický komplex, pomocí kterého je přes rozvodí přes Australské Alpy přiváděna voda ze Sněžné řeky a jejich přítoků. Slouží k zavlažování a zisku vodní energie.\n\n"}
{"id": "248329", "url": "https://cs.wikipedia.org/wiki?curid=248329", "title": "Arménská genocida", "text": "Arménská genocida\n\nArménská genocida je souhrnné označení pro vyvražďování přibližně 1,5 milionu Arménů Turky během let 1915 a 1918. Podle některých názorů jde o první novověkou genocidu, nezaměřenou nábožensky, v Evropě a jejím bezprostředním okolí (genocidou v Evropě byly předtím: zákroky franckých vojsk proti Sasům, likvidace albigenských a jim příbuzných náboženských hnutí, likvidace Maurů a Morisků ve Španělsku, pogromy proti Židům v řadě evropských zemí). Začátek genocidy je každoročně připomínán 24. dubna. Podobné genocidy prováděli Turci v tomto období v Řecku a v Íránu na místním obyvatelstvu.\n\nBerlínskou smlouvou z roku 1878 se stala Arménie součástí evropských zájmů a záminkou pro humanitární intervenci. Turecký sultán Abdülhamid II. se z obavy ze ztráty vlivu nad tímto územím, protože turecká Osmanská říše ztrácela postupně během celého 19. stol. evropská území, to jest Srbsko, Moldávii, Rumunsko, Řecko, rozhodl ze svého sídla v evropské Anatolii pohrozit evropským mocnostem a Arménům tím, že jich v letech 1895/96 cca 80 000 až 300 000 nechal vyvraždit (tzv. „arménské řeže“). Tím v podstatě začala série genocid. Arménská odbojová hnutí tak začala sílit, ale nenávist Osmanských Turků rovněž. V roce 1909 se odehrál další masakr v Kilikii. Zabito bylo 30 000 Arménů. Iniciátorem byla turecká strana Jednota a pokrok (tzv. mladoturci).\n\nV roce 1912 vypukla první balkánská válka, která skončila porážkou Osmanské říše, při níž přišla o 85 % evropského území. Mnozí z obyvatel říše viděli porážku jako „Alláhův trest společnosti, která neuměla držet pospolu.“ Turecké národní hnutí postupně začalo spatřovat v Anatolii své poslední útočiště. S tím, že arménská populace vytvořila v této oblasti významnou menšinu, samozřejmě museli ve svých plánech počítat i Tři pašové (trojice tvořená předsedou vlády a ministrem vnitra Talatem, ministrem námořnictva Džamalem a ministrem války Enverem), kteří nakonec arménskou genocidu uskutečnili.\n\nVýznamným důsledkem balkánských válek bylo masové vyhnání muslimů z Balkánu. Ve skutečnosti byli již od poloviny 19. století v důsledku rusko-tureckých válek a balkánských konfliktů vyhoštěni nebo jinak přinuceni k odchodu z Kavkazu a Balkánu stovky tisíc muslimů, včetně Turků, Čerkesů a Čečenců. Muslimská společnost v říši byla tímto přílivem uprchlíků rozlícena. Jeden z konstantinopolských deníků vyjádřil náladu té doby: „Toto ať je varováním… Nedělejte si pohodlí! Nenechte svou krev vychladnout, dokud se nepomstíte.“ Až 850 000 z těchto uprchlíků se usadilo v oblastech, kam již v letech 1878–1904 přišli a usadili se Arméni. Uprchlíci (anglicky \"muhacirs\") nelibě nesli status jejich poměrně dobře zajištěných sousedů a, jak poznamenal historik Taner Akçam i další, tito uprchlíci později sehráli při vraždění Arménů a zabírání jejich majetku během genocidy klíčovou roli.\n\n2. listopadu 1914 se Osmanská říše zapojila do první světové války (na straně centrálních mocností). Krátce na to v lednu 1915 se turecká III. armáda střetla s ruskými vojsky na arménském území a byla v bitvě u Šarikamiše poražena. Arméni byli neoprávněně obviněni z toho, že byli příčinou turecké porážky. Vládní strana Jednota a pokrok („mladoturci“) začala připravovat genocidu, jakou Arménie, ani jiné okolní země nepamatovaly. Z bývalých kriminálníků byly vytvořeny vojenské oddíly, tzv. \"čete\". Tato komanda od května 1915 deportovala Armény z východních provincií směrem ke koncentračnímu táboru v Aleppu. Většina z nich tento transport, při drastických podmínkách, které panovaly (hlad, žízeň, nemoci), nepřežila. Ti, kteří měli větší předpoklady k přežití (mladí muži), byli odvedeni opodál a popraveni. Významní lidé byli popraveni ještě před vydáním příkazu k deportaci. Ti, kteří přežili přesun do Aleppa, byli v další etapě posláni přes Syrskou poušť do tábora Dajr az-Zaur v Mezopotámii a pokud i to přežili, vyhnali je do pouště, kde neměli nejmenší šanci, nebo je zaživa upálili. V Dajr az-Zaur byl na památku obětem genocidy vystavěn křesťanský památník. V září 2014 byl tento památník poničen radikálními muslimskými stoupenci Islámského státu.\n\nPouze malé části se podařilo vyhlazování uniknout. Byli to hlavně obyvatelé provincie Van a ti, kteří uprchli během transportu do Istanbulu. Své útočiště našli v Egyptě, Sýrii nebo na Kypru. Zachráněno bylo asi 600 000 lidí.\nUž v době organizace vyvražďování se mnoho významných veřejných činitelů, diplomatů (americký velvyslanec v Turecku Henry Morgenthau) a duchovních (německý kněz Johannes Lepsius) pokusilo poukázat na události, které se v té době v Osmanské říši děly, ale bez výsledku.\n\nNemožnost dovolat se spravedlnosti na mezinárodní úrovni pro viníky masakrů arménského a potažmo křesťanského obyvatelstva zapříčinila vznik různých skupin volajících po spravedlnosti v rámci arménských možností. Na základě těchto okolností tedy vznikl po ukončení první světové války arménský plán provést odvetnou akci, která získala krycí název „Nemesis“. V rámci operace Nemesis byli hlavní strůjci genocidy za svůj podíl postupně zlikvidováni prostřednictvím série atentátů.\n\n Turecko, islámské země a Arménie mají na události zásadně odlišný pohled. Představitelé Arménie trvají na tom, že se jednalo o genocidu, odhadují počet zabitých na 1 až 2 miliony a žádají po Turecku odškodnění a poučení se z události do budoucna. Představitelé Turecka vnímají údajnou genocidu jako smrt několika set tisíc lidí obou národností v důsledku zmatků způsobených nutností rychle řešit problém kolaborace Arménů. Oba národy si většinově stojí za názory svých státních představitelů. Genocida je mezinárodně uznána v Arménii, Rusku, Kanadě, Francii, Švédsku, Litvě, Polsku, Německu, Rakousku, Lucembursku, Švýcarsku, Belgii, Nizozemsku, Itálii, Vatikánu, Řecku, Bulharsku, Kypru, Libanonu, Argentině, Brazílii, Chile, Paraguayi, Uruguayi, Venezuele, Bolívii, Slovensku a Česku. První zemí, která uznala Arménskou genocidu byl Uruguay. Na Slovensku je popírání genocidy Arménů trestný čin s odnětím svobody až na 5 let.\n\nV roce 2015 bylo přijato usnesení zahraničního výboru Sněmovny České republiky, které označilo hromadné vyvražďování Arménů za genocidu, Při státní návštěvě Arménie v roce 2016 se prezident Miloš Zeman vyslovil pro uznání genocidy Arménů českým parlamentem. Oficiálně Česko uznalo genocidu Arménů v dubnu 2017, kdy parlament přijal příslušné usnesení.\n\nV některých státech, především USA, se o její uznání vedou tradiční spory. Vlády USA a Velké Británie odmítají uznat masakry Arménů za genocidu, především s ohledem na Turecko jako významného člena NATO a regionálního spojence. Žádná z ústředních islámských zemí, ani Izrael genocidu Arménů neuznávají.\n\nV sedmdesátých letech dvacátého století vznikla teroristická organizace ASALA, jejímž hlavním cílem bylo přinutit Turecko k uznání viny za Arménskou genocidu.\n\nSpolkový sněm SRN přijal 2. června 2016 rezoluci, kterou byly události v Osmanské říši označeny za genocidu.\n\nV říjnu 2019 také Sněmovna reprezentantů USA přijala rezoluci uznávající turecký masakr Arménů za genocidu.\n\n24. dubna se každoročně připomíná začátek arménské genocidy z roku 1915, kdy bylo odvezeno do zadržovacího tábora okolo 250 arménských intelektuálů. Ministerstvo vnitra tehdy nařídilo zatknout všechny arménské politické a regionální vůdce podezřelé z protistátní, nebo nacionalistické činnosti. Jen v Istanbulu bylo během příštích pár týdnů zadrženo a popraveno 2 345 Arménů. Velká část z nich nebyli nacionalisté, ani nebyli nijak spojeni s politikou, nikdo z nich nebyl souzen z válečných ani jiných zločinů a naprostá většina nepřežila.\n\nV Arménii je tento den státním svátkem. První připomínku organizovala skupina přeživších genocidy a konala se v Istanbulu v roce 1919 v místním arménském kostele sv. Trojice. V Jerevanu navštěvují k připomínce 24. dubna desetitisíce lidí věčný plamen u památníku genocidy, na vrcholu arménské hory Tsitsernakaberd. Tato událost byla popsána historiky jako dekapitace, která měla zbavit arménské obyvatelstvo vedení a šance na odpor.\n\nČeši měli svědectví o genocidě Arménů z první ruky už krátce po vzniku samostatného Československa. Oblastí se pohyboval Karel Hansa, jehož kniha \"Hrůzy Východu\" vyšla v roce 1923 v Berouně.\nStihl v ní shromáždit očitá svědectví a popsat dozvuky masakrů.\nJeden český inženýr zaměstnaný v Osmanské říši na železnici, podal Hansovi svědectví:\n\n25. dubna 2017 uznal Parlament České republiky masakr Arménů v Osmanské říší za genocidu, také český prezident Miloš Zeman masakr opakovaně označil za genocidu. \n\nO arménské genocidě pojednává rozsáhlý historický román rakousko-židovského spisovatele Franze Werfela \"Čtyřicet dnů\" (v originále \"Die vierzig Tage des Musa Dagh\") z roku 1933 (do češtiny přeložil poprvé už v roce 1934 Pavel Eisner). Čtyřicet dnů je doba, po kterou trval zoufalý a beznadějný boj Arménů s Turky.\n\nDále vytvořil plastický obraz života arménské komunity a jejích tradic v této pohnuté době německý Žid Edgar Hilsenrath, a to svým románem \"Das Märchen vom letzten Gedanken\", česky \"Pohádka o poslední myšlence\" Autor zde přibližuje tehdejší události prostřednictvím pohádky vyprávěné v nekonečném dialogu doplněném pro autora charakteristickým černým humorem. Téma arménské genocidy se ocitlo i v tvorbě hudební skupiny System of a Down, jejíž členové spolupracovali na dokumentu Screamers (2006) a také mají arménské předky. Téma genocidy Arménů bylo zpracováno i v mnoha filmech jako např. ve filmu režisérů Paola a Vittoria Taviani \"Skřivánčí dvůr\" (2007). O genocidě se zmiňuje ve své knize \"Ptáci bez křídel\" britský spisovatel Louis de Bernières.\n\nNení náhoda, že nacisté zvolili při přípravě židovského holokaustu ten arménský. Základní cíl je stejný a prostředky také (Turci zřídili 25 koncentračních táborů a vymysleli pochody smrti).\nKdyž v září 1915 poslal turecký ministr vnitra instrukce na téma, co dělat s Armény, znělo to skoro doslova jako rozkazy, které byly později vydávány jednotkám SS.\n\n\nTurci také spočítali, kolik Arménů se vejde do „dobytčáku“. Bylo jich přesně 90 (stejný počet vězňů vozily dobytčáky i ve Třetí říši).\nV Syrské poušti jsou komplexy podzemích jeskyní. Turci do nich napřed Armény nahnali, pak u vstupů rozdělali ohně a následný kouř a popel postupně všechny v jeskyních udusily. Byly to primitivní, první plynové komory.\n\n\n\n"}
{"id": "248330", "url": "https://cs.wikipedia.org/wiki?curid=248330", "title": "ANSI C", "text": "ANSI C\n\nANSI C (též C89 a C90 podle roku schválení) je v informatice označení standardů jazyka C publikovaných pod hlavičkou ANSI v roce 1989 a následně v roce 1990 přizpůsobení pod hlavičkou ISO/IEC (ISO/IEC 9989:1990). Vývoj aplikací s použitím standardizované verze jazyka umožňuje zajistit portabilitu vyvíjeného software mezi různými překladači a počítačovými platformami.\n\n\n"}
{"id": "248331", "url": "https://cs.wikipedia.org/wiki?curid=248331", "title": "Allaicha", "text": "Allaicha\n\nAllaicha ( ) je řeka v Jakutské republice v Rusku. Je 563 km dlouhá. Povodí má rozlohu 12 400 km². Na horním toku se nazývá Elikčeen ( ).\n\nPramení na severovýchodních svazích Polousného Krjaže. Teče převážně přes Janoindigirskou nížinu. V jejím povodí je přibližně 3700 jezer. Jezernatost řeky je 6,2 %. Ústí zleva do Indigirky.\n\nZdroj vody je sněhový a dešťový.\n"}
{"id": "248332", "url": "https://cs.wikipedia.org/wiki?curid=248332", "title": "František Xaver Svoboda", "text": "František Xaver Svoboda\n\nFrantišek Xaver Svoboda (25. října 1860, Mníšek pod Brdy – 25. května 1943, Praha) byl český básník, dramatik a spisovatel, autor rozsáhlého básnického, prozaického a dramatického díla.\n\nLiterární činnost začal poezií jako epigon Jaroslava Vrchlického, později tvořil impresionistickou lyriku s polohami meditativními a vzpomínkovými. Ohlas vzbudily jeho románové cykly: \"Rozkvět\" (1898) a \"Řeka\" (1908–1909). Rozkvět je částečně autobiografický, vypráví o duchovním vzestupu podbrdského rodu v další generaci. Tématem kroniky Řeka je hledání etických norem pro vztah mezi mužem a ženou v měšťanské rodině, rozhodující silou je čistota ženské lásky, obrodnou moc na duši člověka má působení přírody. Byl také dramatikem, tvořil drama kriticky realistické až naturalistické, ve svých hrách usiloval o postižení lidského charakteru determinovaného prostředím – např. \"Směry života\", \"Rozklad\". Psal také veselohry, dodnes aktuální: \"Čekanky\", \"Poslední muž\".\n\n\n\n\n\n"}
{"id": "248334", "url": "https://cs.wikipedia.org/wiki?curid=248334", "title": "LonWorks", "text": "LonWorks\n\nLonWorks (LON = Local Operating Network) je průmyslová komunikační síťová platforma (nebo také komunikační sběrnice) vyvinutá v letech 1989 až 1992 firmou Echelon Corporation ve spolupráci s firmami Toshiba a Motorola. Protokol užívaný pro komunikaci na této sběrnici se nazývá LonTalk.\n\nTato platforma v některých rysech připomíná Internet, primárně je ale určena pro účely automatizace, měření a regulace. Jako přenosové médium může sloužit téměř cokoliv: kroucená dvojlinka, optické vlákno, napájecí síť, bezdrátové spojení. Topologie sítě může být libovolná. Síť může být rozdělena na domény (domain), ty mohou být dále rozděleny na podsítě (subnet), navíc uzly (node) v doméně mohou tvořit také skupiny (group). Uzly obsahují tzv. \"neuron-čipy\" (neuron chip), ve kterých je implementováno spodních šest vrstev protokolu LonTalk (podle modelu ISO/OSI). Platforma obsahuje prioritní systém zasílání zpráv. Pro programování se používá jazyk \"Neuron C\" odvozený od klasického ANSI C. Technologie je proprietární, neuron-čipy, vývojové prostředí i diagnostické nástroje dodává firma Echelon.\n\n"}
{"id": "248335", "url": "https://cs.wikipedia.org/wiki?curid=248335", "title": "Michal Novenko", "text": "Michal Novenko\n\nMichal Novenko (* 5. ledna 1962 Praha) je český varhaník, hudební skladatel a pedagog.\n\nStudoval na pražské konzervatoři a později i několik oborů na HAMU. Jednalo se o studium varhan a improvisace u prof.Jaroslava Vodrážky, studium skladby, dirigování a o hudební teoriie. V letech 1983 až 1987 navštěvoval na základě švýcarského stipendia mistrovské varhanní kursy Jeana Guillou v Paříži. V roce 1990 absolvoval též letní stáž na hudební akademii v italské Sieně. Dále se zdokonaloval na dirigentských kursech u Helmuta Rillinga.\n\n\nV roce 1986 se stal profesorem na pražské konzervatoři, po nucené přestávce se sem vrátil v roce 1990. Vyučuje zde varhanní improvizaci a hudební teorii. Učil také na škole mladých varhaníků v britském Oundle a na kurzech při katedrále v Salisbury. Kromě toho také působil jako hostující profesor na University of Texas, přednášel i ve Francii, Španělsku, Polsku, v Jihoafrické republice a Mexiku.\n\nKoncertoval po celé Evropě, zejména na festivalu ve švýcarském Sionu na nejstarších varhanách světa, v italském Arezzu a Římě, britském Warwicku, německém Angermunde, Bambergu, Hamburku, Weingarten, na Baleárských a Kanárských ostrovech. Hrál na neslavnější Silbermannovy varhany v saských Drážďanech a Freibergu, koncertuje ve francouzských katedrálách (Bourges, Orleans, Sens...). První velký zámořský úspěch se dostavil v roce 1996 při prvním americkém turné v San Antoniu, od té doby koncertoval v USA mnohokrát (v texaském Dallasu, v floridské Miami, v Philadelphii...). Z mimoevropských turné bylo také velmi významné vystupování v Jeruzalémě, v Jihoafrické republice, dále turné po Mexiku, kde koncertoval na významných historických varhanách, ale také na největším nástroji Latinské Ameriky v \"Auditorio Nacional\" v Mexico City, kde hrál pro 10 tisíc posluchačů.\n\n\n\n\n"}
{"id": "248337", "url": "https://cs.wikipedia.org/wiki?curid=248337", "title": "Krk (maso)", "text": "Krk (maso)\n\nKrk je na přední část jatečně opracovaného trupu. U skotu je ohraničený polovinou 3. a 5. krčního obratle, u ovcí zahrnuje 1. až 5. obratel.\n\nJedná se o méně kvalitní, prorostlou svalovinu se silnějšími svalovými vlákny, je vhodná k dušení nebo vaření.\n\nMaso krku tvoří především \"m. semispinalis capitis\", nejdelší krční sval \"m. longissimus cervicis\", pilovitý sval \" m.serratus ventralis cervicis\" a dlouhý krční sval \"m. longus colli\". U skotu o živé hmotnosti 500 kg činí hmotnost krku v jatečné půlce průměrně 7,8 kg.\n\nU jatečných prasat se srovnatelná krajina těla nazývá krkovice.\n\n"}
{"id": "248341", "url": "https://cs.wikipedia.org/wiki?curid=248341", "title": "Jiří Dopita", "text": "Jiří Dopita\n\nJiří Dopita (* 2. prosince 1968 Šumperk) je český hokejový trenér a bývalý útočník, reprezentant, olympijský vítěz z Nagana a trojnásobný mistr světa. Byl majitelem klubu HC Olomouc, kde po ukončení aktivní kariéry působil i v roli asistenta trenéra. Od roku 2016 trénuje klub VHK ROBE Vsetín.\n\nDebut v nejvyšší československé soutěži prožil v ročníku 1989/90 v dresu HC Dukla Jihlava. Od následujícího ročníku nastupoval za HC Olomouc, kde se již výrazněji v extralize prosadil. Do National Hockey League byl draftován v roce 1992 za 133. pozice týmem Boston Bruins. Za tento tým však nikdy nenastoupil a v roce 1993 přestoupil do Eisbären Berlín působící v německé bundeslize a po její transformaci v DEL. Na jaře 1994, poté, co jeho klub již skončil sezónu v německé lize, se vrátil na výpomoc do Olomouce a odehrál v play-off sezóny 1993/94 dvanáct utkání s bilancí čtyř gólů a sedmi asistencí, čímž Olomouci výrazně pomohl k historickému ligovému titulu. Tato výpomoc, v té době však obvyklá, byla kritizovaná a později vedla spolu s dalšími případy k pravidlu o uzavření soupisek extraligových týmů ještě před koncem základní části.\n\nPočínaje sezónou 1995/96 se vrátil do české extraligy jako hráč HC Vsetín, se kterým v následujících šesti letech získal pět ligových titulů. Koncem devadesátých let byl považován (mimo jiné např. hokejovým magazínem Hockey News) za nejlepšího hokejistu působícího mimo NHL. Angažmá v nejrespektovanější lize však odolával, přestože byl opětovně vybrán v draftu v roce 1999 týmem New York Islanders. Zlákat se nechal až v roce 2001 do týmu Philadelphia Flyers, který mezitím právo na něj v NHL získal. K přesvědčení odejít do Ameriky napomohl jeho bývalý spoluhráč ze Vsetína Roman Čechmánek, který tou dobou za Flyers hrával. Svůj debut v NHL prožil 4. října 2001 proti Floridě, ten se mu nepovedl, protože se při něm zranil a nepřipsal si žádný bod. Část první sezóny vynechal kvůli zranění kolene, nasbíral celkem v 52 utkáních 27 bodů. Po sezóně byl vyměněn do Edmontonu Oilers. Tam se však vůbec neprosadil a po sezóně se definitivně vrátil do Česka. Nastupoval za Pardubice (s týmem získal svůj sedmý český mistrovský titul), Znojmo a Kometu Brno\n\nV květnu 2006 se stal majoritním vlastníkem tehdy prvoligového klubu HC Olomouc. Tam také po ukončení působení v extralize od sezóny 2011/2012 pokračoval v kariéře. Brzdily jej však stále více zdravotní problémy, především s kolenními klouby a nastupoval k omezenému počtu utkání. Na konci sezóny 2012/2013 oznámil ukončení aktivní kariéry ve 44 letech a stal se asistentem trenéra u A-týmu Olomouce. Z osobních důvodů tento post během letní přípravy na sezonu 2015/2016 opustil. Dne 16. prosince 2015 odprodal svůj podíl v olomouckém klubu a již následující den byl jmenován hlavním trenérem klubu HC Oceláři Třinec, který vedl do konce sezóny 2015/2016. Od sezóny 2016/2017 trénuje klub VHK ROBE Vsetín.\n\nV listopadu 2015 policie obvinila Dopitu ze zkreslování údajů o stavu hospodaření a jmění olomouckého hokejového klubu. Podle kriminalistů uvedl Dopita v účetních knihách, zápisech a jiných dokladech v letech 2006 až 2012 nepravdivé nebo hrubě zkreslené údaje, čímž ohrozil majetková práva sdružení Hockey Club Olomouc. Již v prosinci téhož roku státní zástupce obvinění zrušil a vrátil případ policii.\n\n\n\n\n"}
{"id": "248342", "url": "https://cs.wikipedia.org/wiki?curid=248342", "title": "Špička krku", "text": "Špička krku\n\nŠpička krku je ta část jatečně opracovaného trupu skotu, která u zvířete přímo přiléhá k hlavě. Jejím podkladem jsou poloviny prvních dvou obratlů. Maso tvoří hlavně dlouhý krční sval \"m.longus colli\" a \"m.longus capitis\".\n\nJedná se o maso IV.jakostní třídy.\n\n"}
{"id": "248343", "url": "https://cs.wikipedia.org/wiki?curid=248343", "title": "LonTalk", "text": "LonTalk\n\nLonTalk je komunikační protokol vyvinutý firmou Echelon Corporation používaný na průmyslové sběrnici LonWorks. Protokol byl standardizován pod označením \"ANSI/EIA 709.1 Control Networking Standard\". Na rozdíl např. od skupiny protokolů TCP/IP, tento protokol definuje všech sedm vrstev referenčního modelu ISO/OSI. Spodních šest vrstev bývá obsaženo ve firmware tzv. \"neuron-čipu\", vývojář se obvykle zabývá pouze programováním poslední aplikační vrstvy.\n\nProtokol poskytuje různé služby, např. posílání potvrzovaných nebo nepotvrzovaných zpráv, mechanismus dotaz-odpověď, hromadné rozesílání zpráv všem (broadcast) nebo pouze určité skupině (group), periodické zasílání zpráv. Navíc je také implementován přenos tzv. stavových proměnných, kdy lze dvě zařízení, např. snímač a výkonový člen, nakonfigurovat tak, aby snímač automaticky posílal výkonovému členu pakety se změřenou hodnotou. Navenek se pak taková dvojice chová, jakoby mezi snímačem a výkonovým členem existovalo přímé dvouvodičové zapojení. Pokud však LonTalk slouží jako „přenosové médium“ pro nějakou vyšší vrstvu (např. ), nemusí být mechanismus stavových proměnných vůbec použit a nadřazený protokol může z LonTalku používat např. pouze posílání nepotvrzovaných paketů. (Analogií ve světě Internetu může být např. protokol vystavěný nad UDP.)\n\n"}
{"id": "248344", "url": "https://cs.wikipedia.org/wiki?curid=248344", "title": "Anatosaurus", "text": "Anatosaurus\n\nAnatosaurus (\"kachní ještěr\") byl rod ptakopánvého kachnozobého dinosaura. Jeho maximální délka se pohybovala kolem 12 metrů, žil v období pozdní křídy. Patřil mezi býložravce, žijící převážně ve stádech. Jeho hlava byla velice široká a zakončena tlamou ve tvaru zobáku. Mohlo však jít pouze o nejpozději přežívající populaci rodu \"Edmontosaurus\".\n\n\"Anatosaurus\" měl zuby až hlouběji v čelistech, živil se hlavně jehlicemi borovic, větévkami, semeny a také ovocem. Mnoho odborníků si myslelo, že tento ještěr žil především ve vodě, protože na jeho končetinách mezi prsty se nacházelo něco jako plovací blána. Závěr odborníků byl ale takový, že tato blána představovala zbytky tlap, takže ještěr stál většinu času na zemi. \n\n"}
{"id": "248345", "url": "https://cs.wikipedia.org/wiki?curid=248345", "title": "Plec", "text": "Plec\n\nPlec je významná část přední čtvrtě jatečně opracované půlky jatečných zvířat. Jejím podkladem je kostra hrudní končetiny bez zápěstních, záprstních a prstních kostí. Svalovina, která tvoří maso II. jakosti, je tvořena lopatkovými svaly, svaly paže a předloktí.\nU skotu se plec dále dělí na čtyři části:\n\nZ hovězí půlky skotu o živé hmotnosti 500 kg tvoří plec průměrně 14,6 kg. U prasat tvoří hlavní část plece nadhřebenový a podhřebenový sval lopatky a dále dvojhlavý a trojhlavý sval pažní. Hmotnost plece z vepřové půlky prasete o živé hmotnosti 102 kg činí asi 3,3 kg.\n\n"}
{"id": "248348", "url": "https://cs.wikipedia.org/wiki?curid=248348", "title": "Xaver", "text": "Xaver\n\nXaver (někdy také Xavier) je mužské křestní jméno baskického původu. Vykládá se jako „nový dům“, dříve se vykládalo z arabštiny jako „zářící, skvoucí“. Další variantou jména je Xaverius. Většinou se vztahuje k jezuitskému misionáři svatému Františku Xaverskému.\nNázev místa sám o sobě je přepis baskického názvu místa (a příjmení) \"etxe berri\", což znamená 'nový dům' či 'nový domov'.\n\nPodle staršího kalendáře má svátek 3. prosince.\n\n\n\n\n"}
{"id": "248351", "url": "https://cs.wikipedia.org/wiki?curid=248351", "title": "Leopold Korbař", "text": "Leopold Korbař\n\nLeopold Korbař (7. června 1917 Vídeň – 2. září 1990 Praha) byl český swingový klavírista a skladatel.\n\nKdyž měl pět let přestěhoval se s rodiči z Vídně do Prahy. V roce 1939 složil svůj první hit \"Je na západ cesta dlouhá\". \n\nLeopold Korbař působil v orchestru Karla Vlacha jako klavírista a skladatel. Mezi jeho nejznámější písně patří \"Hm, hm\" původně zpívaná Arnoštem Kavkou.\n\nNa konci druhé světové války byl z rasových důvodů internován.\n\nV pozdějších poválečných letech pracoval jako hudební redaktor nakladatelství Panton.\n\n\n"}
{"id": "248352", "url": "https://cs.wikipedia.org/wiki?curid=248352", "title": "Alioramus", "text": "Alioramus\n\nAlioramus (\"Jiná větev\") byl rod masožravého tyranosaurida z kladu Alioramini. Jeho délka se pohybovala kolem 6 metrů. Časově se zařazuje do období pozdní křídy (asi před 70 až 66 miliony let). Od tyranosaura se \"Alioramus\" vzhledově lišil tvarem lebky, měl prodloužený čenich a jeho čelisti byly slabší. Mezi nozdrami a očima se nacházelo několik kostěných výrůstků, které snad používal během námluv. Pokud je tomu tak, mohli je mít pouze samci. \"Alioramus\" se živil jako aktivní lovec, mohl se však živit také mršinami. Fosilní nálezy tohoto druhu dinosaura pocházejí z Asie (Mongolsko).\n\nV říjnu roku 2009 byl oznámen objev nového druhu tohoto rodu, \"A. altai\". Je znám podle kompletnějšího materiálu, který prokázal, že šlo o lehkého (asi 370 kg vážícího) tyranosaurida s \"rohatou\" štíhlou hlavou. Byl zřejmě rychlým běžcem, žijícím na území dnešního Mongolska. První fosílie nového druhu byly objeveny již v roce 2001. Podle některých odborníků je však \"A. altus\" stejným druhem jako \"A. remotus\" a navíc se možná v obou případech jedná o nedospělý exemplář rodu \"Tarbosaurus\".\n\n"}
{"id": "248354", "url": "https://cs.wikipedia.org/wiki?curid=248354", "title": "Kchun-lun-šan", "text": "Kchun-lun-šan\n\nKchun-lun-šan (čínsky: pinyin \"Kūnlún Shān\", znaky zjednodušené 昆仑山, tradiční 崑崙山, český přepis \"Kchun-lun-šan\"; tibetsky ཁུ་ནུ་རི་རྒྱུད, wylie \"Khu nu ri rgyud,\" český přepis \"Khunu rigjü\"; ujgursky كۇئېنلۇن تاغ تىزمىسى, transliterováno \"Kuenlun tagh tizmisi\"; mongolsky \"Хөндлөн Уулс,\" transliterováno \"Chöndlön Uuls)\" je pohoří na hranicích Tibetu a Ujgurska dosahující maximální výšky přes 7 000 m. Má podobu málo členěného horského hřebene s vysokými sedly o délce 3 000 km. Je sedmým nejvyšším pohořím na světě.\n\nKchun-lun-šan je na západě (75°v.d.) ohraničen údolím horního toku řeky Jarkend a táhne se na východ až k pramenům Žluté řeky neboli Chuang-che (Huang He) (105°v.d.). Kchun-lun-šan se člení na Západní Kchun-lun-šan, Akar-Čekyl-tagh, Arka-tagh, Bokalyk-tagh, Bajankaru a Aňe Mačhen.\n\nVýšky některých kchunlunských vrcholů byly na počátku 21. století korigovány, často o několik set metrů směrem dolů. Starší prameny mylně uvádějí výšky až 7 723 m, což by Kchun-lun činilo třetím nejvyšším pohořím světa. Podle nových měření se nejvyšším vrcholem stává Nan Pou (7 167 m) v Západním Kchun-lunu (leží v povodí řeky Kerija na ujgursko-tibetské hranici na , pouhých 50 km východně od sporného území Aksai Čin). Podle jiných pramenů (, ) se tato hora jmenuje Liou-š’-šan (Liuši Šan) nebo Kchun-lun-nü-šen-feng (\"Kūnlún Nǚshén Fēng\", 昆仑女神峰, doslova „Kunlunská bohyně“).\n\nNěkdy bývá ke Kchun-lunu nesprávně přiřazován Kašgarský hřeben a jako nejvyšší kchunlunský vrchol uváděn Kongur (7 719 m), ten však ve skutečnosti náleží k Pamíru. Dalšími významnými vrcholy Kchun-lunu jsou Ulug Mustagh (6 987 m, podle starších měření 7 723 m) v hřebenu Arka-tagh, Bokalyk-tagh (6 860 m, podle starších měření 7 720 m) ve stejnojmenném hřebenu a Mustagh (6 710 m, podle strších měření 7 282 m) v Západním Kchun-lunu.\n\nHorská pásma Kchun-lunu začala vznikat již během prvohor a tento proces pokračoval při kimmerském vrásnění. Na jejich formování se podílela kolize Sibiřské a Severočínské desky. Jsou tvořeny rulami, žulami a krystalickými břidlicemi.\n\nZápadní Kchun-lun je odvodňován do Tarimské pánve prostřednictvím řek Jarkend, Karakaš (\"Černá nefritová řeka\"), Jurunkaš (\"Bílá nefritová řeka\") a Kerija, které zanikají v poušti Taklamakan. Jižní svahy západní části pohoří spadají na Tibetskou plošinu, která je rovněž bez odtoku.\n\nHřeben Bajankara, jižní větev Kchun-lunu, tvoří rozvodí mezi dvěma nejdelšími čínskými řekami, Jang-c’-ťiang (Čchang-ťiang) a Chuang-che.\n"}
{"id": "248357", "url": "https://cs.wikipedia.org/wiki?curid=248357", "title": "Bactrosaurus", "text": "Bactrosaurus\n\nBactrosaurus je rod dinosaura z čeledi Hadrosauridae. Byl to masivní dinosaurus, který byl dlouhý kolem 6 metrů a vážil asi 1,2 tuny, takže patřil k menším hadrosauridům. Jeho hlava byla vzhledově plochá bez hřebínku a měl trny na obratlech. Na zádech by bylo možno vidět hřeben. \"Bactrosaurus\" se pohyboval po zadních nebo všech čtyřech končetinách. Tento dinosaurus se časově zařazuje do období pozdní křídy, žil tedy přibližně před 100 až 86 miliony let (podle některých údajů však až před asi 70 miliony let). Fosilní nálezy se vyskytují v Asii (Mongolsko, Čína). Starším příbuzným tohoto rodu byl rovněž mongolský \"Probactrosaurus\", jehož rodové jméno doslova znamená \"před baktrosaurem\".\n\n\nV roce 2003 byly podrobným výzkumem odhaleny kosterní tumory na fosilních kostech tohoto dinosaura a některých příbuzných rodů. Ty dokazují, že zmínění dinosauři často trpěli několika typy rakoviny.\n\n\n"}
{"id": "248361", "url": "https://cs.wikipedia.org/wiki?curid=248361", "title": "Broadway (rozcestník)", "text": "Broadway (rozcestník)\n\nSlovo Broadway má více významů, např.:\n\n"}
{"id": "248362", "url": "https://cs.wikipedia.org/wiki?curid=248362", "title": "Allanovy sestry", "text": "Allanovy sestry\n\nSestry Allanovy nebo Allanovy sestry bylo ženské vokální trio působící v čtyřicátých letech 20. století.\n\nV roce 1940 trio založily tři členky Kühnova pěveckého sboru: Jiřina Salačová, Věra Kočvarová a Radka Hlavsová. Inspirovaly se americkými Boswell Sisters či Andrews Sisters. Název Allanovy sestry vznikl podle pseudonymu Allan skladatele Alfonse Jindry.\nPro první nahrávky pro gramofonovou firmu Esta, kde natočily několik nahrávek, jak sólových, tak i s kmenovým zpěvákem firmy Esta Josefem M. Kamenickým přijaly jméno Tři pražská děvčátka. Svůj název si Allanovy sestry zvolily podle občanského jména skladatele Alfonse Jindry (ALfons LANger = Allan), jehož píseň Koncert nemluvňat (společně s Arnoštem Kavkou) natočily jako svoji první nahrávku s orchestrem Karla Vlacha.\n\nZačínaly v kabaretu Červená sedma, kde je objevil Karel Vlach.\nVystupovaly s orchestrem Karla Vlacha, s Melody Boys R. A. Dvorského a samostatně s klavíristou Leopoldem Korbařem.\nAllanovy sestry se také podílely na inscenaci muzikálu Divotvorný hrnec.\n\nPo skončení války se trio rozšířilo na kvartet a soubor vystupoval v obsazení: Jiřina Salačová, Máša Horová, Věra Kočvarová, Božena Portová. V letech 1946–1948 zpívala v kvartetu také Věra Holotíková (později Holotíková-Krumniklová). V té době nahrávaly na gramodesky jak sólově (Země zpěvu, Svět je veselý, Za modrým obzorem) či doprovázely např. Václava Irmanova (Sweet and Lovely; Straighten up and fly Right), vše stále za spolupráce s orchestrem Karla Vlacha. Po příchodu Rudolfa Cortése na místo stálého zpěváka do Vlachova orchestru v roce 1948 začaly doprovázet i jeho, zvláště populárními se staly koncem čtyřicátých let Písnička o Číňánkovi či Starý mlýn. V té době se vzdala své kariéry Jiřina Salačová a na její místo přišla Blažena Lázničková. V této sestavě soubor vydržel až do roku 1955, kdy se rozešel, Věra Kočvarová a Blažena Lázničková zpívaly necelé tři roky ještě ve Vokálním kvintetu Vlachova orchestru, který založil a vedl Lubomír Pánek. Toto uskupení se později stalo základem slavného Vokálního souboru Lubomíra Pánka, později s Pánkovci spolupracovala i Jiřina Salačová. Naposled se soubor sešel v roce 1967 při natáčení Podskalského komedie Ta naše písnička česká. Poslední žijící členkou byla Věra Holotíková (1924–2018).\n\n"}
{"id": "248368", "url": "https://cs.wikipedia.org/wiki?curid=248368", "title": "Strečno", "text": "Strečno\n\nStrečno ( ) je obec na severním Slovensku, 7 km východně od Žiliny. Nachází se na rozhraní Turčianské a Žilinské kotliny u západního konce Strečenského průsmyku, který tvoří průlomové údolí řeky Váh přes Malou Fatru. Obec má výměru 13,175 km² a má 2 551 obyvatel.\n\nPrvní písemná zmínka o obci pochází z roku 1321, když zde bylo zřízeno místo na vybíraní mýta. Předtím se zde nacházelo slovanské hradiště z 9. století. Do roku 1848 byla obec součástí hradního panství Strečno.\n\nNad obcí se nachází částečně rekonstruovaný středověký hrad Strečno, který je národní kulturní památkou Slovenské republiky. Hrad je poprvé písemně zmiňován v roce 1316, avšak existoval již od 13. století. Roku 1698 byl hrad velmi poničen a od té doby se nalézá v ruinách. Ve 20. století a hlavně v 90. letech byl hrad rekonstruován a v roce 1992 následně zpřístupněn pro veřejnost.\n\nU silnice vedoucí ze Žiliny do Vrútek byl na vyvýšenině zvané Zvonica v roce 1956 postaven Památník francouzských partyzánů.\n\n"}
{"id": "248370", "url": "https://cs.wikipedia.org/wiki?curid=248370", "title": "Trigenerace", "text": "Trigenerace\n\nTrigenerace je specifický druh kogenerace, kde se společně vyrábějí nejen teplo a elektřina, ale i chlad, což umožňuje další zvýšení účinnosti využití energie paliv nebo sluneční energie. Chlazení na absorpčním principu nevyžaduje elektrickou energii, ale méně ušlechtilou energii tepelnou, kterou lze tímto způsobem využít i v létě, např. ke klimatizaci budov. Trigenerace se zatím aplikuje jen výjimečně, ale kvůli vzrůstajícím cenám energií a přetížení elektrické rozvodné sítě v letním období se její potenciál zvyšuje.\n"}
{"id": "248372", "url": "https://cs.wikipedia.org/wiki?curid=248372", "title": "Broadway", "text": "Broadway\n\nBroadway je velká ulice (bulvár) na Manhattanu v New Yorku vedoucí také do Bronxu a Westchester County. Jedná se o nejstarší hlavní severojižní ulici ve městě, která vznikla už v éře Nového Amsterodamu na místě bývalé indiánské stezky. Jde o jednu z mála newyorských ulic, která nedodržuje přísný pravoúhlý systém newyorských veřejných komunikací.\n\nJe známa hlavně množstvím činoherních a muzikálových divadel vysoké prestiže, sídlí zde i Broadway Theatre. Nejúspěšnější série zde uváděných představení dosahují tisíců repríz.\n\nBroadway vznikla na místě indiánské stezky \"Wickquasgeck\", která vedla hustým porostem ostrova Manhattan. Původně se kroutila močály a skalinami podél celého ostrova. Po příchodu Nizozemců se brzy proměnila v hlavní dopravní tepnu z Nového Amsterodamu na jižní cíp ostrova. Nizozemský objevitel David de Vries ji poprvé zmiňuje ve svém deníku z roku 1642 (\"„stezka Wickquasgeck, po které Indiáni denně procházeli“\"). Nizozemci ji pojmenovali \"Heerestraat\" Současný název ulice ale pochází z anglického překladu nizozemského jména \"Breede weg\" (\"Široká ulice\").\n\nV 18. století Broadway končila v městské části severně od Wall Street, odkud byla propojena ulicemi jiných jmen (\"Eastern Post Road\" a \"Bloomingdale Road\") s oblastí East Side a západem ostrova. V závěru 19. století byla rozšířena a upravena severnější část Bloomingdale Road nazývána \"Boulevard\", ale od konce století se celé ulici říká Broadway.\n\nBroadway vede po celé délce Manhattanu z Bowling Greenu na jihu až po Inwood na severu. Na některých kříženích se nacházejí náměstí jako Union Square, Madison Square či Times Square, které nese jméno od zdejšího sídla listu \"New York Times\". Poblíž se nalézá i pověstný úsek plný divadel. V minulosti bylo náměstí „čtvrtí červených luceren“ s veřejnými domy, nyní je významným střediskem turistického ruchu.\n\nNa \"Herald Square\" se nachází obchodní dům Marcy's, jeden z největších na světě. Uprostřed své délky se Broadway dotýká Central Parku a vede kolem Lincolnova střediska a Julliard School.\n\nDále na severu leží u Broadwaye campus Columbia University, konec ulice se nachází tam, kde se stává částí dálnice US 9.\n\nPodél Broadwaye vedou linky newyorského metra. V minulosti zde byla provozována i tramvajová doprava, ale od 30. let 20. století. Na Broadwayi je po celé délce umožněn automobilový provoz, v minulosti byl obousměrný, ale nyní je jednosměrný, převážně v jižním směru.\n\nV létě 2008 bylo sedm bloků Broadwaye zúženo z čtyř pruhů na dva. V květnu 2009 byly její části, mezi nimi i Times Square, na zkoušku uzavřeny pro auta. Prostor se zaplnil stoly, lavičkami, květináči. Původně šlo o dočasný experiment. Po půl roce už bylo jasné, že zůstane natrvalo. Změna byla přijatá veřejností a je často považována za velký úspěch.\n\nZa \"Great White Way\" (\"Velkou bílou ulici\") je označována část Broadwaye u Times Square mezi 42. a 53. ulicí. Téměř jednu míli dlouhý úsek ulice byl v roce 1880 osvětlen obloukovými lampami Charlese F. Brushe jako vůbec první třída ve Spojených státech. Nadpis \"„Založeno na Velké bílé ulici“\" (\"„Found on the Great White Way“\") se objevil poprvé 3. února 1902 na titulu deníku \"New York Evening Telegram\".\n\nV divadelním okrsku na Broadwayi se nachází 40 velkých stálých profesionálních scén s 500 a více místy pro diváky, které se věnují činohře či muzikálu. Divadelní produkce uváděné na Broadwayi jsou považovány za vrchol amerického divadelnictví a v anglicky hovořícím světě se jim v prestiži rovnají jen divadla provozovaná v londýnském West Endu. Již dlouhou dobu má (v angličtině tak nazývaný) divadelní průmysl na Broadwayi roční obrat v řádu deseti miliard dolarů a více. V roce 2005 navštívilo zdejší představení bezmála 12 milionů diváků, přibližně stejně jako v londýnském West Endu. Tato návštěvnost zůstala od té doby zhruba zachována.\n\nPředstavení a show jsou obvykle inscenovány komerčními společnostmi s cílem produkovat zisk. Obvykle jsou uváděny v sérii představení bez předem určené derniéry, počet repríz se řídí existencí nebo neexistencí pokračujícího úspěchu u publika. Nejdelší série představení zaznamenávají muzikály, \"Fantom opery\" překonal již 9. ledna 2006 broadwayský rekord muzikálu \"Kočky\" svým 7 486. uvedením v Majestic Theatre, nyní již počet repríz překročil 8 000. Některé scény na Broadwayi mají nicméně i charakter neziskového či repertoárového divadla.\n\nSériová představení jsou uváděna pravidelně ve večerních časech od 20 hodin od úterý do soboty a v odpoledních časech ve 14 hodin ve středu a v sobotu a v 15 hodin v neděli. Některá představení jsou uváděna na Národním broadwayském turné, pro která ale producenti obvykle najímají jiná obsazení, aby nemuseli přerušit uvádění svých show přímo na Broadwayi.\n\nHerci a jiní umělci účinkující na Broadwayi jsou v některých případech specialisté na jevištní herectví, mnohdy ale také hvězdy filmu či televize, angažované s cílem přitáhnout více diváků. Jsou zastupování odborovými svazy jako \"Actors‘ Equity Association\" (\"Sdružením herecké rovnosti\") či \"American Federation of Musicians\" (\"Americkou federací hudebníků\"), podobné unie má i další umělecký i provozní divadelní personál.\n\nMajitelé divadel a broadwayští producenti jsou sdruženi v \"League of American Theatres and Producers\" (\"Lize amerických divadel a producentů\"). Jejím cílem je propagovat Broadway jako celek, vyjednávat smlouvy s odborovými svazy a spoluřídí udílení cen Tony.\n\nMezi významná velká broadwayská divadla patří:\n\n"}
{"id": "248377", "url": "https://cs.wikipedia.org/wiki?curid=248377", "title": "Robert Holdstock", "text": "Robert Holdstock\n\nRobert Paul Holdstock (2. srpna 1948 Hythe, hrabství Kent – 29. listopadu 2009) byl britský autor fantasy proslavený především knihou \"Les mytág\", se kterou souvisí také mnohé jiné jeho romány a kratší práce. Vystudoval aplikovanou a lékařskou zoologii, od roku 1975 však působil jako profesionální spisovatel. Žil v Londýně.\n\nJeho práce se zabývá především tajemnými lesy, jež skrývají primitivní kultury a mýtické archetypy, které jsou vlastně relikty vzpomínek minulých generací. V těchto příbězích je cítit ovlivnění pracemi psychologa C. G. Junga.\n\nV roce 1985 získal za román \"Les mytág\" ocenění World Fantasy Award.\n\n\n"}
{"id": "248378", "url": "https://cs.wikipedia.org/wiki?curid=248378", "title": "Miloslav Ducháč", "text": "Miloslav Ducháč\n\nMiloslav Ducháč (24. ledna 1924 v Praze – 28. dubna 2008) byl český klavírista, skladatel a aranžér. Svojí profesní kariéru jako aranžér v orchestru Bobka Bryena. Od roku 1943 spolupracoval s Karlem Vlachem.\n\nscénář:\nhudba:\nhudební dramaturgie:\n\n\n(/t:) - doposud nezjištěný autor textu\n\n"}
{"id": "248381", "url": "https://cs.wikipedia.org/wiki?curid=248381", "title": "Obléhání Jeruzaléma (1187)", "text": "Obléhání Jeruzaléma (1187)\n\nObléhání Jeruzaléma v roce 1187 se táhlo od 20. září až 2. října a znamenalo totální úpadek křižáckého Jeruzalémského království a po osmdesáti osmi letech vlády křesťanů pád Levanty zpět do rukou muslimů. Pád Jeruzaléma v Evropě vyvolal vyhlášení třetí křížové výpravy.\n\nVojska Jeruzalémského království, které bylo navíc oslabeno vnitřními spory mezi králem Guyem de Lusignan a hrabětem z Tripolisu Raimondem, bylo zcela poraženo sultánem Saladinem 4. července 1187 v bitvě u Hattínu. Většina náboženských a vojenských vůdců království buď padla, nebo byla vzata do zajetí, včetně samotného krále. Během léta pak Saladin rychle dobýval jeden křižácký opěrný bod za druhým, neboť většina posádek hradů a měst byla povolána do armády, která byla u Hattínu zničena. V polovině září již měl Saladin ve své moci Akkon, Nábulus, Jaffu, Sidon, Toron, Bejrút a Askalon. Křesťané, kteří bitvu přežili i ostatní uprchlíci našli útočiště v přístavu Tyru, jediném městě, které Saladinovi odolalo, díky dobře načasovanému příjezdu italského šlechtice Konráda z Montferratu.\n\nV Tyru Balian z Ibelinu, pán z Ramly a Nábulu – nejvyšší postavený šlechtic v království, který se zachránil u Hattínu – Saladina žádal, aby nechal z Jeruzaléma odejít Balianovu ženu Marii Komnenovnu a její rodinu. Saladin Balianovi povolil návrat do Jeruzaléma, aby si odvezl svou rodinu s podmínkou, že si nesmí vzít žádnou zbraň a nezdrží se v Jeruzalémě déle než jeden den. Nicméně po příjezdu do města patriarcha Heraklios, královna Sybila a zbytek křesťanských obyvatel Baliana prosili, aby převzal obranu města. Heraklios, který argumentoval, že zůstat zde je Balianova křesťanská povinnost mu nabídl zrušení jeho slibu, který dal muslimovi, a Balian souhlasil.\n\nO svém rozhodnutí zůstat v Jeruzalémě napsal Balian Saladinovi do Askalonu prostřednictvím jednoho měšťana, který odmítl sultánovy návrhy ohledně vyjednávání o obleženém Jeruzalému. Saladin se k Balianovi, který nedodržel smlouvu se sultánem, zachoval velkoryse, když nechal jeho ženu Marii, rodinu a nejbližší doprovod eskortovat do Tripolisu, který stále drželi křesťané.\n\nBalian z Ibelinu shledal situaci v Jeruzalémě jako velmi špatnou. Město bylo plné uprchlíků, kteří do Jeruzaléma v naději na azyl z míst, která již Saladin dobyl, nebo kde se necítili bezpeční, a každý den přicházeli další. Ve městě nebylo více než čtrnáct rytířů a dalších šedesát jich Balian získal tak, že na rytíře pasoval panoše a měšťany. Balian také na obléhání, které bylo nevyhnutelné, shromáždil veškeré zásoby jídla a peněz, co se daly sehnat.\n\nVyjednávání mezi Balianem a Saladinem se děla prostřednictvím ortodoxního duchovního Jusúfa Batíta. Ten byl za nadvlády latinského ritu utlačován a věděl, že by jeho vyznání i souvěrci získali více svobody, pokud by se město navrátilo zpět pod muslimskou vládu, která byla k východním křesťanům vždy benevolentnější než západní křižáci. Saladin upřednostňoval variantu převzetí města bez krveprolití, ale obránci města odmítali město opustit a slibovali, že město raději zničí a sami padnou do posledního muže, než aby přihlíželi převzetí města muslimy. A tak začalo obléhání.\n\nSaladinovo vojsko se zaměřilo především na Damašskou bránu a Davidovu věž. Jeho lučištníci vytrvale kropili opevnění svými šípy. Obléhací stroje byly seskupené směrem ke zdem, ale zatím nestřílely. Zatím bojovaly rojnice jen s malými výsledky. 26. září Saladin přijel do jiné části tábora, na Olivovou horu, kde nebyla žádná větší brána, ze které by byli křižáci schopni provést protiútok. Městské zdi byly rovnoměrně poničené obléhacími stroji, katapulty, obléhacími praky, kušemi a šípy. Část zdí byla 29. září podminována a vyhozena do povětří. Křižáci nebyli dále schopni muslimy vytlačit zpět za hradby, ale současně muslimové neprorazili do města. Saladinovi vojáci obránce Jeruzaléma počtem převyšovali a brzy již křižákům zbyla jen hrstka bojeschopných mužů bránících hradby.\n\nCivilisté byli zoufalí. Podle textu, možná napsaného Ernoulem ve „Francouzském pokračování Viléma z Tyru“ duchovenstvo organizovalo bosé procesí kolem hradeb, stejně jako při první křížové výpravě obléhání Jeruzaléma roku 1099 s tím rozdílem, že se změnily role obléhaných a obléhatelů. Na hoře Golgotě ženy ostříhaly svým dětem vlasy poté, co je až po bradu ponořily do studené vody. Tato pokání měla odvrátit boží hněv od města ale… \"„Náš Pán nedopřál sluchu našim modlitbám, které se nesly městem. Kvůli zápachu cizoložství, odpornému přepychu a hříchu proti přírodě nemohli jejich kněží dostát boží milosti.“\"\n\nNa konci září vyjel Balian ven z města, aby se setkal se Saladinem, kterému navrhl obsazení města, které zpočátku odmítal. Saladin to nemohl přijmout. Zatímco Balian hovořil se sultánem, Saladinovi muži slézali hradby a vyvěšovali muslimskou vlajku nad branami. Křižáci je nicméně brzy zatlačili zpět. Saladin poté tedy souhlasil, že město převezme nenásilně a svolil s výkupným dvaceti bezantů za muže, deseti za ženu a pět za dítě, pokud se nebudou lidé schopni vyplatit, upadnou do otroctví. Balian argumentoval, že mnoho lidí nebude schopno vykoupit svou svobodu, ale marně.\n\nPo návratu do Jeruzaléma Balian rozhodl, že by až kolem sedmi tisíc nejchudších lidí mohlo být vyplaceno z peněz, které království daroval anglický král Jindřich II., které střežili johanité. Tyto peníze měly být užity pro rozvoj poutnictví, či křížové výpravy, aby Jindřich II. učinil pokání po vraždě arcibiskupa Tomáše Becketa. Jindřich však nikdy nepřijel a peníze tak byly zčásti užity na nájem žoldnéřů pro vojsko, které bylo u Hattínu zničeno.\n\nBalian se setkal se Saladinem znovu a sultán souhlasil se snížením částky na deset bezantů za muže, pět za ženu a jeden za dítě. Balian však namítl, že i to je příliš mnoho a Saladin mu navrhl zaplacení 100 000 bezantů za všechny. Obránce Jeruzaléma odvětil, že tato částka je nemožná a Saladin řekl, že za sedm tisíc lidí nepůjde pod 50 000 bezantů. Nakonec dohodli cenu za svobodu sedmi tisíc lidí na 30 000. Propuštění dvou žen, deseti dětí či jednoho muže bylo v té samé ceně.\n\n2. října 1187 předal Balian z Ibelinu klíče od Davidovy věže Saladinovi. Také obyvatelům oznámil, že do měsíce musí každý z nich zaplatit výkupné, jinak propadají svobodou, pokud mohou. Saladin byl velkorysý a propustil sám od sebe i nějaké lidi, kteří byli donuceni být otroky. Saladinův bratr al-Ádil tak činil také a Balian s patriarchou Herakliem za mnoho lidí zaplatili ze svých vlastních peněz. Také nabídli sami sebe jako rukojmí za zbývajících několik tisíc lidí, na které již peníze nezbývaly, ale Saladin odmítl.\n\nSultán poté počítal se spořádaným ústupem dále od Jeruzaléma a zabránil tak masakru, který zažilo město po dobytí křižáky roku 1099. Vykoupení obyvatelé pochodovali z města ve třech houfech. Templáři a johanité vedli první dva a Balian s patriarchou Herakliem vedli třetí. Balian z Ibelinu se poté v Tripolisu připojil zpět ke své rodině. Heraklios také ze země vezl spoustu pokladů, které patřily církvi, včetně relikvií, nad čímž se pohoršil muslimský kronikář Imád ad-Dín al-Isfahaní. Nutno však říci, že patriarcha se také nemalou měrou podílel na vykoupení obyvatel Jeruzaléma před jistým otroctvím.\n\nNěkteří z uprchlíků odešli nejprve do Tripolisu, kde jim byl odmítnut vstup do města a ti, kteří si z Jeruzaléma nesli nějaký majetek o něj byli oloupeni. Mnozí se poté odebrali do Antiochie, Kilíkie či Byzance. Jiní také odešli na jih do Egypta, kde se mohli nalodit na paluby italských lodí plujících do Evropy.\n\nSaladin nepotlačoval křesťanské poutnictví směřující do Jeruzaléma a dokonce ponechal Chrám Božího hrobu v křesťanských rukách. Posílil však nárok na svatá místa muslimů ve městě, například mešitu al-Aksá. Saladin se poté vydal dobýt bezpočet křižáckých hradů, které ještě drželi Evropané, jako třeba Belvoir, Kerak či Krak de Montréal a podruhé oblehl přístav Tyros.\n\nMezitím se zprávy o katastrofální porážce jeruzalémského vojska u Hattínu dostaly k tyroskému arcibiskupovi Josciovi, díky uprchlíkům, kteří na benátských a janovských lodích stále proudili, do Evropy. Okamžitě se začaly kout plány na novou křížovou výpravu. 29. října 1187 vydal papež Řehoř VIII. bulu ještě před tím, než slyšel o předání Jeruzaléma do rukou Saladina. V Anglii a Francii církev nařídila vybírat takzvaný \"Saladinův desátek\" na finanční podporu nového vojenského úsilí na Východ. Následující třetí křížová výprava vyrazila roku 1189 ve třech oddělených kontingentech vedených anglickým králem Richardem I., francouzským králem Filipem II. Augustem a římsko-německým císařem Friedrichem Barbarossou.\n\n\n"}
{"id": "248393", "url": "https://cs.wikipedia.org/wiki?curid=248393", "title": "Pales", "text": "Pales\n\nPales byla starořímská bohyně pastýřů, stád a dobytka.\n\nRoku 267 př. n. l. jí Marcus Atilius Regulus po porážce Salentinců zasvětil chrám v Římě.\n\nPales byla patronkou svátku \"Paliria\" (též \"Palilia\" nebo \"Parilia\"), který se slavil 21. dubna. Konaly se při něm nekrvavé oběti, hodovalo se, skákalo se přes hořící slámu, modlilo se za prospívání stád a stáda se také očišťovala (tzv. \"lustrace\").\n\nPozději se 21. dubna slavil státní svátek, založení města Romulem - \"natalis urbis\" (narození města). Od dob císaře Hadriana se v rámci oslav konaly hry v cirku.\n\n\n"}
{"id": "248394", "url": "https://cs.wikipedia.org/wiki?curid=248394", "title": "Caro (Morbihan)", "text": "Caro (Morbihan)\n\nCaro je francouzská obec v departementu Morbihan v Bretani. Bretonský název obce je Karozh.\n\nPůvod jména obce se vysvětluje několika způsoby:\n\"Počet obyvatel\"\n\n\n"}
{"id": "248397", "url": "https://cs.wikipedia.org/wiki?curid=248397", "title": "Přirozená soustava jednotek", "text": "Přirozená soustava jednotek\n\nPřirozené jednotky ve fyzice jsou voleny tak, aby vybrané základní konstanty, případně obecné univerzální vlastnosti materiálních objektů, měly číselnou hodnotu 1. Vzniklá soustava jednotek je pak dána přirozenými obecnými vlastnostmi hmoty a časoprostoru a nezávisí na uměle vytvořených jednotkových prototypech (jako kilogram) či nepřirozených číselných definicích jednotek pomocí vlastnosti jedné specifické látky (jako sekunda).\n\nVýhodou takové volby (normalizace) je také zjednodušení rovnic mezi číselnými hodnotami veličin. Často, zejména v teoretické fyzice, se pak i fyzikální zákony a jiné vztahy mezi veličinami zapisují s vynecháním všech takto normalizovaných konstant (i když jsou pak rozměrově nekorektní), což při studiu problému usnadňuje soustředění na jeho fyzikální podstatu.\n\nZměnou jednotek nevzniká újma na obecnosti vztahů, po skončení výpočtu je vždy možné provést převod do běžnějších jednotek.\n\nKaždá soustava přirozených jednotek se zavádí jako koherentní, aby se výhoda přirozenosti projevila i u vztahů pro všechny odvozené veličiny. Většina přirozených soustav je úplných (tj. umožňujících pomocí základních veličin odvodit celý rozsah veličin používaných ve fyzice); jako základní veličiny se v nich zpravidla volí pět nejobecnějších veličin: hmotnost, délka, čas, elektrický náboj a teplota.\nPozn.: Látkové množství, které má v SI vlastní základní jednotku, lze zavést jako bezrozměrnou veličinu (jedná se o počet). Fotometrické veličiny jsou závislé na schopnosti lidského oka vnímat elektromagnetické záření a jsou proto „nepřirozené“; jejich přirozeným protějškem jsou radiometrické veličiny, které novou základní jednotku nepotřebují.\n\nKonstanty, které mají mít v přirozených jednotkách jednotkovou hodnotu, se obvykle volí z konstant uvedených v následující tabulce.\n\nV žádném systému však nelze normalizovat všechny tyto konstanty současně, aniž bychom se dopustili sporu v definici. Například jednotkou hmotnosti nemůže být současně hmotnost protonu i hmotnost elektronu. Navíc žádná volba jednotek nemůže změnit hodnotu \"bezrozměrných\" fyzikálních konstant. Mezi ně patří konstanta jemné struktury, jejíž hodnota formula_1 = 0,007 297 352 5664(17) je fundamentální vlastností elektromagnetické interakce. Proto není možné současně normalizovat \"všechny\" 4 konstanty, které jsou svázány definičním vztahem formula_1.\nObvykle volíme za jedničkové tři z hodnot formula_4, formula_5, formula_6 nebo formula_7. Hodnota čtvrté z nich závisí jednoduchým způsobem na formula_1.\n\nU některých konstant se používá pro různé případy různých variant, lišících se pouze číselným faktorem 2 nebo sudým násobkem formula_9. Je tomu tak proto, že v některých fyzikálních oborech je jedna z variant pro zjednodušení číselných vztahů výhodnější.\n\nPlanckova konstanta byla zavedena jako neredukovaná. Dnes je tato hodnota výhodná v některých oblastech kvantové fyziky kondenzovaného stavu, zejména ve fyzice nízkých teplot. Zde se ve veličinových vztazích objevuje Planckova konstanta v neredukované podobě, jsou na ní založeny také některé univerzální konstanty v tomto oboru, jako von Klitzingova konstanta formula_10, Josephsonova konstanta formula_11 nebo kvantum magnetického toku formula_12.\n\nV ostatních oblastech se dává přednost redukované Planckově konstantě, která je považována za univerzálnější, neboť mimo jiné respektuje racionalizaci u harmonických dějů a vystupuje jako základní hodnota komutátoru operátorů nekompatibilních pozorovatelných.\n\nRacionalizace je také důvodem variantních voleb u gravitační konstanty a u permitivity vakua. Důsledné racionalizaci odpovídají jednotkové hodnoty formula_13 a formula_14, částečné racionalizaci použité např. v SI jednotkové hodnoty formula_15 a formula_14, neracionalizovanému případu (např. soustava CGS) jednotkové hodnoty formula_15 a formula_18 (resp. její převrácené hodnoty). Volba normalizovaných konstant tak často závisí na zvyklostech (používané soustavě jednotek) v dané zemi.\nJak připomíná Barrow, faktory se sudým násobkem formula_9 mají původ v geometrických symetriích prostorových vztahů materiálních objektů ve třírozměrném prostoru, pro hypotetické vesmíry s jiným počtem dimenzí by tyto faktory byly odlišné. I z tohoto důvodu se racionalizované soustavy jednotek jeví jako „univerzálnější“.\n\nV rovnicích teorie gravitačního pole se navíc vyskytuje dodatečný faktor 2, který je důsledkem toho, že charakter gravitačního pole odpovídá spinu 2 (na rozdíl od jednotkového spinu fotonu u elektromagnetického pole). Projevuje se např. u rovnic gravitodynamiky. Ve známých Einsteinových rovnicích obecné teorie relativity tak vystupuje výraz formula_20. Tato hodnota je proto často volena za normalizovanou konstantu v přirozených soustavách používaných v obecné teorii relativity (např. tzv. redukovaná Planckova soustava jednotek).\n\nV některých případech je v oblasti kinetické teorie vhodné použít namísto Boltzmannovy konstanty jako variantní volbu její dvojnásobek, který umožní normalizovat polovinové koeficienty u příspěvků k energii soustavy od jednoho stupně volnosti formula_21. Tato alternativní volba má však ve všech níže uváděných soustavách přirozených jednotek dopad pouze na velikost základní jednotky teploty, kterou snižuje na polovinu, ostatní základní jednotky zůstávají stejné.\n\nPlanckovy jednotky jsou voleny pouze na základě nejobecnějších fyzikálních vlastností hmoty a časoprostoru a nezávisí na žádném konkrétním objektu (látce, elementární částici apod.), který bychom zvolili jako významný. V tomto smyslu tvoří nejpřirozenější soustavu jednotek vzhledem k přírodním zákonům.\n\nMyšlenku této přirozené soustavy jednotek založené na univerzálních konstantách poprvé naznačil Max Planck v květnu 1899 ve svém referátu „Über irreversible Strahlungsvorgänge“ pro Královskou Pruskou akademii věd a proto nese jeho jméno.\n\nV Planckově soustavě jednotek se v současnosti zpravidla volí (variantní volby jsou popsané v dalších odstavcích):\n\nPlanckova plocha hraje důležitou roli především v teorii superstrun a při uvažování entropie černých děr. Planckova hustota (stejně jako Planckova teplota) se v kosmologii interpretuje jako hustota (resp. teplota) vesmíru bezprostředně po velkém třesku (v Planckově čase).\n\nPro dodržení důsledné racionalizace je nutno v Planckově soustavě volit:\nČíselná hodnota elementárního náboje pak vychází rovna odmocnině z formula_29-násobku konstanty jemné struktury\na číselně je rovna\nRacionalizovaný Planckův náboj je tedy roven\n\nSoustava je vzhledem k důsledné racionalizaci považována za „nejpřirozenější“ variantu, neboť respektuje ve fyzikálních vztazích i geometrické symetrie prostorových vztahů materiálních objektů.\n\nV tzv. redukované Planckově soustavě jednotek se volí:\n\nV Stoneyově soustavě jednotek se volí:\n\nPřípadnou změnu pozorované hodnoty formula_1 bychom ve smyslu těchto jednotek interpretovali jako změnu hodnoty Planckovy konstanty.\n\nStoneyova soustava se v současnosti prakticky nepoužívá, je zmiňována pouze v souvislosti s úvahami o proměnnosti konstanty jemné struktury.\n\nV této soustavě jednotek se volí:\n\nPřípadnou změnu pozorované hodnoty formula_1 bychom ve smyslu těchto jednotek interpretovali jako změnu hodnoty rychlosti světla ve vakuu.\n\nTato soustava se v současnosti prakticky nepoužívá, je zmiňována pouze v souvislosti s úvahami o proměnnosti rychlosti světla ve vakuu a konstanty jemné struktury.\n\nV této soustavě jednotek se volí:\n\nPřípadnou změnu pozorované hodnoty formula_1 bychom ve smyslu těchto jednotek interpretovali jako změnu hodnoty rychlosti světla ve vakuu.\n\nTato soustava má své opodstatnění v atomové fyzice, kde mají konkrétní interpretaci některé základní a odvozené jednotky. Jednotka délky je např. rovna Bohrovu poloměru atomu formula_42, jednotky hmotnosti a náboje jsou hmotností a nábojem (v absolutní hodnotě) elektronu, jednotka energie je rovna energii elektronu v 1s orbitu atomu vodíku (nazývá se též Hartreeova energie a značí formula_43).\n\nV této soustavě jednotek se volí:\n\nPřípadnou změnu pozorované hodnoty formula_1 bychom ve smyslu těchto jednotek interpretovali jako změnu hodnoty Planckovy konstanty.\n\nV této soustavě jednotek se volí:\n\nPřípadnou změnu pozorované hodnoty formula_1 bychom ve smyslu těchto jednotek interpretovali jako změnu hodnoty Planckovy konstanty.\n\nSoustava je vhodná pro použití v kvantové chromodynamice a jaderné fyzice, kde je proton ústředním objektem zájmu.\n\n\"Tento článek je zčásti založen na překladu článků Natural units a Planck units na anglické Wikipedii.\"\n\n"}
{"id": "248399", "url": "https://cs.wikipedia.org/wiki?curid=248399", "title": "Emil Brunner", "text": "Emil Brunner\n\nEmil Brunner (23. prosince 1889 Winterthur- 6. dubna 1966 Curych) byl švýcarský evangelický (reformovaný) teolog. Brunner platí vedle Karla Bartha za jednoho z vůdčích představitelů dialektické theologie.\n\nBrunner studoval theologii v Curychu a Berlíně. Mezi lety 1916-1924 sloužil jako reformovaný farář ve švýcarských vsích Obstalden a Filzbach u jezera Wallensee (kanton Glarus). Promoval na základě dizertace \"Symbolické v náboženském poznání. Příspěvky k teorii náboženského poznání\" (1914), habilitoval se spisem \"Prožitek, poznání, víra\" (1921). Poté trvale působil v Curychu, kde od roku 1922 působil jako soukromý docent a v letech 1924-1953 jako profesor systematické theologie . Brunner na rozdíl od svého kolegy a přítele Karla Bartha často a rád hostoval v zahraničí: přednášel mj. Nizozemí, Švédsku, Finsku, Dánsku a USA. Zde byl v roce 1938 hostujícím profesorem v Princetonu. Po válce, kdy jako rektor curyšské university vystupoval na podporu okupovaných zemí, uskutečnil r. 1946 přednáškovou cestu po USA, 1953-1955 působil v Japonsku. Vedle své akademické činnosti se Brunner věnoval působení v církvi: Mezi lety 1931-1960 pravidelně kázal v curyšském Fraumünsteru, v letech 1927-1939 vyučoval náboženství na gymnáziu. Angažoval se též v ekumenickém hnutí: účastnil se konference světových církví v Oxfordu 1937 a prvních dvou shromáždění Světové rady církví v Amsterdamu (1948) a v Evanstonu (1954).\nEmil Brunner byl ženat s Margrit Lautenburgovou a měl čtyři syny: Heinze Henricha, Petra, Andrease a Thomase.\n\nDo dějin theologie se Brunner zapsal především jako iniciátor sporu o oprávněnost, vhodnost, příp. prospěšnost návratu k umírněné přirozené theologii. Tím se postupně myšlenkově oddělil od Karla Bartha, jenž jakoukoliv přirozenou theologii odmítal.\n\nFundamentální theologie\n\n\nDogmatika\n\n\nEtika\n\n\n"}
{"id": "248400", "url": "https://cs.wikipedia.org/wiki?curid=248400", "title": "Comunione e Liberazione", "text": "Comunione e Liberazione\n\nComunione e Liberazione je katolické hnutí, které založil teolog a kněz milánské diecéze Luigi Giussani (1922-2005).\n\nPočátky Hnutí sahají až do roku 1954, kdy otec Giussani zanechal vyučování na Teologické fakultě Venegono, aby mohl začít vyučovat na katolickém gymnáziu Berchet v Miláně. Kolem něj se rychle vytvořila malá skupinka studentů, která se postupně zvětšovala a rozšiřovala i do jiných škol. Takto vzniklo společenství pod názvem „Gioventu Studentesca“ (Křesťanská mládež – GS).\n\nPo nepokojích v roce 1968 se Hnutí obnovilo ve vyzrálejší formě a pod novým názvem „\"Comunione e Liberazione\"“. Od roku 1980 pořádá Hnutí v Rimini tzv. „Meeting\" \"Setkání\", kterého se každoročně účastní desítky tisíc lidí a na němž vystupují známé osobnosti z oblasti náboženství, politiky, ekonomiky, umění či sportu z Evropy, ale i z celého světa. Po smrti dona Giussaniho se stal v roce 2005 jeho nástupcem španělský kněz Julián Carron. CL v současnosti působí asi v 70 zemích světa na všech kontinentech.\n\nCílem Hnutí je vzdělávání svých příznivců ke křesťanské dospělosti a spolupráce na poslání církve ve všech sférách společenského života. Cílem života v CL je nabídnout přítomnost Krista jako jedinou správnou odpověď na nejhlubší touhy lidského života v každém okamžiku historie. Základním způsobem formování příznivců společenství je týdenní katecheze, nazývaná „škola komunity“. V posledních letech se CL více zaměřuje na svoji výchovnou, kulturní a společenskou roli v současném světě.\n"}
{"id": "248401", "url": "https://cs.wikipedia.org/wiki?curid=248401", "title": "Romulův chrám", "text": "Romulův chrám\n\nRomulův chrám (italsky: \"Tempio del Divo Romolo\") je bývalý pohanský chrám, který se nachází na římském Foru Romanu. Dnes je součástí křesťanské baziliky Santi Cosma e Damiano (\"Bazilika svatého Kosmy a Damiána\").\n\nChrám nechal pravděpodobně vystavět císař Maxentius pro svého předčasně zesnulého syna Valeria Romula, který zemřel v roce 309. Je ale také možné, že stavba vznikla již za vlády Constantina I. a byla zasvěcena bohu Jupiterovi, nebo patřila Penátům, což byli ochránci římských domovů, a později byla Maxentiem zrekonstruovaná a zasvěcená Romulovi.\n\nV roce 527 získal chrám společně s knihovnou na Vespasiánově fóru papež Felix III. Ten obě budovy propojil a z Romulova chrámu vytvořil hlavní vstup do křesťanské baziliky \"Santi Cosma e Damiano\" (budova bývalé knihovny), pojmenované podle řeckých svatých bratrů Kosmy a Damiána. Felix III. tím vytvořil dokonalý kontrast s antickou pohanskou dvojicí Castor a Pollux, kteří byli dříve uctívaní ve vedlejším Chrámu Castora a Polluka.\n\nChrám má kruhový půdorys s dvěma postranními apsidami, které se během staletí zřítily, a je zastřešen uzavřenou kupolí. V mírně vyklenutém průčelí, v němž jsou vybudovány čtyři částečně zastavěné výklenky, jsou zasazeny původní bronzové dveře s údajně stále fungujícím zámkem. Vchod s dveřmi, jejichž stáří se odhaduje na 4. století, je zarámován dvěma sloupy z červeného porfyru. Tyto sloupy zakončené mramorovou hlavicí nesou mohutný mramorový architráv. Před každou apsidou se dříve nacházely dva vysoké mramorové sloupy, které nejspíše nesly sochy Penátů, avšak dodnes se dochovaly pouze dva sloupy před dřívější pravou apsidou.\n\nZvonice baziliky vznikla patrně až ve středověku a od té doby se struktura stavby nezměnila až do konce 16. století, kdy papež Klement VIII. přestavěl interiér do barokního stylu a do hlavní chrámové lodi přidal postranní kaple. V roce 1632 vydal papež Urban VIII. pokyn k rekonstrukci baziliky. Přestavbu svěřil architektovi Oraziu Torrianinovi, který kvůli prosakující spodní vodě zvýšil podlahu o 7 metrů a vyrovnal úroveň kostela s terénem tehdy ještě nevykopaného Fora Romana. Tím zároveň vodorovně rozdělil budovu na horní část dnešní baziliky a spodní část krypty, kde je možné dodnes vidět původní podlahu prvního kostela z 6. století.\n\nV roce 1947 se během vykopávek na Císařských fórech změnila také struktura baziliky Santi Cosma e Damiano. Starý vchod, který vedl skrz Romulův chrám, byl uzavřen a samotný chrám byl částečně zrekonstruován do své původní podoby. Nový vchod byl vybudován na druhé straně z ulice Via dei Fori Imperiali. Společně s Pantheonem je Romulův chrám nejlépe zachovalý původně pohanský chrám v Římě.\n\nVedle nového hlavního vchodu se nachází místnosti s originálním dlážděním Fóra míru, což je druhý název pro Vespasiánovo fórum. Dříve zde také byla mohutná zeď, na které bylo zavěšeno 150 mramorových desek, na nichž byl zakreslen podrobný plán antického Říma - Forma Urbis Romae. Skrz ambit dojdete k samotné jednolodní bazilice. Její plán odpovídá kostelům z dob protireformace: samostatná jedna loď s třemi postranními kaplemi a velkou hlavní apsidou.\n\nMozaika zdobící apsidu patří mezi nejlepší ukázky umění 6. a 7. století. Uprostřed je vyobrazen Ježíš, který stojí na výrazně zbarvených oblacích. Cestu k němu blokuje řeka Jordán, symbol křtu. Napravo od Ježíše představuje svatý Petr svatého Kosmu a vlevo svatý Pavel představuje svatého Damiána. Na krajích je vyobrazen papež Felix III. s modelem baziliky (vlevo) a svatý Theodurus (vpravo). V dolní části mozaiky jde zprava doleva průvod ovcí, které směřují z Betléma a Jeruzaléma k božskému jehněti. Kolem něj pramení čtyři řeky života - Píšón, Gíchón, Eufrat a Tigris.\n\n\n"}
{"id": "248409", "url": "https://cs.wikipedia.org/wiki?curid=248409", "title": "Pavel Zajíček", "text": "Pavel Zajíček\n\nPavel Zajíček (* 15. dubna 1951 Praha) je český básník, textař a výtvarník. Je jedním z nejvýznamnějších představitelů českého undergroundu.\n\nPo nedokončených studiích na Stavební fakultě ČVUT pracoval v různých dělnických profesích. V roce 1973 založil spolu s Mejlou Hlavsou undergroundovou hudební skupinu DG 307, která s několika přestávkami a mnoha personálními obměnami fungovala do roku 2016. V roce 1976 byl ve vykonstruovaném procesu odsouzen k trestu odnětí svobody za výtržnictví – rozsudek byl v roce 2003 zrušen Nejvyšším soudem.. Roku 1980 emigroval nejprve do Švédska, později do USA, kde se věnoval převážně výtvarnému umění. Po převratu v roce 1989 žil střídavě v New Yorku a v Praze, od roku 1995 žije trvale v Praze.\n\nPavel Zajíček je zejména literátem, podílí se však také na hudební podobě DG 307 a je tvůrčí i výtvarně. V malých rolích se objevil i v některých filmech. Nejznámější je patrně jeho role rozhlasového moderátora ve filmu \"Knoflíkáři\" (1997). Dále ztvárnil například roli Lurii v adaptaci knihy Jáchyma Topola \"Anděl Exit\" (2000).\n\nPřed rokem 1980 se ilegálně šířily jeho písně pro DG 307, jejichž texty obstojí i bez hudebního doprovodu. Svými básněmi také přispěl do repertoáru skupiny The Plastic People of the Universe. Texty, které nebyly určeny ke zhudebnění, publikoval v řadě samizdatů, které měly originální výtvarnou koncepci a byly vydány v minimálních nákladech. Patří sem Mařenická kniha (1977, jediný exemplář), Dopisy (Tok okamžiků) (1977), Vyslov sám sebe i svůj svět (1977), Úlomky skal (1979), Roztrhanej film (1980), Šedej sen (1980) a Listy k čemukoliv (1980). Tyto texty vyšly souborně pod názvem \"Zápisky z podzemí (1973–1980)\". Ve sbírce \"DG 307 – Texty 1973–1980\", publikované pod pseudonymem Pavel Z. jsou obsaženy zhudebněné texty. Próza \"Jakoby… Svět v zrnku písku…\" vyšla v roce 2003. Sbírka \"Cesta vlakem z P. do B. – Pollockovy fleky odposlouchaná slova\" je z roku 2007. V roce 2008 vyšla v bibliofilském vydání sbírka \"Roztrhanej film\", jejíž součástí je CD s autorským čtením a originální grafický list Pavla Zajíčka. V roce 2012 vyšla sbírka \"Chvění\".\n\nPoezie Pavla Zajíčka je expresivní, záměrně používá hovorovou řeč a vulgarismy (\"„můj kraj stejně jako tvůj kraj / jde do prdele“\"), angažovaná (\"„milovat / neživý i živý / nevidět ve všem / jenom chyby / přijímat co tě / voslovuje / voslovit / co tě vobklopuje…“\"), ovlivněná surrealismem (\"„…vodsouzený / zavěšený / na pupeční šňůře / kdo nám pomůže / až vypadnem ven? / kdo nám rozdupe / narozenej sen?…“\"), často odkazuje na archetypální symboly (cesta, oheň, stín, kořeny, znamení…). Jeho pozdější tvorba je intimnější a neurčitější. Ačkoli je Zajíčkova poezie žánrově různorodá, obsahově vytváří kompaktní celek. Autor se stále snaží \"„zůstat sám sebou uvnitř toho šílenýho běsu“\".\n\n\n\n"}
{"id": "248411", "url": "https://cs.wikipedia.org/wiki?curid=248411", "title": "Rozvodový řemen", "text": "Rozvodový řemen\n\nRozvodový řemen slouží ve spalovacím motoru k přenosu pohybu a přesné synchronizaci mezi klikovou hřídelí a vačkovou hřídelí. Rozvodový ozubený řemen vyniká oproti rozvodovému řetězu, který je výrobně dražší, dostatečnou tuhostí a tichým chodem. Životnost rozvodového řemene se určuje počtem najetých kilometrů, při výměně je nutné dodržet správnou polohu všech ozubených kol, aby se předešlo poškození motoru. Narušení synchronizace pístů a ventilů ohrožuje funkčnost motoru a může vést k jeho destrukci.\n"}
{"id": "248412", "url": "https://cs.wikipedia.org/wiki?curid=248412", "title": "Dobrodružství Huckleberryho Finna", "text": "Dobrodružství Huckleberryho Finna\n\nDobrodružství Huckleberryho Finna je román Marka Twaina, řazený do skupiny „velkých amerických románů“. Šlo o jeden z prvních románů, který byl podán pomocí barvitého místního jazyka a hovorové řeči. Je vyprávěn v první osobě titulním hrdinou Huckleberrym (Huckem) Finnem, přítelem Toma Sawyera. Kniha byla poprvé vydána roku 1884. Do češtiny knihu poprvé převedl v roce 1893 Karel Ladislav Kukla pod názvem \"Dobrodružství tuláka Finna\".\n\nKniha je ceněna pro věrohodné vykreslení postavy mladého Hucka, barvité líčení lidí a míst podél řeky Mississippi a pro svůj střízlivý, břitký, ale zároveň i lidský pohled na postoje a předsudky různých postav, včetně rasismu té doby. Putování Huckleberryho Finna a jeho přítele Jima, uprchlého černošského otroka, na voru po proudu Mississippi je jedním z nejtrvalejších obrazů úniku a svobody v americké literatuře.\n\nAčkoliv kniha byla především od počátku oblíbená mezi mladými čtenáři jako pokračování celkem krotké a „neškodné“ knihy \"Dobrodružství Toma Sawyera\" (která neměla zvláštní sociální poselství), stala se rovněž trvalým předmětem zájmu literárních kritiků. Popisovaná realita jižanské společnosti sice byla v době publikace již přes dvacet let minulostí, přesto se knížka stala předmětem sporů a zůstává jím dodnes (viz odstavec Kontroverze níže).\n\nPříběh se odehrává v polovině 19. století, ještě před americkou občanskou válkou. Román sleduje cestu a vývoj vztahu mezi dospívajícím Huckleberrym Finnem a uprchlým jižanským otrokem Jimem během plavby po řece Mississippi. Společná dobrodružství a nesnáze mezi nimi vytvářejí pouto. Líčení jsou sice podávána Twainovým humorným stylem, zároveň však vyjevují nesouhlas s otroctvím.\n\nRomán začíná v St. Petersburgu (jehož předobrazem je město Hannibal v Missouri) krátce po událostech, které byly popsány v knize \"Dobrodružství Toma Sawyera\". Tom a Huckleberry získali po svých předchozích dobrodružstvích nemalé množství peněz a Huck byl svěřen do výchovy vdovy Douglasové, která se ho se svou sestrou, paní Watsonovou, pokouší „civilizovat“. Huck jejich úsilí strpí, ale pokládá civilizovaný život za omezující.\n\nHuckův život se změní, když se objeví jeho líný a alkoholu propadlý otec. Huckovi se sice podaří předejít tomu, aby se otec zmocnil jeho majetku, ale otec jej unese a žije s ním v divočině. Huck je nespokojen s touto necivilizovanou formou života a naplánuje útěk z otcova srubu. Předstírá svou vlastní smrt a vydává se dolů po toku Mississippi.\n\nBěhem skrývání se na ostrově se Huck potkává s Jimem, otrokem paní Watsonové. Uprchl, protože hrozil jeho prodej a Jim se nechtěl odloučit od své rodiny. Huck se v přestrojení za děvče vydává do St. Petersburgu a zjišťuje, že lidé z města uvěřili jeho smrti a podezřívají jeho otce a Jima. Aby Huck zachránil Jima před chycením a prodejem, rozhodují se společně odplout na voru do města Cairo v Illinois, odkud budou moci dojet parníkem do svobodných severních států.\n\nBěhem cesty na jih se Huck a Jim krátce v mlze rozdělí. Po návratu kanoí zpět k voru provede trik, kterým Jima přesvědčí, že Huck vor nikdy neopustil a že Jimovi se o rozdělení jen zdálo. Po prohlédnutí triku se Jim hněvá. Huckův výsledný stud je bodem zvratu v jejich vztahu, protože Huck začíná na Jima hledět jako na přítele a osobu, než jako na otroka. Do té doby se Huck zmítal ve vnitřním sporu mezi svým „svědomím“, které mu říkalo, že když pomáhá uprchlíkovi, podílí se na krádeži majetku paní Watsonové, a mezi svým „srdcem“, podle kterého si Jim zaslouží být svobodný. V obou případech ale Huckova loajalita k Jimovi vítězí.\n\nHuck a Jim ovšem minuli Cairo, takže jejich vor zůstává uprostřed otrokářského státu a míří dále k jihu. V této fázi zažívají sérii dobrodružství, kterými je satirizována dobová jižanská kultura a podtržen rozdíl mezi idylickým rodinným soužitím mezi Jimem a Huckem na voru ve srovnání s různými rodinami, které potkávají na pobřeží.\n\nKrátce za Cairo je vor potopen po srážce s parníkem a plavci se skutečně rozdělí. Huck získává přístřeší u Grangerfordových, místní bohaté rodiny. Stává se přítelem Bucka Grangerforda, hocha v jeho věku. Zjišťuje, že Grangerfordovi jsou zapleteni v dlouhém krvavém sporu s rodinou Shepherdsonových.\n\nBuckova sestra Sofie utíká s Harneyem Shepherdsonem. V nastalém konfliktu jsou zabiti všichni mužští příslušníci Grangerfordových. Huck těsně unikne, opět se spojí s Jimem a na voru plují dále po Mississippi.\n\nNíže na řece Jim a Huck zachrání dva podvodníky. Mladší z dvojice se představí jako syn anglického vévody a je proto dále znám jako „vévoda“. Starší muž, asi sedmdesátník, trumfuje prvního tím, že se prohlásí za dauphina (prvorozeného potomka francouzského krále Ludvíka XVII. s nárokem na francouzský trůn). „Král“ a „vévoda“ pak přinutí Jima a Hucka, aby je ponechali na voru. Během cesty získávají peníze řadou drobných podvodů.\n\nHuck je přítomen pokusu o lynčování plukovníka Sherburna, který zabil neškodného městského opilce. Sherburn čelí davu s nabitou puškou a přinutí ho vrátit se zpět poté, co přednese dlouhou řeč o tom, co považuje za podstatnou zbabělost „jižanské justice“, tj. lynčující dav. Tato historka nesouvisí se zbytkem příběhu a zřejmě ilustruje rozpolcený Twainův přístup: Huck jako štvanec prchá z jižanské společnosti, zatímco gentleman Sherburn jí čelí, ovšem brutálně a ničivým způsobem.\n\nJedním z podvodů je představení „Senzační král“. Divákům je předvedena jen krátká a směšně ubohá hra. Diváci pochopitelně nejsou spokojeni, nicméně, aby neztratili tvář, doporučí hru svým známým. Druhý večer se dostaví ještě více diváků. Třetí večer přijde vůbec nejvíce obecenstva, které se zúčastnilo obou předchozích večerů, aby herce odměnili shnilou zeleninou. Ti ale včas unikají s vybranými penězi, aniž by představení odehráli.\n\nDalším z kousků krále a vévody mělo být jejich vydávání se za bratry Petera Wilkse, nedávno zemřelého boháče. S použitím absurdního anglického přízvuku přesvědčují většinu lidí z města, že jsou očekávanými bratry z Anglie. Huck se hněvá, neboť chtějí ukrást dědictví dcerám Wilkse a jeho skutečným bratrům, rovněž plánují prodej Wilksových otroků a rozdělení jejich rodin. Aby tomu zabránil, ukradne peníze obou výtečníků a ukryje je ve Wilksově rakvi. Podvodníci jsou odhaleni, protože přijíždějí praví bratři Wilkse. Během zmatků po nálezu peněz v rakvi oba stačí utéct a opět se připojit k Huckovi a Jimovi.\n\nV této situaci čtyř uprchlíků na voru král „zajme“ Jima a prodá ho. Huck je touto zradou pobouřen a definitivně odmítne „výčitky svědomí“, že tím, že pomáhá Jimovi na svobodu, krade majetek paní Watsonové. Připustí: „Dobrá, přijdu do pekla“ a rozhodne se Jima osvobodit.\n\nHuck přijde do domu, kde je Jim zadržen. Nepravděpodobnou náhodou se stalo, že Jim byl prodán Silasi Phelpsovi, strýci Toma Sawyera. Podobně jako u Wilksových se teta Sally Phelpsová zmýlí a považuje Hucka za samotného Toma. Huck se za něj vydává, neboť doufá, že se mu podaří Jima osvobodit. Krátce nato přichází skutečný Tom Sawyer, souhlasí s Huckovým podvodem a vydává se za svého bratra Sida Sawyera.\n\nJim odhalí tajemství „Sensačního krále“ měšťanům dříve, než darebáci mohou podvod opět vyzkoušet. Tuto noc mohou Jim a Huck sledovat, jak lidé z města natřou vévodu a krále dehtem a peřím a na kládě je vyvezou z města.\n\nMísto toho, aby Jima jednoduše nechali uprchnout, Tom rozvine pracný plán osvobození, který zahrnuje tajné zprávy, skryté tunely, provazový žebřík poslaný Jimovi v jídle a další prvky z romantických novel, včetně varování Phelpsovi, že indiánský kmen ukradl jeho uprchlého otroka. Huck a Jim postupují podle plánu, ale Tom je během vzniklé šarvátky střelen do nohy. Místo dokončení útěku Jim přiměje Hucka, aby se vrátil do města pro doktora pro Toma. Jim a Tom jsou potom chyceni.\n\nPo Jimově chycení se věci rychle vyřeší samy. Tomova teta Polly se vrací a odhaluje Huckovu a Tomovu pravou identitu. Tom oznamuje, že Jim byl svobodný již měsíce, protože paní Watsonová umřela před dvěma měsíci a ve své poslední vůli propustila Jima na svobodu. Tom to zatajil, aby mohl provést svůj komplikovaný plán útěku ze zajetí. Podobně Jim sdělí Huckovi, že jeho otec, obávaný opilec, je již nějaký čas mrtvý a že se Huck může bezpečně vrátit do St. Petersburgu. V závěrečném výjevu Huck oznamuje, že je rád, že mohl svůj příběh napsat, a že ačkoliv jej teta Sally plánuje adoptovat a „zcivilizovat“, Huck sám plánuje se vydat na Západ.\n\nAčkoliv knihovna ve městě Concord (Massachusetts, USA) knihu zakázala okamžitě po vydání kvůli „nevkusnému tématu“ a „sprostému, primitivnímu jazyku, v němž je vyprávěna“, noviny San Francisco Chronicle přišly rychle na pomoc a 29. března 1884 napsaly: \n\nProběhly nesčetné pokusy „uhladit“ jazyk v knize. Televize CBS zašla tak daleko, že vytvořila televizní verzi Hucka Finna, která neobsahovala žádné černošské postavy, žádnou zmínku o otroctví, ani klíčovou postavu Jima.\n\nVe Spojených státech dochází k příležitostným pokusům omezit čtení této knihy. Kromě zmíněného zákazu ve městě Concord došlo v různých časech:\n\nDehonestující spojení „negr Jim“ se v textu samotné knihy neobjevuje, ale bylo použito některými literárními kritiky. Např. Russell Baker napsal: \n\nNa kritika Ralpha Ellisona udělalo dojem, jak jasně Twain dal vyjít najevo Jimovu důstojnost a lidskosti. Podle Ellisona \n\nAmerická asociace knihoven (American Library Association) uvádí \"Huckleberryho Finna\" jako pátou nejčastěji zpochybňovanou knihu během devadesátých let 20. století.\n\nBill Walsh napsal:\n\n\n"}
{"id": "248414", "url": "https://cs.wikipedia.org/wiki?curid=248414", "title": "Fiat 850", "text": "Fiat 850\n\nFiat 850 je malý osobní dvoudveřový automobil značky Fiat s motorem umístěným za zadní nápravou.\n\nVýroba probíhala v letech 1964–1971. Model vycházel z Fiatu 600, na jehož základě byl postaven. Na rozdíl od Fiatu 600/600 D, který byl určen převážně pro přepravu dvou osob měl Fiat 850 zaujmout roli levného rodinného vozu, čemuž odpovídal i požadavek na výrazné zvětšení zadního prostoru karoserie. Rovněž otázce bezpečnosti byla věnována mnohem větší pozornost, takže jednotlivé prvky karoserie byly zpevněny a nádrž se přestěhovala z přední části za opěradlo zadního sedadla, čímž došlo i k podstatnému zvětšení zavazadlového prostoru. Ač se to na první pohled nezdá, nosnost Fiata 850 činila plných 400 kg! Motor, řadový kapalinou chlazený litinový čtyřválec OHV s hlavou válců z lehkých slitin a třikrát uloženým klikovým hřídelem byl přepracován a převrtán na 843 cm³ (vrtání 65, zdvih 63,5 mm). První verze měly na boku motoru přídavný olejový filtr s papírovou vložkou, který později zmizel. Zajímavostí vozu je levotočivý chod motoru, který má příčinu v historii stavby převodovky. Ta byla původně určena pro automobilku Simca pro její nový model 1100 s motorem vpředu a pohonem předních kol, avšak ze záměru sešlo, a tak italští konstruktéři použili převodovku v modelu 850, pouze byli nuceni obrátit otáčení klikového hřídele motoru F 850 (aby vůz neměl jednu rychlost vpřed a čtyři vzad). Převodovka byla robustní konstrukce a měla všechny čtyři rychlostní stupně plně synchronizovány. Zavěšení předních kol bylo obdobné jako u typu F 600, tedy rovnoběžníkové, nahoře v příčných ramenech a dole na příčném listovém peru, zajišťujícím zároveň odpružení. Zadní úhlová náprava byla odpružena vinutými pružinami s teleskopickými tlumiči kmitů a byla doplněna příčným zkrutným stabilizátorem. Řízení bylo šnekové se symetrickým uspořádáním pák. Všechny brzdy byly bubnové, kapalinové, ruční brzda mechanická, působící na kola zadní nápravy. \n\nVerze Fiat 850 Super měla zvýšený výkon motoru z 25 kW na 27 kW díky vyššímu kompresnímu poměru (8,8 : 1 místo 8,0 : 1), což přineslo zvýšení maximální rychlosti vozu z dosavadních 125 km/h na 128 km/h. Ještě silnější verze Fiat 850 Special měla výkon 35 kW (kompresní poměr 9,3:1) a nejvyšší rychlost 135 km/h. \n\nV roce 1965 se na autosalonu v Ženevě představily verze Fiat 850 Coupé a Fiat 850 Spider. Fiat 850 Coupé nebyl ale tak zcela dílem automobilky Fiat, jako Ing. Boana z konstrukční kanceláře Ferrari. Protože ale Enzo Ferrari uznal, že malý a levný sportovní vůz by mohl poškodit jeho pověst, nabídl Boano rozpracovaný návrh mateřskému Fiatu. Ten za \"odměnu\" v roce 1969 koupil celou automobilku Ferrari. Fiat 850 Spider byl navržen designerskou firmou Bertone a byl zde i vyráběn. Vážil pouhých 715 kg a díky motoru 903 cm³ dosahoval maximální rychlosti 150 km/h. Spider slavil největší úspěchy v USA, kde se stal vyhledávaným artiklem (jímž je dodnes). \n\nOd roku 1966 byla u modelu 850 k dispozici i automatická spojka Idroconvert. Fiat 850 se záhy po svém uvedení stal vyhledávaným vozidlem díky své nízké ceně, nenáročnosti a relativně solidní užitné hodnotě v porovnání s náklady. V roce 1968 pronikly kotoučové brzdy i do modelu 850 Berlina, a to v provedení Special, který měl odlišnou převodovku, zajišťující vynikající zrychlení 47 k motoru, ale vlivem krátkých převodů výrazně vzrostla spotřeba paliva. V témže roce byl nahrazen typ Coupé novějším Sport Coupé se čtveřicí kruhových světlometů na přídi. Hlavní změnou byl ale motor 903 cm³, který později používaly modely 127 a Panda až do začátku 90. let 20. století.\n\nZa zmínku stojí i \"velkoprostorový\" Fiat 850 transporter a kombi Familiare se třemi řadami sedadel, který byl v polovině 70. let nahrazen modelem Fiat 900 E s karosářskými prvky Fiatu 127. Souběžně s domácí výrobou probíhala i výroba ve Španělsku pod názvem Seat. Španělské modely měly několik drobných odlišností, vznikla zde i trambusová nástavba Ebro Siata (obdobná modelu Multipla odvozenému od F 600). Právě ve Španělsku spatřil roku 1974 světlo světa i nástupce Fiatu 850 pod označením Seat 133 (Fiat 133) s diagonální dvouokruhovou brzdovou soustavou. Výroba modelu Seat 133 probíhala až do roku 1981. Zřejmě poslední variantou odvozenou od Fiatu 850 byl dodávkový typ 900 E, který montovala jugoslávská firma Zastava až do roku 1989.\n\n\nMotor modelu Special měl ostřejší vačkovou hřídel, dvojitý karburáter Weber a sportovní výfuk.\nRadialní pneu 155/13\n\nAbarth Fiat 850 se vyráběl v letech 1964 až 1970. Carlo Abarth do karoserie 850 vložil motor 1600cm a dosáhl rychlosti 220 km/h, do karoserie 850 Coupé Abarth vložil dokonce dvoulitrový motor s kterým vůz dosahuje rychlosti 250 km/h.\n\n"}
{"id": "248419", "url": "https://cs.wikipedia.org/wiki?curid=248419", "title": "Arwen", "text": "Arwen\n\nArwen Undómiel (241 Třetího věku – 121 Čtvrtého věku, bylo jí 2 901 let) je literární postavou v knize J. R. R. Tolkiena Pán prstenů. Byla nejmladší dcerou Elronda a Celebrían a vnučkou Paní Galadriel. Patřila mezi půlelfy a měla tak možnost volby, zda bude počítána mezi elfy nebo lidi. Odložila svou elfskou nesmrtelnost, aby si mohla vzít Aragorna a zemřít s ním. Arwen žila ve Třetím věku v Roklince. V sindarštině Arwen znamená \"Vznešená paní\". Její přízvisko \"Undómiel\" znamená \"Večernice\", proto je nazývána též \"Arwen Večernice\".\n\nArwen byla jedinou dcerou Elronda a Celebrían. Měla bratry, dvojčata Elladana a Elrohira. Skrze jejího otce byla Arwen vnučkou Eärendila (druhého z půlelfů). A zároveň je pravnučkou Tuora z Gondolinu a právě tudy vede linie k Domu Hadorovu. Arwen byla též příbuzná krále Noldor Turgona, skrze svou prababičku Idril. Po matce byla Arwen vnučkou Galadriel a pravnučkou Finarfina. Éomer Rohanský prohlásil, že Arwen je mnohem krásnější než Galadriel z Lórienu, ale Gimli, syn Glóinův, si myslel opak. Skrze oba rodiče byla Arwen spřízněna s Domem Finwëho. A nakonec byla Arwen příbuzná Berenovi a Lúthien Tinúviel, jejichž příběh se podobal tomu jejímu.\n\nArwen byla dokonce příbuzná se svým manželem Aragornem, ale jen velice, velice vzdáleně. Aragornův předek Elros, první král Númenoru, byl Elrondův bratr, který si zvolil život jako člověk a vzdal se nesmrtelnosti. Elros zemřel roku 442 Druhého věku, zhruba 3240 let před narozením Arwen.\n\nJak se píše v \"Příběhu Aragorna a Arwen\", potkal Aragorn Arwen v Roklince – kde žil pod ochranou jejího otce Elronda –, když mu bylo 20 let. Arwen, které bylo přes 2700 let, se právě vrátila domů z Lórienu, kde chvíli žila u své babičky Galadriel. Aragorn se do Arwen zamiloval na první pohled. Přestože se svou lásku snažil tajit, Elrond ji brzy odhalil. Když zjistil, že ji Aragornovi rozmluvit nedokáže, řekl, že svou dceru nedá za ženu nikomu menšímu než králi Gondoru a Arnoru v jejich původních hranicích. V tomto motivu se příběh podobá příběhu Berena, jemuž král Thingol slíbil ruku své dcery Lúthien rovněž pod podmínkou, kterou považoval za nesplnitelnou – a přece je tu podstatný rozdíl: Elrond totiž své rozhodnutí nevydal v hněvu a navždy zůstal Aragornovým přítelem a ochráncem. \n\nAragorn pak opustil Roklinku a s Arwen se znovu setkal až po 30 letech v Lórienu. Tam Arwen opětovala Aragornovu lásku a jejich osud tak byl rozhodnut – Aragorn bude celý život bojovat proti Sauronovi, aby získal zpět královský titul a vysloužil si tak Arweninu ruku. \n\nV hlavním příběhu Pána Prstenů se tak Arwen sice vyskytuje jen sporadicky, ale její postava je důležitá pro dokreslení Aragornovy zasmušilé povahy, statečnosti a nezlomnosti v boji proti Sauronovi. \n\nFrodo a ostatní hobiti se s Arwen poprvé setkají po svém příchodu do Roklinky. \n\nZnovu vstoupila Arwen do příběhu před průchodem Stezkami mrtvých, Aragorn potkal skupinu Dúnadanů (jeho lid ze severu) a Arweniny bratry, Elladana a Elrohira. Ti mu přinesli zástavu černé barvy se znakem Bílého stromu; dárek vyrobený Arwen. Po bitvě na Pelennorských polích to bylo první oznámení, že se král vrátil.\n\nKonečně, když byl Aragorn korunován králem Gondoru a Arnoru, Arwen přišla do Minas Tirith a poté se vzali.\n\nArwen se tak stala královnou sjednoceného království Arnoru a Gondoru. Sňatkem Arwen s Aragornem byla dlouho rozdělená linie půlelfů spojena. Po konci Války o Prsten zplodili Aragorn s Arwen budoucího dědice trůnu, Eldariona, a několik dcer.\n\nAragorn se na smrtelné posteli v roce 120 Čtvrtého věku (po 120 letech manželství) s Arwen rozloučil. Arwen jej proti svému rozumu prosila, aby ji neopouštěl – teprve na samém konci života pochopila hořký úděl konečnosti lidského života. Po jeho smrti odešla do Lórienu a zemřela v Cerin Amrothu, kde byla poté pohřbena.\n\nArwen se neobjevila ve filmu Pán Prstenů od Ralpha Bakshiho z roku 1978, ani v adaptaci od Ranikin/Bass z roku 1980. V Pánu prstenů, režírovaném Peterem Jacksonem si Arwen zahrála herečka Liv Tyler. \n\nVe filmu je role Arwen poněkud posílena. Arwen zcela nahradila Glorfindela, místo nějž přijela pomoci Frodovi, zraněnému nazgûlem. Arwen naloží Froda na svého koně a utíká před Černými jezdci k řece Bruinen, kde nazgûly smete záplava vody, povolaná Arwen (v knize Elrondem a Gandalfem). Frodo tedy nevzdoruje Černým jezdcům osaměle a ve scéně, v níž se v něm v knize probudí hrdinství, je ve filmu pouhým divákem. Během jejich úprku tasí Arwen meč Hadhafang, který vlastnil její otec Elrond. Tento meč je ve skutečnosti meč Idril Celebrindal, Arweniny prababičky. Tento meč se ale v knize neobjevil, stejně jako ozbrojená Arwen.\n\nTaké spor Arwen s Elrondem o Aragorna nabývá mnohem ostřejší charakter.\n\nDalší scéna ve filmu \"Dvě věže\" patří Arwen v situaci, kdy je Aragorn smrtelně zraněn a zdá se mu sen o Arwen – políbí ho a vrátí mu tak život. V knize se příhoda vůbec nevyskytuje, Aragorn dokonce v průběhu celého příběhu neutrpí vážnější zranění, protože má být ideálem statečného bojovníka, před nímž nepřátelé prchají. Pomoc od Arwen je s tímto v rozporu. \n\nO něco později vidíme Arwen odjíždět se zástupem elfů do Valinoru. Když už odjíždí do přístavu, ve vizi se jí zjeví její budoucí syn Eldarion a Arwen se vrátí zpět do Roklinky. Tam se vzdá definitivně nesmrtelného života kvůli lásce k Aragornovi. Poté ještě nabádá svého otce Elronda, aby nechal znovu skout meč Narsil, nyní pod jménem Andúril, a odvezl jej Aragornovi se vzkazem, že její život je svázán s osudem Prstenu a že ona sama umírá.\n\n"}
{"id": "248420", "url": "https://cs.wikipedia.org/wiki?curid=248420", "title": "Karnacký královský seznam", "text": "Karnacký královský seznam\n\nKarnacký královský seznam je označení užívané v egyptologii pro jeden z původních dochovaných soupisů jmen staroegyptských panovníků. Vznikl v první polovině samostatné vlády Thutmose III. jako součást výzdoby jeho tzv. Chrámu miliónů let \"Ach menu\" v chrámu v Karnaku. Dnes je uložen v muzeu v Louvre v Paříži.\n\nTak jako většina ostatních zachovaných královských seznamů neměl ani karnacký seznam chronologický, ale kultovní účel – před výběrově zaznamenanými jmény byly v rámci účelu stavby, jímž byly rituály obnovy a oslavy královské moci (viz svátek sed), přinášeny obětiny, takže sloužil k uctívání královských předků. Obsahuje jména a vyobrazení celkem 61 Thutmosových předchůdců, jejichž výběr zjevně nebyl proveden podle mennoferské tradice. \n\nDůležitost seznamu spočívá v tom, že uvádí i jména panovníků První a Druhé přechodné doby, kteří jsou v ostatních seznamech vynecháni.\n\n"}
{"id": "248421", "url": "https://cs.wikipedia.org/wiki?curid=248421", "title": "Podplečí", "text": "Podplečí\n\nPodplečí je část jatečně opracovaného trupu jatečného skotu a ovcí, jedná se o součást přední čtvrtě. U skotu jsou podkladem masa poloviny prvních pěti hrudních obratlů s obratlovými konci žeber, lopatková chrupavka a kohoutková část šíjového vazu. V případě hovězího masa se jedná o středně hodnotné části, maso je středně kvalitní, vhodné k dušení a vaření.\n\nSvalovina je tvořena především trapézovým svalem (\"m. trapezius\", \"pars cervicalis\"), hrudním a krčním svalem (\"m. longissimus cervicis\", \"m. longissimus thoracis\"), pilovitým svalem (\"m. serratus ventralis thoracis\"), dlouhým krčním svalem (\"m.longus colli\") a krátkými svaly páteře (\"m.spinalis et semispinalis thoracis\", \"m. semispinalis capitis\"). Dále pak meziobratlovými svaly a dalšími svaly v příslušné tělní krajině. U skotu živé hmotnosti 500 kg tvoří podplečí na hovězí půlce asi 6,0 kg masa.\n\nU jatečných ovcí a jehňat začíná podplečí, neboli šrůtka, 6. krčním obratlem a končí 6. hrudním obratlem.\n\n"}
{"id": "248424", "url": "https://cs.wikipedia.org/wiki?curid=248424", "title": "Holé žebro", "text": "Holé žebro\n\nHolé žebro je část jatečně opracovaného trupu skotu, jedná se o přední část žeber. Podklad tvoří střední části prvního až pátého žebra, svalovinu pak především pilovitý sval (\"m. serratus ventralis thoracis\"), prsní sval (\"m. pectoralis ascendens\") a v neposlední řadě také mezižeberní svaly.\n\nJedná se o maso vhodné pro dušení a vaření.\n\n"}
{"id": "248431", "url": "https://cs.wikipedia.org/wiki?curid=248431", "title": "Siamská dvojčata", "text": "Siamská dvojčata\n\nSiamská dvojčata jsou dvojčata téhož pohlaví, která jsou srostlá ve stejných partiích těla. Ačkoliv se taková dvojčata vyskytla již dříve, název je odvozen od „siamských bratrů“ Enga a Čanga Bunkerových původem ze Siamu (dnešní Thajsko), kteří přicestovali roku 1829 do Evropy, aby mohli být operováni ve Francii; operace se však neuskutečnila, neboť byla považována za příliš riskantní.\n\nZ hlediska statistiky připadají jedna siamská dvojčata na každých asi 50 tisíc porodů; z nich se však jen malá část rodí živá. Přibližně polovina ze živě narozených párů dvojčat umírá záhy po porodu.\n\nSrůst těl dvojčat se může vyskytnout v oblasti hlavy, dolní části zad nebo hrudníku. Kromě společného krevního oběhu v některých případech dvojčata navzájem sdílejí životně důležité funkce. Oddělení dvojčat musí být provedeno lékařským zákrokem, ty však bývají náročné a riziko úmrtí je často vysoké. Poprvé se podařilo siamská dvojčata úspěšně oddělit roku 1952 ve Spojených státech amerických.\n\n"}
{"id": "248436", "url": "https://cs.wikipedia.org/wiki?curid=248436", "title": "Otto Špaček", "text": "Otto Špaček\n\nBrigádní generál Otto Špaček (7. března 1918 Brzice – 24. září 2007 Praha) byl československý stíhací pilot bojující za druhé světové války v řadách Royal Air Force. Po útěku do Polska v roce 1939 působil od roku 1940 až do konce války jako stíhací pilot ve Velké Británii. V roce 1940 byl zraněn, přežil tři letecké havárie. Účastnil se leteckých operací v bitvě o Francii, leteckých bojů o Británii i akcí nad kontinentální Evropou. Aktivně se účastnil invaze spojenců v Normandii v roce 1944 a blokády německé posádky ve francouzském Dunkerque v letech 1944–1945.\n\nNarodil se v rodině řídícího učitele, kde prožíval poklidné dětství s přezdívkou „\"Icík from Leipzig, třída sobě sama, postavou nevelkou, zato velká tlama\"“, jež mu darovali jeho přátelé pro jeho upřímnost a otevřenost. Po škole se vyučil elektrikářem u firmy Teichman elektrotechnický závod v Náchodě, ale přesto se dobrovolně přihlásil k letectvu a v letech 1936–1938 prodělal Školu pro odborný dorost letectva v Prostějově. Získal tím pilotní výcvik a poté narukoval k vykonání prezenční služby. \n\nZ okupované oblasti odešel 17. června 1939 v přestrojení za trampa spolu se svými kolegy Rudolfem Ptáčkem a desátníkem Františkem Trejtnarem, s nimiž překročili hranice ukryti v nákladním vlaku. Vydali se do polského Krakova, kde se přihlásili do vznikajícího zahraničního odboje a odpluli do Francie, kam dorazil 31. července. Otto Špaček byl přijat do svazku Cizinecké legie v nejnižší hodnosti \"soldát\". Po vypuknutí války byl jako letec z legie uvolněn a odeslán na leteckou základnu. Výcvik na francouzských letounech prodělával od 24. září 1939 v Chartres, kde byl povýšen na desátníka. \n\n8. března 1940 odešel z Chartres na západní frontu. Byl přidělen na letiště Maupertus u Cherbourgu k 1. letce Groupe de Chasse 1/8, vyzbrojené stíhacími letouny Marcel Bloch MB - 152C.1, jejichž nevýhodou byla zastaralost. „\"Kulomety v těchto stíhačkách často zamrzaly, proto mechanici upravily křídla korkovými výplněmi, což zvýšilo hořlavost letounu. Jednoho dne spadl jeden z mých francouzských mechaniků strachy z křídla Blocha, jelikož se po přistání rozehřály zmrzlé plyny v odjištěných kulometech i obou kanónech a ty pak odpálily samy od sebe několik ran,\"“ smál se při vzpomínání Špaček. Na frontě nalétal celkem přes 66 operačních hodin a sestřelil dva nepřátelské letouny – stíhací Messerschmitt Bf 109 sám a bombardovací Dornier Do 17 ve spolupráci. „\"Obě zmiňovaná letadla se mi podařilo sestřelit ještě ve Francii na začátku války. Dornier se odpojil zhruba od patnáctičlenné skupiny letadel. Udělal jsem na něj tři nálety a vystřílel snad plnou dávku. Jelikož bombardéry letěly ve velmi malé výšce, spatřil jsem jej ještě při nárazu do země, při němž explodoval,\"“ popisuje Špaček první bojový úspěch. „\"V druhém případě jsme zaútočili na skupinu Messerschmidtů a já si vybral toho úplně vzadu. Opět jsem do něj pálil hlava nehlava a vystřílel téměř všechny náboje. Letoun se převrátil a zmizel hluboko dole. Francouzi mi tento sestřel uznali, proto soudím, že stroj po dopadu identifikovali.\"“ \n\nSám pilot byl však také nejednou sestřelen, zázračně však pokaždé přežil. První sestřel zažil Špaček 12. května, kdy se vydal spolu se svými kolegy-stíhači na běžnou hlídku proti nepříteli. Před svýma očima zaznamenal asi 30 německých bombardérů – Heinkelů 111. Když pilot začal útočit, uvědomil si, že jeho přátelé již byli sestřeleni a že se sám se svým letounem, zasypaný vodopádem střel ze všech hlavních bombardérů, dostal do velkých problémů. Stroj vycpaný korkem začal záhy hořet, z nádrže teklo palivo, každou vteřinu hrozil výbuch. Špaček se snažil stroj uhasit střemhlavým letem k zemi, to se však nepodařilo, a tak ve výšce zhruba jednoho kilometru z kabiny vyskočil. Odbila šestá hodina ranní, když pilot tvrdě dopadl na železniční násep a s vymknutým kotníkem sledovat jeho opodál hořící stíhačku. „\"Než jsem s rozklepanýma rukama stihl vytáhnout svou poslední cigaretu, byl u mě nějaký Francouz a už mi zapaloval,\"“ dokresluje příběh. \n\nPo francouzském debaklu odplul společně se svými kolegy anglickou lodí New Zealand na Britské ostrovy. Po krátkém leteckém výcviku roku 1940 byl Otto v hodnosti rotného. přidělen k 312. československé stíhací peruti se sídlem v Liverpoolu. Zde se ovšem dostal do konfliktu s prvním velitelem 312. čs. perutě Jánem Ambrušem poté, co při cvičném letu s Hurricanem dělal prudké zatáčky, až se mu z toho utrhlo plátno. Velitel rozhodl, že nechá pilotovy kvality přezkoušet, což se Špačka dotklo a dal z tohoto důvodu přednost službě mezi stíhači 605. britské perutě roku 1941. Zde mu pomohlo, že uměl spolu se svými kolegy piloty létat tzv. „roje“. Angličané měli radost z toho, že získali schopné piloty a jazyková bariéra nedělala československým kolegům problém, jelikož Britové dobře věděli, že naučit se ovládat jazyk je mnohem snazší než vycvičit pilota. K československým jednotkám se vrátil více než po půl roce, a to 16. června 1941, když se zakládala 313. československá stíhací peruť. Ta se mu stala na celou dobu války mateřským přístavem, ve kterém zůstal se dvěma přestávkami po dobu čtyř let a stal se její chodící legendou. Létal na všech různých verzích Spitfirů, jimiž Britové jednotku postupně vybavovali, poznal kvalitu všech jejích pilotů i schopnosti všech devíti velitelů „\"Třistatřináctky\"“. Zde odlétal čtyři turnusy, což bylo přes 800 operačních hodin. Peruť si získala pověst jednotky s největším počtem sweepů nad Němci okupovanou Francií, Belgií a Holandskem a to i navzdory potížím s Hurricany a Spitfiry, díky nimž se sám Otto dostal několikrát do nesnází. Při jednom cvičném letu mu Hurrican vypověděl motor, musel se strojem někde přistát, což se mu nakonec podařilo ve skladu sirkárny v Liverpoolu. „\"Hurricana i sklad jsem samozřejmě poškodil, ale stroj jsem jako vždy opustil po svých,\"“ pravil pilot. \n\nOtto Špaček musel jednotku roku 1942 na čas opustit kvůli incidentu z 22. ledna 1942, kdy ve dvojici se seržantem Blažejem Konvalinou nacvičoval poblíž letiště \"Hornchurche\" v hrabství Essex souboj, v jehož průběhu dotyčný zahynul. Piloti se měli chovat jako v terénu a přesně tak, jak si to letecká válka vyžadovala, a proto Špaček trénoval akrobatické kousky, jaké musel ve skutečnosti využívat. Každou „vývrtku“ zvládl, nicméně to se Konvalinovi nepodařilo, špatně odhadl výšku a tragicky zahynul. Špaček byl obviněn z letecké nekázně s odůvodněním, že při cvičném souboji se musí dbát na to, aby se nelétalo pod hranicí 1000 metrů. Na jeho obhajobu, že v kabině stroje jeho protivníka neseděl on, ale jeho kolega, soud nebral ohled. Špaček byl zbaven seržantské hodnosti a od 21. března 1942 byl po dobu čtyř měsíců uvězněn v československém leteckém depu v \"St. Athanu\". Posléze se k peruti vrátil, byly mu navráceny hodnosti a o dva roky později byl povýšen do důstojnického stavu. Dne 28. října 1943 byl povýšen na štábního rotmistra, 28. října 1944 na podporučíka a 1. června 1945 na poručíka letectva. 1. června 1943 odešel Otto Špaček na předepsaný odpočinek, v jehož rámci působil jako instruktor u základní pilotní školy 3. EFTS v Shellingfordu v hrabství Berkshire. Zpět k 313. peruti se navrátil 10. prosince 1943 a zúčastnil se všech následujících aktivit, z nichž za nejvýznamnější lze považovat vylodění v Normandii (operace \"Overlord\"). Letka měla během zabezpečování pobřeží za úkol prolétávat v malé výšce nad bojištěm a odrážet případné útoky letadel německé Luftwaffe. „\"Každodenně jsme prožívali scény jak ze špatného filmu. Pod námi ohromná flotila plavidel, na březích se hemžilo mnoho tisícovek vojáků, přilétávala spojenecká letadla, všude a z různých směrů přistávaly kluzáky, padali parašutisté - zkrátka neuvěřitelný neřízený zmatek, při němž umíraly davy lidí.\"“ Nechybělo však málo a jakožto přední pilot vylodění v Normandii zmeškal. Když se totiž dostavil ráno v den invaze na letiště, kde se již nikdo nenacházel, ptal se mechaniků s udiveným výrazem co se děje. Technici mu situaci objasnili a Špaček nakonec invazní loďstvo, jemuž stíhačky zajišťovaly vzdušnou ochranu, dostihl. \n\nU \"Třistatřináctky\" sloužil až do konce války a 13. srpna 1945 dosedl na letiště ve své rodné zemi. Rozhodl se pro dráhu vojáka z povolání, byl tedy roku 1946 přeložen do skupiny důstojníků letectva z povolání a povýšen na nadporučíka. Později byl přidělen k Leteckému pluku 12 a 15. března 1947 byl povýšen na štábního kapitána. Jeho zkušenost ho zavedly mezi zkušební piloty, od roku 1947 působil ve Vědeckém leteckém ústavu v Letňanech, stal se zkušebním pilotem u Ústředního leteckého skladu a rovněž členem komise pro vyzkoušení nových letounů. Po komunistickém převratu mu byly odňaty všechny hodnosti i práva důstojníka. Letci bylo nařízeno, aby si našel novou práci, dostal na výběr tři možnosti, z nichž dvě byly údajně naplněny, zůstala tedy jen možnost pracovat v dolech. Na nic nečekal, spolu se svou první manželkou prodal auto, získal peníze pro převaděče a utíkal a vydal se do Německa, kde spolu se ženou vyčkávali celou noc na příchod Američanů, za jejichž pomoci mohla začít „Icíkova“ šťastná léta. Měl obrovské štěstí, jelikož spoustu jeho kolegů při útěku na západ zadržela policie, skončili v nejtěžších žalářích a u těžkých prací v kamenolomech. Když Špaček spolu se ženou dorazili do Kanady, naskytla se jim možnost nového života. Bývalý pilot, Špačkům kolega Charles Stojan, který vlastnil ve městě Sexsmith autoopravnu, páru se vším pomohl, od samotného výjezdu z Německa až po aklimatizaci v nové destinaci. Špaček začal pracovat u Charlese jako automechanik, udělal si kurz pro karosáře, naučil se stavět speciální kánoe a lodě pro plavby po kanadských řekách, začal rybařit a lovit zvěř. Později si pronajal benzinovou pumpu. Jednoho dne se spolu s Charlesem vydal na tamní toky za hledáním zlata, jelikož kanadský sever byl znám jako oblast s dosud neobjevenými doly bohatými na zlato či písek. Roku 1952 tedy objednali v Ottawě letoun, který jim pořídil letecké snímky rajonu, jež si hodlali prohlédnout. Z fotografie nabrali dojmu, že objeví zlatou žílu, úspěch se však nekonal. Špaček se ale proslavil a pronikl na stránky kanadského tisku. S Charlesem a jeho bratrem sjížděli řeky v provinciích Alberta, Britská Kolumbie, Yukon a dostali se tehdy do ještě neprozkoumaného Černého kaňonu řeky Omineca. Poznávali dosud neprobádané přírodní krásy v povodí řek, kde země ještě byla doménou indiánů a traperů. Když v roce 1963 Charles tragicky zahynul při návratu z jednání válečných veteránů, stal se společníkem Špačka Charles Livingstone, pravnuk legendárního cestovatele Livingstona. V oblasti rybářství byl Otto velice úspěšný, jeho největší úlovek vážil více než 15 kg. \n\nOtto strávil v Kanadě dlouhých 43 let a po převratu roku 1989 se rozhodl vrátit zpět do své vlasti, již jako ovdovělý. Nejprve žil roku 1993 v Mladé Boleslavi, později se přemístil do Jaroměře, kde se po dlouhých letech setkal se svou někdejší láskou. Růžena Špačková byla žačka Ottova otce, znala se se svým manželem od mladých let a před Ottovým úprkem do boje se do sebe zamilovali, během války ani dlouhá léta po ní se však nesetkali. Oba ovdověli a znovu se shledali na srazu starých známých, který uspořádal Otta pátrající po svých přátelích. V Náchodě se tedy znovu střetli jejich srdce po více než 60 letech, stará láska nerezaví a tak netrvalo dlouho, vzali se a přestěhovali se do domku v Jaroměři. Tímto neskutečným příběhem a vůbec celým životem Otty Špačka se inspiroval Jan Svěrák při natáčení svého filmu \"Tmavomodrý svět\", k jehož vzniku Otto značně přispěl. Letec Špaček si do konce svého života užíval péče o velkou zahradu, starost o děti Růženiných dvou synů a cestování po českých krajích. Zemřel 24. září 2007 ve věku 89 let a na jeho „poslední let“ se dostavila řada přátel, obdivovatelů a samozřejmě rodina. Manželka Růžena zemřela roku 2014.\n\n\n\n\n"}
{"id": "248442", "url": "https://cs.wikipedia.org/wiki?curid=248442", "title": "Pavel Telička", "text": "Pavel Telička\n\nPavel Telička (* 24. srpna 1965 Washington, USA) je český politik, bývalý diplomat a lobbista, od května do listopadu 2004 člen Evropské komise, v letech 2014 až 2019 poslanec Evropského parlamentu a v letech 2017 až 2019 místopředseda Evropského parlamentu. V roce 2014 byl zvolen jako nestraník za hnutí ANO 2011, v roce 2019 založil hnutí Hlas, jemuž od června 2019 předsedá.\n\nPochází z rodiny bývalého českého komunistického diplomata Františka Teličky, který v době jeho narození působil v kubánském oddělení velvyslanectví ČSSR ve Washingtonu. František Telička byl členem KSČ a byl evidován jako spolupracovník StB „TYL“, který sloužil pod diplomatickým krytím v Argentině, Velké Británii a USA, kde se Pavel Telička narodil.\n\nV roce 1986 vystudoval Právnickou fakultu Univerzity Karlovy v Praze. Vstoupil do KSČ a pracoval na Ministerstvu zahraničních věcí ČSSR. V letech 1991 až 1995 pracoval ve Stálé misi České republiky při EU. V roce 1998 se stal náměstkem ministra zahraničí a v roce 1999 1. náměstkem ministra a státním tajemníkem pro evropské záležitosti.\n\nV době přístupových rozhovorů o vstupu České republiky do Evropské unie vedl český vyjednávací tým a poté se stal velvyslancem a vedoucím Stálé mise ČR při EU. V roce 2004 byl za Českou republiku krátce členem Prodiho Evropské komise. Proti Teličkovu jmenování eurokomisařem se neúspěšně stavěla KDU-ČSL, která kritizovala jeho komunistickou minulost.\n\nV prosinci 2004 spoluzaložil lobbistickou firmu BXL Consulting v Bruselu, které byl spolumajitelem a ředitelem. Na mimořádné valné hromadě České rugbyové unie v prosinci 2006 byl zvolen do pozice jejího prezidenta. Na tuto funkci předčasně rezignoval v květnu 2009. Od 11. září 2007 je členem představenstva těžařské společnosti New World Resources, pod níž spadá i OKD. Od prosince 2008 do prosince 2011 byl členem dozorčí rady společnosti RPG Byty.\n\nDne 1. dubna 2014 oznámil, že jeho firma BXL Consulting je v likvidaci (tzn. valná hromada rozhodla o likvidaci společnosti dne 7. ledna 2014). Učinil tak dle svých slov proto, aby byl čistý a jasný řez mezi podnikáním a zahájením politických aktivit.\n\nJe členem Trilaterální komise.\n\nV srpnu 2013 se stal tváří hnutí ANO 2011, které založil Andrej Babiš. Ve volbách do Evropského parlamentu v roce 2014 pak kandidoval jako lídr tohoto hnutí. Ještě před volbami na začátku května 2014 Andrej Babiš prohlásil, že pokud hnutí ANO volby do EP vyhraje, měli by koaliční partneři přistoupit na to, že eurokomisařem za Českou republiku bude právě Pavel Telička. Hnutí ANO volby skutečně vyhrálo a Telička byl zvolen poslancem Evropského parlamentu s třetím nejvyšším počtem hlasů (50 784 preferenčních hlasů, tj. 20,77 % hlasů z celé kandidátky). Dne 11. července 2014 však hnutí ANO 2011 od nominace Teličky na post českého eurokomisaře upustilo a novou kandidátkou se stala Věra Jourová, která nakonec v Komisi i zasedla.\n\nTelička je v Evropském parlamentu členem Výboru pro dopravu a cestovní ruch (TRAN). Byl také hlavním vyjednavačem, který úspěšně dostal hnutí ANO 2011 do Evropské frakce ALDE. Dne 18. ledna 2017 byl v prvním kole volby zvolen na dvouapůlleté období jedním ze 14 místopředsedů Evropského parlamentu, když získal 313 z celkem 680 hlasujících europoslanců. Po Miroslavu Ouzkém, Liboru Roučkovi a Oldřichu Vlasákovi se tak stal čtvrtým Čechem v této funkci.\n\nDne 14. května 2017 rezignoval na pozice zahraničněpolitického mluvčího hnutí ANO a předsedy jeho zahraničněpolitické komise. Funkce podle něj ztratily smysl. V říjnu 2017 zcela ukončil spolupráci s hnutím ANO 2011, a to kvůli názorové neshodě s předsedou hnutí Andrejem Babišem. V únoru 2019 oznámil, že zakládá nové politické hnutí HLAS, za nějž bude kandidovat ve volbách do Evropského parlamentu v květnu 2019. Nakonec se stal lídrem kandidátky. Získal sice 17 448 preferenčních hlasů, ale hnutí jako celek obdrželo jen 2,38 % hlasů. V červnu 2019 byl zvolen prvním předsedou hnutí HLAS.\n\nTelička kritizoval tureckou invazi do Afrínu v Sýrii, která začala v lednu 2018 a je namířena proti syrským Kurdům. Telička prohlásil, že „Přestože je Turecko pro Evropskou unii strategickým partnerem, trvám na tom, že není na místě otevírat nové kapitoly přístupových rozhovorů.“\n\n\n"}
{"id": "248447", "url": "https://cs.wikipedia.org/wiki?curid=248447", "title": "Fiala", "text": "Fiala\n\nSlovo fiala má více významů:\n\nPříjmení Fiala či Fialová mělo v roce 2011 v Česku 18 920 osob.\n\n\n\n"}
{"id": "248454", "url": "https://cs.wikipedia.org/wiki?curid=248454", "title": "Hloubkoměr", "text": "Hloubkoměr\n\nHloubkoměr je délkové měřidlo nebo měřicí přístroj k měření hloubky. Užívá se k různým účelům, a to s rozdílnou konstrukcí. \nHloubkoměr se používá k měření hloubek slepých otvorů, drážek a prohlubní. Nejčastější konstrukce jsou:\n\n\nHloubkoměr slouží na lodích k měření hloubky dna.\n"}
{"id": "248457", "url": "https://cs.wikipedia.org/wiki?curid=248457", "title": "Védská astrologie", "text": "Védská astrologie\n\nVédská astrologie (sanskrt: \"džjótiša\", z \"džjótis\" – „světlo, nebeské těleso“) je starobylý indický systém astronomie a astrologie známý též jako indická či hindská astrologie.\n\nVédský systém astrologie je jednou ze šesti kategorií védángy, souboru pomocných disciplín pro studium Véd. Z historického hlediska byla a dosud je součástí holistického tradičního způsobu života v Indii a její popularita daná vysokou přesností je v posledních letech na vzestupu i mimo Indii. Nebeská tělesa podle ní nemají na pozemské dění kauzální vliv, protože slouží jen jako ukazatele (jako vhodná analogie se někdy uvádějí dopravní značky). Umožňuje porozumět roli karmy v životě jednotlivce a kolektivu vyjádřené prostřednictví nebeských těles a nabízí způsoby, jak negativní události odvrátit či omezit.\n\nMezi klasické texty patří: Parášara Muni - Brhat Parášara Hora Šástra, Ududaja Pradípa (neboli Laghu Džátaka), atd.; Džaiminiho Sútry; Satjáčárja - Satjadžátakam; Varáha Mihira - Brhat Samhita, Brhat Džátaka, Daivagja Vallabha, Paňča-Siddhántika, atd.; Prithujašas - Hora Sára, Šatpaňčašikha; Kaljána Varma - Sáravalí; Vaidjanátha Díkšita - Džátakaparidžáta; Vjenkatéš Šarma - Sarvartha Čintámani; Mantréšvara - Phaladípiká.\n\nDalší texty: Hora Ratna, Čamatkár Čintámani, Šambhu Hora Prakáša, Sánketa Nidhi, Džátaka Tattva, Džátaka Déša Márga, Bhavarta Ratnákara, Sphudžidhvadža - Javana Džátaka, atd.\nV sanskrtu, tamilštině, telegu, grantha a dalších jazycích existuje mnoho dalších textů.\n\nV džátace (nativní astrologii) se za nejdůležitější považují Brhat Parášara Hora Šástra, Brhat Džátaka, Hora Sára, Sáravalí, Džátakaparidžáta a Sarvartha Čintámani.\n\nZ autorů moderních textů se někteří drželi klasické tradice, zatímco jiní byli synkretisté a eklektici.\n\n\n"}
{"id": "248474", "url": "https://cs.wikipedia.org/wiki?curid=248474", "title": "Program Ranger", "text": "Program Ranger\n\nRanger bylo označení americké série devíti bezpilotních kosmických sond, určených pro výzkum Měsíce v letech 1961 až 1965.\n\nProgram byl projektem Národního úřadu pro letectví a kosmonautiku, který navazoval na nepříliš úspěšný průzkum Měsíce v rámci Programu Pioneer. Měl přinést poznatky potřebné k chystanému přistání člověka na Měsíci. Projekt řídila organizace NASA Jet Propulsion Laboratory (JPL), Pasadena, CA (USA).\n\nJednalo se o sondy, které měly dopadnout na měsíční povrch a krátce předtím poslat snímky pořízené šesti kamerami. Předpokládalo se, že dopadem se sonda zničí. U Rangerů 3 až 5 mělo dojít k měkkému přistání přístrojového pouzdra.\n\nCelkové náklady na projekt dosáhly hodnoty 170 mil. USD\n\nK dopravě sond byla použita dvoustupňová raketa Atlas - Agena B. Všechny mise startovaly z kosmodromu Eastern Test Range na Floridě.\n\nHmotnost všech sond byla v rozmezí 306 - 365 kg. Obsahovaly mj. panely slunečních baterií, chemické baterie s výdrží na 9 hodin letu, televizní aparaturu, dvě širokoúhlové a čtyři úzkoúhlé kamery.\n\n"}
{"id": "248488", "url": "https://cs.wikipedia.org/wiki?curid=248488", "title": "Sykavka", "text": "Sykavka\n\nSykavky (sibilanty) jsou skupina třených souhlásek (frikativ), při jejichž výslovnosti vznikají výrazné turbulence vzduchu, které se při poslechu projevují intenzivním šumem. Tento šum vzniká v úžině mezi jazykem a dásňovým obloukem.\n\nJedná se tedy o skupiny předodásňových (prealveolárních; např. české \"s, z\") a zadodásňových (postalveolárních; např. české \"š, ž\") souhlásek.\n\nKromě toho existují polosykavky (asibilanty), které začínají přerušením proudu vzduchu a slabou explozí, která plynule přechází v třecí šum (tzv. afrikáty), v češtině se jedná o předodásňové \"c, dz\" a zadodásňové \"č, dž\".\n\nČeské \"s, z, c\" a \"dz\" se tradičně označují jako ostré a \"š, ž, č\" a \"dž\" jako tupé sykavky a polosykavky. \n\nV polštině se navíc rozlišují dvě řady zadodásňových sykavek – měkké \"ś, ź, ć\" a \"dź\", vyslovované se hřbetem jazyka posunutým k tvrdému patru (palatalizované), a tvrdé \"sz, ż, cz\", a \"dż\", vyslovované se špičkou jazyka obrácenou k tvrdému patru (retroflexní).\n"}
{"id": "248492", "url": "https://cs.wikipedia.org/wiki?curid=248492", "title": "Administrativní dělení Německa", "text": "Administrativní dělení Německa\n\nAdministrativní členění Německa je určeno zejména jeho federálním uspořádáním. Z organizačního hlediska lze rozlišit\n\n\n\nKaždá ze šestnácti spolkových zemí má vlastní administrativní členění. Systémy jsou srovnatelné jen částečně. Hierarchicky lze rozlišit úrovně:\n\n\"Bádensko-Württembersko (BW) • Bavorsko (BY) • Berlín (BE) • Braniborsko (BR) • Svobodné hanzovní město Brémy (HB) • Dolní Sasko (NI) • Durynsko (TH) • Svobodné a hanzovní město Hamburk (HH)• Hesensko (HE) • Meklenbursko-Přední Pomořansko (MV) • Porýní-Falc (RP) • Sársko (SL) • Sasko (SN) • Sasko-Anhaltsko (ST) • Severní Porýní-Vestfálsko (NW) • Šlesvicko-Holštýnsko (SH)\"\n\nIryna Spektor: \"Die Organisation der öffentlichen Verwaltungen\"\n"}
{"id": "248493", "url": "https://cs.wikipedia.org/wiki?curid=248493", "title": "Lagaš", "text": "Lagaš\n\nLagaš byl sumerský městský stát v jižní Mezopotámii, jeden z nejstarších států Sumeru a Babylonie. V současnosti archeologická lokalita Tell el-Hiba v Iráku.\n\nZačátky Lagaše sahají do 4. tisíciletí př. n. l., vrchol dosáhl v druhé polovině 3. tisíciletí před Kr. V polovině 3. tisíciletí bojoval se sousedními městskými státy Ummou a Urukem, což vedlo k jeho zničení. Dostal se do sféry Staroakkadské říše (Sargon I. Akkadský a jeho vnuk Narám-Sín).\nPo zániku Staroakkadské říše po smrti Nárámsína, Lagaš obnovil svou moc a stal se jedním z vedoucích sumerských států své doby. Jeho vedoucí úlohu uznávali další státy v oblasti, především Eridu, Ur, Nippur, Adab, Uruk, Bad-tibira. Jeho vládcem se stal Gudea (2246–2226 př. n. l.), který nechal budovat chrámy a přiděloval jim půdu, obnovoval staré zavlažovací kanály a komunikace. Zachovalo se několik jeho soch, na kterých nápisy hlásají jeho oddanost bohům, vystupuje jako pečlivý hospodář.\n\nVýznam Lagaše upadl za vlády III. dynastie z Uru (2111-2003 před Kr.).\n\nRuiny Lagaše objevil francouzský konzul Ernest de Sarzec, který je zkoumal až do své smrti v roce 1901. Další francouzské výzkumy vedli Henri de Genouillac (1929–1931) a André Parrot (1931–1933). Pokračoval v nich Gaston Cros. V současnosti se vedou archeologické výzkumy ve dvou částech: na místě chrámu, zasvěceného E-Ninnovi a Ningirsuovi.\n\n\n\n"}
{"id": "248499", "url": "https://cs.wikipedia.org/wiki?curid=248499", "title": "Kostel Navštívení Panny Marie (Lomnice)", "text": "Kostel Navštívení Panny Marie (Lomnice)\n\nKostel Navštívení Panny Marie je římskokatolický chrám v městysu Lomnice v okrese Brno-venkov. Je chráněn jako kulturní památka České republiky.\n\nJe farním kostelem lomnické farnosti.\n\nNa výstavbě nového kostela začal hrabě František Gabriel Serényi, který měl jako majitel lomnického panství patronátní právo nad tamní farou, s níž bylo počítáno od roku 1668. Původní středověký kostel, který byl nahrazen novým, stál v místech mariánského sloupu a okolo něj byl hřbitov obehnaný zdí. Asi od druhé poloviny 16. století sloužil evangelíkům.\n\nPo bitvě na Bílé hoře byla v Lomnici obnovena katolická duchovní správa a v roce 1650 vídeňský biskup Filip Friedrich hrabě Breuner dal kostelu nové vysvěcení, při němž získal kostel patrocinium sv. Víta a sv. Jana Křtitele. Na konci 60. let 17. století se nacházel ve špatném stavu, ke kterému přispěla i třicetiletá válka. Chrám také nedostačoval kapacitou pro lomnické obyvatele, kterých stále přibývalo.\n\nVe starém kostele se nacházela socha trůnící Panny Marie s dítětem (Madona z Lomnice), která pocházela z poloviny 13. století a byla přenesena do chrámu nového. Protože byl kostel v nešťastném stavu a byl malý, byl zbourán. Vedle nového kostela měla být postavena fara a na druhé straně špitál, ale k jeho stavbě nedošlo. Na památku starého kostela a hřbitova který byl okolo něj, byl na jejich místě postaven mariánský sloup. Plocha bývalého hřbitova je vydlážděna mramorovou dlažbou.\n\nHrabě Serényi požádal olomouckého biskupa Karla z Liechtensteina-Castelkornu, aby mu dal svolení k výstavbě nového chrámu a Mariánského sloupu, už 22. listopadu 1668 a 14. března 1669 dostal svolení. Kostel má výšku 26 sáhů a šířku 6 sáhů a je vybaven dvěma věžemi. K položení základního kamene chrámu, který se konal v úterý po svatodušní neděli 8. června 1669, pozval hrabě opata premonstrátského kláštera v Zábrdovicích Gottfrieda Olenia. Hrabě František Gabriel Serényi se dostavění chrámu nedožil, dohlížel na ně jeho bratr Jan Karel. Kostel byl roku 1682 benedikován, opět opatem Oleniem, úplně dokončený byl nejdříve v září 1683. Kostel získal zasvěcení Navštívení Panny Marie. Vysvěcen byl roku 1755 olomouckým biskupem Ferdinandem Juliem Troyerem, který tady konal generální vizitaci.\n\n\n\n"}
{"id": "248500", "url": "https://cs.wikipedia.org/wiki?curid=248500", "title": "Broadway (Sydney)", "text": "Broadway (Sydney)\n\nBroadway je ulice v australském městě Sydney. Představuje hranici mezi předměstími Ultimo na severu a Chippendale na jihu.\n\nNa západním konci se ulice začíná jmenovat Parramatta Road. Společně jsou součástí dálnice Great Western Highway. Broadway spojuje komplexy dvou vysokých škol – University of Sydney a University of Technology, Sydney.\n\nHistorický význam dává Broadwayi to, že je jednou z prvních ulic vybudovaných v kolonii Nový Jižní Wales, vznikla v roce 1794. Nesla název George Street South a George Street West. Po rozšíření v roce 1906, kdy bylo postaveno Ústřední nádraží v Sydney, začala být označována jako Broadway (\"„Široká ulice“\").\n\nNa začátku 19. století bylo zavedeno mýtné na cestě do Parramatty, vybíráno bylo na dnešním Railway Square, později na dnešní konec Broadwaye a Parramatta Road.\n\nPo devadesát let, do roku 1995, byl na Broadwayi ústřední obchodní dům řetězce Grace Bros. V roce 1954 ho navštívila i královna Alžběta II. Další významnou památkou je konferenční středisko Embassy Conference Centre z 90. let 19. století.\n\nProvoz na Broadwayi zajišťovaly kromě automobilů také od 1. poloviny 20. století tramvaje, až do zrušení zdejší tratě v roce 1958.\n"}
{"id": "248506", "url": "https://cs.wikipedia.org/wiki?curid=248506", "title": "Broadway Complex", "text": "Broadway Complex\n\nNavy Broadway Complex je pobřežní vojenské zařízení v San Diegu v Kalifornii. Je sídlem velení Jihozápadního regionu Amerického námořnictva a úzce spojeno s operacemi Americké pobřežní stráže.\n\nNa začátku 20. století ve zdejším přístavu pravidelně přistávaly lodě pacifické flotily a poblíž byla vybudována příslušná potřebná zařízení. Po oficiálním založení San Diega v roce 1922 bylo postaveno první krátké molo, přesto se zdejší komplex dlouho prakticky neměnil. V současnosti je provoz objektu spolufinancováni i pronájmem některých prostorů v této budově v lukrativní oblasti města.\n\nV červnu 2005 byla budoucnost komplexu ohrožena rozhodnutím ministra obrany Donalda Rumsfelda, který ho zařadil na seznam vojenských základen ohrožených uzavřením. Další kroky budou ještě posouzeny.\n"}
{"id": "248507", "url": "https://cs.wikipedia.org/wiki?curid=248507", "title": "Karimatka", "text": "Karimatka\n\nKarimatka je hovorové označení spací podložky užívané zpravidla pod spacím pytlem při přespávání nebo bivakování v přírodě, například při turistice, vodáctví nebo horolezectví a horolezeckých expedicích. Název pochází od prvního výrobku tohoto druhu, žluté pěnové podložky s uzavřenými póry Karrimat, uvedené na trh britskou firmou Karrimor v roce 1966. Spací podložky později začaly vyrábět i jiné firmy a v jiných barvách, ale i pro ně se vžil název karimatka.\nKarimatka chrání před vlhkem a chladem ze země a zajišťuje relativní pohodlí při odpočinku. Pěnové karimatky se dají využít i ke zdravotnickým účelům, například jako provizorní dlaha při fixaci zlomenin, včetně fixace hlavy při podezření na zlomeninu krční páteře. Od běžného pěnového materiálu typu molitan používaného v postelích se liší tím, že má uzavřené póry a tím pádem nenasává vlhkost a vodu a lépe izoluje. Pěnové karimatky se dělí na dvě kategorie. Jednoduché z pěnového polyetylénu (PE) jsou levné, dostupné, používané třeba i jako podložky na cvičení. Vylepšením jsou podložky z etylenvinylacetátu (EVA, Evazote), který je mechanicky trvanlivější, má jemnější pórovitou strukturu a uzavřené póry. Nevýhodou je horší skladnost zvlášť u silnějších modelů a omezený komfort. Významnou výhodou všech pěnových podložek je, že žádné poškození, propíchnutí či propálení neznamená konec izolace. Další evolucí, ne už materiálovou, ale konstrukční, jsou profilované karimatky, které dále zlepšují pohodlí, izolaci a případně praktičnost při skládání.Tloušťka pěnových karimatek bývá kolem 1 cm a nosí se složené do válce, ale některé typy se skládají jako harmonika. Úspěšnost izolace karimatek uvádí tepelný odpor R.\nPozději se začaly vyrábět také spací podložky nafukovací i samonafukovací, které se často označují jako nafukovačka nebo samonafukovačka. Samonafukovací podložky mají uvnitř pěnu nebo konstrukci, která při rozvinutí a otevření ventilu způsobí samovolné nasání vzduchu dovnitř, takže po několika minutách lze ventil uzavřít a podložku použít, případně předtím lehce dofouknout. Nafukovačky se musí aktivně nafukovat. Samonafukovací podložky se vyrábějí v tloušťkách od 1 do cca 5 cm, nafukovací pro turisticko horolezecké účely až 6,3 cm. Výhodou nafukovaček a samonafukovaček je lepší skladnost ve sbaleném stavu, vyšší komfort ležení a lepší izolační schopnosti, nevýhodou nebezpečí propíchnutí ostrými předměty v podkladu a propálení například jiskrou od ohně či svíčkou, cigaretou nebo dotekem žhavého vařiče. Také je nelze použít jako nouzovou dlahu. Drobná díra nebo propálenina u pěnové karimatky nepředstavuje obvykle problém.\n\nHmotnost pěnových spacích podložek se pohybuje od 59 g do nějakých 300 g, nafukovací podložky kolem 400 g a více. Vynálezcem a průkopníkem samonafukovacích podložek je firma Cascade Design, která je začala vyrábět pod značkou Therm-a-Rest. Tyto podložky se obvykle považují za nejkvalitnější, jsou ale také jedny z nejdražších. (Samo)nafukovací podložky vyrábí i další firmy, jako například Mammut, Yate, i český Jurek. V testech vychází značka Therm-a-rest obvykle jako nejlepší. Výrobu pěnových podložek zvládla již řada firem a nabídka je velmi široká.\n\n"}
{"id": "248509", "url": "https://cs.wikipedia.org/wiki?curid=248509", "title": "Užská župa", "text": "Užská župa\n\nUžská župa (latinsky \"comitatus Unghvariensis\"; maďarsky \"Ung (vár)megye\"; německy \"Komitat Ung\") je název historického komitátu, stolice a župy Uherska a krátce také Československa, kde byla její západní část později sloučena s župou Zemplín, zatímco východní se stala součástí Podkarpatské Rusi (hranici tvořila převážně řeka Uh).\n\nUžská župa se rozkládala v povodí řeky Uh; dnes její území leží ze dvou třetin v Zakarpatské oblasti Ukrajiny (okolí měst Užhorod, Velykyj Bereznyj, Čop), ze třetiny v Košickém kraji Slovenska (Sobrance, část dnešního okresu Michalovce). Jejím centrem byl Užhorod. Na západě župa sousedila se Zemplínem, na severu s rakouskou Haličí, a s župami Berežskou na východě a jihovýchodě a Sabolčskou na jihu.\n"}
{"id": "248510", "url": "https://cs.wikipedia.org/wiki?curid=248510", "title": "NR", "text": "NR\n\nSpojení písmen N a R může mít různé významy:\n\n\n\n\n"}
{"id": "248511", "url": "https://cs.wikipedia.org/wiki?curid=248511", "title": "Indiga", "text": "Indiga\n\nIndiga ( ) je řeka v Něneckém autonomním okruhu v Archangelské oblasti v Rusku. Je 193 km dlouhá. Povodí má rozlohu 3790 km².\n\nProtéká přes Malozemelskou tundru. Na horním toku překonává katarakty a peřeje, zatímco dolní tok klidně protéká v široké dolině. Ústí do Indigské zátoky Barentsova moře.\n\nZdroj vody je převážně sněhový. Zamrzá na konci října až na začátku listopadu a rozmrzá v květnu.\n\nVodní doprava je možná při přílivu do vzdálenosti 25 km od ústí.\n"}
{"id": "248514", "url": "https://cs.wikipedia.org/wiki?curid=248514", "title": "Tony Iommi", "text": "Tony Iommi\n\nFrank Anthony „Tony“ Iommi (* 19. února 1948, Birmingham, Anglie) je britský kytarista, který se proslavil účinkováním s legendární heavymetalovou skupinou Black Sabbath. Je to jediný člen skupiny, který s ní hrál po celou dobu její činnosti.\n\nNa kytaru začal hrát jako teenager pod vlivem Hanka Marvina a The Shadows. Na kytaru vždy hrál jako levák. V 17 letech při práci v továrně přišel o konečky prostředníku a prsteníku pravé ruky, kterou na hmatníku mačká akordy.\n\nByl přesvědčen o tom, že jako hráč na kytaru skončil. Jeho šéf z práce, který věděl o tom, že si po večerech přivydělává hraním v místní hospodě, mu doporučil belgického jazzového kytaristu, který vystupoval pod jménem Django Reinhardt, což Iommiho povzbudilo, aby i nadále zůstal hudebníkem.\n\nPo pokusech s hraním na kytaru praváckým způsobem se Tony nakonec rozhodl hrát dál jako levák a zkusit používat struny na banjo, které nejsou tak tvrdé a na poškozené prsty si nasazoval kryty z plastu. Časem si na tyhle prsty začal speciálně upravovat konce z lahví od čisticích prostředků, později náprstky pokryté kůží. Později také začal kytaru podlazovat do nižších poloh, až o tři půltóny než je standardní kytarové ladění (charakteristické jsou skladby \"Children of the Grave,\" \"Lord of this World,\" a \"Into the Void,\" všechny z alba \"Master of Reality\"). Podladění také způsobilo \"větší a hutnější\" zvuk kytary.\n\nTony Iommi hrával v několika blues-rockových kapelách. V letech 1964–65 to byla skupina The Rockin' Chevrolets, která dostala příležitost hrát v Německu. Tony tehdy zanechal práce v továrně a stal se profesionálním hudebníkem.\n\nMezi lety 1966 a 1967 hrál Tony v kapele \"The Rest\", kde hrál i se svým starým kamarádem ze školy, budoucím bubeníkem Black Sabbath, Billem Wardem. Od února do července 1968 hrál v kapele Mythology, a Bill Ward se poté připojil k němu.\n\nV srpnu 1968 se \"Mythology\" rozpadla a také skupina \"Rare Breed\" ukončila činnost – tam hrál kytarista Terry \"Geezer\" Butler a zpěvák John \"Ozzy\" Osbourne a ti se připojili k Iommimu a Billu Wardovi i se slide kytaristou Jimmy Phillipsem a saxofonistou Alanem \"Akerem\" Clarkem. Tato šestičlenná skupina, kde byl Geezer Butler už baskytaristou, nesla jméno \"Polka Tulk Blues Company\". Phillips a Clarke skupinu po nějakém čase opustili a název se zkrátil na \"Polka Tulk\".\n\nTony Iommi, Geezer Butler, Bill Ward a Ozzy Osbourne kapelu v září 1968 přejmenovali na \"Earth\". Tak hráli až do prosince 1968, kdy Tony Iommi odešel krátce hrát k Jethro Tull (jedno vystoupení). V srpnu 1969 se konečně přejmenovali na \"Black Sabbath\", protože v Anglii už jedna skupina s názvem Earth existovala.\n\n"}
{"id": "248515", "url": "https://cs.wikipedia.org/wiki?curid=248515", "title": "Tethys (moře)", "text": "Tethys (moře)\n\nTethys bylo prehistorické moře rovnoběžkového směru. Vzniklo v druhohorách (Mezozoikum) v Triasu, zhruba před 250 miliony let. Kontinent Pangea se zhruba ve svém středu rozdělil na severní (Laurasie) a jižní (Gondwana) část. Mezi nimi vzniklo moře Tethys, které sahalo od nynějšího Mexického zálivu přes Španělsko, Itálii, pohoří Himálaj až na Malajský poloostrov. Představovalo teplou sedimentační oblast a docházelo v něm postupně k četným vrásnivým pohybům a paleogeografickým změnám.\n"}
{"id": "248518", "url": "https://cs.wikipedia.org/wiki?curid=248518", "title": "Pete Townshend", "text": "Pete Townshend\n\nPeter Dennis Blandford \"Pete\" Townshend (* 19. května 1945) je anglický rockový hudebník, skladatel, multiinstrumentalista, zpěvák a spisovatel, známý především jako kytarista a skladatel rockové kapely The Who, ale také svou sólovou kariérou. Jeho kariéra s The Who trvá již 50 let, během kterých se kapela stala jednou z nejvlivnějších kapel 60. a 70. let.\n\nTownshend je hlavním skladatelem The Who, pro které napsal přes 100 písní na 11 studiových alb, včetně konceptuálních alb a rockových oper \"Tommy\" a \"Quadrophenia\". Také napsal přes 100 písní, které se objevily na jeho sólových albech, stejně jako rádiové a televizní znělky. Ačkoliv je známý především jako kytarista, hraje také na další nástroje jako jsou klávesy, banjo, akordeon, harmonika, ukulele, mandolína, housle, syntezátor, baskytara nebo bicí. Na všechny nástroje se naučil hrát sám.\n\nTownshend rovněž píše články do novin a magazínů, knižní recenze, eseje, knihy a scénáře, ale také spolupracuje jako textař a skladatel na řadě dalších hudebních projektech. Townshend se umístil na třetím místě v žebříčku nejlepších kytaristů v knize \"The New Book of Rock Lists\" od Davea Marshe, na desátém místě v žebříčku 50 nejlepších kytaristů podle Gibson.com a opět na desátém místě v žebříčku 100 nejlepších kytaristů všech dob vydaném v roce 2011 v magazínu \"Rolling Stone\". V roce 1990 byl jako člen The Who uveden do Rock and Roll Hall of Fame.\n\nPeter Dennis Blandford Townshend se narodil 19. května 1945 v západním Londýně, deset dní po kapitulaci Německa v druhé světové válce. Pochází z hudební rodiny: jeho otec Cliff Townshend byl profesionálním altovým saxofonistou v The Squadronaires, taneční skupině pro Royal Air Force, a jeho matka Betty (rozená Dennis) byla zpěvačkou v Sydney Torch and Les Douglass Orchestras. Townshendovi měli velmi nestabilní manželství, protože oba silně pili a měli ostou povahu. Cliff Townshend byl často mimo domov na turné se svou kapelou, zatímco Betty měla milostný poměr s jinými muži. Rozešli se, když byl Pete ještě batole a byl poslán ke své babičce z matčiny strany Emmě Dennis, kterou Pete později popsal jako „klinicky choromyslnou“. Dvouleté odloučení skončilo, když si Cliff a Betty společně koupili dům na Woodgrange Avenue v londýnském Actonu, a Pete se šťastně vrátil ke svým rodičům.\n\nTownshend neměl v dětství mnoho přátel, a tak trávil mnoho času čtením dobrodružných románů jako \"Gulliverovy cesty\" nebo \"Ostrov pokladů\". Užíval si časté rodinné výlety k anglickému pobřeží nebo na Isle of Man. Na jednom z těchto výletů v létě 1956 viděl film \"Rock Around the Clock\", který zažehl jeho fascinaci americkým rock and rollem. Nedlouho poté viděl vystoupení Billa Haleyho v Londýně, což byl první koncert, na kterém Pete byl. V té době neusiloval o kariéru profesionálního hudebníka; místo toho se chtěl stát novinářem.\n\nPoté, co Townshend složil zkoušku Eleven Plus, byl přijat na Acton County Grammar School. Na Acton County byl často šikanován kvůli svému velkému nosu a tato zkušenost ho hluboce ovlivnila. Jeho babička Emma mu na Vánoce 1956 koupila jeho první kytaru, poměrně levný španělský model. Ačkoliv ho otec několik akordů naučil, Townshend si převážně hraní osvojil sám a nikdy se nenaučil hudbu číst. Townshend a jeho kamarád ze školy John Entwistle spolu založili kapelu the Confederates, ve které hrál Townshend na banjo a Entwistle na lesní roh. Hráli především skladby Ackera Bilka, Kennyho Balla a Lonnieho Donegana. Nicméně oba velmi ovlivnil tehdy stále populárnější rock and roll a Townshend obdivoval zejména „Move It“, debutový singl Cliffa Richarda. Townshend odešel od the Confederates po rvačce s jejich bubeníkem Chrisem Sherwinem a ve starožitnictví své matky si koupil „obstojně dobrou československou kytaru“.\n\nTownshendovi bratři Paul a Simon se narodili v letech 1967 a 1960, v tomto pořadí. Protože Pete neměl dostatečně dobré výsledky, aby šel na univerzitu, rozhodoval se mezi uměleckou školou, hudební školou, nebo prací. Nakonec se rozhodl studovat grafický design na Ealing Art College, kam se zapsal v roce 1961. Na Ealingu Townshend studoval spolu s Ronniem Woodem, budoucím kytaristou The Rolling Stones, a s Freddiem Mercurym, budoucím zpěvákem Queen. Přednášeli zde významní umělci a designeři, například průkopník autodestruktivního umění Gustav Metzger. V té době byl Townshendovým spolubydlícím Tom Wright, který měl rozsáhlou sbírku desek, kterou Townshend poslouchal, a ovlivnili ho tak R&B umělci jako Howlin' Wolf, John Lee Hooker, Bo Diddley, Booker T. & the MGs, Little Walter a Chuck Berry. Townshend školy tanechal v roce 1964, aby se mohl plně věnovat hudbě.\n\nV létě 1961 John Entwistle nabídl Townshendovi členství v The Detours, skifflové rock and rollové kapele, jako další kytarista. Zpočátku se repertoár kapely sestával převážně z coverů písní The Shadows, The Ventures a popových a tradičních jazzových skladeb. Roger Daltrey hrál sólovou kytaru, Townshend na rytmickou kytaru, Entwistle na baskytaru, Doug Sandom na bicí a Colin Dawson zpíval. Daltrey byl zároveň lídrem kapely. Dawson v roce 1962 po hádkách s Daltreym od kapely odešel. Poté se z Daltreyho stal hlavní zpěvák a Townshend začal hrát sólovou kytaru. Pomocí Townshendovy matky kapela získala smlouvu s Robertem Drucem, který z kapely udělal předskokany skupin jako Screaming Lord Sutch, Cliff Bennett and the Rebel Rousers, Shane Fenton and the Fentones a Johnny Kidd and the Pirates. V roce 1963 Townshendův otec zařídil amatérské nahrávání „It Was You“, vůbec první skladby, kterou jeho syn složil. Protože již existovala jiná kapela The Detours, byli nuceni si změnit jméno. Townshendův spolubydlící Richard Barnes vymyslel nový název The Who a Daltrey jej odsouhlasil.\n\nNedlouho po přejmenování byl Doug Sandom nahrazen Keithem Moonem, který předtím několik let hrál poloprofesionálně s The Beachcombers. Brzy se kapely ujal Peter Meaden, který je přesvědčil, aby si změnili název na The High Numbers, a přiblížil je subkultuře mods. Poté, co vydali jeden neúspěšný singl („I'm the Face/Zoot Suit“), se zbavili Meadena a podepsali smlouvu s dvěma novými manažery, Chrisem Stampem a Kitem Lambertem, kteří spolu chtěli najít novou talentovanou kapelu a vytvořit o ní dokumentární film. Těm se název The High Numbers nelíbil, a tak jej změnili zpět na The Who. V červnu 1964, během vystoupení v Railway Tavern, Townshend náhodou o nízký strop zlomil krk své kytary a následně zničil celý nástroj. Rozbíjení nástrojů na pódiu se stalo běžnou součástí koncertů The Who.\n\nS pomocí Lamberta The Who zaujali amerického hudebního producenta Shela Talmyho, který pro kapelu obstaral nahrávací smlouvu. Townshend napsal skladbu „I Can't Explain“, která záměrně napodobovala sound The Kinks, další kapely, jejíž byl Talmy producentem. Tento singl vyšel v lednu 1965, umístil se na osmém místě britských hitparád a stal se tak prvním hitem The Who. Následující singl „Anyway, Anyhow, Anywhere“, na kterém se autorsky podíleli Daltrey a Townshend, se umístil na desátém místě v britské hitparádě. Nicméně to bylo vydání jejich třetího singlu „My Generation“ v listopadu téhož roku, které, podle jejich životopisce Marka Wilkersona, „potvrdilo jejich pověst pragmatické kapely, která odrážela pocity tisíců nasraných adolescentů té doby“. Tento singl napsaný Townshendem se umístil na druhém místě britských hitparád a stal se největším hitem The Who. Tato píseň a její slavný verš – „doufám, že zemřu dřív, než zestárnu“ – byla „především o hledání místa ve společnosti“, prohlásil Townshend v rozhovoru s Davidem Frickem.\n\nAby vydělali na úspěchu nedávného singlu, vydali The Who na konci roku 1965 své debutové album \"My Generation\" (\"The Who Sings My Generation\" ve Spojených státech), které obsahovalo původní Townshendovy skladby a několik coverů písní Jamese Browna, které si Daltrey oblíbil. Townshend dále napsal několik úspěšných singlů, včetně „Pictures of Lily“, „Substitute“, „I'm a Boy“ a „Happy Jack“. Lambert Townshenda přesvědčil, aby pro další album psal delší skladby. Tak vzniklo „A Quick One, While He's Away“. Album bylo později pojmenováno \"A Quick One\" a ihned po vydání v prosinci 1966 obsadilo čtvrté místo v hitparádách. Na koncertech Townshend začal používat pro něj charakteristický pohyb, ve kterém točí rukou proti strunám na kytaře, což připomíná větrný mlýn. Na tuto techniku přišel při sledování Keithe Richardse, jak se před koncertem protahuje.\nSvé první americké turné zahájili The Who 22. března 1967. Nezačalo zrovna nejlépe; Townshend a Daltrey byli zatčeni za napadení policisty, kterého považovali za výtržníka. Townshend si našel zálibu v rozbíjení hotelových pokojů, ačkoliv v daleko menší míře než Moon. Začal experimentovat s LSD, s čímž přestal poté, co si 18. června před Monterey Pop Festivalem vzal velmi silný trip. Další album, vydané v prosinci téhož roku, bylo \"The Who Sell Out\" – konceptuální album inspirované pirátským rádiem, které mělo vliv na růst popularity The Who. Nezi písněmi obsahovalo několik zábavných znělek a parodujících reklam a singl „I Can See for Miles“. Navzdory úspěchu tohoto singlu, který se umístil na devátém místě americké hitparády, byl Townshend překvapený, že se „I Can See for Miles“ nestal velkým hitem, protože jej označil za do té doby svou nejlepší skladbu.\n\nV roce 1968 se Townshend začal zajímat o učení Mehera Baby. Začal tvořit hudební dílo o hluchém, němém a slepém chlapci, který prožívá pocity pomocí hudby. Toto dílo zkoumá dogmata Babovy filozofie. Výsledkem byla rocková opera \"Tommy\" vydaná 23. května 1969. Sklidila uznání kritiky a komerční úspěch. Na podporu tohoto alba vyjeli The Who na turné, které obsahovalo legendární vystoupení na Woodstocku 17. srpna. Zatímco The Who hráli, Abbie Hoffman, vedoucí představitel Yippies, vyskočil na pódium a stěžoval si na zatčení Johna Sinclaira. Townshend ho okamžitě srazil se svou kytarou z pódia.\n\nV roce 1970 The Who vydali album \"Live at Leeds\", které několik kritiků označilo za nejlepší živé album všech dob. Townshend začal psát materiál pro novou rockovoi operu \"Lifehouse\". Měl to být multimediální projekt, který by symbolizoval vztah mezi hudebníkem a publikem. Zbytek kapely byl zmatený složitým dějem a chtěl jiné album. Townshend se začal cítit odcizený a poté, co utrpěl nervové zhroucení, byl projekt zastaven. Většina materiálu pro \"Lifehouse\" byla vydána na tradičním studiovém albu \"Who's Next\". To se stalo velmi komerčně úspěšné, v britské hitparádě se umístilo na prvním místě a obsahovalo hity \"Baba O'Riley\" a \"Won't Get Fooled Again\", které obsahují novátorské použití syntezátoru. \"Baba O'Riley\" byla částečně napsaná jako Townshendova óda na jeho dva idoly té doby, Mehera Babu a skladatele Terryho Rileyho.\nV roce 1973 začal psát Townshend skladby pro novou rockovou operu. Rozhodl se, že bude o subkultuře mods a jejích střetech s rockery začátkem 60. let ve Spojeném království. Nazval ji \"Quadrophenia\" a jedná se o jediné album The Who, které kompletně napsal Townshend, který jej kvůli zkaženému vztahu s Lambertem též produkoval. Bylo vydáno v listopadu a umístilo se na druhém místě v britských i amerických hitparádách. Na turné hráli toto album s pomocí předem nahraných pásek, což způsobovalo neshody. Během vystoupení v Newcastlu pásky selhaly, načež Townshend přitáhl na pódium zvukového inženýra Boba Priddena, křičel na něj a částečně závadné pásky zničil. 14. dubna 1974 hrál Townshend svůj první sólový koncert, benefit pro londýnské kulturní centrum.\n\n18. března 1975 měla premiéru filmová verze \"Tommyho\", ve které mimo jiné hráli Ann-Margret, Tina Turner, Elton John a Jack Nicholson. Townshend byl nominován na Academy Award. V listopadu bylo vadáno album \"The Who by Numbers\", kterése umístilo na sedmém místě v britských a na osmém místě v amerických hitparádách. Obsahovalo introspektivní skladby, často pesimistické. Obsahovalo singl „Squeeze Box“, jenž Townshend napsal poté, co se naučl hrát na akordeon. Po turné v roce 1976 si dal Townshend roční pauzu od kapely, aby se mohl věnovat rodině.\n\nNavzdory smrti dvou jejích členů byla a je kapela nadále úspěšná. Mnoha hudebními kritiky jsou The Who považováni za jednu z nejlepších koncertujících kapel, jejíž kariéra trvá od poloviny 60. let až dodnes. Je charakteristická kombinací velké hlasitosti, šoumenství, široké škály rockových rytmů a vysoce energického soundu. The Who i v 21. století stále vystupují na významných událostech, včetně kritikou vysoce uznávaných vystoupení na The Concert for New York City v roce 2001, Isle of Wight Festivalu v roce 2004, Live 8 v roce 2005 nebo na festivalu Glastonbury v roce 2007.\n\nTownshend zůstal hlavním skladatelem a lídrem The Who, pro něž nepsal více než sto skladeb, které se objevily na jedenácti studiových albech. Mezi jeho známé úspěchy patří vytvoření druhé novátorské rockové opery \"Quadrophenia\"; dramatické vystupování na pódiu; využívání kytarové zpětné vazby a novátorské využití syntezátoru v rockové hudbě.\nKromě práce s The Who se Townshend ojediněle věnuje i své sólové kariéře. V letech 1969–1971 Townshend spolu s dalšími stoupenci Mehera Baby nahráli tři alba zasvěcená jeho učení: \"Happy Birthday\", \"I Am\" a \"With Love\". V roce 1972 vydal své první skutečně sólové album \"Who Came First\". S baskytaristou The Faces a stoupencem Mehera Baby Ronniem Lanem spolupracoval na albu \"Rough Mix\" (1977). Po smrti bubeníka The Who Keithe Moona následoval průlom v Townshendově sólové kariéře v podobě alba \"Empty Glass\" (1980), které obsahovalo úspěšné singly „Let My Love Open the Door“ a „Rough Boys“. Následovalo album \"All the Best Cowboys Have Chinese Eyes\" (1982) s populární rádiovou písní „Slit Skirts“. Ačkoliv nepředstavovalo velký komerční úspěch, známý hudební kritik Timothy Duggan jej označil za „nejupřímnější a nejvíce introspektivní Townshendův počin od \"Quadrophenie\"“. V 80. a 90. letech Townshend dále experimentoval s rockovými operami a podobnými formáty a vydal několik konceptuálních alb \"\" (1985), \"\" (1989) a \"Psychoderelict\" (1993).\n\nTownshend také nahrál několik koncertních alb, včetně jednoho s Deep End, superskupinou, kterou sám sestavil. Ta odehrála jen tři koncerty a jedno televizní vystupení pro \"The Tube\".\n\nOd poloviny 90. let až dodnes se Townshend účastnil řady turné s žijícími členy The Who, včetně turné v roce 2002, která pokračovala navzdory Entwistleovy smrti.\n\nV únoru 2002 bylo oznámeno velké celosvětové turné na podporu jejich prvního nového alba od roku 1982. Townshend na svém blogu od září 2005 publikoval polo-autobiografický příběh \"The Boy Who Heard Music\". Blog byl ukončen v srpnu 2006. 25. února 2006 oznámil vydání mini-opery inspirované touto novelou. V říjnu 2006 The Who vydali \"Endless Wire\", první studiové album po 26 letech.\n\n7. února 2010 hráli The Who na Super Bowl XLIV. V roce 2012 oznámili, že vyjedou na turné, kde budou hrát rockovou operu \"Quadrophenia\".\n\nThe Who byli posledním interpretem na závěrečném cerermoniálu Letních olympijských her 2012, kde zahráli skladby \"Baba O'Riley\", \"See Me, Feel Me\" a \"My Generation\".\n\n\n\n"}
{"id": "248519", "url": "https://cs.wikipedia.org/wiki?curid=248519", "title": "Sabinov", "text": "Sabinov\n\nSabinov ( \"Zeben\", \"Kisszeben\") je město na severovýchodním Slovensku, v Prešovském kraji.\n\nMěsto se nachází na řece Torysa, při pohořích Bachureň a Čergov, cca 17 km od Prešova.\n\nPrvní písemná zmínka o městě jako o královské obci je z roku 1248. Obec byla povýšena na město spolu s Prešovem a Velkým Šarišem v roce 1299 a status svobodného královského města získala v roce 1405.\n\nRoku 1853 se zde narodil maďarský malíř Tivadar Kosztka Csontváry.\n\nZa ČSSR zde bylo vojenské vězení.\n\n"}
{"id": "248522", "url": "https://cs.wikipedia.org/wiki?curid=248522", "title": "Jozef Adamovič", "text": "Jozef Adamovič\n\nJozef Adamovič (23. dubna 1939 Trnava – 2. srpna 2013 Košice) byl slovenský herec a pedagog, manžel herečky Božidary Turzonovové.\n\nV roce 1960 absolvoval herectví na Vysoké škole múzických umění v Bratislavě. V témže roce se stal členem činohry Slovenského národního divadla, v němž působil až do roku 1991. Zpočátku ztvárňoval romantické postavy, později měly jeho role spíš realistickou až tragickou povahu.\n\nZemřel po delších zdravotních problémech na selhání srdce v košické nemocnici Louise Pasteura, pohřben byl na Martinském hřbitově v Bratislavě.\n\n\n\n"}
{"id": "248524", "url": "https://cs.wikipedia.org/wiki?curid=248524", "title": "Bud Abbott", "text": "Bud Abbott\n\nWilliam Alexander „Bud“ Abbott (2. října 1897, Asbury Park, USA – 24. dubna 1974, Woodland Hills, USA) byl americký herec, producent a komik.\n\nBud se narodil do židovské rodiny pracující v zábavním průmyslu a nejznámější se stal především díky představením a filmům s jeho dlouholetým přítelem L.Costellem. Právě díky těmto představením se dostal do Hollywoodu, kde se stal velmi populárním.\n\nS Costellem ukončil spolupráci v roce 1957 díky problémům, které oba přinutily mimo jiné prodat jejich domy. O dva roky později Costello zemřel na infarkt. Bud Abbott si v roce 1918 vzal tanečnici a bavičku Betty Smith, se kterou vychoval dvě děti, syna Buda, Jr. a dceru Vickie (syn Bud, Jr. zemřel v roce 1997).\n\nBud trpěl epilepsií, nakonec ale v roce 1974 zemřel na rakovinu. Byl zpopelněn a popel byl rozprášen v Tichém oceánu.\n\nBud Abbott má tři hvězdy na Hollywoodském chodníku slávy.\nJeho jméno nese asteroid hlavního pásu (17023) Abbott objevený 7. března 1999 australským amatérským astronomem Johnem Broughtonem.\n"}
{"id": "248525", "url": "https://cs.wikipedia.org/wiki?curid=248525", "title": "Broadway Theatre", "text": "Broadway Theatre\n\nThe Broadway Theatre je divadlo na Broadwayi v New Yorku. Architekt Eugene DeRosa postavil divadlo pro Benjamina S. Mosse, který ho otevřel na Štědrý den 1924 jako \"B. S. Moss' Colony Theatre\" (\"Mossovo koloniální divadlo\") a uváděl v něm komedie a promítal filmy. Později se divadlo přejmenovalo, název Broadway Theatre neslo poprvé ve formě \"B. S. Moss' Broadway Theatre\", jméno vlastníka však z názvu zmizelo 8. prosince 1930. V roce 1937 bylo krátce zváno \"Ciné Roma\" a uvádělo italské filmy. V roce 1939 divadlo koupili sourozenci Schubertovi. V letech 1956 a 1986 bylo zrekonstruováno. Postupně získalo oblibu mezi inscenátory muzikálů díky velkému jevišti a kapacitě 1761 míst v hledišti.\n\n\n"}
{"id": "248526", "url": "https://cs.wikipedia.org/wiki?curid=248526", "title": "Poslední člověk (Shelleyová)", "text": "Poslední člověk (Shelleyová)\n\nPoslední člověk (v anglickém originále ) je pravděpodobně první postapokalyptický sci-fi román. Napsala jej spisovatelka Mary Shelleyová a vydán byl roku 1826. Kniha vypráví o světě budoucnosti, který byl vypleněn morovou pandemií. \"Poslední člověk\" byl napsán v době po úmrtí Maryina manžela Percy Bysshe Shelleyho.\n\nRomán velmi ovlivnil pozdější anglickou science fiction, mj. protože se odehrává z části v roce 2097. Jejím dílem byli ovlivněni například H.G. Wells (\"Stroj času\", \"Ostrov doktora Moreaua\" a \"Neviditelný\"), Olaf Stapledon a dokonce i Arthur C. Clarke.\n\n"}
{"id": "248528", "url": "https://cs.wikipedia.org/wiki?curid=248528", "title": "Šumadija", "text": "Šumadija\n\nŠumadija (srb. \"Шумадија\") je zeměpisná a etnografická oblast v Srbsku. Její jméno je odvozeno od srbského výrazu pro les (srb. \"šuma\"), který kdysi pokrýval většinu jeho území – podobnou etymologii má např. česká Šumava. Historickým centrem Šumadije je město Kragujevac, který je také správním centrem stejnojmenného okresu.\n\nŠumadija je největší podoblastí centrálního Srbska. Její území v širším smyslu zahrnuje území vymezené řekami Sávou a Dunajem na severu, Velkou Moravou na východě, Západní Moravou na jihu, a Dičinou, Ljigem a Kolubarou na západě. Podle některých výkladů, např. antropogeografa Cvijiće a etnologa Erdeljanoviće, je severní hranicí Šumadije pás mezi vrcholy Kosmaje a Avaly.\nPřed dobytím dnešního území Šumadije Římany žili na jejím území Ilyrské a keltské kmeny. Během římské nadvlády byla oblast administrativně připojena k provincii Moesia a po rozdělení této provincie se stala součástí Moesie Superior. Po pádu římské říše nad těmito oblastmi vládli Byzantinci, Hunové a Gepidové.\nSlované se v této oblasti usídlili v šestém a sedmém století. Šumadiji obýval jihoslovanský kmen Moravanů. V devátém století se oblast stala součástí Bulharské říše, aby se v jedenáctém století opět stala součástí Byzance.\n\nSrbský stát se začal do jižních částí Šumadije šířit koncem dvanáctého století, zatímco severní části byly zahrnuty do Uherského království. Koncem třináctého století již celá oblast Šumadije byla součástí srbských států – jih byl součástí Milutinovy Rašky a sever Sremského království krále Dragutina, který určil za jedno ze svých hlavních měst Bělehrad. Po rozpadu Dragutinova státu se severní část Šumadije stala předmětem územního sporu mezi Srbskem a Uherskem.\nVe čtrnáctém století se větší část Šumadije (kromě Bělehradu a jeho okolí, které spravovalo Uhersko) stala součástí srbského státu cara Dušana a Lazara. Po bitvě na Kosově poli (1389) se celá Šumadija (včetně Bělehradu) stala součástí srbské despotoviny, aby se po jejím pádu (Bitva o Smederevo 1459) stala součástí Osmanské říše. Samotný Bělehrad padl do rukou Osmanů teprve v roce 1521.\nV době osmanské správy byla oblast Šumadije součástí část Smederevského sandžaku, resp. Bělehradského pašalíku. Mezi lety 1718 a 1739 dobyla rakouská vojska oblast Šumadije, a ta se stala součástí rakouské provincie „Království Srbska“. Po roce 1739 Šumadija opět patřila osmanskému Smederevskému sandžaku. Pod osmanskou vládou zůstala Šumadija až do Prvního srbského povstání v roce 1804, a to s výjimkou krátkého období 1788 – 1790, kdy se podruhé ocitla pod správou Rakouska.\nPrvní srbské povstání vypuklo v šumadijské obci Orašac 14. února 1804 pod vedením Đorđe Petroviće - Karađorđeho, jehož sídlem během povstání bylo městečko Topola, kde dnes stojí mauzoleum královského rodu Karađorđevićů. Po porážce prvního srbského povstání v roce 1813, byla Šumadija bezprostředně pod osmanskou vládou . Teprve Druhé srbské povstání (1815) mělo za výsledek vytvoření samostatného Srbského knížectví (jeho hlavním městem byl do roku 1842 Kragujevac), jenž bylo v roce 1882 transformováno do Srbského království.\n\nBěhem první světové války (1914-1918) byla Šumadija okupována Rakousko-Uherskem, aby byla v roce 1918 začleněna do obnoveného Království Srbska, následně Království Srbů, Chorvatů a Slovinců, přejmenovaný roku 1929 na Království Jugoslávie.\nMezi lety 1922 a 1929 se jeden z administrativních oblastí Království Srbů, Chorvatů a Slovinců jmenoval Šumadijska oblast. Přibližně zahrnovala území dnešní Šumadije a jejím centrem byl Kragujevac. Po zrušení této oblasti v roce 1929 bylo území rozděleno mezi Správu města Bělehrad a Dunajskou, Moravskou a Drinskou bánovinu.\nBěhem okupace Jugoslávie státy Osy (1941 – 1944) byla Šumadija pod německou okupační správou. Po osvobození země se stala součástí Lidové republiky Srbsko, která byla jednou ze šesti republik druhé, socialistické Jugoslávie. Po rozpadu Jugoslávie (1991-1992) se Šumadija stává součástí třetí Jugoslávie skládající se z Republiky Srbsko a Republiky Černá Hora, jež byla v roce 2003 přeměněna na státní unii s názvem Srbsko a Černá Hora. Po rozdělení tohoto svazu v roce 2006 Šumadija zůstává částí nezávislé Republiky Srbsko .\n\n\n\n"}
{"id": "248529", "url": "https://cs.wikipedia.org/wiki?curid=248529", "title": "Pakůň žíhaný", "text": "Pakůň žíhaný\n\nPakůň žíhaný (\"Connochaetes taurinus\") je velký savec z čeledi turovitých (\"Bovidae\"), který obývá jižní Keňu až po sever Jižní Afriky (viz mapa).\n\nPakůň žíhaný je zvíře měřící 1,7 až 2,4 metru na délku. Ocas měří 60 až 100 cm. Hmotnost jedince může přesáhnout i 270 kg. Ve své domovině obývá převážně otevřené travnaté krajiny, buše a savany. Srst na těle má nejčastěji šedou, občas světle hnědou barvu a mají úzkou černou hřívu. Na hlavě mají černý tlustý pruh táhnoucí se od rohů až po čenich; jen boční strany hlavy jsou obvykle světlejší. Díky černému obličeji a bílé dlouhé bradce poněkud přihlouplý výraz. Působí sice neohrabaným dojmem, ale jde o celkem rychlého savce, který se pohybuje jakoby koňským cvalem a vydává bručivé zvuky.\n\nDosahují v běhu rychlosti až 70 km/h.\n\nPakoně jsou velice pospolní a ve východní Africe lze v období sucha spatřit stáda čítající i několik desítek tisíc jedinců, která podnikají migrace za vodou a pastvou až 1600 km dlouhé. Stáda v období rozmnožování nemívají více než 150 samic s mláďaty a 1 až 3 samce. Samci hlídkují na okrajích stáda, které udržují pohromadě a brání pásmo kolem něj, a to dokonce i během migrace. Pakoně se téměř výhradně živí trávou a potřebují často pít, proto se zdržují často blízko vody a není výjimkou, když se zdržují ve stádech spolu se zebrami nebo s pštrosy, jelikož využívají vzájemné ostražitosti a upozorní ostatní včas náhlým útěkem. Mezi přirozené a největší nepřátele pakoně patří hlavně lvi, gepardi, psi hyenovití, hyeny a u vody nejčastěji krokodýli.\n\nRohy mají jak samec, tak samice a obě pohlaví se od sebe liší pouze velikostí (samice je menší). Březost trvá zhruba 8,5 měsíců a samice rodí jedno mládě, které se dokáže během 3 až 5 minut postavit.\n\nPakoně žíhaného poprvé popsal Burchell ve své publikaci v roce 1833 a pravděpodobně se jednalo o vzorek z Keni. U pakoně žíhaného rozeznáváme celkem pět poddruhů, které obývají území od Keni až po Jižní Afriku. Mezi ně patří:\n\n\nV současné době nehrozí pakoni žíhanému žádná akutní hrozba vyhubení, ale je závislý na ochraně.\n\n"}
{"id": "248534", "url": "https://cs.wikipedia.org/wiki?curid=248534", "title": "Stará Turá", "text": "Stará Turá\n\nStará Turá ( \"Alt-Turn\", \"Ótura\") je město v západní části Slovenska, v Trenčínském kraji. Žije zde  obyvatel.\n\nMěsto se nachází na západním Slovensku asi 12 km západně od Nového Mesta nad Váhom, uprostřed cesty mezi tímto městem a Myjavou. Leží na Myjavské pahorkatině mezi Malými Karpaty a Bílými Karpaty. Na severu hraničí s Jihomoravským krajem. Nad městem se tyčí nejvyšší vrchol pohoří Bílé Karpaty Veľká Javorina vysoký 970 m nad mořem. Městem protéká přibližně severo-jižním směrem potok Tŕstie, který se poté co překoná průsmyk pod Čachtickým hradem vlévá do říčky Dudváh.\n\nPrvní písemná zmínka o městě pochází z roku 1392, v darovací listině krále Zikmunda jako obec náležící k Čachtickému hradu.\n\nV \"Domě kultúry Javorina\" se nachází městské muzeum Stará Turá zaměřené na historii města a podjavorinského kraje, v železniční stanici funguje také Železniční muzeum zaměřené na historii Československých státních drah. Za městem jsou přírodní koupaliště u vodních nádrži Dubník I, Dubník II a autokemp.\n\n\n"}
{"id": "248535", "url": "https://cs.wikipedia.org/wiki?curid=248535", "title": "Harry Ackerman", "text": "Harry Ackerman\n\nHarry Ackerman (17. listopadu 1912, Albany, New York - 3. února 1991, Burbank, Kalifornie) byl americký televizní producent.\n\nJeho společnost, Screen Gems, natáčela od roku 1958 sitcomy jako \"Father Knows Best\" či \"The Monkees\". Za svou práci byl dvakrát oceněn cenou Emmy.\n\nByl ženatý s herečkou Elinor Donahue a za svou práci byl odměněn hvězdou na Hollywoodském chodníku slávy. Zemřel v roce 1991.\n"}
{"id": "248538", "url": "https://cs.wikipedia.org/wiki?curid=248538", "title": "Art Acord", "text": "Art Acord\n\nArtemus Ward Acord (17. dubna 1890, Prattsville, USA – 4. ledna 1931, Chihuahua, Mexiko) byl americký herec němého filmu a rodeový šampion.\n\nArt vyrůstal jako kovboj a chtěl se od malička stát hvězdou westernových filmů. Nakonec se však stal hvězdou němých filmů a vyhrával i turnaje v rodeu. Byl ohodnocen několika významnými cenami, avšak začal mít problémy s alkoholem a jeho sláva a sláva jeho filmů uvadala. Zemřel v roce 1931, podle všeho spáchal sebevraždu, někteří přátelé ale tvrdí, že byl zavražděn mexickým politikem. Pohřben je v Glendale.\n\nZa svůj přínos filmu byl vyznamenán hvězdou na Hollywoodském chodníku slávy.\n\n"}
{"id": "248539", "url": "https://cs.wikipedia.org/wiki?curid=248539", "title": "Jana Štěpánková", "text": "Jana Štěpánková\n\nJana Štěpánková (6. září 1934 Žilina – 18. prosince 2018 Praha) byla česká herečka, dcera herce Zdeňka Štěpánka a herečky Eleny Hálkové, po matce též pravnučka českého básníka Vítězslava Hálka a sestra novinářky Kateřiny Nešlehové, po otci též sestra herců Petra Štěpánka a Martina Štěpánka.\n\nZačínala jakožto epizodní ochotnice po boku svého slavného otce. Po studiích na DAMU odstartovala její profesionální herecká dráha v pardubickém Východočeském divadle, kde působila celkem šest let. V roce 1959 se stalo jejím domovským divadlem pražské libeňské Divadlo S. K. Neumanna, kde působila až do roku 1972. Od roku 1972 až do roku 2000 byla členkou souboru Divadla na Vinohradech. V roce 2000 také hostovala v Městském divadle v Mladé Boleslavi. Již na počátku své herecké kariéry se seznámila se svým budoucím manželem, režisérem Jaroslavem Dudkem. Po jeho smrti dne 31. srpna 2000 jí nebyla prodloužena smlouva s Divadlem na Vinohradech a působila hlavně v televizi a filmu. Od roku 2008 účinkovala několik let pohostinsky v Divadle Na Jezerce ve hře \"Paní plukovníková\". V roce 2018 hrála v divadle Ungelt ve hrách \"Na útěku\" a \"Pardál\". Kromě výše zmíněné tvorby působila mnoho let v rozhlase a dabingu, za což byla oceněna Cenou Františka Filipovského (2000, 2011). Je autorkou kuchařky o cuketách \"Tak tady jsou ty slíbené recepty na cukety, paní Ehmová\".\n\nPo těžkém zápalu plic zemřela 18. prosince 2018 ve věku 84 let, rodinné rozloučení proběhlo 21. prosince.\n\n\nNynější Divadlo pod Palmovkou\n\n\n\n\n\n\n\n\n\n\n"}
{"id": "248541", "url": "https://cs.wikipedia.org/wiki?curid=248541", "title": "Metrobús (Ciudad de México)", "text": "Metrobús (Ciudad de México)\n\nMetrobús tvoří v hlavním městě Mexika, Ciudad de México základní a rychlý systém, páteř zdejší autobusové dopravy . Jedná se o mladý koncept, první linka systému svezla cestující teprve 19. června 2005.\n\nJen během prvních dvou let provozu se rozrostl vozový park na necelou stovku vysokokapacitních kloubových autobusů, obsluhujících 20 km vysoce vytížených tratí. Roku 2007 byly v provozu dvě linky (A a B), projektují se další. Autobusy zastavují ve speciálně upravených stanicích a jezdí po vyhrazených jízdních pruzích. Metrobús zajišťuje spojení ke stanicím metra Indios Verdes a San Ángel. Průměrná cestovní rychlost dosahuje 20 km/h, denně se sveze 260 000 cestujících.\n\nObdobné systémy vysokokapacitních autobusových linek, provozovaných na rychlodrážních komunikacích, existují také i v jiných zemích Jižní Ameriky. Právě úspěšně fungujícím obdobným projektem (Curitiba) bylo Ciudad de México inspirováno.\n\n\n"}
{"id": "248542", "url": "https://cs.wikipedia.org/wiki?curid=248542", "title": "Candida albicans", "text": "Candida albicans\n\nCandida albicans je druh kvasinky, jenž někdy u lidí způsobuje ústní a genitální houbové infekce. Tato mykóza je zejména častou příčinou nemocí a úmrtí u osob se sníženou imunitou (vlivem AIDS, chemoterapie, transplantace orgánů).\n\n\"Candida albicans\" je typickým druhem střevní a ústní mikroflóry. Za normálních okolností u 80 % populace neškodí. Když se však nadmíru přemnoží, způsobuje kandidózu. Kandidóza je často diagnostikována osobám se sníženou imunitou. \"C. albicans\" se však může přemnožit i v krvi a v genitálním traktu. U dětí způsobuje rovněž nemoc zvanou moučnice či moučnivka. Při infekci se do těla dostává obvyklá jednobuněčná kvasinková forma. Ta se však vlivem prostředí může změnit v invazivní mnohobuněčnou vláknitou formu.\n\nMoučnivka neboli orální kandidóza se může vyskytovat ve formě\nČasto se objevuje i u lidí se zubní náhradou, přičemž může docházet současně k postižení koutků. Moučnivka se objevuje i u novorozených dětí (asi tak desátý den po porodu). Přenáší se z těla matky, která byla postižena před porodem nevyléčenou vaginální mykózou. Riziko onemocnění moučnivkou se zvyšuje u předčasně narozených dětí, které mají nedostatečně rozvinutý imunitní systém.\n\nZajímavou vlastností \"Candida albicans\" je nepravidelná délka a struktura jejích chromozomů. Příčinou je polymorfismus délky chromozomů, translokace některých částí, chybějící nebo naopak přebývající chromozomy (např. trizomie). Tyto změny chromatinu vedou k odchylkám v celkovém vzhledu, což je výhodnou evoluční strategií těchto patogenních hub (brání se tak proti imunitní odpovědi organismu).\n\nSekvenování genomu \"C. albicans\" významně změnilo způsob jejího současného výzkumu. Dále byly díky němu identifikovány nové taxony s odchylkami v genetickém kódu: \"Candida glabrata\", \"C. dubliniensis\", \"C. parapsilosis\", \"C. guilliermondii\", \"C. lusitaniae\" a \"C. tropicalis\". Genom \"Candida albicans\" se rovněž srovnává s nepatogenními vřeckovýtrusnými houbami, čímž se zjišťuje, proč \"C. albicans\" přechází z komenzalického na parazitický způsob života.\n\nV procesu, který na první pohled připomíná fenotypický dimorfismus, \"C. albicans\" střídá fenotypy včetně změny vzhledu buněk. Výzkum části DNA zvané WO-1 ukázal, že existují dva fenotypy. První forma roste jako bílá hladká kolonie, druhá je šlahounovitá a vytváří ploché šedé kolonie. Rovněž část 3153A vytváří nejméně sedm různých typů, které se liší vzhledem. U obou se přepínání fenotypů děje vratně a poměrně zřídka. Fenotypy jsou z generace na generaci dědičné.\n\nV části 3153A byl nalezen gen SIR2 (Silent Information Regulator), který je pravděpodobně zodpovědný za přepínání fenotypů. SIR2 byl původně nalezen u \"Saccharomyces cerevisiae\" (pivní kvasinka), u níž je zodpovědný za utlumování exprese okolních genů. U kvasinek (a pravděpodobně i u \"Candida albicans\") se tyto geny nacházejí právě nedaleko genů, které jsou zodpovědné za rozmnožování.\n\nDalším rozhodujícím faktorem je molekula Efg1p, která se podílí na střídání fenotypů. Efg1p je aktivní pouze u bílého buněčného cyklu, nikoliv u šedého. Nadmíru vysoká exprese tohoto genu způsobuje rychlou změnu šedého fenotypu na bílý. Ještě není zcela jasno, zda se dimorfismus neděje jako reakce na změnu v prostředí.\n\nPři oslabení obranného systému se houbová infekce šíří do celého organizmu a napadá vnitřní orgány. V tomto stavu oslabení se z neškodné kvasinky stává agresivní a nebezpečná parazitická houba. V počáteční fázi se infekce skrývá pod maskou jiných onemocnění, která lékařská věda považuje za samostatné choroby. Příznaky mohou mít značně rozdílné formy a všechny zde není možno uvést.\n\nKlasická medicína houbovou infekci léčí nystatinem, fluconazolem či itraconazolem. Pokud však pacient nezmění stravovací návyky (spočívající zejména v eliminaci jednoduchých cukrů) a nezlepší se fungování jeho imunitního systému, je námaha zbytečná a brzy dojde k recidivě nemoci.\nMUDr. Petr Lukeš doporučuje neuskladňovat pečivo v igelitu (mikrotenu), resp. nejíst ho, protože již po třech hodinách na pečivu začíná růst plíseň \"Candida albicans\".\n\n"}
{"id": "248549", "url": "https://cs.wikipedia.org/wiki?curid=248549", "title": "Antonie Nedošinská", "text": "Antonie Nedošinská\n\nAntonie Nedošinská, rozená Antonie Valečková (26. června 1885, Praha – 17. července 1950, Poděbrady) byla česká herečka.\n\nNarodila se v Praze, nejprve se začala učit švadlenou, ale již tehdy hrála ochotnicky divadlo a navštěvovala soukromě herecké kurzy u Karla Želenského. Profesionálně začínala hrát s kočovnými hereckými společnostmi (společnost K. Faltyse, A. Sedláčka, R. Morávka), a to i přes nevůli svých rodičů. Později se provdala za herce Jiřího Nedošinského, se kterým měla jedinou dceru Jiřinu Nedošinskou provdanou Češkovou (1911 - 1998), a dočkala se i vnučky Soni (1945) a vnuka Ivana (1949). S J. Nedošinským se vrátila do Prahy a stala se členkou smíchovského Švandova divadla (1919 až 1928). Od roku 1928 až do roku 1940 byla členkou Národního divadla v Praze. Zde ztvárnila celou řadu krásných charakterních rolí. Hostovala rovněž v dalších divadlech, např. Dělnickém divadle na Kladně, v pražském Intimním divadle, v Divadle na Vinohradech, v plzeňském a Východočeském divadle. \n\nNejvětší slávu jí však přinesl až film, od roku 1916 si zahrála nejprve v 38 němých filmech, už v nich se stala výraznou představitelkou bodrých žen z lidu, citlivých a dobrosrdečných maminek. Byla velice oblíbená pro svůj neokázalý civilní herecký projev. Největší slávu jí však zajistily snímky, kde byl jejím hereckým partnerem Theodor Pištěk, ve většině filmů spolu hráli manžele. Stali se tak vlastně historicky prvním slavným filmovým párem českého filmu. Kromě této herecké polohy se však dokázala dobře uplatnit v rolích dramatických a psychologicky komplikovaných, uměla hrát i zlé a nesnášenlivé ženy. Za svůj život si zahrála bezmála ve stovce českých filmů, v roce 1946 dokonce obdržela čestný titul \"Průkopnice českého filmu\", jíž zůstala bezesporu až do dnešních dob.\n\nJe i s manželem, dcerou, a zetěm pochována na hřbitově Malvazinky v Praze.\n\n\n"}
{"id": "248552", "url": "https://cs.wikipedia.org/wiki?curid=248552", "title": "Rätikon", "text": "Rätikon\n\nRätikon je poměrně malé pohoří (900 km²) ležící na území tří států – Rakouska, Švýcarska a Lichtenštejnska. Geologicky patří pod krystalické Alpy, ale s poměrně vysokým výskytem šedého vápence. Nejvyšším vrcholem je Schesaplana (2 962 m), ověnčená malým ledovcem, nalézající se na rakousko-švýcarské hranici. Vrchol Grauspitz (2 599 m) je nejvyšším bodem Lichtenštejnského knížectví.\n\nNa jihu tvoří hranici pohoří údolí Prättigau, od pohoří Silvretta na východě ho dělí spojnice měst Davos - Klosters a dolina Schlappintal. Západní hranici tvoří tok řeky Rýn. Na severu jej odděluje od Bregenzského lesa údolí řeky Alfenz.\n\nV triasu a juře byly formovány dnešní až 600 metrů vysoké jižní stěny masivů Rätikonu, což oceňují především horolezci. Hlavní hřeben pohoří je dlouhý 40 km a prakticky kopíruje státní hranici Rakouska a Švýcarska. Tento hřeben sestává (od západu k východu) z masivů Kirchlispitzen, Drusenfluh (spolu s Drei Türme), Sulzfluh a Weissplatte. Končí na východě masivem Madrisa. Mezi další významné vrcholy či skupiny se řadí Zimba (2 643 m) známá jako „Voralberský Matterhorn“, a to díky své charakteristické ostré siluetě, pozorovatelné z téměř všech vrcholů spolkové země Vorarlberg. Pohoří se člení na 14 skupin, obsahující převážně jednotlivé vrcholy či menší skupiny.\n\nV Rätikonu jsou nejčastějšími vlastníky horských chat spolky \"Alpenverein\" (rakouské, lichtenštejnské i německé sekce), Švýcarského alpského klubu a Spolku přátel přírody (\"Naturfreunde\").\n\nRätikon je poměrně bohatý na zajištěné cesty typu „via ferrata“. Celkem jich v pohoří nalezneme 18. Nejtěžší ferratou je Sportklettersteig Alpin live Brand Lünersee obtížnosti E. V červenci 2005 byla otevřena první ferrata ve švýcarské části Rätikonu. Sulzfluh Klettersteig vede jižní stěnou vrcholu Sulzfluh a je dosažitelný z chaty Carschinahütte. Nástup je ve výšce 2 320 m a končí na vrcholu Sulzfluh (2 817 m).\n\n"}
{"id": "248555", "url": "https://cs.wikipedia.org/wiki?curid=248555", "title": "Seznam starostů Vancouveru", "text": "Seznam starostů Vancouveru\n\nToto je seznam starostů města Vancouver.\n"}
{"id": "248558", "url": "https://cs.wikipedia.org/wiki?curid=248558", "title": "42 (odpověď)", "text": "42 (odpověď)\n\nČíslo 42 je častý citát ze sci-fi románu \"Stopařův průvodce po Galaxii\" od britského spisovatele Douglase Adamse. V románu je toto číslo uváděno jako odpověď na základní otázku života, vesmíru a vůbec.\n\nVe světě Stopařova průvodce po galaxii si myši (pandimenzionální to bytosti) položily za úkol najít \"odpověď na otázku Života, Vesmíru a vůbec,\" a proto vybraly ze svého středu dva nejlepší programátory Lunkvila a Fuka, aby sestrojili počítač nazvaný „Hlubina myšlení“, který ji měl vypočítat. A tento počítač jim skutečně po sedmi a půl miliónu letech dal jednoduchou odpověď na otázku života, vesmíru a vůbec: „42“, s tím, že sám neví, jaké je znění oné základní otázky.\n\nNaštěstí \"Hlubina myšlení\" dokázala navrhnout největší a nejmocnější počítač, který kdy byl a bude ve vesmíru sestrojen, který dokáže vypočítat základní otázku a který se bude jmenovat \"Země\". Byl postaven Magrathejskou stavební společností. Tato Země byla skutečný skvost, využívající ke svým výpočtům i samotné živočichy žijící na jejím povrchu a výpočet jí měl trvat 10 milionů let. Naneštěstí byla zničena při stavbě hyperprostorové dálnice Prostetnikem Vogonem Jelcem těsně před dokončením výpočtů. Jediný z objektů k projektu použitelných (pokud nepočítáme tyto tři další organismy, které nebyly pro výpočet způsobilé, díky faktu že ji opustili delší dobu před zničením: Trillian, která předčasně opustila projekt se Zafodem Bíblbroxem, a dvě bílé myši, které se jakožto správci projektu nemohly výpočtu aktivně zúčastnit), který se zachránil ze Země, byl Arthur Dent. Když Arthur poté postupně vytahoval písmena namalovaná na kamínky z vaku z ručníku a skládal je za sebou, aby zjistil, jak otázka zní, vyšlo mu: \"Co dostanete, když vynásobíte šest devíti?\"\n\nVýsledkem této operace v desítkové soustavě není 42, ale 54. Fanouškové knihy posléze zjistili, že tato operace dá správný výsledek v třináctkové soustavě, nicméně autor knihy označil tuto shodu za čistě náhodnou.\n\nČíslo 42 v ASCII je znak \" * \" hvězda, neboli slunce je zakladní pro existenci života ve vesmíru a všeho vůbec. \nOdpověď na otázku života, vesmíru a vůbec se stala kulturním fenomenem na internetu. Např. někteří chatboti, vyhledávače a kalkulátory jsou naprogramováni, aby na výše zmíněnou otázku odpověděli 42, například Google a podobně tak Google Calculator odpoví 42 na text \"the answer to life, the universe and everything\", podobně tak Wolfram Alpha a vyhledávač Bing.\n\nPodle poznámky z knihy \"Koule\" je Hlubina myšlení (Deep Thought) narážkou na významný pornografický film \"Hluboké hrdlo\" (Deep Throat).\n\nOdkaz k odpovědi se také objevuje v seriálu a . Slavný britský seriál \"Doctor Who\" má jednu epizodu nazvanou na počest odpovědi „42“. V americkém seriálu \"Ztraceni\" se objevovala řada čísel 4, 8, 15, 16, 23, 42.\n\nBritská hudební skupina Level 42 si vybrala jméno podle \"Stopařova průvodce\".\n\nV počítačové hře Gothic je \"42\" kód rušící všechny aktivované cheaty. Po jeho zadání se objeví text \"\"What was the question?\"\".\n\n42 je v dvojkové soustavě číslo 101010, což bývá vykládáno i jako datum 10. října 2010. \nČíslo je podle Bible rovněž počet vsech pokolení mezi praotcem Židů Abrahámem a Ježíšem Kristem (Matouš 1,17).\n\n"}
{"id": "248559", "url": "https://cs.wikipedia.org/wiki?curid=248559", "title": "Růžena Nasková", "text": "Růžena Nasková\n\nNárodní umělkyně Růžena Nasková, dívčím jménem Růžena Nosková (28. listopadu 1884, Praha – 17. června 1960, Praha) byla významná česká herečka, sestra spisovatelky Heleny Malířové. Provdala se za malíře Františka X. Naskeho.\nNarodila se v Praze na Královských Vinohradech v dobře situované měšťanské rodině jako druhá ze dvou dcer. Otec Josef Nosek (*1829) byl žurnalistou a fejetonistou, spolupracovníkem Jana Nerudy. Z existenčních důvodů se však stal magistrátním úředníkem . Od mládí toužila hrát divadlo, ale rodiče si to nepřáli. Tajně si sama pro sebe recitovala poezii,a také hodně četla. podporu našla při studiu na Vyšší dívčí škole.\n\nAž po otcově smrti začala studovat zpěv a brala hodiny herectví u Otilie Sklenářové–Malé. Od mládí však měla potíže kvůli své tělesné výšce i své robustní postavě. Již na počátku století vystupovala jako ochotnice v Pištěkově aréně na Vinohradech v roli Amálie v Schillerových \"Loupežnících\". V letech 1904 až 1907 vystupovala ve slovinském národním divadle v Lublani, přičemž v létě v době divadelních prázdnin hrála v Praze na periferních scénách a v literárních kabaretech.\n\nJejím manželem byl malíř František Xaver Naske, za kterého se provdala nejdříve civilně v roce 1910 na Staroměstské radnici a poté i církevně 25. června 1940 na Smíchově.\n\nOd roku 1907 až do roku 1948 byla členkou souboru Národního divadla v Praze, pohostinsky však stále vystupovala i s ochotníky, kde hrála až do roku 1944. V roce 1948 kvůli onemocnění přestala hrát úplně, do důchodu odešla definitivně v roce 1955. Zpočátku byla značně ovlivněna dobovými trendy tzv. realistického herectví, kdy rozvíjela především kulturu herecké řeči. Hrála role tragické i komické, především jí vyhovovaly role aristokratických žen, kde vynikla její mohutná postava, efektní zjev i přirozená noblesa. Postupně si vytvořila image hrdinských matek a velice moudrých žen.\n\nVe filmu se poprvé objevila už v roce 1915 (němý film \"Ahasver\"), ale její systematická práce v kinematografii započala až v roce 1930. Zde vytvářela rázovité postavy moudrých a rozšafných babiček, maminek, tetiček a starších žen vůbec. Po válce namluvila také text k několika filmovým pohádkám a komentář k filmu Jiřího Trnky \"Staré pověsti české\" (1953).\n\nJejí vysoká kultura herecké řeči ji přímo předurčovala k práci v Československém rozhlase, kde působila především jako recitátorka či kultivovaná čtenářka děl především českých národních klasiků (Božena Němcová: \"Babička\", Alois Jirásek: \"U nás\", a jiné). Nesmrtelným se stal také přednes mnoha českých národních pohádek pro děti. V roce 1941 vydala svoji vzpomínkovou knihu \"Jak šel život\". Není příliš známo, že je i autorkou několika šansonů (např. \"Svatební cesta\"). Publikovala rovněž v časopisech stati o divadle a spoluredigovala vzpomínkový sborník Heleny Malířové \"Jeden život\" (1948). Překládala také ze slovinštiny. Příkladem budiž autorizovaný překlad knihy \"Dům Marie Pomocné\" od Ivana Cankara.\n\n\n\n"}
