{"id": "309571", "url": "https://cs.wikipedia.org/wiki?curid=309571", "title": "Tibet", "text": "Tibet\n\nTibet ( 西藏, pinyin Xīzàng, tibetsky བོད་, Wylie B\"od\") je provincie Čínské lidové republiky. Z velké části se rozkládá na Tibetské náhorní plošině a jeho průměrná výška dosahuje přibližně 4 500 m n. m., proto se Tibetu někdy říká „střecha světa“. Tradičním etnikem Tibetu jsou Tibeťané hovořící tibetským jazykem. Na území Tibetu žijí také Chanové a Chuejové. Mimo jiné je Tibet centrem buddhismu.\n\nV 7. století vzniklo Tibetské království, které se zhroutilo po roce 842. Západní a střední Tibet byly poté převážně sjednoceny tibetskou vládou ve Lhase nebo v blízkých lokalitách, ta byla v různých dobách pod mongolskou a čínskou nadvládou. Východní oblasti Kham a Amdo byly často rozděleny mezi řadu knížectví a jiné skupiny, tyto oblasti většinu času spadaly přímo pod čínskou správu. Současné hranice Tibetu byly obecně definovány v 18. století. V roce 1903 provedli Britové invazi do Tibetu a donutili místní vládu podepsat smlouvy, kterými se stal Tibet v podstatě britským protektorátem, i nadále však Britové ujišťovali Čínu, že stále uznává její nároky na autoritu nad Tibetem. Tibet v roce 1913 vyhlásil nezávislost, to ovšem nebylo uznáno čínskou vládou. Později Lhasa převzala kontrolu i nad západní části čínské oblasti S’-čchuan. V regionu vláda udržela autonomii do roku 1951, kdy byla tibetská armáda zničena v bitvě u Čhamdo. Tibetská vláda byla zrušena v roce 1959 po neúspěšném povstání.\n\nHistorický Tibet se skládal ze tří provincií – Amdo, Kham a Ü-Cang (která sama se skládá z regionů Ngari, Ü a Can, je však někdy uváděna dohromady, jako jedna provincie Ü-Cang), a měl rozlohu okolo 2,5 milionů km². K historickému Tibetu se někdy počítá též Bhútán a území v severní Indii - Ladak, Sikkim a severní část Arunáčalpradéše (tzv. Jižní Tibet). Asi polovinu území historického Tibetu dnes zabírá Tibetská autonomní oblast.\n\nNovodobé dějiny Tibetu začínají v 7. století, kdy se vládci jménem Songcän Gampo podařilo sjednotit oblasti okolo řeky Brahmaputra (či Jarlung) a vytvořit tak první stabilní státní útvar na tibetském území. Söngcan Gampo byl tvůrcem mnoha reforem a vytvořil silnou a stabilní říši. V roce 640 se oženil s princeznou Wen-čcheng, neteří mocného čínského císaře Tchaj-cunga. Za Gampovy vlády se v Tibetu rozšířil buddhismus, který zásadním způsobem ovlivnil ráz tibetské kultury. V době vlády dalších králů se buddhismus stal státním náboženstvím a Tibetská říše se dále rozrůstala napříč střední Asií.\n\nMezi lety 750–794 bylo pod tibetskou nadvládou i království Nan-čao, které se však v rozhodující chvíli rozhodlo podpořit ve válce Čínu a porazit tak Tibet. Mezi lety 780 až 790 dosáhla Tibetská říše největší expanze, kdy kontrolovala území, táhnoucí se přes moderní Afghánistán, Bangladéš, Bhútán, Myanmar (Barmu), Čínu, Indii, Nepál, Pákistán, Kazachstán, Kyrgyzstán a Tádžikistán.\n\nNepřátelství mezi Čínou a Tibetem však pokračovalo až do let 821/822, kdy obě země podepsaly mírovou dohodu. Smlouva mimo jiné zahrnovala detailní popis hranic mezi oběma zeměmi a byla vyryta do tří sloupů. Jeden z nich, který se nachází u kláštera Džókhang ve Lhase, stojí dodnes.\n\nVe 13. století ovládla Tibet mongolská dynastie Jüan. Na mongolský dvůr tehdy začala mít velký vliv škola sakjapa, jejíž hlavní představitel se za nedlouho stal tibetským vládcem. V polovině 14. století se podařilo svrhnout teokratickou vládu sakjapovců a novým králem se stal Čhangčhub Gjalcchän (1302–1364). Počátkem 15. století vznikla díky Congkhapově učení škola gelugpa. V roce 1578 si mongolský vládce Altan chán pozval ke svému dvoru vysoce postaveného lámu této školy Sönam Gjamccha, kterému udělil titul dalajláma. V roce 1624 Tibet navštívili první Evropané, a to portugalští misionáři, kterým se podařilo postavit na tibetském území kostel. V roce 1642 byl svržen dosavadní tibetský král a na jeho místo byl dosazen dalajláma, který se tak poprvé stal světským i duchovním vládcem Tibetu.\n\nV roce 1717 dobyli Tibet opět na krátkou dobu Mongolové, ti však byli vyhnáni čínskými vojsky. Část Tibetu Amdo se dostala pod kontrolu čínské dynastie Čching v roce 1724 a další část Kham byla začleněna mezi čínské provincie v roce 1728. Roku 1792 do Tibetu vpadli nepálští Gurkhové, které však za nedlouho čínská armáda také porazila. Ovšem v roce 1854 vpadla do Tibetu znovu nepálská vojska a mírová smlouva zavazovala platit daně Nepálu.\n\nTibet nebyl v 18. a 19. století vůči Evropanům vstřícnější než vůči ostatním cizincům. S téměř nepřekonatelnými překážkami se setkávaly nejen snahy o navázání kontaktů diplomatických a obchodních, ale i náboženských. Evropským misionářům, kteří již působili v Číně, se nikdy nepodařilo překonat autoritativní odmítavý postoj tibetských církevních hodnostářů a byli opakovaně vypovídáni ze země.\n\nV 19. století se Tibet stal křižovatkou strategických zájmů mocností, zejména Anglie a Ruska v rámci tzv. Velké hry. Angličané začali tajně mapovat Tibet již v 60. letech 19. století. Důležitou roli sehráli v těchto operacích domorodí stopaři z tibetsko-sikkimského pomezí.\n\nV červenci roku 1903 začali Britové v indickém Gangtoku pod velením generála Macdonalda připravovat vojenskou expedici, která si měla vynutit otevření Tibetu pro obchodní cíle a předejít možným kontaktům s ruským impériem. Jejím vedením byl pověřen plukovník Francis Younghusband. Když v prosinci téhož roku překročila tato moderně vyzbrojená expedice o síle 3 000 vojáků a 7 000 šerpů tibetské hranice, uvědomili si tibetští generálové britskou vojenskou převahu a usilovali o dohodu o neútočení, s níž Younghusband předběžně souhlasil. Přesto si tato „malá válka“ vyžádala život několika tisíc Tibeťanů, vojáků i civilistů. K jednomu z největších masakrů došlo 31. března roku 1904 v horském průsmyku u osady Guru, kdy Britové stříleli - podle svědectví vlastních vojáků - ze svých maximů do zad prchajících Tibeťanů. Younghusband telegrafoval svým nadřízeným do Indie: „Věřím, že tento obrovský trest bude prevencí pro budoucnost a přiměje je podrobit se.“\nDříve než Britové dorazili do Lhasy, uprchl třináctý dalajláma do Urgy ve Vnějším Mongolsku k nejvyšší duchovní autoritě Vnějšího Mongolska bogdgegénovi. Younghusbandovi se však podařilo sestavit vládu z probritsky orientovaných úředníků a 23. září 1904 byla ve Lhase podepsána dohoda mezi britskými silami, světskými a církevními reprezentanty této vlády a zástupci klášterů Sera, Däpung a Gandän. Tibet se zavázal k otevření hranic mezi Sikkimem a Tibetem pro volný obchod mezi britskými a tibetskými subjekty (otevřeny 3 trhy) a k vyplacení odškodnění britské vládě za výlohy, které jí vznikly vysláním vojenských sil do Lhasy. Zároveň se zavázal, že vyjde vstříc všem požadavkům britského obchodního pověřence se sídlem v Gyangzê (tento úřad existoval od roku 1904 až do roku 1944; od 30. let 20. století paralelně s velitelstvím britské mise ve Lhase).\n\nV dohodě se Tibet zároveň zavazoval, že bez britského souhlasu neodstoupí žádné ze svých území jiné mocnosti a neudělí žádné jiné mocnosti koncesi ke zřizování železnic, telegrafních linek a dolů. Tyto exteritoriální výsady, analogické těm, jejichž prostřednictvím Británie, Francie, Rusko, Německo, Japonsko a později USA spoluovládaly také dění v Číně, nebyly omezeny ani smlouvami uzavřenými v následujících letech mezi Británií a Čínou a mezi Británií a Ruskem.\n\nPo odchodu čínských jednotek z Tibetu v roce 1912 byla až do 40. let 20. století britská posádka jedinou zahraniční vojenskou složkou přítomnou na tibetském území.\n\nV r. 1911 využilo carské Rusko rozkladu mandžuského impéria a na severu od pouště Gobi prosadilo vznik státu nezávislého na Číně, dnešní Mongolsko tak vzniklo v sobotu 1. prosince 1911. Podobnou myšlenku se pokusili realizovat i Britové v Tibetu. Jejich zájem se hlavně soustředil na strategicky důležitý tzv. Vnější Tibet. Konference, která byla svolána ve městě Simla (Indie) 1913-1914, měla za cíl legalizovat vznik nezávislého tibetského státu. Válka v Evropě přerušila tento proces.\n\nNásledně zahájila tibetská vláda, v čele s 13. dalajlamou, proces postupné modernizace Tibetu. Navržené reformy podstatně omezily ekonomickou moc klášterů, které byly v držení pančenlamy. Pančenlama na protest odešel do kláštera, který se nacházel v provincii Qinghai na území tzv. Vnitřního Tibetu. V roce 1925 odjel do Číny a chtěl si v Pekingu stěžovat ústřední čínské vládě na dalajlámovy reformy. Byl sice zdvořile přijat, ale čínská vláda už do situace v Tibetu nezasáhla. Důvodem bylo, že dny pekingské vlády byly již sečteny, neboť v té době již začal pochod kuomintangské armády z jihu Číny na sever.\n\nKoncem 20. let kuomintangská vláda zřídila Výbor pro záležitosti Mongolska a Tibetu a v tehdejším dočasném čínském hlavním městě Nankingu byla ustavena reprezentační Tibetská kancelář. Občanská válka a protijaponská válka neumožnily Kuomintangu mít vliv na Tibet jinak, než zcela formálně.\nPo zániku Čchingského impéria nebylo v Číně silné ústřední vlády schopné udržovat někdejší čínskou suzerenitu (vazalství) nad Tibetem, a ten tak byl fakticky samostatným státem, na čemž se shoduje většina nezávislých historiků i právníků.\n\nSituace se změnila poté, co vyšli vítězně z čínské občanské války komunisté. 25. října 1950 Čínská lidová republika oficiálně oznámila, že „jednotky Čínské lidové osvobozenecké armády“ dostaly rozkaz k pochodu na Tibet, aby „osvobodily tři miliony Tibeťanů od imperialistického útlaku a upevnily národní obranu na západní hranici Číny.“ Toto oznámení ovšem bylo učiněno poněkud pozdě, protože čínské vojsko do Tibetu bez upozornění vtrhlo již 7. října. Na hlavní město východního Tibetu Čhamdo z osmi směrů zaútočilo čtyřicet tisíc čínských vojáků. Malá tibetská armáda, kterou tvořilo osm tisíc vojáků a domobrany, byla poražena. Po dvou dnech bylo Čhamdo obsazeno a místní guvernér zajat. Při této invazi přišlo podle o život přes čtyři tisíce tibetských vojáků, podle tajemníka komunistické strany Číny pro Tibet bylo během invaze zabito 5700 „nepřátel“.\n\nIndická vláda 26. října 1950 u vlády ČLR protestovala proti použití síly v Tibetu a prohlásila, že invaze není v zájmu Číny, ani míru. 6. listopadu Velká Británie vyslovila nad čínskou invazí a použitím síly hlubokou lítost a „plně podpořila stanovisko, které zaujala vláda Indie.“ Řada dalších zemí, včetně Spojených států, vyjádřila souhlas s postojem Indie.\n\nSvůj vpád do Tibetu v roce 1950 Čína vykládá jako „osvobození Tibetu od imperialistů a feudálního systému“. Těmito argumenty se snažila dokázat, že v žádném případě nešlo o invazi, ale o mírové osvobození. Podle ČLR tato armáda \"bez násilí osvobodila\" Tibet se souhlasem jeho lidu a institucí a obnovila jeho plně integrovaný status, který, jak ČLR prohlašuje, zde existoval po celá staletí před přechodným slabým obdobím Číny v letech 1911 – 1950, před založením ČLR. Co se týče argumentu souhlasu tibetského lidu a institucí s nenásilným osvobozením, rozhodně se nedá tvrdit, že by tibetský lid dobrovolně přijal, nebo snad dokonce uvítal vpád vojenských jednotek a následnou okupaci svého území. Tibetská vláda se svým nepočetným a zcela nevybaveným vojskem v podstatě neměla na výběr, pokud chtěla zachránit tibetský lid před dalším masovým vybíjením a pleněním, když jí byla vnucována Sedmnáctibodová smlouva, která ustanovila čínskou nadvládu nad Tibetem. Co se týče dalšího čínského argumentu „osvobození Tibetu od imperialistických vlivů“, ten rovněž poukazuje na smyšlenou konstrukci Číny v pokusu ospravedlnit se před celým světem. Veškeré mocnosti, které měly v té době v Tibetu nějaký vliv, se do jeho vnitřních záležitostí nevměšovaly, a pro Tibet plnily spíše funkci ochránce před čínskými nároky než že by stály v postavení utlačovatelských mocností. Navíc v době před invazí se Velká Británie stahovala na své rodné ostrovy a Indie se věnovala vlastním problémům .\n\nTibetští představitelé poslali generálnímu tajemníkovi OSN výzvu, ve které žádali o oficiální reakci OSN. Vyslovili zde protest proti čínské invazi, a nazvali ji flagrantním aktem agrese. Prohlásili, že nejsou schopni vzdorovat čínské invazi a navrhli přátelská jednání s čínskou vládou. Prostřednictvím této výzvy se také obrátili na všechny národy světa, aby zakročily v jejich prospěch a čínskou agresi zastavily. 17. listopadu 1950 zástupce El Salvadoru, jako jediný z delegátů, oficiálně předložil generálnímu tajemníku OSN žádost, aby otázka agrese vůči Tibetu byla zařazena na pořad jednání OSN.\n\nTibet se ocitl v zoufalé situaci. Vojenská okupace východního a severního Tibetu, poražení a zničení malé armády, postup dalších desítek tisíc vojáků „čínské lidové osvobozenecké armády“ do vnitrozemí a chybějící aktivní podpora mezinárodního společenství je přiměly k rozhodnutí poslat do Pekingu delegaci, která se měla pokusit jednat s novým čínským vedením. V dubnu 1951 byla do Pekingu vyslána pětičlenná delegace, která byla tibetskou vládou pověřena předložit tibetský postoj a vyslechnout čínské stanovisko. Delegaci však nebylo uděleno tibetskými vládními orgány zplnomocnění uzavírat smlouvy. Měla vládě pouze předat všechny diskutované otázky. Číňané předložili k projednání návrh smlouvy, který byl pro tibetskou delegaci nepřijatelný. Čínští zástupci však otevřeně delegátům objasnili, že tato verze smlouvy je konečná. Tibetskou delegaci oslovovali urážlivými a nevlídnými výrazy a zastrašovali psychickým násilím. Žádné další vyjednávání nebylo umožněno a tibetské delegaci bylo zabráněno v kontaktu s dalajlamou a tibetskou vládou i v obdržení jejich instrukcí. Tibetská delegace tak stála před rozhodnutím, zda podepsat dohodu na vlastní odpovědnost nebo přijmout zodpovědnost za okamžitý vojenský postup na Lhasu. Pod čínským tlakem a pohrůžkami dalšího postupu čínských vojsk do vnitrozemí Tibetu nakonec delegáti v Pekingu 23. května 1951 podepsali tzv. „Dohodu o opatřeních k mírovému osvobození Tibetu“, která vešla ve známost pod názvem „Sedmnáctibodová dohoda“. Delegáti varovali Číňany, že dohodu podepisují pouze v rámci své osobní způsobilosti a nemají žádnou pravomoc zavazovat k dohodě dalajlamu ani tibetskou vládu, které tudíž nemohou přimět k akceptování a dodržování smlouvy. Ani to však neodradilo Číňany od uspořádání slavnostního ceremoniálu podpisu smlouvy a oznámení světu, že byla vzájemně stvrzena smlouva „o mírovém osvobození Tibetu“. Číňané po podpisu dohody dokonce padělali duplikáty tibetských pečetí a přinutili delegáty, aby jimi dokumenty zpečetili, čímž tomuto dokumentu zdánlivě dodali potřebnou autenticitu. Tibet i samotný dalajlama se o podpisu smlouvy dozvěděli až ve chvíli, kdy její plné znění oznamovalo rádio Peking, 27. května 1951 . Všechny tyto události jsou právě pro českého čtenáře citlivé, protože téměř přesně předznamenávají agresi vojsk Varšavské smlouvy v srpnu 1968 do ČSSR.\n\nNení tedy pravda, že na základě této smlouvy přešla tibetská suverenita na Čínu. Za prvé ani Čína si právo na Tibet neodvozuje od jeho dobytí, tedy od podpisu této dohody, ale na základě svých historických práv. Za druhé, uzavření dohody bylo právně neplatné a tibetská exilová vláda v roce 1959, při první příležitosti tak učinit, odmítla smlouvu dodržovat pro její neplatnost, protože byla uzavřena pod nátlakem. Samozřejmě Čína se ve svých oficiálních dokumentech odvolává na to, že Tibeťané smlouvu podepsali dobrovolně, ale veškeré dokumentace kromě čínských se v této otázce jednoznačně vyslovují ve prospěch Tibetu. Dalším důkazem bezcennosti této smlouvy je fakt, že již od samého počátku jejího vzniku nebyla Číňany vůbec dodržována a v podstatě do dnešní doby je stále porušována.\n\nPřímo k Sedmnáctibodové smlouvě se vyjádřila Mezinárodní komise právníků ve své zprávě z roku 1960: „Tibet se své nezávislosti vzdal v roce 1951 podepsáním Dohody o mírových opatřeních pro osvobození Tibetu. Podle této dohody se Čínská lidová republika zavázala k řadě povinností, mezi nimiž je také slib, že bude zachováno existující politické zřízení v Tibetu, status a funkce dalajlamy a pančhenlamy, zavázala se k ochraně svobody náboženství a klášterů a zdržet se násilných reforem v Tibetu. Komise shledala, že tyto a jiné závazky byly Čínskou lidovou republikou porušeny a že tibetská vláda měla právo na vypovězení této Dohody, což také učinila dne 1. března 1959.“\n\nV roce 1951 proběhla debata o definici agrese v Komisi pro mezinárodní právo, jejímž výsledkem byly závěry ve formě „Souhrnného záznamu“. Komise v rámci této diskuse dvakrát přímo zmínila intervenci Číny v Tibetu. O hodnocení aktu ČLR jako agrese svědčí mj. toto: V jednom z návrhů jednání Komise byla agrese definována pouze jako použití síly, nepočítalo se v něm s hrozbou síly či jinými možnostmi. K tomuto návrhu se Komise vyjádřila: „Byl to znovu typický případ výčtu, který obchází další způsoby. Nic kromě fyzického útoku, použití ozbrojené síly, zde neustanovilo agresi. Kromě toho výsledkem této definice by bylo ospravedlnění států, které v posledních patnácti letech mezinárodním veřejným míněním byly označovány jako agresoři pro takové činy jako například německý anšlus Rakouska v roce 1938, anexe Československa hitlerovským Německem v roce 1939 a stále více v poslední době Čína a její intervence Ústřední lidové vlády Čínské lidové republiky v Tibetu. Kdyby Komise schválila tuto definici, celá řada činů, odsuzovaných veřejným míněním a odporující morálce, by nebyla považována za agresi.“\n\nTaké Mezinárodní konference právníků z roku 1993 se k daným otázkám staví zcela jednoznačně: „Podle tibetské vlády v exilu čínská lidová osvobozenecká armáda představuje okupační armádu. Vstoupila do Tibetu, který byl podle mezinárodního práva nezávislým státem, čímž se dopustila aktu agrese. Od té doby okupuje Tibet v rozporu s přáním tibetského lidu. Tím tedy porušila mezinárodní právo a jako jeden z následků odpírá lidu nezávislého tibetského státu právo na sebeurčení, které Tibet požíval před tímto aktem agrese. Účastníkům konference byla předložena celá řada materiálů a důkazů potvrzujících tento názor.“ Dále závěrečná zpráva konference uvádí: „z důvodu aktu agrese a vojenské okupace byl tibetskému lidu odmítnut výkon práva na sebeurčení. Závěry konference se tedy přiklánějí k tomu, že od vojenského vstupu v roce 1949 – 50 byl Tibet pod cizineckou okupací a nadvládou ČLR a jeho řízení neslo charakteristiky despotické koloniální administrativy.“ V rámci svých závěrečných doporučení tato konference „nařizuje, aby tyto závěry a doporučení byly postoupeny pozornosti Generálního tajemníka Organizace spojených národů, vládě Čínské lidové republiky, tibetské vládě v exilu, ostatním vládám a důležitým mezivládním a nevládním organizacím, aby mohlo být okamžitě postupováno podle závěrů a doporučení této konference.“\n\nČLR zdůvodňuje znovuovládnutí Tibetu také tak, že jde o ovládnutí strategicky významného území, které se již v minulosti několikrát nacházelo pod čínskou suverenitou a jež nyní bylo nárazníkovým pásmem mezi Čínou a Indií.\n\nVládce Tibetu, patnáctiletý čtrnáctý dalajláma, zůstal i po čínské anexi loutkovou hlavou Tibetu. Ve druhé polovině padesátých let se situace značně zhoršila. Ve snaze vymýtit z Tibeťanů buddhismus, jejich hlavní smysl života, Číňané odsvěcovali chrámy, kláštery a posvátná místa, tibetské děti odebírali rodičům a posílali je do Číny k převýchově, věznili tibetské mnichy a odpůrce režimu. V roce 1956 ve východních provinciích Kham a Amdo propukly otevřené boje. O tři roky později se povstání rozšířilo po celém Tibetu a vyvrcholilo masovými demonstracemi ve Lhase v březnu 1959. Desítky tisíc Tibeťanů byly zmasakrovány „čínskou lidovou osvobozeneckou armádou“. 10. března 1959 byl dalajlama čínským velitelstvím pozván na divadelní představení ve vojenské základně, přičemž nesměl být doprovázen osobní stráží. Pod vlivem vícero předchozích únosů lamů a důležitých osobností z čínských slavností, se tibetský lid obával, že Číňané zamýšlejí únos dalajlamy. Ještě týž den se před dalajlámovým palácem Norbulingka konala obrovská demonstrace, lid požadoval odchod Číňanů a obnovení úplné nezávislosti. Dalajlama nařídil rozpuštění demonstrace, ale poté co vypukly další otevřené boje a byly krvavě potlačeny, dalajlama viděl, že snaha dohodnout se s Číňany je marná. Rozhodl se proto uprchnout do Indie a odtamtud žádat o mezinárodní pomoc pro záchranu svého lidu. V noci 17. března tajně a v přestrojení uprchl z Lhasy. Po jeho odchodu začali Číňané provádět veškeré reformy co nejradikálněji. V průběhu dalších měsíců emigrovalo do Indie, Nepálu, Bhútánu a Sikkimu asi osmdesát tisíc Tibeťanů, po celém území Tibetu se vyhrotily represe, v rámci kterých bylo usmrceno asi dvanáct tisíc Tibeťanů . Vedení povstalců v provincii Kham se také obrátilo s žádostí o podporu na Ústřední zpravodajskou službu (CIA); CIA ale na pokyn presidenta USA Dwight D. Eisenhowera trvala na tom, že požaduje oficiální žádost ze Lhasy. Nakonec však CIA začala poskytovat skrytou podporu povstání i bez prosby z Lhasy, která se mezitím naplnila uprchlíky z provincií Amdo a Kham, kde povstání začalo. Podle čínských dokumentů se odhaduje, že bylo při potlačení povstání zabito asi 85000 Tibeťanů.\n\nV Indii bylo dalajlamovi připraveno vřelé uvítání, státníci z mnoha zemí mu posílali dopisy s vyjádřením radosti nad jeho bezpečným příchodem a soucitu s tragickými událostmi v jeho zemi. Požádal o politický azyl, v dubnu ustanovil v Mansúrí v severní Indii Tibetskou exilovou vládu a začal podnikat kroky k mezinárodní pomoci. Dalajlamou a exilovou vládou byla vydána četná prohlášení o tom, že čínská správa nebude tibetským lidem nikdy uznána, že jsou připraveni mírově a přátelsky řešit situaci za předpokladu cizího nevměšování do tibetských záležitostí, prohlásili Sedmnáctibodovou dohodu za neplatnou, jelikož byla uzavřena pod nátlakem a výhrůžkami, a obrátili se na OSN. Nakonec byla tibetská otázka zařazena na pořad jednání čtrnáctého zasedání Spojených národů.\n\nČína téhož roku zrušila tibetské poddanství a otrokářství, zastánci obsazení Tibetu Čínou také uvádějí, že čínská nadvláda přinesla tibeťanům důležité reformy a pokrok. Je ovšem nutné také uvést, že v období 1959 – 69 docházelo k masovému usmrcování obyvatelstva a systematické destrukci buddhistické víry. Nejhorším obdobím čínské perzekuce bylo řádění Rudých gard v letech 1966 – 69 v rámci Mao Ce-tungovy celočínské kampaně za upevnění socialistického sytému, tzv. kulturní revoluce. V jejím průběhu bylo terorizováno a usmrceno tisíce Tibeťanů a zničeno tisíce tibetských chrámů a klášterů. Podle údajů tibetské exilové vlády v přímém důsledku čínské okupace zahynulo přibližně 1,2 milionů Tibeťanů z původního počtu přibližně 6 milionů. Především na základě tohoto období je Čína mnoha subjekty mezinárodního práva obviňována ze spáchání zločinu genocidia. Podle mnoha subjektů mezinárodního práva došlo k pokusu o zničení Tibeťanů jako náboženské skupiny a ve smyslu Úmluvy o genocidě ke spáchání zločinu genocidia. I Encyklopedie mezinárodního práva veřejného uvádí, že „naprostá váha důkazů ukazuje na fakt, že čínské vedení systematicky provádí politiku směřující ne k ochraně náboženství a k existenci systému v Tibetu, nýbrž k jeho vymýcení.“ Mezinárodní společenství reagovalo vydáváním četných rezolucí a vyjádření, ve kterých neustále vybízelo Čínu k zastavení jejích praktik. Například Mezinárodní komise právníků ve své zprávě z roku 1960 zkritizovala Čínu za „lehkomyslné zabíjení Tibeťanů“ a vyjádřila nesouhlas se závazky vyplývajícími ze Sedmnáctibodové dohody. Dále zde uznala, že se Čína dopouští systematického porušování lidských práv v Tibetu, včetně projevů genocidy. Ještě v roce 1959 a poté v letech 1961 a 1965 byly vydány Valným shromážděním OSN rezoluce, jež vyzývají Čínu k zastavení praktik, které zbavují tibetský národ jejich základních práv a svobod. V roce 1959 Valné shromáždění OSN schválilo rezoluci o Tibetu, požadující „respektování základních lidských práv tibetského lidu a jeho odlišného kulturního a náboženského života.“ V roce 1961 Valné shromáždění OSN schválilo druhou rezoluci o Tibetu, v níž uznalo právo tibetského lidu na sebeurčení. Ve třetí rezoluci o Tibetu z roku 1965 Valné shromáždění OSN opakovaně „žádalo skončení všech praktik, jež porušují lidská práva tibetského lidu a jeho základní svobody, které vždy požíval.“ Jiné zdroje uvádějí, že během čínského tzv. Velkého skoku zemřelo 200 tisíc až 1 milion Tibeťanů, přibližně 6000 klášterů bylo zničeno během kulturní revoluce. Od skončení kulturní revoluce v roce 1969 a od smrti Mao Ce-tunga v roce 1976 se situace zlepšila. V Tibetu, i v Číně, došlo k postupné liberalizaci náboženství a skončila etapa masového zabíjení a ničení. Z porušování základních lidských práv a svobod a ze stále probíhající politiky asimilace je však Čína obviňována dodnes.\n\n1989 - \"\"Při rozbřesku 5. března obdržela ozbrojená čínská policie v Tibetu rozkaz od nejvyššího velitele ozbrojené policie, Li Lianxiu... zvláštní komando mělo okamžitě vybrat 300 členů, kteří se, převlečeni za obyčejné lidi a mnichy, zapojí ve Lhase do nepokojů. Měli podpořit tajnou policii v dokončení úkolu - spálit Scripture Pagodu na severovýchodě chrámu Dazhao. Zničit rýžový obchod v obchodní části města, vyprovokovat občany k rabování rýže a jídla, napadnout obchodní společnost Tibet-Gansu. Nabádat lidi k vykrádání obchodů, ale…pouze ve schválených oblastech.\"\" Tato slova pocházejí z reportáže Tang Daxiana., který ve svém dlouhém článku \"Události ze Lhasy, 2.-10. března 1989\", popisuje příběh, jak KS Číny zinscenovala nepokoje ve Lhase, aby mohla násilně zakročit proti Tibeťanům.\n\nNew York Times napsali, že při tomto údajném zásahu proti nepokojům bylo ve Lhase zabito 387 občanů většinou kulkami ze střelných zbraní. 721 lidí bylo zraněno, 2100 bylo zatčeno nebo zadrženo. 354 lidí zmizelo. 82 duchovních bylo zabito, 37 zraněno, 650 zatčeno nebo zadrženo.\n\n2008 - Před olympijskými hrami v Pekingu v roce 2008 byly v Tibetu krvavě potlačeny další údajné protičínské demonstrace, různé zdroje poukazují na angažování čínské vlády ve vyprovokování a řízení nepokojů podobně jako v roce 1989. Exilový tibetský duchovní vůdce dalajláma říká, že vzpoura ve Lhase byla zinscenována čínskou policií.\n\nOd roku 2009 do března 2015 se v Tibetu (Autonomní oblast Tibet, Čching-chaj, Kan-su, S'-čchuan) upálilo více jak 140 Tibeťanů. Dalších pět v zahraničí (Nepál, Indie). Mezi upálenými jsou převážně mniši, ale i mnišky, nomádi, zemědělci, ženy i studenti. Všichni během svého činu provolávali svobodu Tibetu a návrat dalajlámy do vlasti. Většina z těchto lidí podlehla popáleninám. Někteří byli po činu odvezeni čínskou policií.\nOběti jsou ve věkovém rozmezí 15 až 64 let. Přes protesty se čínská politika vůči Tibetu nemění, naopak. Od roku 2012 čínská vláda začala uplatňovat nová pravidla pro tibetské občany, např. Tibeťané z Amda a Khamu musí při vstupu do Lhasy prokázat minimálně pět různých povolení. V roce 2012 čínská vláda zabavila všechny cestovní pasy vydané občanům tibetské národnosti a nové Tibeťanům nejsou vydávány. V oblastech s největším počtem upálení (Ngawa) platí přísné podmínky pro pohyb obyvatelstva i mezi jednotlivými vesnicemi. Rodiny několika upálených v letech 2012 a 2013 byly zatčeny.\n\n\nPodle některých zdrojů, jako je Encyclopædia Britannica, je Tibet součástí střední Asie, jiné zdroje však uvádí, že je součástí jižní Asie. Velká část Tibetu se nachází na Tibetské náhorní plošině, což z Tibetu činí nejvýše položenou oblast na světě. Na jižních hranicích s Nepálem se nachází Mount Everest, nejvyšší hora světa. Průměrná nadmořská výška se na jihu Tibetu pohybuje okolo 3 000 m, na severu okolo 4 500 m.\n\nNa Tibetské náhorní plošině pramení několik významných řek jako je Jang-c’-ťiang, Žlutá řeka, Indus, Brahmaputra, Salwin, Mekong a Jarlung. Tok řek Indu a Brahmaputry přitom začíná v jezeře v Západním Tibetu u hory Kailas, kterou Tibeťané nazývají Gang Rinpočhe. Hora je důležitým poutním místem nejen pro buddhisty, ale i pro hinduisty a džinisty. V Tibetu se nachází i řada jezer, k nejvýznamnějším patří Pangong Tso dále např. Siling Co, Tangrajum, Rakas, Manasarovar, Gyaring nebo Namco. Ovzduší je v Tibetu velmi suché a celá oblast se nachází ve srážkovém stínu.\n\nHistorický Tibet se skládal z několika oblastí. Na severovýchodě to byla oblast Amdo, která je dnes rozdělena mezi čínské provincie Čching-chaj, Kan-su a S’-čchuan. Na východě oblast zvaná Kham, rozdělená mezi S’-čchuan, Čching-chaj a Jün-nan. Západní Kham a Ü-Cang jsou dnes součástí Tibetské autonomní oblasti. Oblast Arunáčalpradéše je v současné době spravována Indií, čínská strana si však tyto území nárokuje na základě toho, že daná oblast patří k tibetské kulturní oblasti. Tibetská kultura zasahuje i do sousedních států a oblastí, zejména Bhútánu, Burjatska, Nepálu, indického Sikkimu a Ladaku a přilehlých oblastí Číny, kde je tibetský buddhismus dominantním náboženstvím.\n\nV Tibetu je více než 800 obydlených měst a vesnic. Tradičním hlavním a současně největším městem Tibetu i Tibetské autonomní oblasti je Lhasa, kde žije asi 250 tisíc obyvatel. Západně od Lhasy se nachází Žikace, které je se svými 90 tisíci obyvateli druhým největším městem Tibetu. Třetím největším městem je Čhamdo, které se nachází ve východní části země. V Tibetu se nachází také nejvýše položené město na světě - Wen-čuan.\n\nV Tibetu má náboženství a duchovno tradičně velmi významné postavení a prostupuje napříč celou tibetskou kulturou. Starodávnou náboženskou tradicí Tibetu je bön, který začal později ustupovat buddhismu, podle tradičního podání zaneseného do Tibetu Padmasambhavou někdy v 8. století. Přesto se bön zachoval až do dnešní doby hlavně mezi tibetským obyvatelstvem čhamdoské oblasti. Několik bönistických klášterů, obývaných černě oděnými mnichy, je ještě dnes roztroušeno též v okolí khamského města Derge (dnešní S’-čchuan). V Tibetu brzy po příchodu buddhismu vznikla specifická forma vadžrajánového buddhismu prostě nazývaná tibetský buddhismus, který je dnes praktikován i v dalších oblastech jako je Mongolsko, Ladak, Burjatsko, Tuva či Kalmycko. V tibetském buddhismu se vyvinuly čtyři hlavní tradice (školy):\n\n\nSnad nejznámější tibetskou mantrou je „Óm mani padmé húm“.\n\nV Tibetu se vyskytují i muslimové, avšak v porovnání s buddhisty tvoří zanedbatelnou menšinu. Původně mají pocházet ze čtyř oblastí, a to Číny, Kašmíru, Ladaku a Nepálu. O přesném počtu muslimů v Tibetu se toho příliš neví, jejich počet je odhadován na několik tisíc a patří k sunnitské větvi islámu.\n\nTibetské umění je úzce spjato s tibetským buddhismem, proto se drtivá většina tibetských uměleckých děl zabývá buddhistickými náměty. Jedná se zejména o malby a sošky bódhisattvů, buddhů a jidamů, většinou pestře malované thangky a mandaly.\n\nArchitektura tibetských staveb vykazuje rovněž zejména buddhistické, ale i indické o orientální vlivy. Typickými tibetskými stavbami jsou chörteny, jejichž velikosti a tvary bývají velmi rozmanité. Tibetské domy a kláštery bývají stavěny na vyvýšených a slunných místech čelem k jihu, obyčejně jsou postaveny v kamene, dřeva, cementu a hlíny. Díky nedostatku paliva a energie mívají tibetské domy ploché střechy pro lepší vstřebávání tepla ze slunečních paprsků a vícero oken, které umožňují lepší proniknutí slunečního světla.\n\nK nejznámějším tibetským stavbám patří palác Potála ve Lhase, který sloužil jako sídlo dalajlámů až do roku 1959. Má třináct pater a více jak tisíc místností, v současné době je Potála cílem mnoha buddhistických poutníků a turistů z celého světa. K dalším významným stavbám na území Tibetu patří např. kláštery Tašilhünpo či Gandän. Pro tibetskou architekturu je dále typický styl klášterů s charakterem pevnosti, které se nazývají gompy.\n\nJazykem tibetské oblasti je hlavně tibetština spadající do skupiny tibeto-barmských jazyků, která je součástí sinotibetské jazykové rodiny. Tibetština je ergativní, aglutinační, monosylabický a tónický jazyk s velkým množstvím dialektů. V současnosti je považován za standardní formu tzv. lhaský dialekt (centrální Tibet), k vytvoření spisovného hovorového jazyka dosud nedošlo. K zápisu využívá tibetského písma, které v 7. století na základě písma dévanágarí vytvořil Thönmi Sambhóta. Do latinky přepisuje nejčastěji pomocí tzv. Wylieho transliterace. K přepisu do češtiny se používá systém zavedený Josefem Kolmašem. Tibetštinou hovoří kolem 6 milionů mluvčích v Tibetu a dalších přibližně 150 000 lidí v zahraničí. Jelikož žije v Tibetu početná skupina Chanů a Chuejů, mluví se tu i severočínskými dialekty.\n\nV Tibetu každoročně probíhá řada festivalů, které jsou obyčejně pořádány na oslavu Buddhy či jeho učení. K nejznámějším tibetským svátkům patří Losar, tibetský Nový rok, které je nejdůležitějším tibetským svátkem vůbec. K dalším tradičním tibetským svátkům patří např. Mönlam nebo Čhökor düčhen, svátek roztočení kola zákona. Mimo tradiční svátky jsou v Tibetu oblíbené i svátky spjaté s moderní tibetskou historií, jako je den narození Tändzina Gjamccha či den tibetského povstání.\nTibetská hudba odráží kulturní dědictví transhimálajské oblasti. Ve většině případů je náboženského charakteru, na čemž se opět podepsal silný vliv tibetského buddhismu. Častým hudebním projevem jsou mnišské chorály v tibetštině či sanskrtu – mniši recitující posvátné texty tvoří důležitou součást rituálů. Mezi tradiční hudební nástroje Tibetu patří např. tibetské mísy, malé činely zvané tingša nebo kartálky, bubínky, tibetské trouby či zvonky Dilbu.\n\nAsi nejdůležitější plodinou v jídelníčku Tibeťanů je ječmen a z něho vyrobený pokrm zvaný campa. Maso je v Tibetu dostupné především z jaků, koz a ovcí, často se konzumuje sušené. Z jačích produktů se vyrábějí i další pokrmy jako jsou sýry, jogurty a máslo. Tradičním nápojem je slaný čaj s máslem. Mezi nejoblíbenější pokrmy patří thukpa, pikantní kuřecí polévka s nudlemi.\n\n\n\n"}
{"id": "309574", "url": "https://cs.wikipedia.org/wiki?curid=309574", "title": "Roman Musil", "text": "Roman Musil\n\nJméno a příjmení Roman Musil náleží těmto známým osobnostem:\n\n"}
{"id": "309586", "url": "https://cs.wikipedia.org/wiki?curid=309586", "title": "Boeing/Sikorsky RAH-66 Comanche", "text": "Boeing/Sikorsky RAH-66 Comanche\n\nBoeing/Sikorsky RAH-66 Comanche byl vyvíjen jako dvoumotorový průzkumný/bitevní vrtulník (Reconnaisance/Attack Helicopter) standardního uspořádání s pětilistým hlavním rotorem, osmilistým ocasním rotorem typu fenestron chráněným pláštěm a dvoumístnou kabinou s pilotem sedícím vpředu.\n\nRAH-66 měl být prakticky první vrtulník s potlačenými radiolokačními, infračervenými a akustickými demaskujícími příznaky (kategorie „stealth“). Drak i rotorové listy byly zhotoveny převážně z kompozitových materiálů. Tvarování draku a obložení nejvíce exponovaných částí trupu a rotorové hlavy materiálem absorbujícím radiolokační paprsky mělo zabezpečit snížení radiolokační odrazové plochy.\n\nPro dosažení hladkých, ničím nerušených tvarů stroje byla výzbroj nesena na šesti vyklápěcích závěsnících uvnitř trupu. Na ně bylo možné navěsit maximálně 6 protitankových řízených střel Hellfire nebo protiletadlových řízených střel Stinger, případně jejich kombinaci. Pod přídí se nacházela otočná střelecká věž s tříhlavňovým kanónem Vulcan II ráže 20 mm s maximální zásobou 500 nábojů. V méně rizikových oblastech se počítalo s instalací další výzbroje pod připojitelný nosník, na jehož každém konci byl jeden závěsník. Celkem na ně bylo možno umístit 2×4 protitankové řízené střely AGM-114 Hellfire, 2× protiletadlové řízené střely FIM-92 Stinger, kombinace 1×4 PTŘS a 1×8 PLŘS, nebo pro dosažení maximální přeletové vzdálenosti 2300 km dvě přídavné palivové nádrže s obsahem po 1740 l paliva.\n\nHelikoptéra měla špičkové elektronické vybavení, řada byla podobných jako u stíhacího letounu Lockheed Martin/Boeing F-22 Raptor. Pilotní kabina byla vybavena třemi displeji, pro oba členy byly vyvíjeny širokoúhlé přilbové displeje. V přídi byly situovány termovizní systémy pro pilotáž i vyhledávání cílů a navádění zbraní za všech pověrnostních podmínek a v noci. Byly doplněny televizní kamerou pro nízkou intenzitu osvětlení a laserovým ozařovačem cílů. Avionické vybavení zahrnovalo i přijímač družicové navigační soustavy. Vrtulník měl být vybaven výkonnými rušícími prostředky a indikátory radarového a laserového ozáření.\n\nK pohonu sloužily motory T800-LHT-800 (2×1 003 kW = 1403 k). V jednom z návrhů byly i motory T800-LHT-801 (2×1 117 kW = 1 563 k). Nízká hmotnost, aerodynamické řešení a vysoký výkon motorů měly umožnit výbornou stoupavost, obratnost, akceleraci, deceleraci a vysokou horizontální rychlost. Přenos řídících povelů byl realizován elektrickou cestou po vodičích (fly-by-wire) podobně jako u General Dynamics F-16 Fighting Falcon.\n\nMimo potlačení demaskujících příznaků a snahy o zajištění vysokého stupně přežití v boji byla značná pozornost věnována operační způsobilosti, spolehlivosti a snadné údržbě. Prakticky 50 % povrchu draku tvořily odnímatelné panely a většina pod nimi umístěných soustav byla pouze v jedné rovině. Elektronické bloky byly umístěny v přetlakových klimatizovaných prostorech. Vrtulník měl být vybaven automatickou digitální kontrolní aparaturou nové generace, shromažďující odchylky od normálu všech důležitých systémů. K vyhodnocování záznamu mělo sloužit přenosné displejem vybavené kufříkové zařízení. Např. při poruše mechanické části se na displeji zobrazil technický výkres daného prvku, zařízení samo mělo navrhnout optimální postup opravy, určit potřebné náhradní díly a vybrat příslušné nářadí. V jeho paměti byly uloženy potřebné technické manuály a také veškeré předcházející závady i způsoby jejich oprav.\n\nVrtulníky RAH-66, jež měly postupně nahradit typy Bell AH-1 Cobra a Bell OH-58 Kiowa, měly působit společně s Hughes AH-64 Apache nebo samostatně. Kromě ozbrojeného průzkumu a ničení pozemních obrněných cílů se s nimi počítalo i pro vedení vzdušného boje. Vyrobeno bylo nakonec jen několik prototypů, protože tento vysoce sofistikovaný stroj nebude v budoucích konfliktech využitelný. V současné době se většina konfliktů odehrává na Středním východě, kde se vedou boje v zastavěných oblastech proti skupinkám bojovníků v civilu. Zde by Comanche musel začít operovat v nižších výškách a vystavit se tak zásahu z ručních protitankových či protileteckých zbraní. To je při ceně 60 000 000 dolarů za stroj dost vysoké riziko.\n\n\n"}
{"id": "309592", "url": "https://cs.wikipedia.org/wiki?curid=309592", "title": "Erotica", "text": "Erotica\n\nErotica je páté studiové album americké zpěvačky a skladatelky Madonny, které bylo vydáno 20. října 1992 společností Maverick Records. Album bylo vydáno současně s Madonninou první knihou Sex. Americká asociace nahrávacího průmyslu (RIAA) album označila za zlaté, platinové a 2x platinové 6. ledna 1993. Toto označení znamená, že ve Spojených státech amerických se prodalo přes 2 miliony nosičů a celosvětově nejméně 5 milionů nosičů. \"Erotica\" je konceptuální album o a . Každá skladba zkoumá jinou stránku sexuality, většinou ve spojení se sexuálními vztahy.\n\n"}
{"id": "309593", "url": "https://cs.wikipedia.org/wiki?curid=309593", "title": "Bedtime Stories", "text": "Bedtime Stories\n\nBedtime Stories je šesté studiové album americké zpěvačky a skladatelky Madonny, které bylo vydáno 25. října 1994 společností Maverick Records. V roce 1995 bylo nominováno na Cenu Grammy v kategorii nejlepší popové vokální album. Americká asociace nahrávacího průmyslu (RIAA) album označila za zlaté a platinové 5. ledna 1995 a později 21. listopadu 2005 za 3x platinové. Toto označení znamená, že ve Spojených státech amerických se prodalo přes 3 miliony nosičů, celosvětově se prodej odhaduje na nejméně 7 milionů nosičů.\n\n"}
{"id": "309596", "url": "https://cs.wikipedia.org/wiki?curid=309596", "title": "Something to Remember", "text": "Something to Remember\n\nSomething to Remember je třetí výběrové album americké zpěvačky a skladatelky Madonny, které bylo vydáno 7. listopadu 1995 společností Maverick Records. Obsahuje výběr jejích nejúspěšnějších balad spolu se třemi novými písněmi \"I Want You, You'll See\" a \"One More Chance\". Dále se na albu objevila remixová verze skladby z roku 1985 \"Love Don't Live Here Anymore\". Americká asociace nahrávacího průmyslu (RIAA) album označila za zlaté a platinové 3. října 2000, což znamená, že ve Spojených státech amerických se prodalo přes 3 miliony nosičů. Na celém světě se prodalo přes 8 milionů nosičů.\n\n\n"}
{"id": "309599", "url": "https://cs.wikipedia.org/wiki?curid=309599", "title": "Ray of Light", "text": "Ray of Light\n\nRay of Light je sedmé studiové album americké zpěvačky a skladatelky Madonny, které bylo vydáno v únoru a březnu 1998 společností Maverick Records. Americká asociace nahrávacího průmyslu (RIAA) album označila za zlaté, platinové a 2x platinové 22. dubna 1998 a 4x platinové 16. března 2000. Toto označení znamená, že ve Spojených státech amerických se prodalo přes 4 miliony nosičů, čímž se album stalo pátou Madonninou nejlépe prodávanou nahrávkou v USA. Na celém světě se prodalo přes 20 milionů nosičů. V roce 1999 album obdrželo tři Ceny Grammy včetně ceny za nejlepší popové vokální album a ceny za nejlepší taneční nahrávku.\n\nPracovní název alba byl \"The Drowned World (Utopený svět)\" inspirovaný stejnojmenným románem Jamese Grahama Ballarda z roku 1962. Album vytyčilo nové hudební směřování Madonny a bylo pojato jako její návrat na scénu. Texty se zabývaly osobními tématy jako mateřství, sláva a duchovno.\n\n"}
{"id": "309600", "url": "https://cs.wikipedia.org/wiki?curid=309600", "title": "Toni Schönecker", "text": "Toni Schönecker\n\nToni Schönecker (1. listopadu 1893 Falknov nad Ohří/Sokolov – 2. listopadu 1979 Wangen/Allg, SRN) byl malíř a grafik, významný sokolovský rodák.\n\nByl žákem mnichovského profesora Groebera, u kterého studoval na mnichovské malířské akademii v letech 1919–1923. Tvořil v Sokolově a okolí a v Německu. V letech 1907–1910 se vyučil ve Falknově (Sokolově) fotografem. V letech 1914–1918 se účastnil 1. světové války. V roce 1918 působil v Mnichově u dvorního fotografa F. Grainera.\n\nOd roku 1924 bydlel opět ve Falknově (Sokolově) a působil jako umělec na volné noze. Po druhé světové válce byl odsunut do Německa, kde také vytvořil různá díla, je znám hlavně jako tvůrce sgrafit. Zemřel v městě Wangen v Allgau.\n\nPamětní deska Toniho Schöneckera na domě č. p. 692 v dnešní ulici Karla Havlíčka Borovského v Sokolově, kde umělec žil, byla odhalena 16. 4. 2008.\n\n\n"}
{"id": "309608", "url": "https://cs.wikipedia.org/wiki?curid=309608", "title": "Naukratis", "text": "Naukratis\n\nNaukratis (řecky Ναύκρατις, egyptský název místa předcházející řeckému není znám) bylo významné město ve starověkém Egyptě Pozdní doby v nilské deltě na jednom z říčních ramen nedaleko staršího důležitého centra Sau, nejstarší řecká kolonie v Egyptě. Jako řecká osada vzniklo nejspíše ve 2. polovině 7. století př. n. l. (rozhodně ne dříve než na počátku tohoto století) a záhy se stalo důležitým obchodním střediskem; od roku 570 př. n. l. bylo na základě dekretu panovníka 26. dynastie Ahmose II. jediným místem, do nějž byl soustředěn veškerý řecký obchod s Egyptem. Z Naukratidy pocházejí dosud nejstarší stopy po tavení železa v Egyptě a také přímý archeologický doklad zdejšího pobytu řeckého historika Hérodota. Město na významu neztratilo ani po založení Alexandrie a udrželo si jej až do 7. století. Archeologická lokalita odpovídající oblasti někdejšího města se nachází na místě zvaném Kóm Gaíf poblíž současné vesnice Naukráš asi 85 km jihovýchodně od dnešní Alexandrie a 70 km od pobřeží Středozemního moře.\n\nPřestože Hérodotos město osobně navštívil (přímým dokladem jsou dva střepy nalezené ve zdejším posvátném okrsku nazývaném Hellénion se zápisem jeho jména bezpečně datované do poloviny 5. století př. n. l.), nejsou jeho údaje vždycky dost přesné; také jiné prameny podávají spíše jen matné informace. Podle Hérodota byli prvními lidmi jiného jazyka usazenými v Egyptě Řekové, a to za vlády druhého panovníka 26. dynastie Psammetika I., který jim podle tohoto podání vyhradit místo nazvané Tábořiště u města Per-Bastet (řecky Βούβαστις – Bubastis) u ústí pélúsijského ramene Nilu. Ahmose II. je asi o sto let později přesídlil do Mennoferu a nakonec Řekům k obývání vykázal Naukratidu. Zdá se ovšem, že oba typy osídlení nelze směšovat: zatímco prvními řeckými osadníky byli žoldnéři, kteří pak sloužili v panovníkově tělesné stráži, dalšími příchozími byli lidé, kteří se chtěli v Egyptě nově usídlit a někteří jen \"„přijížděli na lodích“\", tedy jako obchodníci. Archeologické nálezy svědčí o tom, že v Ahmosově době už sídliště v Naukratidě existovalo; je proto nejpravděpodobnější, že král Řekům věnoval „město egyptského charakteru, a to nejspíše proto, že v něm v minulém století vzniklo skladiště milétských obchodníků“. Jedním z důvodů oddělení Řeků od domácího obyvatelstva byla snaha „zabránit různým třenicím a nepokojům, které vyvolával značně odlišný způsob života obou komunit.“\n\nMěsto získalo zcela řecký charakter a až do založení Alexandrie ve 2. polovině 4. století př. n. l. zůstávalo jedinou řeckou osadou v Egyptě.\n\n"}
{"id": "309611", "url": "https://cs.wikipedia.org/wiki?curid=309611", "title": "Mobilní platba", "text": "Mobilní platba\n\nMobilní platba je taková platba, při které je použit mobilní telefon, který s pomocí různých technologií zaúčtuje částku transakce na vrub telekomunikačního či jiného účtu zákazníka (např. běžného účtu, platební karty, virtuální karty apod.). Musí se ale jednat o platbu přes mobilní telefon, GSM POS platební terminály a jiné mobilní zařízení sem nespadají. Jsou použity různé technologie, např. SIM Toolkit a SMS, hlas, datový provoz, Bluetooth, NFC apod.\n\nNamísto hotovostní platby, šeku nebo kreditní karty tak může zákazník platit pomocí mobilního telefonu za širokou škálu služeb a zboží jako např. hudbu, video, vyzváněcí tóny, používání online her, tapety do mobilního telefonu, dopravné (autobus, metro, vlak), parkovné, knihy, časopisy, vstupné a další produkty či služby.\n\nExistují čtyři základní modely mobilního platebnictví:\n\nMobilní platebnictví bylo dobře přijato v mnoha zemích Evropy a Asie. Do roku 2013 se počítalo, že všechny varianty mobilního platebnictví dosáhnou celosvětově zisku kolem 600 milionů dolarů, zatímco na trhu mobilních plateb za zboží a služby zahrnující bezkontaktní transakce NFC a platební převody, se počítalo celosvětově do roku 2013 se ziskem kolem 300 milionu dolarů. Některá platební řešení se také používají v rozvojových zemích k účelům mikroplateb.\n\n\n"}
{"id": "309622", "url": "https://cs.wikipedia.org/wiki?curid=309622", "title": "Jaroslav Satoranský", "text": "Jaroslav Satoranský\n\nJaroslav Satoranský (* 17. prosince 1939 Praha) je český herec a dlouholetý člen hereckého souboru pražského Divadla na Vinohradech. Je ženatý, má jednu dceru a dva vnuky.\nPochází z rodiny, kde se oba rodiče i jeho sestra věnovali ochotnickému divadlu. Po základní škole se vyučil rytcem. Následně si podal přihlášku na DAMU, kam byl přijat a kterou také absolvoval. K jeho profesorům patřil např. Vítězslav Vejražka, jeho spolužáky byli mj. Petr Kostka, Jiří Kodet, Jiří Hrzán, Jiří Zahajský a Růžena Merunková. Po studiích na DAMU, která ukončil v roce 1961, hrál nejprve od roku 1963 v kladenském Divadle Jaroslava Průchy. V roce 1966 přešel do pražského Divadla na Vinohradech, kde je dodnes v angažmá. Dále je k vidění v Divadle Na Jezerce a Divadle v Řeznické.\n\n\n\n\n"}
{"id": "309626", "url": "https://cs.wikipedia.org/wiki?curid=309626", "title": "Kepa", "text": "Kepa\n\nKepa, Keppa nebo Talvijoki ( , popř. ) je řeka v Karelské republice v Rusku. Je 154 km dlouhá. Povodí má rozlohu 1640 km².\n\nOdtéká z jezera Tajavijarvi. Protéká přes celou řadu dalších jezer a překonává četné peřeje. Ústí do jezera Kuljaňarvi na horním toku řeky Kem.\n\nZdrojem vody jsou především sněhové srážky. Zamrzá v listopadu a rozmrzá na konci dubna až na začátku v května.\n\nVyužívá se k plavení dřeva a hráze splavovacích nádrží regulují její průtok.\n"}
{"id": "309629", "url": "https://cs.wikipedia.org/wiki?curid=309629", "title": "Modbus", "text": "Modbus\n\nModbus je otevřený protokol pro vzájemnou komunikaci různých zařízení (PLC, dotykové displeje, I/O rozhraní apod), který umožňuje přenášet data po různých sítích a sběrnicích. Komunikace funguje na principu předávání datových zpráv mezi klientem a serverem (master a slave).\n\nNa sběrnici je jedno „master“ zařízení (v případě verze Modbus TCP jich může být více) posílající dotazy, ostatní zařízení jsou „slave“. „Slave“ zařízení odpovídá na dotazy, které jsou mu adresovány. V pozici mastera je tedy řídící prvek (např. PLC nebo průmyslové PC), v roli slave zařízení jsou ovládané nebo sledované prvky (např. čidla, měřící přístroje, PLC, prvky výrobních linek atp.).\n\nProtokol Modbus definuje strukturu zprávy na úrovni protokolu (\"PDU\" – Protocol Data Unit) nezávisle na typu komunikační vrstvy. V závislosti na typu sítě, na které je protokol použit, je PDU rozšířena o další části a tvoří tak zprávu na aplikační úrovni (\"ADU\" – Application Data Unit).\n\nKód funkce udává, jaký druh operace slave (též \"server – podřízený\") má provést. Rozsah kódů je 1 až 255, přičemž kódy 128 až 255 jsou vyhrazeny pro oznámení záporné odpovědi (chyby). Některé kódy funkcí obsahují i kód podfunkce upřesňující blíže požadovanou operaci. Obsah datové části zprávy poslané masterem slouží klientovi k uskutečnění operace určené kódem funkce. Obsahem může být například adresa a počet vstupů, které má klient přečíst nebo hodnota registrů, které má klient zapsat. U některých funkcí nejsou pro provedení operace zapotřebí další data a v tom případě může datová část ve zprávě úplně chybět. Zabezpečení je CRC pro RTU Mode a LRC (kontrolní součet) pro ASCII Mode.\n\n\nModbus preferuje sériovou komunikační sběrnici standardu RS485, preferovaný režim sériové linky je 19200 baudů, 8 datových bitů a sudá parita.\n\nProtokol Modbus definuje dva sériové vysílací režimy, Modbus RTU a Modbus ASCII. Režim určuje, v jakém formátu jsou data vysílána. Každá jednotka musí podporovat režim RTU, režim ASCII je nepovinný. Všechny jednotky na jedné sběrnici musejí pracovat ve stejném vysílacím režimu.\n\n\n\n\nV praxi někdy splývají pojmy \"Coils\" a \"Discrete Inputs\" (respektive \"Holding Registers\" a \"Input Registers\"), záleží pouze na výrobci zařízení, jak interpretuje tyto pojmy, respektive jak namapuje modbusové adresy registrů na své vlastní adresy (registrů/vstupů/výstupů…). V některých případech lze v případě čtení zaměnit funkce 01 a 02 (respektive 03 a 04).\n\n"}
{"id": "309634", "url": "https://cs.wikipedia.org/wiki?curid=309634", "title": "Profibus", "text": "Profibus\n\nPrůmyslová sběrnice Profibus (Process Field Bus) je určena pro automatizaci výrobních linek, pro domovní (ojediněle) či procesní automatizaci a pro řízení výroby a technologií.\n\n\n\n"}
{"id": "309640", "url": "https://cs.wikipedia.org/wiki?curid=309640", "title": "Rano Aroi", "text": "Rano Aroi\n\nRano Aroi je jedním z vedlejších kráterů sopky Maunga Terevaka na Velikonočním ostrově. Nalézá se na jihovýchodní svahu Maunga Terevaka a od hlavního vrcholu sopky je vzdálen přibližně 1 km. Vrchol kráteru je ve výšce 330 m m. n. V kráteru Rano Aroi se nachází kráterové jezero, které je nejmenším ze tří rezervoárů srážkové vody na ostrově. Další jezera srážkové vody na ostrově se nacházejí v kráterech Rano Kau a Rano Raraku. Plocha jezera je zhruba 1 ha. Hladina jezera je pokryta emergentní vodní vegetací.\nJezero slouží jako zásobárna vody pro koně a dobytek z okolí. Travnatý porost v okolí je zdrojem pro intenzivní pastvu.\n\n\n"}
{"id": "309641", "url": "https://cs.wikipedia.org/wiki?curid=309641", "title": "Seminářská zahrada", "text": "Seminářská zahrada\n\nSeminářská zahrada je někdejší klášterní zahrada, od roku 1930 veřejně přístupný park na východním svahu Petřína v Praze 1. V horní části zahrady je ukryto malé jezírko. Níže vyvěrá pramen ve studánce zvané Petřínka, v dolní části zahrady se nachází dětské hřiště. Jižní částí parku prochází pozemní lanová dráha. Jako součást Petřínských sadů je chráněna jako kulturní památka České republiky.\n\nNa místě Seminářské zahrady se ve středověku rozkládala vinice založená z podnětu císaře Karla IV. Ta byla nahrazena v první polovině 17. století zahradou která byla ohrazena zdí a náležela k malostranskému klášteru bosých karmelitánů u Panny Marie Vítězné. Ti zde ve druhé polovině 18. století vystavěli barokní kapli která stojí dodnes. Jejich klášter byl zrušen v rámci církevních reforem císaře Josefa II. roku 1784 a zahrada se stala majetkem arcibiskupského semináře v Klementinu. V letech 1912 až 1914 proběhla obnova zahrady podle plánů Svatopluka Mockera, jenž navrhl zbudovat cesty a osázet pozemek ovocnými stromy.\n\nRoku 1927 se stala zahrada majetkem hlavního města Prahy; stala se jím výměnou za pozemky které město poskytlo v Dejvicích pro výstavbu nové budovy arcibiskupského semináře. Poté byla stržena obvodová zeď a 1. května 1930 byla Seminářská zahrada zpřístupněna veřejnosti. V letech 1980 až 2000 proběhla rozsáhlá obměna ovocných stromů spojená s kácením přestárlých a vysazováním nových dřevin. V současnosti zde roste přes 2 700 ovocných stromů.\n\nV parku se nachází někdejší kaple Jezulátka patřící ke karmelitánskému klášteru. Kaple oválného půdorysu pochází zřejmě z první poloviny 18. století. Byla zrekonstruována po roce 2005.\n\nK výzdobě parku patří i socha Jana Nerudy v dolní části parku, nebo socha houslisty F. Lauba.\n\nDo Seminářské zahrady chodil a fotografoval zde nedaleko bydlící fotograf Josef Sudek. V 80. letech 20. století v ní několik let pracoval jako sadař cestovatel Jiří Hanzelka, který upadl v nemilost komunistického režimu a nesměl vykonávat jiné zaměstnání.\n\nZe svahu zahrady se otevírají atraktivní rozhledy na Staré Město, Malou Stranu a Hradčany.\n\n"}
{"id": "309642", "url": "https://cs.wikipedia.org/wiki?curid=309642", "title": "Artemisia Gentileschiová", "text": "Artemisia Gentileschiová\n\nArtemisia Gentileschiová, vlastním jménem Artemisia Lomi Gentileschi (8. července 1593 – 1651/1653), byla italská raně barokní malířka. Dnes je považována za jednu z nejvýznamnějších umělců 17. století. Byla průkopnicí ženského malířství v době, kdy bylo pro ženu těžké prosadit se jako umělkyně. Stala se první ženou, jež byla přijata za členku Malířské akademie ve Florencii. Namalovala řadu obrazů pro členy rodu Medicejských, který ve Florencii vládl. Zaměřovala se na silné hrdinky, jež byly v jejích dílech vždy ve středu dění. Byla první ženou, která malovala díla s historickou a náboženskou tematikou v době, kdy to bylo považováno za čistě mužskou záležitost.\n\nArtemisia Gentileschiová se narodila 8. července 1593 v Římě jako první dítě malíře Orazia Gentileschiho, jednoho z nejlepších představitelů Caravaggiovy školy. S malováním začala v otcově dílně. Projevila přitom mnohem víc talentu než její bratři. Učila se kreslit, míchat barvy a malovat. Jelikož její otec patřil ke Caravaggiovým následovníkům, takzvaným caravaggistům, napodobovala Artemisia v té době také Caravaggiův styl. Její přístup se však od otcova přístupu lišil.\n\nPrvním dílem sedmnáctileté Artemisie (ačkoli lze předpokládat, že jí s ním pomáhal otec) byl obraz \"Zuzana a starci\" (1610), dnes v Schöbornské sbírce na zámku Weissenstein v bavorském Pommersfeldenu. Obraz je dokladem, jak si dokázala přizpůsobit Caravaggiův realismus, aniž zůstala netečná k jazyku boloňské školy, k jejímž nejznámějším představitelům patří Annibale Carracci, (1557–1602).\nV roce 1612 jí byl, i přes její nesporný talent, odmítnut přístup do tehdy výlučně mužské Malířské akademie. Její otec v té době spolupracoval na výzdobě římského paláce Pallavicini Rospigliosi s Agostinem Tassim. Najal tedy tohoto toskánského malíře, aby jeho dceru soukromě vyučoval. Tassi však zneužil svého postavení a Artemisii znásilnil. Ačkoli zprvu souhlasil, že si ji vezme, aby očistil její pověst, později svůj slib odvolal, a proto jej byl Orazio nucen zažalovat.\n\nBěhem následujícího sedmiměsíčního procesu vyšlo najevo, že se Tassi chystal zavraždit svoji ženu, nutil svoji švagrovou k sexuálnímu styku a tím k cizoložství a plánoval také, že ukradne některé z Oraziových obrazů. Artemisia se přitom musela podrobit gynekologickému vyšetření a dokonce i mučení natahováním prstů, aby se zjistilo, zda mluví pravdu. To bylo pro ni jako malířku obzvlášť kruté. Tassi byl nakonec uvězněn na pouhý jeden rok, a ani tento trest vězení nenastoupil. Hořké zkušenosti z procesu ovlivnily Artemisiin na tehdejší dobu téměř feministický pohled na svět.\n\nNa plátně \"Zavraždění Holoferna\" (\"Giuditta che decapita Oloferne\", Museo di Capodimonte, Neapol, 1612-1613) vycházela Artemisia z Caravaggiova obrazu se stejným námětem. Judita je v obou případech zachycena, jak uřezává hlavu Holofernovi, aby mu zabránila pokračovat ve válečném tažení proti své zemi.\n\nOvšem na rozdíl od Caravaggiova plátna, na němž se Judita při uřezávání Holofernovy hlavy snaží být co nejdále od asyrského generála, zapojuje se Artemisiina hrdinka do děje se vší vervou. Zatímco jednou rukou drží Holoferna pevně za vlasy, svírá v druhé meč, jímž ho podřezává. Z rány na krku přitom stříká krev. Z natočení Juditina těla a z výrazu tváře můžeme vytušit, jaké úsilí ji to stojí. Její služebná přitom vší silou drží Holofernovi ruce, aby se nemohl bránit. Toto zobrazené násilí bývá interpretováno jako touha po psychologické odvetě za příkoří, jež musela mladá malířka vytrpět.\n\nAby očistil dceřinu pověst, zorganizoval Orazio Gentileschi měsíc po vynesení rozsudku její svatbu s florentským umělcem Pierantoniem Stiattesim. Krátce poté se manželský pár přestěhoval do Florencie, kde Artemisia získala zakázku na výzdobu Buonarrotiho muzea (Casa Buonarroti). Ve Florencii se jí konečně podařilo prorazit. Stala se chráněnkyní vládnoucího rodu Medicejských. Existuje domněnka, že z této doby pochází její \"Madona s dítětem (Madonna col Bambino)\", která dnes patří do sbírek Galerie Spada v Římě.\n\nVe Florencii slavila Artemisia velké úspěchy. Stala se první ženou, jež byla přijata do zdejší Akademie umění. Udržovala přátelské styky s předními umělci té doby, jako byl Cristofano Allori, a získala podporu florenského vládce vévody Cosima de' Medici, a zejména vévodkyně Cristiny. Spřátelila se s Galileem Galileim, s nímž udržovala písemný kontakt ještě dlouho po svém odjezdu z Florencie. Vnuk slavného Michelangela, který na jeho památku budoval Michelangelovo muzeum, tzv. Casa Buonarroti, ji požádal, aby vyzdobila strop galerie maleb.\n\nJejí nástropní obraz představuje \"Alegorii náklonnosti\", již ztělesňuje nahá mladá žena držící kompas. Ženina tvář se, ostatně jako obličeje mnoha Artemisiiných ženských hrdinek, podobá autoportrétům své tvůrkyně. Malířčiny umělecké úspěchy a skutečnost, že je žena, vyvolávaly časté klepy o jejím soukromém životě.\n\nZ děl namalovaných v tomto období jmenujme alespoň \"Obrácení Magdaleny\" a druhou verzi \"Zavraždění Holoferna\", která je větší než obraz ve sbírce neapolského Musea di Capodimonte a je dnes umístěna ve florentských Uffiziích.\n\nVe Florencii se Artemisii a Pierantoniovi narodili čtyři synové a dcera. Pouze dcera Prudenzia se však dožila dospělosti. Roku 1621 se s matkou vrátila do Říma a později s ní odjela do Neapole. Prudenziin život po matčině smrti není příliš známý.\n\nI přes značný úspěch, který Artemisia ve Florencii slavila, měla rodina značné finanční problémy, neboť Pierantonio neustále rozmařile utrácel, takže i přesto, že svými obrazy vydělávala dost peněz, žili povětšinou stále v dluzích. Artemisia už toho měla dost. Zanechala ve Florencii svého manžela a vrátila se s dcerou do Říma. Naštěstí se ukázalo, že stěhování byl dobrý tah. V Římě slavila ještě větší úspěchy než předtím ve Florencii.\n\nNedlouho po Artemisiině návratu do rodného Říma odcestoval její otec Orazio do Benátek. Existují domněnky, že jej Artemisia následovala, ačkoli pro to chybí dostatečné důkazy. Většina materiálů potvrzuje názor, že zůstala v Římě, snažila se najít byt a vychovávat svoji dceru Prudenzii.\n\nPo návratu z Florencie namalovala Artemisia obraz \"Judita se svojí služebnou\", který je vlastně pokračováním \"Zavraždění Holoferna\". Judita stále pevně svírá Holofernův meč, zatímco služebná ukrývá generálovu hlavu do pytle. Judita zvedá ruku, jako by zaslechla nějaký zvuk, a chce utišit služebnou. Artemisia zesílila dramatický náboj obrazu tím, že ho osvětlila jedinou svící. Ruka stíní Juditě většinu obličeje a divák může cítit její strach z toho, co se děje v temnotě venku.\n\nTaké zde je silně patrný vliv Caravaggiovy školy, ačkoli umělec sám byl již víc než deset let po smrti. K významným caravaggistům patřili v Římě kromě Artemisiina otce i Carlo Saraceni (vrátil se v roce 1620 do Benátek), Bartolomeo Manfredi a Simon Vouet. Nicméně počátkem 17. století nalezneme v Římě řadu odlišných malířských stylů, např. Carracciho následovníky z mnohem klasičtější boloňské školy či barokní styl Pietra da Cortony.\n\nNěkdy v roce 1627 se umělkyni narodila druhá, nemanželská dcera. Artemisia se později snažila zasvětit obě dívky do tajů malířského umění, ale zdá se, že s nevalným výsledkem.\n\nV tomto období se spřátelila s významným humanistou, sběratelem a milovníkem umění Cassianem dal Pozzo, který se kromě ní přátelil s francouzským malířem Nicolasem Poussinem a podporoval řadu více či méně významných umělců.\nArtemisia Gentileschiová byla silná osobnost. Měla výbornou uměleckou pověst a řadu dobrých známostí, přesto se jí nedařilo v Římě tak, jak očekávala. Byla oceňována jen jako portrétistka a malířka biblických hrdinek, ale nedostala ani jedinou výnosnou zakázku na oltářní obraz.\nVzhledem k nedostatku důvěryhodných dokumentů z tohoto období je obtížné sledovat Artemisiino počínání. Je však jisté, že se mezi roky 1627 až 1630 přemístila do Benátek. Snad doufala, že zde získá výnosnější zakázky.\n\nI přes určité obtíže s přesným datováním některých Artemisiiných obrazů existuje několik děl, jež lze do této doby zařadit s poměrně značnou určitostí. Jsou to \"Portrét gonfaloniera (Ritratto di gonfaloniere)\", který je příkladem jejího portrétního mistrovství a dnes se nachází v Bologni, již zmiňovaná \"Judita se svojí služebnou (Giuditta con la sua ancella)\", což je mistrovská ukázka využití světla a stínu (metoda šerosvitu, italsky \"chiaroscuro\"), a \"Spící Venuše (Venere Dormiente)\", dnes umístěná v Muzeu krásných umění v Richmondu v USA. Dále také obraz \"Ester a Ahasver (Ester e Assuero)\", jenž patří do sbírky Metropolitního muzea umění (\"Metropolitan Museum of Art\") v New Yorku.\n\nV roce 1630 se Artemisia přestěhovala do Neapole, jež byla vyhlášená mnoha uměleckými dílnami a řadou příznivců umění. Doufala, že zde najde nové a finančně výhodnější pracovní příležitosti. Ostatně v Neapoli po určitou dobu pobývali i Caravaggio, Annibale Carracci a Simon Vouet. V době, kdy sem Artemisia přijela, tu mimo jiné pracovali také Jusepe de Ribera, Massimo Stanzione a Domenichino, později i Giovanni Lanfranco a řada dalších umělců. První obraz, který zde umělkyně vytvořila, bylo \"Zvěstování Panny Marie (Annunciazione)\", jež se dnes nachází v neapolském Museo di Capodimonte. V Neapoli pak setrvala s výjimkou krátkého pobytu v Londýně a několika dalších cest po zbytek svého života. Město se jí stalo druhým domovem, kde se jí a její rodině (obě dcery se zde vdaly) dařilo. Artemisia se zde spřátelila s mnoha uznávanými umělci, zejména pak s Massimem Stanzionem, s nímž začala umělecky spolupracovat. Podle spisovatele Bernarda de' Dominiciho, který v 18. století napsal obsažnou, leč ne zcela důvěryhodnou třídílnou antologii krátkých životopisů neapolských umělců, byla tato spolupráce založena na skutečném přátelství a blízkých uměleckých postojích.\n\nV Neapoli se Artemisii poprvé v životě poštěstilo pracovat na výzdobě katedrály, když pro chrám v Pozzuoli namalovala obraz \"Mučení sv. Januaria v amfiteátru v Pozzuoli\". V době svého prvního neapolského pobytu namalovala mimo jiné i plátna \"Narození sv. Jana Křtitele (Nascita di San Giovanni Battista)\", dnes v madridském Pradu a \"Corisca a satyr (Corisca e il satiro)\" [v soukromé sbírce], na nichž předvedla, že se dokáže přizpůsobit i novým trendům a že zvládne i jiné náměty, než jsou všechny ty Judity, Zuzany, Batšeby a kající se Magdaleny, jimiž se proslavila.\n\nV roce 1638 odjíždí Artemisia na pozvání anglického krále Karla I. do Londýna, kde se připojuje ke svému otci. Orazio se totiž mezitím stal dvorním malířem Jeho Veličenstva a dostal důležitou zakázku – vyzdobit Queen’s House v Greenwichi u Londýna, který patřil královně Jindřišce Marii Bourbonské, nástropní malbou, alegorií \"Triumf míru a umění\" (dnes v Marlborough House v londýnském Westminsteru). Artemisia s ní otci, jemuž v té době bylo už přes sedmdesát, pomáhala. Opět tak po dlouhé době pracovali bok po boku na společném díle. Nicméně král Karel Artemisii nepovolal ke svému dvoru jen proto, aby pomáhala otci s výzdobou královnina sídla. Byl totiž vášnivým sběratelem umění a pověst italské umělkyně ho zřejmě zaujala. Proto se rozhodl zakoupit do své rozsáhlé sbírky i její obraz \"Vlastní portrét jako Alegorie malířství (Autoritratto in veste di Pittura)\" [v záhlaví článku], který je dnes součástí Královské sbírky ve Windsoru.\n\nV roce 1639 náhle zemřel Artemisiin otec Orazio Gentileschi. Ačkoli neexistuje žádné dílo umělkyně, jež by mohlo být s jistotou připsáno tomuto období, musela mít Artemisia v Londýně zřejmě i řadu vlastních zakázek. Je totiž známo, že Anglii opustila až roku 1642, když se již schylovalo k anglické občanské válce. O období, jež v Artemisiině životě následovalo, se toho příliš neví. Jisté je, že se v roce 1649 opět objevila v Neapoli. Dochovala se korespondence, kterou si vyměňovala s donem Antoniem Ruffem ze Sicílie, jenž se stal v době jejího druhého neapolského pobytu jejím rádcem. Poslední dochovaný dopis, jejž umělkyně napsala svému rádci, a který je datován 1650, je poměrně přesvědčivým důkazem, že v té době byla plná sil a stále pracovala. Obvykle se uvádí, že zemřela v roce 1653, v poslední době se však objevily úvahy, že žila ještě v roce 1654, a dokonce přijímala zakázky, přestože byla stále víc závislá na svém pomocníkovi Onofriu Palumbovi. Proto se někdy spekuluje s myšlenkou, že mohla zemřít až během morové epidemie, jež zasáhla Neapol v roce 1656.\n\nK dílům, jež můžeme s určitostí připsat tomuto období, patří druhá verze obrazu \"Zuzana a starci\", která je dnes umístěna v Moravské galerii v Brně, a \"Madona s dítětem a růžencem (Madonna e Bambino con rosario)\", dnes v královském paláci El Escorial u Madridu.\n\n\n\n\n"}
{"id": "309653", "url": "https://cs.wikipedia.org/wiki?curid=309653", "title": "Geoff Downes", "text": "Geoff Downes\n\nGeoffrey „Geoff“ Downes (* 25. srpna 1952 Stockport) je britský rockový klávesista, skladatel a hudební producent. Je známý především jako člen skupin Asia, Buggles a Yes. V Yes hrál v letech 1980 a 1981, kdy kapela vydala album \"Drama\", opětovně se k této skupině připojil v roce 2011 a nahrál s ní desku \"Fly from Here\". Od konce 80. let vydává rovněž vlastní sólové desky.\n\n\n"}
{"id": "309657", "url": "https://cs.wikipedia.org/wiki?curid=309657", "title": "San Torpé", "text": "San Torpé\n\nSan Torpé je katolický kostel s klášterem v Pise, stojící na via Fedeli.\n\nKostel s klášterem byl založen a postaven mezi lety 1254 až 1278 řádem Umiliati a v 16. století přešel pod správu mnichů paulánů; v 17. století a roku 1895 byla stavba restaurována. Zvonice byla postavena roku 1821.\n\nInteriér uchovává díla ze 17. století: \"Madona s dítětem, Svatá Anna a San Torpè\" od Vanniho, \"Karel Boromejský a epizody z jeho života\" od Marucelliho, \"Konverze sv. Giovanniho Gualberta\" od Giovanniho da San Giovanni.\n\n"}
{"id": "309660", "url": "https://cs.wikipedia.org/wiki?curid=309660", "title": "China Keitetsi", "text": "China Keitetsi\n\nChina Keitetsi (* 1976, Uganda) je mírová aktivistka ugandského původu.Coby devítiletá holčička utekla z domova v ugandsé vesnici, kde byla trápena otčímem. Vstoupila do dětské jednotky Armády národního odporu (National Resistance Army) generála Museveniho. Z povstalecké armády se roku 1986 stala armáda vládní poté, co Museveni byl zvolen ugandským prezidentem. Ale válka neskončila. Roku 1995 China Keitetsi prchala strastiplnou cestou z Ugandy do Jihoafrické republiky. S pomocí OSN se odsud dostala do Dánska, které se stalo jejím novým domovem. Žije v Dánsku, jezdí po světě a přednáší o utrpení dětí v armádách afrických zemí, spolupracuje s Amnesty International. V roce 2004 navštívila i Česko.\n.Svůj trpký život popsala v knize Musela jsem zabíjet s podtitulkem: Místo panenky mi dali pušku, kde popisuje k čemu byla po léta nucena. O tom jak byla trápena, bita a znásilňována. Přibližuje ukrutnosti, které musejí dětští vojáci provádět i snášet.\nKEITETSI, China: Musela jsem zabíjet, Motto, Praha 2004\nThe Kelly Family: Intermission:China Keietetsi, na albu Homerun\nJmenuji se China Keitetsi\nbývala jsem dětským vojákem\na teď jsem tady na Západě\nzavřu své oči a mohu říci:\"Jsem šťastná\"\nAle sdílet tuto svobodu také bolí\nkdyž vím, že moji přátelé jsou i nadále tam.\nA musejí poslouchat, koho mají nenávidět a koho milovat\na koho odkráglovat a koho ušetřit.\nHomepage China Keitetsi\n"}
{"id": "309665", "url": "https://cs.wikipedia.org/wiki?curid=309665", "title": "Pístovice", "text": "Pístovice\n\nPístovice jsou vesnice, část obce Račice-Pístovice v okrese Vyškov. Leží v kotlině mezi výběžky Drahanské vrchoviny, asi 8 km západně od Vyškova, v nadmořské výšce 290 až 320 m n. m. U vsi se nachází rybník (přírodní koupaliště), zvaný Pístovická riviéra, který je rekreačně využíván.\n\nHistorie Pístovic je úzce spjata s historií Račic, s nimiž byly roku 1960 spojeny.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "309668", "url": "https://cs.wikipedia.org/wiki?curid=309668", "title": "La Palma", "text": "La Palma\n\nLa Palma (historicky San Miguel de La Palma) je vulkanický ostrov v podobě kaldery. Je jedním ze sedmi hlavních Kanárských ostrovů. Nachází se v Atlanském oceánu při západním pobřeží Afriky. La Palma je s plochou 706 km² pátým největším ostrovem souostroví. Celkový počet obyvatel je okolo 85 000, z nichž 16 200 (2014) žije v hlavním městě Santa Cruz de la Palma a přibližně 20 000 (2014) v Los Llanos de Aridane. Nejvyšším bodem ostrova je Roque de los Muchachos (2426 m), kde se nachází známá hvězdárna.\n\nJe pravděpodobné, že Kanárské ostrovy znali již Féničané a Řekové. Trvale osídleny však byly až Guanči, jejichž původ je nejasný, ale jsou považováni za potomky Berberů ze severní Afriky. Byli rozděleni na několik rodů pod velením náčelníků. Hlavními pozůstatky této kultury jsou jejich obydlí v jeskyních a zpevněné kamenné cesty přes hory. Po španělském objevení ostrova (1404) sváděli domorodci s kolonizátory boje, které trvaly až do roku 1493, kdy ustal jejich poslední odpor. Guančové zmizeli, byli buď zabiti, prodáni do otroctví nebo asimilováni španělskými kolonizátory.\n\nDobyvatel La Palmy Alonso Fernández de Lugo porazil Tanausu, posledního krále na ostrově. Ten vládl v oblasti známé jako Acero (Caldera de Taburiente). Tanausu byl donucen přijmout příměří, a tak muselo zbylé guančské obyvatelstvo přejít ke křesťanství.\n\nPro další dvě století se osady na ostrově La Palma staly obchodním střediskem na cestě do Nového světa. Na La Palmu se pak stěhovali obyvatelé z Kastilie, Portugalska, Mallorcy, Flander a Katalánska.\n\nLa Palma je stejně jako ostatní ostrovy Kanárského souostroví sopečného původu, se stářím 3 - 4 miliony let. Z mořského dna se zdvihá do celkové výšky téměř 7 km. Základna sopky se nachází zhruba 4 000 m po hladinou moře a nejvyšší vrchol ostrova Roque de los Muchachos se tyčí do výšky 2426 m nad hladinu moře.\n\nLa Palma je v současné době nejvíce vulkanicky aktivní ze všech Kanárských ostrovů. Asi před 500 000 lety se původní sopka Taburiente zhroutila obřími sesuvy půdy, které daly vzniknout Caldera de Taburiente, což je základ ostrova. Na něm další aktivitou vzniklo několik dalších dílčích sopek, táhnoucích se po celé délce ostrova.\n\nPokud bychom chtěli navštívit kalderu, ve které se ukrývá národní park \"Parque nacional de la Caldera de Taburiente\", musíme jít hlubokým kaňonem jménem Barranco de las Angustias. Jeho svahy jsou zbrázděny četnými soutěskami, které sbíhají až od 2 000 m dolů do moře.\n\nZ Roque de los Muchachos (Caldera de Taburiente) jde k jihu hřeben Cumbre Nueva, tvořený mnoha sopečnými kužely až k Cumbre Vieja. Tento hřbet je na několika místech aktivní, ale v současné době neprojevuje žádnou činnost. Poslední erupce se na tomto ostrově se datují do roku 1971, kdy soptil vulkán Teneguía, který se nachází na jižním konci tohoto hřbetu.\n\nHistorii erupcí na ostrově:\n\n\nOstrov se dělí na 14 oblastí:\nLa Palma má silniční síť dlouhou přibližně 1200 km. Všechny hlavní silnice jsou asfaltované a v dobrém stavu, i když mají mnoho ostrých zatáček a někdy jsou dosti úzké. Existuje zde několik autobusových linek, které spojují všechny důležité obce ostrova.\n\nLetiště je obsluhováno několika leteckými společnostmi, které sem vozí převážně turisty, a to po celý rok. Pro místní obyvatele je důležitá vodní doprava.\n\nSystém zásobování měst, vesnic, ale i zemědělských podniků vodou je zde velice zajímavý. Téměř veškerá pitná voda je na ostrov přinášena trvale proudícími větry, díky nimž ze severu od moře k pevnině putují četné mraky. Pára kondenzuje na jehličí stromů i na jiné vegetaci. Voda pak steče na zem, odkud putuje pomocí důmyslně vybudované sítě sběračů do budovy (jímky), která ji schraňuje z velké oblasti. Odtud pak teče pomocí tunelů, vrtaných po staletí v místních lávových pohořích až k uživatelům. Tato pozoruhodnost je oblíbeným místem turistických výletů.\n\nVzhledem k umístění ostrova daleko od afrického i evropského pobřeží je omezen světelný smog, vycházející v noci z velkých měst. Z toho důvodu je La Palma sídlem řady mezinárodních astronomických observatoří. Dalším pozitivem zdejšího prostředí, které podporuje umístění těchto zařízení, je podnebí, které způsobuje, že mraky se zde vyskytují převážně ve výškách 1000–2000 m n. m. V nejvýše položených částech ostrova je tak obvykle vidět jasné nebe bez oblačnosti.\n\nNa vrcholu Roque de los Muchachos se nachází největší astronomické pracoviště severní polokoule, kde na ploše asi 2 km² pracuje celkem 13 teleskopů, obsluhovaných vědci z různých států.\n\nV roce 1979 svá pracoviště na ostrově La Palma instalovala i Královská greenwichská observatoř. Vybudovala zde celkem tři dalekohledy, souhrnně nazývané Skupina Isaaca Newtona (ING – \"Isaac Newton Group of Telescopes\"). Patří mezi ně dalekohledy William Herschel, Isaac Newton a Jacobus Kapteyn, Prvně jmenovaný teleskop William Herschel, budovaný v letech 1985–1987 patří k největším stavbám svého druhu. Průměr jeho primárního zrcadla činí 4,2 m.\n\nK dalším teleskopům patří například švédský solární teleskop (SST), Dutch open telescope (DOT) nebo obří Gran Telescopio Canarias dokončený v roce 2006.\n\n\n\n"}
{"id": "309669", "url": "https://cs.wikipedia.org/wiki?curid=309669", "title": "Heike Drechslerová", "text": "Heike Drechslerová\n\nHeike Gabriela Drechslerová, rozená Dauteová (: , * 16. prosince 1964, Gera) je bývalá německá atletka, dvojnásobná olympijská vítězka a mistryně světa ve skoku do dálky. Vynikala i ve sprintech.\n\nV roce 1982 obsadila s dívčím jménem Heike Dauteová čtvrté místo ve skoku do dálky na mistrovství Evropy v Aténách ve věku sedmnácti let. Stejnou disciplínu na mistrovství světa v roce 1983 v Helsinkách už vyhrála a byla tehdy nejmladší vítězkou mistrovství.\n\nV roce 1984 nebyla mezi dálkařkami ani jednou poražena, ale na olympijské hry v Los Angeles nemohla odjet kvůli bojkotu zeměmi sovětského bloku. 28. července se vdala za Andrease Drechslera a začala užívat jeho jméno.\n\nO rok později poprvé v Berlíně překonala světový rekord výkonem 7,44 m a v roce 1986 ho vylepšila v Tallinnu o další centimetr. Vyrovnala také světové maximum Marity Kochové v běhu na 200 metrů. Trvala její evropská suverenita, ale ve světových soutěžích prohrávala s Američankou Jackie Joynerovou-Kerseeovou. Na olympijských hrách v Soulu v roce 1988 byla za ní druhá o 18 centimetrů.\n\nNa začátku 90. let se vrátila na nejvyšší příčky, když získala první zlato na olympiádě v Barceloně a podruhé vyhrála mistrovství světa. V roce 1992 předvedla své životní maximum ve skoku do dálky 7,48 metru, které ji drží na třetím místě historických tabulek za Ruskou Čisťakovovou a Joynerovou-Kerseeovou. V roce 1998 vyhrála počtvrté za sebou dálku na mistrovství Evropy, ve stejném roce naposledy překonala sedmimetrovou hranici, přesto se dočkala v 35 letech i druhého olympijského zlata na olympijských hrách v Sydney v roce 2000, kde výkonem 6,99 m porazila i favorizovanou Američanku Marion Jonesovou, později diskvalifikovanou za doping.\n\nZvítězila v mnoha dalších závodech, například na Hrách dobré vůle 1994, dvakrát na halovém světovém šampionátu v roce 1987 (zde kromě skoku do dálky také v běhu na 200 metrů), byla celkovou vítězkou seriálu Grand Prix v roce 1992 atd. Kariéru plánovala ukončit po olympijských hrách v Aténách v roce 2004, ale nakonec svůj plán účasti vzdala kvůli nedostatečné výkonnosti a rozloučila se na Tahiti.\n\nV éře Německé demokratické republiky byla spolupracovnicí tajné policie Stasi a prof. Werner Franke vydal knihu, ve kterém ji označil za sportovkyni zapojenou do oficiálního státně řízeného dopingového programu. Drechslerová nevyloučila, že mohla užívat nedovolené látky, ale nikdy to prý nebylo vědomě.\nPo rozvodu s Drechslerem (1997) byl jejím životním druhem francouzský desetibojař Alain Blondel.\n\n"}
{"id": "309671", "url": "https://cs.wikipedia.org/wiki?curid=309671", "title": "Euro disco", "text": "Euro disco\n\nEuro disco (nebo také Eurodisco a Euro-disco) je hudební žánr, který je kombinací stylů a žánrů elektronické taneční hudby, jež má původ v Evropě na začátku 80. let. Vznikl zavedením nových prvků europopu a diska, vznikly tak nové hudební styly jako např. Italo disco nebo Eurohouse.\n\nZačátkem 90. let se Euro disco přetvořilo na Eurodance.\n\nDo škatulky „Euro disco“ bývají zařazováni následující interpreti:\n\n\n"}
{"id": "309679", "url": "https://cs.wikipedia.org/wiki?curid=309679", "title": "La Gomera", "text": "La Gomera\n\nLa Gomera je s rozlohou 370 km² druhý nejmenší ostrov kanárského souostroví. Počet obyvatel činí okolo 23 000. Ostrov byl v minulosti mnohem větší, ale erozí se zmenšil o více než polovinu. Nejvyšší bod Garajonay měří 1 484 m. Hlavním městem ostrova je San Sebastián de la Gomera.\n\nObyvatelé ostrova se mimo jiné domlouvali pískáním, které je částečně používané dodnes, dobrý pískač se za dobrých podmínek dorozumí na vzdálenost až 3–4 km.\n\n6. září 1492 se na ostrově zastavil Kryštof Kolumbus na své cestě přes Atlantský oceán, při níž později objevil Ameriku.\n\nOstrov je převážně hornatý, nejvyšší pohoří a hora \"Garajonay\" (1 484 m) se nachází v centrální části ostrova. Zde také leží Národní park Garajonay, kde roste původní vavřínový les. Pro La Gomeru jsou charakteristická hluboká údolí, skalnaté vrcholky, mlžný opar nad zalesněným středem ostrova či terasovitá pole určená k pěstování zemědělských plodin. Působivá příroda a nedostatek písečných pláží způsobuje, že ostrov je ideální zejména k pěší turistice.\n\nDělí se na 6 oblastí:\n\nV oblastech přiléhajících k pobřežní nížině dominuje pěstování banánů, papáji, manga, avokáda, vinné révy a brambor. Dále se zde ještě pěstují některé druhy zeleniny, zejména rajčata. Na ostrově se nachází údajně až 100 000 palem a z některých se dělá palmový olej a palmový med. Chovají se kozy na mléko, z kterého se převážně ručně vyrábí sýr, který je typickým gastronomickým výrobkem ostrova. Výroba je v menším rozsahu. Izolovanost ostrova a obtížné obdělávání půdy bylo v minulosti hlavním důvodem odchodu řady obyvatel z ostrova (často do Jižní Ameriky).\n\nHospodářství je založeno z velké části na cestovním ruchu, i když ostrov nemá žádná velká turistická střediska.\n\n"}
{"id": "309680", "url": "https://cs.wikipedia.org/wiki?curid=309680", "title": "Ileksa", "text": "Ileksa\n\nIleksa nebo Iloksa ( popř. ) je řeka v Archangelské oblasti a v Karelské republice v Rusku. Je 155 km dlouhá. Povodí má rozlohu 3950 km².\n\nOdtéká z Kalgačinského jezera a protéká přes celou řadu dalších jezer. Ústí do Vodlozera.\n\nPrůtoky vody se pohybují od 11 do 137 m³/s.\n\nŘeka je splavná pro vodáky.\n"}
{"id": "309688", "url": "https://cs.wikipedia.org/wiki?curid=309688", "title": "William Turner", "text": "William Turner\n\nJoseph Mallord William Turner (23. dubna 1775 v Covent Garden v Londýně – 19. prosince 1851 v londýnském Chelsea) byl anglický romantický krajinář, jenž bývá pokládán za předchůdce impresionismu. Přestože byl ve své době pokládán za rozporuplnou osobnost, považujeme jej dnes za umělce, jemuž se podařilo, že se do té doby poměrně přehlížené krajinomalbě dostalo téhož uznání, jakému se u veřejnosti těšila malba historická.\n\nTurner se narodil v londýnské čtvrti Covent Garden v bytě nad holičstvím, jež patřilo jeho otci. Jeho matka trpěla po smrti dcery v roce 1786 značnými depresemi. Možná právě proto byl malý William jako desetiletý poslán do rodiny svého strýce do Brentfordu západně od Londýna. Právě tam se u něj poprvé projevil zájem o kreslení a malování. O rok později začal navštěvovat školu v Margate na severovýchodě hrabství Kent. V době školní docházky namaloval řadu kreseb, jež jeho otec vystavoval ve výloze svého holičství a prodával zájemcům z řad zákazníků. Než se William dostal ve svých čtrnácti letech na Královskou akademii, kopíroval pro bohaté zákazníky obrazy mistrů a vybarvoval pro ně různé černobílé tisky.\n\nV roce 1789, ve svých čtrnácti letech, jak již bylo řečeno, byl na zkušební dobu přijat na Královskou akademii umění. Příštího roku byl na každoroční výstavě v Akademii, jež pro britské malíře znamená totéž, co pro francouzské Salon, vystaven jeho akvarel. Byl to první oficiálně vystavený Turnerův obraz. V roce 1791 to byly již dva akvarely. V následujících letech se jeho obrazy objevovaly na výstavách Akademie téměř pravidelně. V osmnácti letech obdržel stříbrnou plaketu Akademie za krajinomalbu.\n\nV roce 1796 vystavil svoji první olejomalbu \"Rybáři na moři\", načež byl roku 1799 jmenován přidruženým členem Královské akademie. Řádného členství, o něž léta usiloval, se dočkal v roce 1802. Zvolení do akademické rady na sebe nedalo dlouho čekat a v roce 1807 přišlo jmenování profesorem perspektivy na Akademii. Umělec však začal přednášet teprve v roce 1811. Příprava přednáškového cyklu, jenž zahrnoval nejen pravidla lineární perspektivy, ale zabýval se prostorovým zobrazením jako celkem včetně pojednání o způsobech členění pozadí, mu totiž zabrala několik let.\n\nMezitím, v roce 1804, zemřela Turnerova matka. Od té doby se o chod jeho domácnosti staral až do své smrti roku 1829 jeho otec. Téhož roku (1804) si mladý umělec vybudoval ve svém londýnském domě galerii, v níž začal vystavovat svá díla.\n\nTurner hodně cestoval a na svých cestách sbíral podněty pro své obrazy. Kromě Anglie a Skotska se vydával i za kanál La Manche. V letech 1817 a 1825 putoval po krajině podél kultovní německé řeky Rýna, roku 1819 navštívil poprvé Itálii, kam se v roce 1828 vrátil, a v roce 1821 se vydal poznávat Francii. Výsledkem těchto cest bylo takové množství obrazů, že byl v roce 1822 nucen svoji galerii značně rozšířit. Roku 1835 se opět vypravil do Benátek. Při cestě Přes Berlín do Vídně se zastavil i v Praze.\nV pozdějších letech se z Turnera stával čím dál tím větší podivín. Kromě svého otce, s nímž žil po třicet let ve společné domácnosti a který mu vypomáhal i v ateliéru, měl jen hrstku přátel. Otcova smrt v roce 1829 umělce hluboce zasáhla a on se ještě víc stáhl do ústraní. Kromě záležitostí spojených s Akademií, jež pro něj znamenala velmi mnoho, se postupně odřezával od společenského života. V pozdějších letech dokonce tajil svoji adresu a vydával se za někoho jiného. Nestýkal se dokonce ani se svými dvěma nemanželskými dcerami, jež měl s jistou Sarah Danbyovou.\n\nV roce 1837 se vzdal přednášení na Královské akademii, načež v dalších letech opětovně navštívil Benátky, Švýcarsko, Tyrolsko a severní Itálii. Jeho posledními zahraničními cestami byly dvě krátké návštěvy Francie v roce 1845. Téhož roku byl jako nejstarší člen Královské akademie zvolen jejím auditorem.\n\nV následujícím období se značně zhoršil i umělcův zdravotní stav. Turnerova poslední výstava v Královské akademii se konala v roce 1850. 19. prosince následujícího roku Joseph Mallord William Turner zemřel v domě své přítelkyně Sophie Caroliny Boothové v Chelsea. Jeho poslední slova prý zněla: „Slunce je Bůh.“ Na svoji žádost byl pohřben v katedrále sv. Pavla v Londýně.\n\nTurner hodně cestoval a na řadu míst se rád vracel. Tak si vypěstoval cit pro to, jak se nálada a vzhled určitého místa mění působením vlivů ovzduší. Častokrát opakovaně maloval stejné prostředí, aby tyto změny zachytil. Měl nesmírně rád slunce a snažil se je malovat tak jako nikdo před ním. Měl také rád vodu a často se vydával na plavby v malých rybářských lodích. Při jedné takové plavbě přes kanál La Manche ho zastihla bouře a loď se málem potopila. Jakmile přistáli, vytáhl svůj náčrtník a v dešti a ve větru začal rozbouřené moře kreslit. Později vznikl z této skici obraz \"Přístaviště v Calais\" (1803).\nZnámá je i historka, kdy se nechal od námořníků na parníku přivázat ke stěžni, aby mohl zakusit bouři na vlastní kůži. Výsledkem pak byl obraz \"Parník ve sněhové bouři\" (1842).\n\nTurner maloval často i Benátky, které si zamiloval a odkud vytěžil námět pro řadu dramatických akvarelů. Jeho obrazy Benátek byly díky své snové náladě a nádhernému světlu u kritiků a sběratelů značně oblíbené. Za své nejlepší dílo však sám považoval obraz \"Dido budující Kartágo\" (1815), který se podobá krajinám francouzského barokního malíře Claude Lorraina, jehož Turner velmi obdivoval. Stejnou pozornost jako příběhu královny Dido zakládající starověké Kartágo zde Turner věnoval měkkému slunečnímu svitu zaplňujícímu obraz.\n\nTurner dosáhl skvělého mistrovství nejen v olejomalbě, ale stal se i jedním z nejvýznamnějších britských akvarelistů. Všeobecně je považován za čelného britského krajináře.\n\n\n\n"}
{"id": "309691", "url": "https://cs.wikipedia.org/wiki?curid=309691", "title": "Beta-laktamová antibiotika", "text": "Beta-laktamová antibiotika\n\nBeta-laktamová antibiotika, zkráceně též beta-laktamy, tvoří velkou skupinu antibiotik, které zabíjejí bakterie zabráněním tvorby buněčné stěny. Jejich efekt je tudíž výrazně baktericidní, mikroorganismy bez buněčné stěny a nerostoucí buňky jsou přirozeně rezistentní. Všechna antibiotika této skupiny obsahují chemicky nestabilní beta-laktamový kruh a na základě odlišné chemické struktury se dále dělí na peniciliny, cefalosporiny, karbapenemy, monobaktamy a penemy.\n\nMechanismus působení všech beta-laktamů je do značné míry podobný - po průniku do bakteriální buňky se váží na penicilin vázající proteiny (PBP, z angl. \"penicilin binding proteins\"), což jsou transpeptidázy či karboxypeptidázy, které se účastní poslední, extracytoplasmatické fáze syntézy buněčné stěny bakterie. Je znemožněna transpeptidace peptidoglykanových řetězců, buněčná stěna je autolyzována a intracelulární osmotický tlak zapříčiní lýzu bakterie.\n\nJsou to nejstarší objevená antibiotika a dodnes se s úspěchem používají při léčbě mnoha bakteriálních onemocnění, přestože některé významné patogeny jsou již rezistentní.\n\nBeta-laktamová antibiotika, přesněji antibiotika penicilinová, byla prvními objevenými a používanými antibiotiky vůbec. První látku z této skupiny, penicilin, objevil Alexander Fleming v důsledku náhodné kontaminace agarových ploten s bakteriální kulturou plísní \"Penicilium notatum\". Fleming zaznamenal čistou zónu kolem plísňového podhoubí a pochopil, že plíseň vylučuje látku, která brání růstu mikroorganismů. I když nebyl schopen sloučeninu izolovat (beta-laktamový kruh v penicilinové molekule při tehdejších rafinačních metodách nebyl stabilní), svůj objev v roce 1929 popsal ve vědecké literatuře.\n\nBěhem druhé světové války se dostupnost účinné léčby infikovaných ran i infekčních nemocí stala aktuální otázkou a do výzkumu penicilinu bylo vloženo mnoho sil i finančních prostředků. Tým, který vedl Howard Walter Florey, úspěšně vyrobil použitelná množství čisté aktivní složky, která byla rychle testována v klinické praxi, na experimentálně infikovaných myších byl léčebný účinek dokázán v roce 1941 a ve stejném roce se začalo s hromadnou výrobou penicilinu.\n\nCefalosporiny byly objeveny vzápětí - v roce 1945 byl na Oxfordské univerzitě prokázán antibakteriální účinek filtrátu z kultury plísně \"Cefalosporinum acremonium\". V současnosti je na trhu velké množství beta-laktamových antibiotik, lišících se spektrem účinnosti i farmakologickými vlastnostmi.\n\nBeta-laktamová antibiotika působí na bakteriální buňky ve stadiu růstu, které syntetizují buněčnou stěnu. Cíl léčiva, tedy \"penicilin vázající protein\", je na vnitřní ploše buněčné stěny, jedním z předpokladů účinku antibiotika je tedy schopnost touto stěnou proniknout. Rozdílná stavba stěny grampozitivních a gramnegativních bakterií je příčinou odlišného působení jednotlivých podskupin beta-laktamů na konkrétní bakterie.\n\nPři syntéze buněčné stěny jsou novotvořené peptidoglykanové řetězce následně příčně spojené peptidovými můstky, jejichž tvorbu katalyzuje transpeptidáza, ve skutečnosti onen PBP. Inhibicí enzymu se transpeptidace zablokuje a nestabilizované řetězce peptidoglykanu podléhají autolýze. U grampozitivních bakterií, které mají ve své stěně velké množství peptidoglykanů, dochází k uvolnění lipoteichové kyseliny, úplnému rozpadu stěny a smrti buňky. Gramnegativní bakterie jsou odolnější, peptidoglykany tvoří jenom část jejich stěny a přestože ta ztrácí svou pevnost, mohou zasažené bakterie v závislosti na okolním osmotickém tlaku přežívat jako tzv. sféroblasty.\n\nBaktericidní účinek beta-laktamových antibiotik začíná až po lag fázi. \"In vitro\" mají postantibiotický efekt proti grampozitivním bakteriím. Jejich účinek závislí na čase, nikoliv na koncentraci, i když tato by měla v séru překračovat MIC pro konkrétního původce nemoci po celou dobu léčby.\n\nPřirozeně rezistentní jsou mikroorganismy, které buněčnou stěnu nemají. U beta-laktamů je střední riziko vzniku sekundární rezistence, nejdůležitějším biochemickým mechanismem je produkce beta-laktamázy, která rozkládá beta-laktamový kruh v molekule antibiotika. \n\nVětšina G- bakterií přirozeně produkuje chromozomálně kódované, druhově specifické beta-laktamázy. Tyto enzymy hydrolyzují hlavně cefalosporiny. První beta-laktamáza, penicilináza, byla objevena dokonce dříve, než se začal penicilin používat v lékařství, a to u bakterie E. coli. Během používání antibiotik v terapii se vlivem selekčního tlaku objevily kmeny patogenních a oportunně patogenních mikroorganismů, které tvoří beta-laktamázy kódované plazmidy. První takový enzym byl popsán v roce 1965 u bakterie E.coli, a protože byl izolován z krve pacienty Temoniéry, byl nazván \"TEM-1\" - tato beta-laktamáza zajišťuje bakteriím rezistenci k penicilinu G, ampicilinu, piperacilinu a cefalotinu. Od 80. let 20. století plasmidových beta-laktamáz stále přibývá, nejčastější jsou právě TEM beta-laktamázy, kterých je v současnosti známo přes 130 druhů, dále SHV beta-laktamázy, kterých bylo popsáno přes 50. Méně rozšířené jsou OXA beta-laktamázy.\n\nBeta-laktamázy produkují především bakterie z čeledi Enterobacteriaceae, jako je E. coli, Klebsiella pneumoniae a Proteus mirabilis, Acinetobacter, Enterobacter aj., dále u rodu Staphylococcus a Burkholderia cepacia. K potlačení účinku beta-laktamáz se používají jejich inhibitory, které jsou tři: kyselina klavulanová, sulbaktam a azobaktam. Jsou to látky podobné beta-laktamům, jejich antimikrobiální účinek je však velmi slabý. V kombinaci s beta-laktamovým antibiotikem však překoná rezistenci bakteriální buňky a umožní se tak vazba na PBP.\n\nMezi další způsoby získané rezistence u bakterií patří redukce či změna PBP (u meticilin-rezistentních kmenů S. aureus - MRSA) a mechanismem přemostění cíle. U G- bakterií může vzniknout rezistence redukcí permeability buněčné stěny.\n\nPro terapii smíšených nebo prudce probíhajících infekcí se mohou beta-laktamy použít v kombinaci s jinými baktericidními antibiotiky. Ve správné kombinaci se léčiva ovlivňují vznikem synergismu - účinek je vyšší než součet účinků antibakteriálních látek použitých jednotlivě. Tento postup také omezuje možnost vzniku bakteriální rezistence.\n\nBeta-laktamová antibiotika se mohou kombinovat s aminoglykosidy, polypeptidy a fluorochinolony.\n\nMezi beta-laktamy jsou látky pro parenterální (injekční) i perorální aplikaci. Nepronikají do buněk, nepůsobí proto na bakterie parazitující intracelulárně. Z organismu se vylučují relativně rychle, a to ledvinami.\n\nBeta-laktamová antibiotika nejsou toxická. Molekula antibiotika, hlavně jeho derivát penicilloyl, ale může po vazbě na bílkoviny vytvářet látky antigenní povahy, které dráždí imunitní systém. Hypersenzitivita se může projevit jako sérová nemoc nebo jako nebezpečný anafylaktický šok.\n\n"}
{"id": "309695", "url": "https://cs.wikipedia.org/wiki?curid=309695", "title": "William Mulloy", "text": "William Mulloy\n\nWilliam Thomas Mulloy, Jr. (3. května 1917 Salt Lake City, Utah – 25. března 1978 Laramie, Wyoming) byl americký antropolog. Jeho rané výzkumy stepních indiánů jej zařadily mezi světově významné antropology. Je znám svými studiemi polynéské historie, zvláště pak objevy týkající se výroby, transportu a vztyčování monumentálních soch Moai na Velikonočním ostrově.\n\n\n"}
{"id": "309698", "url": "https://cs.wikipedia.org/wiki?curid=309698", "title": "Jižní Finsko", "text": "Jižní Finsko\n\nJižní Finsko ( , ) byl jeden z finských krajů. Ležel na jihu Finska při pobřeží Finského zálivu. Byl to nejlidnatější finský kraj, žila v něm asi třetina obyvatel Finska. Sousedními kraji byly Západní Finsko na severozápadě a Východní Finsko severovýchodě.\n\nKraj vznikl v roce 1997 při novém administrativním rozdělení Finska z historických krajů Uusimaa, Kymi, jižní části Häme a malé jihozápadní části Mikkelského kraje. Systém členění Finska na kraje byl zrušen 1. ledna 2010. Kraj Jižní Finsko tedy existoval 13 let mezi roky 1997 a 2010.\n\nZ pohledu ještě staršího dělení kraj ležel na území historických provincií Uusimaa, jižní části Häme, nejjižnějšího cípu Sava a jižní části Karélie, resp. její části dnes připadající Finsku.\n\nJižní Finsko se dělilo na šest provincií: Jižní Karélie, Päijät-Häme, Kanta-Häme, Uusimaa, Východní Uusimaa a Kymenlaakso.\n\nKrajský úřad byl složen z osmi krajských ministerstev. Krajský úřad sídlil na třech místech, hlavní úřad byl v Hämeenlinně, další pobočky byly v Kouvole a Helsinkách.\n\nK roku 2008 leželo v celém kraji 86 obcí sdružených do celkem 15 seutukunt. Nejvýznamnějšími centry kraje jsou města Espoo, Hämeenlinna, Helsinky, Kouvola, Kotka, Lahti, Porvoo a Vantaa.\n\n"}
{"id": "309699", "url": "https://cs.wikipedia.org/wiki?curid=309699", "title": "Časopis pro děti", "text": "Časopis pro děti\n\nDětské časopisy jsou časopisy s jasně vymezenou cílovou skupinou, určené dětem.\n\nDají se rozdělit do podskupin na:\n\nMezi dětské časopisy bývá také řazen komiks (více či méně právem).\n\nJednotlivé skupiny se od sebe liší především způsobem použití jazyka, grafickým designem, způsobem výkladu, obsahem.\nDětské časopisy mohou být rovněž rozděleny dle určeného cíle na časopisy naučné, populárně naučné a zábavné. Dětské časopisy se v naší republice ještě stále těší velké oblibě. Navzdory rozvoji internetu zůstávají některé dětské časopisy fenoménem (Čtyřlístek, Kačer Donald). Není výjimkou, že vycházejí i v jiných jazycích než je čeština. Úkolem dětských časopisů je především rozvíjet dětem jazykovoustránku, představivost a logické uvažování.\n"}
{"id": "309703", "url": "https://cs.wikipedia.org/wiki?curid=309703", "title": "Nobilita", "text": "Nobilita\n\nNobilita byla vrstva bohatých a vlivných římských občanů, která se vytvořila na začátku 3. století př. n. l. a v následujícím období její příslušníci převážně obsazovali vysoké státní úřady v Římské říši.\n\nPřeneseně znamená privilegovanou a zámožnou vrstvu společnosti i mimo římský stát.\n\nNázev pochází z latinského slova \"nobilis\" = vznešený. Vznik nobility je spojen s téměř dvousetletým bojem plebejů s patriciji za zrovnoprávnění. Plebejové v dlouholetých politických a hospodářských bojích dosáhli jednak politických ústupků (obsazování úřadů také příslušníky plebejských rodin, zřízení vlastních úředníků - tribunů lidu = lat. ), jednak hospodářské rovnoprávnosti. Rozhodujícím mezníkem, který ukončil boje, byl rok 287 př. n. l., kdy byl přijat Hortensiův zákon (). Podle něj bylo rozhodnutí shromáždění plebejů (kterých se mohli účastnit jen plebejové) závazné také pro patricije bez schválení senátem (předtím byl souhlas senátu potřebný). Tímto zákonem plebejové získali rozhodující zákonodárnou iniciativu a výrazný politický vliv v římské republice. Vyrovnaly se rozdíly mezi bohatými patriciji a bohatými plebejci. Z jejich řad se v následujícím období převážně volili římští úředníci (edili, prétoři, konzulové). Do řad nobility jen těžko pronikali noví lidé (\"homo novus\"), kteří rozšiřovali politickou základnu římské republiky.\n"}
{"id": "309710", "url": "https://cs.wikipedia.org/wiki?curid=309710", "title": "El Hierro", "text": "El Hierro\n\nEl Hierro [\"el'jero\"], také nazývaný Ferro nebo Isla del Meridiano, je nejmenší a nejzápadnější z Kanárských ostrovů. Zaujímá plochu 268,71 km², v roce 2010 ho obývalo 10 960 lidí. Hlavní město je Valverde s 5 048 obyvateli. Nejvyšší hora Malpaso měří 1 501 m.\n\nPrvní obyvatelé přišli na ostrov někdy v 5. století př. n. l., pravděpodobně ze Severní Afriky. Žili v úplné izolaci a když roku 1341 připlul na ostrov portugalský kapitán Rodriguez Martín, popsal jejich život tak, jak dnes popisujeme lidi doby kamenné. Roku 1402 připlul na ostrov francouzský mořeplavec Jean de Béthencourt, který ostrovy obsadil pro Kastílii.\n\nEl Hierro je převážně čedičový ostrov s příkrým skalnatým pobřežím a s nouzí o vodu. Na severozápadě ostrova se nachází útes \"El Golfo\" jenž vznikl přibližně před 50 tisíci lety, když se rozsáhlá část ostrova (asi čtvrtina rozlohy) propadla do moře. Flora i fauna ostrova je velmi zvláštní, a tak je od roku 2000 prohlášen za biosférickou rezervaci UNESCO.\n\nAdministrativně se ostrov člení na tři obce:\nObyvatelé ostrova se živí především zemědělstvím, pěstováním vinné révy, dále banánů, mandlí, broskví, brambor a rajčat. Důležitý je také rybolov, hlavně v jižní části pobřeží. Významná jsou umělecká řemesla - hrnčířství, tkaní, řezbářství, výrobky se prodávají na místních trzích. Turistika není příliš podstatná, kapacita lůžek na ostrově je okolo 800. Využívají je pak především obyvatelé ostatních ostrovů, zejména v letním období.\n\nVe starověku se Kanárské ostrovy pokládaly za západní konec obyvatelného světa, a tak řecký geograf Klaudios Ptolemaios uvažoval o tom, že by se od tamějšího poledníku měly počítat zeměpisné délky. Francouzský král Ludvík XIII. roku 1634 stanovil jako nultý poledník ostrov Ferro (El Hierro). Údaj „od ostrova Ferro“ lze pak najít ještě na starších rakouských mapách. Teprve od roku 1884, kdy byl z praktických důvodů mezinárodně přijat nultý poledník podle hvězdárny v londýnském Greenwichi, se toto počítání postupně opustilo.\n\n"}
{"id": "309711", "url": "https://cs.wikipedia.org/wiki?curid=309711", "title": "Red Bull RB4", "text": "Red Bull RB4\n\nRed Bull RB4 je vůz formule 1 týmu Red Bull Racing nasazený pro rok 2008. Jezdili v něm Brit David Coulthard a Australan Mark Webber. Monopost byl představen 16. ledna 2008 v Jerezu.\n\nMonopost RB4 je druhým vozem Red Bullu, který navrhl uznávaný designér Adrian Newey, na rozdíl od předchozího roku mu ovšem vypomáhal Geoff Willis, kterého tým získal z Hondy. Vůz je poháněn motorem Renault RS27.\n\nNový vůz byl navržen s ohledem na maximalizaci všech součástek použitých v předchozí sezóně. Tým se snaží těžit zejména z kontinuity. Avšak i přesto bylo nutné provést několik důležitých změn. Podle nových pravidel bylo nutné například přizpůsobit nový vůz zákazu kontroly trakce nebo nové elektronické jednotce vyrobené společnosti MES ve spolupráci s Microsoftem.\n\nPrvní výjezd se konal 16. ledna 2008 na španělském Jerezu, kde David Coulthard prověřil veškeré systémy a provedl první test jízdních vlastností. Mark Webber si musel na svou premiéru počkat až do Valencie.\n\n1. února během testů v Barceloně došlo k první radikálně změně aerodynamického paketu. RB4 se představil s prodlouženým krytem motoru, kterému se začalo přezdívat „žraločí ploutev“. Jezdci posoudili přínos nového prvku kladně zejména s ohledem na lepší ovladatelnost v zatáčkách.\n\nNa předsezónním testování se krom závodních i testovacích jezdců podílel i Sebastian Vettel ze sesterského týmu Toro Rosso, který na jeden den nahradil zraněného Coultharda.\n\nPrvní testy ukázaly, že nový vůz byl spolehlivější než předchozí typ a zároveň vykazoval známky zlepšení i v ovladatelnosti. Cíle týmu se oproti předchozímu roku nijak nezměnily. Byl očekáván boj ve středu pole, nejvíce s Renaultem a Williamsem.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "309712", "url": "https://cs.wikipedia.org/wiki?curid=309712", "title": "Bohumil Klepl", "text": "Bohumil Klepl\n\nBohumil Klepl, známý také pod přezdívkou Bob Klepl, (* 31. března 1958 Moskva) je český herec.\n\nVystudoval Divadelní fakultu Akademie múzických umění (DAMU), obor herectví a nejprve působil výhradně jako divadelní herec. Do všeobecného povědomí jako televizní herec se dostal až díky režisérovi Karlu Smyczkovi, který ho obsadil v úspěšném českém seriálu \"To jsem z toho jelen\". Za celou divadelní hereckou kariéru vystupoval např. v Západočeském divadle v Chebu, Divadle Na zábradlí nebo v Divadle Komedie. Mezi jeho další televizní činnost patří role ve filmech \"Účastníci zájezdu\" (2006), \"Místo v životě\" (2006), \"Velmi křehké vztahy\" (2007) nebo ve filmu \"O život\" (2008). Pravidelně se objevoval v zábavném pořadu TV Prima \"Hádej, kdo jsem\".\n\n\n"}
{"id": "309718", "url": "https://cs.wikipedia.org/wiki?curid=309718", "title": "Williams FW30", "text": "Williams FW30\n\nWilliams FW30 je vůz formule 1 stáje AT&T Williams, který se účastnil mistrovství světa v roce 2008.\n\n\nWilliams FW30 je evolucí předchozího vozu. Sam Michael se spíše než o radikální změny rozhodl jít cestou nového rozložení váhy, aby zvýšil efektivitu pneumatik Bridgestone. Nový monopost, poháněný motory Toyota, byl představen na okruhu ve Valencii spolu se závodními jezci Nicem Rosbergem a Kazuki Nakajimou.\n\nNový aerodynamikcký tvar je změněn tak aby vyhovoval současným pravidlům. Změny se dotkly okolí pilotovi hlavy, které je teď o deset centimetru vyšší a jisté změny tvaru si vyžádala i netradičně trojúhelníkově tvarovaná standardizovaná elektronická jednotka. Tón celému monopostu udává i jasně patrná změna předního přítlačného křídla, které je též evolucí loňského modelu, jež používá přemostění podobné tomu, které se prvně objevilo na voze McLaren MP4-22.\n\nJasně patrných změn se též dočkalo nové žebrování, které maximalizuje chlazení a štíhlejší výfukové komínky. I samotný nos prošel několika změnami, zejména úhel jeho překlenu je vyšší, díky čemuž vypadá FW30 mnohem agresivněji než jeho předchůdce. Monopost se též dočkal oku lahodícího zbarvení, kde došlo ke spojení dvou kontrastních barev. Tmavé námořnické modří, která přechází až téměř do černé a bílého obrysování.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "309723", "url": "https://cs.wikipedia.org/wiki?curid=309723", "title": "Dmitrov", "text": "Dmitrov\n\nDmitrov ( ) je město v Moskevské oblasti v Rusku, ležící 65 km od Moskvy. Žije zde přes 60 000 obyvatel.\nDmitrov byl založen Jurijem Dolgorukým roku 1154 hluboko v lesích na místě, kde se narodil jeho syn.\n\nV tomto městě dožil ruský revolucionář a teoretik anarchokomunismu Petr Kropotkin.\n\n\n"}
{"id": "309725", "url": "https://cs.wikipedia.org/wiki?curid=309725", "title": "Origin of Symmetry", "text": "Origin of Symmetry\n\nOrigin of Symmetry je druhé studiové album britské alternativní rockové kapely Muse. Poprvé si jej mohli poslechnout fanoušci z Velké Británie a z Austrálie, kde deska byla vydána společností Mushroom Records v červnu 2001. Obyvatelé USA si museli počkat několik let, protože \"Origin of Symmetry\" zde vyšlo až v září 2005. Jako singly byly vybrány skladby „Plug In Baby“, „New Born“, „Bliss“, „Hyper Music“ a Feeling Good, přičemž poslední dva jmenované songy vyšly jako jeden singl.\n\nPojmenování \"„Origin of Symmetry“ (Původ symetrie)\" pochází z knihy \"Hyperspace\" od amerického fyzika Michia Kaku. Jelikož frontman Muse Matthew Bellamy je známý zastánce teoretické fyziky a nekonečna, přenesl obsah knihy i na CD, respektive na jeho název.\n\nU \"Origin of Symmetry\" je dobře vidět, jak Muse nepatrně přešli od alternativního rocku, který byl typickým žánrem pro \"Showbiz\", k rocku progresivnímu, jenž se vyznačuje složitými intry, velkým množstvím riffů a celkově delšími skladbami - „Citizen Erased“ je se svou délkou 7:21 vůbec nejdelším songem kapely. Většina písní působí oproti \"Showbiz\" více temněji a pesimističtěji, což podtrhává časté užití klavíru, kostelních varhan a zvýrazněných basů. To vše doplňují vysoká Mattova falsetta kvůli nimž měla skupina později problémy při vydávání CD v USA.\n\nTo, že se jedná o kvalitní album, svědčí také umístění na 3. příčce v britské albové hitparádě \"UK Albums Chart\". Díky kladným recenzím a zájmu ve Spojeném království byl očekávaný i velký boom Muse na americkém trhu, kde předchozí \"Showbiz\" naprosto propadl. Nicméně americkým manažerům z Maverick Records, se nelíbila falsetta ve většině písní a měli strach, že by songy kvůli nim neuspěly v rádiích, a proto požádali Muse, aby některé skladby předělali do jiných verzí. Kapela však jejich podmínky odmítla a Maverick vyměnila za společnost \"Warner Bros. Records\". Kvůli dalším průtahům se objevila americká verze \"Origin of Symmetry\" v USA až 20. září 2005 - dva roky poté, co v zámoří uspělo třetí studiové album \"Absolution\".\n\n\nCo se týče hitparád, album \"Origin of Symmetry\" a jeho singly si vedly v Evropě oproti předešlému \"Showbiz\" poměrně dobře. Kvůli několikaletému zpoždění jeho vydání v USA se ale neprobojovala deska ani singly do žádné zámořské hitparády.\n\n"}
{"id": "309726", "url": "https://cs.wikipedia.org/wiki?curid=309726", "title": "Eris (rod)", "text": "Eris (rod)\n\nEris je rod pavouků čeledi skákavkovití (\"Salticidae\").\n\nRod \"Eris\" nese jméno řecké bohyně sváru Eridy (v římské mytologii známé pod jménem Discordia).\n\n"}
{"id": "309731", "url": "https://cs.wikipedia.org/wiki?curid=309731", "title": "Racek mořský", "text": "Racek mořský\n\nRacek mořský (\"Larus marinus\") je největší racek rozšířený v Evropě, Severní Americe a na několika ostrovech v Atlantském oceánu. Jeho přirozeným biomem je přitom mořské pobřeží, případně břehy větších jezer nebo řek. Je částečně tažný, většina jedinců na zimu migruje na jih, vnitrozemští racci se většinou pouze stahují na větší nezamrzlá jezera. V České republice se vzácně vyskytuje od září do listopadu.\n\nRacka mořského popsal Linné v 18. století, konkrétně v roce 1758, ve své knize \"Systema Naturae\". Již v té době nesl racek mořský latinské jméno \"Larus marinus,\" které mu zůstalo až do současné doby.\n\nCo se týče populace racků mořských, pak je IUCN klasifikuje jako málo dotčené, tedy neohrožené. Nejsou známy přesné počty, ale populace racků mořských jsou velké a nesnižují se. Zvláštností je, že populace většiny ostatních druhů racků klesají, naopak u racků mořských stoupají. Vzácně je uvidíme i v Česku, ale zde jsou více rozšířené spíše sladkovodní druhy racků.\nJe 31\"–\"74 cm velký s rozpětím křídel mezi 1,4\"–\"1,7 m. Obvykle váží kolem jednoho kilogramu, ačkoli dospělí samci občas dosahují hmotnosti i vyšší než 2 kg. Má silný a poměrně dlouhý zobák s červenou skvrnou, narůžovělé končetiny, bílé břicho, hrdlo a hlavu a černě zbarvenou vrchní stranu křídel s bílými konci. Mladí jedinci jsou hnědí a stejně zbarveni jako dospělci jsou až ve čtvrtém roce života, což je v porovnání s jinými racky značně dlouho.\n\nZe všech racků má také nejhlubší hlas. Ozývá se nejčastěji kdákavým „kdau“ nebo „krao“.\n\nRacek mořský je všežravec, ale zpravidla upřednostňuje masitou stravu, zvláště pak hlemýždě, korýše, ryby, hmyz nebo členovce, pokud se naskytne příležitost, pozře i mršinu. Občas, a to je mezi racky neobvyklé, útočí i na jiné ptáky až do velikosti kachny divoké. Často následuje rybářské lodě nebo jen tak vyčkává na mořském pobřeží a okrádá jiné vodní ptáky o ulovenou potravu.\n\nHnízdí osamoceně nebo v malých koloniích na pobřeží Atlantského oceánu, na skandinávském pobřeží Baltského moře, v Pobaltí nebo na pobřeží Severního moře. Hnízdo si staví na zemi nebo na skalních útesech. V květnu až červnu klade 3\"–\"5 vajec, na kterých sedí oba rodiče 27 dní. Mláďata jsou schopna letu již ve věku 8 týdnů.\n\n"}
{"id": "309738", "url": "https://cs.wikipedia.org/wiki?curid=309738", "title": "Delfín obecný", "text": "Delfín obecný\n\nDelfín obecný (\"Delphinus delphis\") je druh kytovce z čeledi delfínovití.\n\nDélka jeho těla činí 1,8–2,6 m, hmotnost 90-140 kg. Je tedy menší než delfín skákavý. Jeho tělo je štíhlé, základní zbarvení hnědé až černé, na břiše bělavé, na bocích světlé skvrny a pruhy. Hlava zaoblená, 40-47 zubů v každé polovině čelisti. Hřbetní ploutev ostrá, prsní ploutve zakřivené.\n\nDelfín obecný je rozšířen téměř ve všech mořích od tropického po mírné pásmo. Žije zejména v pobřežních vodách, kde je dostatek potravy. Je nejpočetnějším druhem delfína. Velikost populace je neznámá, odhaduje se na několik miliónů jedinců.\n\nDelfín obecný je velmi aktivní a společenský, žije ve společenství o deseti až několika tisících jedincích. Upřednostňuje hluboké vody v pobřežních oblastech, často se za účelem lovu kořisti sdružuje mnoho skupin dohromady a jindy spolu různé skupiny soupeří. Ke spánku využívá jen polovinu mozku, druhou hemisférou je bdělý, přičemž obě poloviny může střídat. Plave rychlostí až 60 km/h s maximální hloubkou ponoru 300 metrů. Má silnou ocasní ploutev, ta mu umožňuje dlouhé skoky nad hladinu i poskakování ve vzpřímeném postoji za pomoci rychlých úderů o hladinu. Profil kůže mu ale k plavání nepomáhá. Pod vodou je schopen zůstat až 10 minut na jedno nadechnutí, ale většinou se vynořuje častěji. Domlouvá se pomocí echolokace na frekvencích 1000 Hz-150 kHz. Březost trvá 10-11,5 měsíce, období rozmnožování je jaro a podzim, v tropickém pásmu celoročně. Samice rodí jedno mládě. Mláďata se rodí ocasem napřed o délce 0.8-1 m a hmotnost přibližně 10 kg. Delfíni se dožívají až 30 let.\n\nJeho nejčastější potrava jsou sledi a makrely, doplňují je hlavonožci. Loví společně, ve skupině shánějí ryby k sobě a nahánějí je k hladině.\n\nDelfín obecný byl znám již v době antiky mezi Řeky a Římany a hrál důležitou roli v jejich mytologii. Rovněž vystupuje v příbězích, předávaných z generace na generaci, ve kterých vozili malé děti na hřbetě jako koně a zachraňovali tonoucí. První, kdo jej pojmenoval \"delfín\" a poznal, že se jedná o savce, byl Aristoteles. Carl Linné jej v roce 1758 pojmenoval \"Delphinus delphus\". O výjimečnosti vztahu kytovců s člověkem mluví nástěnné malby (Grotta del Genovese), freska delfína ze 17. století př. n. l. nalezená na ostrově Knossos v Řecku nebo nalezené mumifikované tělo delfína v Norsku v Askollen, Vestfold. Zobrazení delfína se našlo také na starověkých mincích.\n\nJako většina kytovců i delfín obecný má velký a těžký mozek s výrazným neokortexem, šedá kůra mozková je tu hojnější než u většiny savců (s výjimkou opic), ale méně hojná než u člověka. Schopnost učení, opakování a porozumění pojmům je u delfínů prokázaná. Tuto duševní činnost lze vypozorovat ve volné přírodě zejména při lovení ve skupině, při námluvách a hře. Např. jsou také schopni rozvazovat uzly na rybářských sítích, útočit na smluvený signál písknutí, nahánět ryby ve formacích apod. U delfínů držených v zajetí byla prokázána schopnost používat sled pojmů např. \"sahat - míč - ocas - hledat - talíř\".\n\nDelfín obecný se velmi často dostane do průmyslově používaných sítí určených pro lov ryb, ještě v roce 1988 bylo takto chyceno až 100 tisíc jedinců. Díky zlepšenému způsobu rybolovu a přísnějším nařízením byl tento počet od té doby značně snížen. Země s velrybářskou tradicí dodnes loví i delfína obecného, zejména Japonsko a Norsko, na základě rozhodnutí Mezinárodní velrybářské komise, tzv. klauzule o \"výjimce pro domorodce\". Další negativní vliv je kontaminace mořských vod zejména v pobřežních oblastech. Zejména jedinci žijící ve Středozemním moři jsou vysoce kontaminovaní rtutí, freony a těžkými kovy. K chovu v zajetí se delfín obecný na rozdíl o delfína skákavého nebo kosatek černých příliš nehodí, většinou odmítá spolupracovat a takoví jedinci zpravidla do roka uhynuli. Často také páchali sebevraždy naražením do stěny nádrže.\n\n"}
{"id": "309739", "url": "https://cs.wikipedia.org/wiki?curid=309739", "title": "USS Enterprise (CV-6)", "text": "USS Enterprise (CV-6)\n\nUSS \"Enterprise\" (CV-6) byla druhá americká letadlová loď třídy \"Yorktown\". Byla sedmou lodí toho jména ve službě US Navy a byla též známa pod přezdívkou Big E. Do služby byla zařazena v roce 1938 a spolu s USS \"Saratoga\" a USS \"Ranger\" přežila druhou světovou válku. Zbývajících pět letadlových lodí postavených před válkou bylo během ní ztraceno. Zúčastnila se mnoha významných operací a střetnutí během bojů v Pacifiku – mimo jiné například Doolittlova náletu, bitvy u Midway, zasáhla do četných střetnutí v souvislosti s boji o Guadalcanal včetně bitev u východních Šalomounů a u Santa Cruz. V pozdější fázi války pak například bitev ve Filipínském moři a u Leyte. Od prosince 1944 se specializovala na noční letecké operace a její kód byl změněn na CV(N)-6. Byla několikrát poškozena a i když ji Japonci třikrát prohlásili za potopenou, vždy se ji podařilo zachránit a po opravách opět nasadit do bojů.\n\nBěhem druhé světové války obdržela 20 battle star, čímž se stala nejčastěji dekorovanou lodí US Navy. Dne 25. listopadu 1945 obdržela vlajku britské Admirality a stala se tak první válečnou lodí cizího námořnictva, na které tato vlajka od svého zavedení v 16. století zavlála.\n\n\"Enterprise\" byla objednána 3. srpna 1933, její kýl byl položen 16. července 1934 v loděnicích Newport News Shipbuilding v Newport News ve Virginii. Měla to být druhá a poslední jednotka třídy \"Yorktown\", neboť limity sjednané na washingtonské konferenci pak již nestačily na stavbu třetí jednotky (ta byla postavena až po expiraci washingtonských dohod). Umožnily stavbu už jenom lehké letadlové lodi USS \"Wasp\". Stavba byla financována z fondů úřadu veřejných prací (\"\"), který vznikl na základě Nového údělu a stavba obou letadlových lodí třídy \"Yorktown\" tak měla být způsobem, jak dát lidem práci.\n\nNa \"Enterprise\" byla nová loď pokřtěna 3. října 1936 manželkou amerického ministra námořnictva Claude A. Swansona paní Lulie Swanson. Jejím prvním kapitánem byl Newton H. White, kterého 21. prosince 1938 vystřídal Charles A. Pownall. Po převzetí námořnictvem v květnu 1938 zamířila na cvičnou plavbu do Rio de Janeira a po návratu se zúčastnila spolu s USS \"Yorktown\" námořního cvičení Fleet Problem XX (únor 1939) v Karibiku. Během něj byla \"Enterprise\" „potopena“ překvapivým leteckým úderem z \"Rangeru\", který jí lokalizoval pomocí HF/DF. Letecký park \"\" (Letecká skupina \"Enterprise\") byl v této době složen ze stíhacích Grumman F3F Goblin, střemhlavých bombardérů Curtiss SBC Helldiver a torpédonosných Douglas TBD-1 Devastator. Fotografie z roku 1940 zachycují na palubě navíc střemhlavé bombardéry Northrop BT-1.\n\n\"Enterprise\" nesla v této době (až do června 1941) nátěr \"„Standard Navy Gray“\" na trupu a nástavbách, dřevěná letová paluba z Douglasovy jedle byla v barvě mahagonového mořidla a vodorovný povrch kovových palub byl v \"„Deck Gray“\".\n\nDne 10. března 1939 došlo k nehodě, když se TBD-1 (6-T-1, BuNo 0322) propadl při startu a skončil v moři. Posádka vyvázla bez zranění. V dubnu 1939 byla \"Enterprise\" přiřazena k pacifické flotě (\"\") s domovským přístavem v San Diegu v Kalifornii. Ke 12. květnu 1939, tedy po jednom roce služby, měla \"Enterprise\" za sebou 34 809 mil (56 019,7 km) plavby, na které spotřebovala celkem 4 720 191 galonů (17 867 866,6 l) paliva.\n\nV následujících dvou letech prodělala několik cest mezi Havají a San Diegem (především transport letadel ze Západního pobřeží na ostrovy) a zúčastnila se i natáčení filmu \"Dive Bomber\". V květnu 1940 vyměnila domovský přístav San Diego za Pearl Harbor na Havaji, kam se přesunula i většina jádra tichooceánské floty.\n\nDne 21. března 1941 se novým velitelem \"Enterprise\" stal Murray. V červnu 1941 dostala \"Enterprise\" novou kamufláž \"Measure 1\", kterou nesla i během prvních válečných měsíců. Mírová služba pro \"Enterprise\" skončila 28. listopadu 1941 bojovým rozkazem číslo jedna, kterým byl pro loď vyhlášen válečný stav.\n\nDne 28. listopadu 1941 vyplula \"Enterprise\" a její doprovod z Pearl Harboru, aby dopravila na atol Wake 12 stíhaček Grumman F4F-3 Wildcat od VMF-211. Celé uskupení vyplulo jako Task Force 2, které velel viceadmirál William F. Halsey z můstku \"Enterprise\". Po vyplutí Halsey vyčlenil \"Enterprise\", tři těžké křižníky a devět torpédoborců z TF 2 a s takto nově vytvořenou TF 8 zamířil k atolu Wake.\n\nTransport VMF-211 pro \"Enterprise\" znamenal, že mohla nést pouze 16 vlastních \"Wildcatů\" místo standardních devatenácti. Při přeletu z NAS (\"Naval Air Station\" ~ Námořní letecká základna) Pearl Harbor na loď se ale ukázalo, že jeden \"Wildcat\" VF-6 a jeden od VMF-211 nejsou letuschopné a jejich piloti k přeletu na \"Enterprise\" využili volných míst v torpédonosných TBD-1. Jelikož tím klesl stav přepravované VMF-211 na jedenáct strojů, VF-6 jí předala jeden svůj F4F-3. VF-6 tak zbyl pouze jeden F4F-3 a třináct F4F-3A.\n\nPo přistání pilotů seznámil kapitán Murray posádku s Halseyho bojovým rozkazem číslo 1 a z něj vyplývajícím vyhlášením válečného stavu (\"war conditions\"), který byl později upřesněn bojovým rozkazem č. 2.\n\nStíhačky VMF-211 odstartovaly k přeletu na Wake v 7:00 2. prosince a \"Enterprise\" obrátila k návratu do Pearl Harboru, kam měla dorazit ráno 7. prosince. Naštěstí pro Američany byla ale zdržena bouří (tou samou, která zasáhla japonský svaz) a nedělní svítání 7. prosince jí zastihlo asi 215 námořních mil (398,2 km) západně od Oahu. Průzkumná eskadra VS-6 a střemhlavá bombardovací VB-6 byly ráno odeslány na havajská letiště. Celkem 18 jejich střemhlavých bombardérů SBD-2 Dauntless ale přilétlo nad Pearl Harbor právě v době probíhajícího útoku a tak VS-6 přišla o šest strojů a VB-6 o jeden (6-B-3). Minimálně jeden z nich byl sestřelen vlastní protiletadlovou palbou a další byly poškozeny. Poručík (LTJG) Clarence E. Dickinson (6-S-4, BuNo 4570) a jeho střelec William C. Miller si nárokovali sestřelení jednoho A6M2 Zero. Ze šesti stíhacích F4F-3A Wildcatů od VF-6 odeslaných večer po útoku na ostrov byly tři sestřeleny vlastními protiletadlovými dělostřelci při pokusu o přistání na Fordově ostrově v Pearl Harboru – každé letadlo bylo považováno za nepřítele i přesto, že všechny lodě v přístavu byly informovány o příletu vlastních stíhaček. O život přitom přišli poručíci (LT) Francis F. Hebel (6-F-1, BuNo 3906) a Eric Allen (6-F-12, BuNo 3938) a podporučík (ENS) Herbert H. Menges (6-F-15, BuNo 3935). Podporučík David R. Flynn (6-F-4, BuNo 3909) musel svůj stroj opustit na padáku poté, co mu došlo palivo. Podporučík Hermann (3-F-15, BuNo 3982) přistál na golfovém hřišti na Fordově ostrově a tak pouze podporučík Daniels (6-F-5, BuNo 3916) dokázal přistát na letišti na Fordově ostrově.\n\n\"Enterprise\" pátrala po japonském svazu. Pátrání ale kvůli špatnému odhadu předpokládané polohy Japonců probíhalo v prostoru jihozápadně od Oahu. Japonský svaz se pohyboval severně od Oahu a tak naštěstí pro \"Enterprise\" ke kontaktu nedošlo. V opačném případě by musela sama čelit přesile 6 letadlových lodí a jejich doprovodu. Po odvolání pátrání vplula \"Enterprise\" navečer 8. prosince do Pearl Harboru, kde doplnila palivo a zásoby a v 6:00 ráno následujícího dne opět vyplula na moře. Dne 10. prosince potopil SBD-2 Dauntless z VS-6 pilotovaný poručíkem (LTJG) Dickinsonem japonskou ponorku \"I-70\" severně od Havajských ostrovů na pozici \n\nNásledující dva týdny strávila \"Enterprise\" hlídkováním západně od Havaje (jako TF 8). 20. prosince zaútočily Dauntlessy omylem na ponorku USS \"Pompano\", která ale unikla.\n7. ledna 1942 se \"Enterprise\" vrátila do Pearl Harboru a po krátké zastávce vyplula 11. ledna, aby spolu s \"Yorktownem\" poskytla letecké krytí konvoji s posilami pro Samou. Na cestě jí doprovázely těžké křižníky USS \"Chester\", USS \"Northampton\", USS \"Salt Lake City\", tanker USS \"Platte\" a torpédoborce USS \"Dunlap\", USS \"Balch\", USS \"Maury\", USS \"Ralph Talbot\", USS \"Blue\" a USS \"McCall\". Cesta byla plná více či méně tragických událostí: 16. ledna na palubě \"Enterprise\" havaroval při přistání jeden SBD-2 Dauntless, přičemž smrtelně zranil jednoho člena posádky a ještě téhož dne se z hlídky nevrátil jeden TBD-1 Devastator (6-T-14 (?), BuNo 0335) od VT-6. Nakonec ale \"Enterprise\" doplula na Samou podle plánu a po několik dní hlídkovala severně od ostrova.\n\nDne 25. ledna vyplula \"Enterprise\" (TF 8) k útoku na Marshallovy ostrovy, zatímco \"Yorktown\" (TF 17) měl napadnout cíle v Gilbertově souostroví. Ráno 1. února ve 4:43 odstartovalo 6 stíhaček F4F-3 Wildcat z VF-6 na svůj ranní CAP a vzápětí je následovaly dvě vlny celkem 37 SBD Dauntless (VS-6 a VB-6) a devíti TBD-1 Devastator (VT-6) k náletu na Kwajalein. V 6:10 odstartovalo dalších 12 F4F-3 Wildcat (VF-6) k útoku na atoly Wotje a Taroa. První úder se zaměřil na letiště a na lodě zakotvené v kwajaleinském kotvišti. Tyto lodě se po 9:00 staly terčem útoku dalších devíti TBD-1 Devastator vyzbrojených torpédy Bliss-Leavitt Mark 13. Americkým letounům se podařilo potopit transportní loď \"Bordeaux Maru\" a poškodit lehký křižník \"Katori\", minonosku \"Tokiwa\", ponorku \"I-23\", mateřskou loď ponorek \"Jasukuni Maru\", tankery \"Toa Maru\" a \"Hojo Maru\" a některá další plavidla. Následovaly ještě dva další útoky VS-6 a VB-6 na nově objevené letiště na Taroa.\n\nPo návratu posledních letounů zamířila \"Enterprise\" rychlostí 30 uzlů (55,5 km/h) na sever. Během těchto útoků přišla \"Enterprise\" o jeden F4F-3 Wildcat z VF-6, čtyři SBD Dauntless z VS-6 a jeden z VB-6. Ve vzduchu byly sestřeleny tři A5M4 Claude a dalších devět letadel bylo zničeno na zemi. Tři lodě byly potopeny a další poškozeny a poškozena byla i letištní zařízení. Další škody na zařízení způsobilo ostřelování ostrovů doprovodnými plavidly TF 8.\n\nTěsně po 13:30 zaznamenal radar na ustupující \"Enterprise\" neidentifikovaný kontakt: pět bombardérů G3M2 Nell. Ty pronikly přes hlídkující stíhače a nezastavila je ani nepřesná protiletadlová palba. Shozené pumy ale svůj cíl minuly, pouze jedna dopadla těsně vedle levoboku \"Enterprise\". Způsobila poškození rozvodu leteckého paliva, menší požár a smrtelné zranění jednoho člena posádky. Zatímco čtyři bombardéry odlétaly, pátý – stroj velitele letky Kazuo Nakaie – zamířil k letadlové lodi a pokusil se o sebevražedný útok. Minul jenom velice těsně: pravým křídlem přepůlil na palubě stojící SBD Dauntless S-5 od VS-6, pokropil palubu palivem ze svých nádrží a na levoboku přepadl do moře. V přepůleném SBD S-5 seděl na pozici střelce letecký mechanik 3. třídy (\"AMM 3/c\") Bruno P. Gaido, který po bombardérech střílel ze 12,7mm dvojčete Dauntlessu. Z celého incidentu vyvázl Gaido nezraněn a byl následně povýšen do hodnosti leteckého mechanika 1. třídy.\n\nRadar vykazoval i nadále občasné kontakty, které zaměstnávaly hlídkující stíhače. V 16:00 se další dva bombardéry pokusily o útok, ale rovněž minuly. Jedna Nell byla sestřelena a druhá poškozena. Do Pearl Harboru připlula TF 8 5. února.\n\nV sobotu 14. února vyplula \"Enterprise\" v čele TF 16 z Pearl Harboru, aby tentokrát napadla atol Eniwetok. Zároveň skupina kolem \"Yorktownu\" měla napadnout Wake, který se dostal do rukou Japonců 22. prosince 1941. Dne 16. února ale byly rozkazy změněny: \"Yorktown\" byl pověřen jiným úkolem a \"Enterprise\" měla místo něj napadnout Wake.\n\nDne 17. února – zatímco byla \"Enterprise\" na moři – povolil vrchní velitel US Navy Stark odstranění hydraulického katapultu H MK II z hangárové paluby. Samotné odstranění ale bylo provedeno až později.\n\nPozdě odpoledne 23. února se od \"Enterprise\" oddělila část doprovodu, která měla provést dělostřelecký přepad atolu. \"Enterprise\", kterou teď doprovázely jenom čtyři torpédoborce, zamířila do pozice 120 mil (193 km) severně od Wake, kde v 5:17 24. února začala startovat její letadla: po 18 SBD-2 a -3 z VS-6 a VB-6, 9 TBD-1 a 6 F4F. Po nich odstartovaly ještě další čtyři F4F na CAP. Cílem bylo letiště a další objekty na Wake a Peale. Američané se nesetkali s žádným odporem ve vzduchu a protiletadlová palba byla vesměs neúčinná. Jediný zaznamenaný kontakt ve vzduchu byl japonský čtyřmotorový létající člun, o jehož sestřel se podělili tři stíhači z doprovodu. V 10:14 přistál poslední letoun z útočné vlny a \"Enterprise\" zamířila k severovýchodu. \"Enterprise\" musela odepsat dva bombardéry (oba od VS-6: SBD-3 BuNo 4524 havaroval při startu a SBD-2 BuNo 2174 byl pohřešován) a jeden stíhací F4F-3 (6-F-2, BuNo 4017), který odpoledne nouzově přistál na hladině, když mu při návratu z pátrání po japonském průzkumném letadle došlo palivo.\n\nDne 28. února zamířila TF 16 k dalšímu cíli: ostrovu Marcus. Ve 4:38 4. března, 125 mil (201 km) severovýchodně od ostrova, se \"Enterprise\" natočila proti silnému jižnímu větru a ve 4:45 začala startovat její letadla k útoku na Marcus. Tentokrát se útoku zúčastnilo 14 SBD z VS-6, 17 SBD z VB-6 a 6 F4F-4. Kvůli oblačnosti 9/10 byly letouny letící k cíli nad mraky navigovány novou metodou: \"Enterprise\" sledovala letadla radarem a rádiem jim předávala informace o potřebných opravách kurzu a vzdálenosti k cíli.\n\nJako první zaútočily na letiště a další objekty na ostrově piloti VB-6, následovaní VS-6. Ta také zaznamenala jedinou ztrátu během tohoto náletu, když její SBD-2 6-S-7 (BuNo 2152) musel přistát na hladině 10 mil (16 km) východně od ostrova. Jeho pilot poručík (LTJG) Hilton a střelec Leaming se stali prvními dvěma (z celkem 12) zajatci Japonců z \"Enterprise\".\nNavzdory silné protiletadlové palbě se ostatní letouny vrátily na svoji loď, kde přistály kolem 8:00.\n\nÚtoky na Wake i Marcus ukázaly nutnost mít na palubě více létajících posádek, než kolik je neseno letounů. Obě téměř čtyřhodinové akce, kterých se zúčastnila většina posádek, znamenaly pro ně značné vyčerpání a následný nedostatek čerstvých sil pro plnění běžných hlídkových a průzkumných letů. Také bylo rozhodnuto, že letouny mají být vybaveny samosvornými nádržemi, aby se zamezilo zbytečným ztrátám.\n\nDo Pearl Harboru se \"Enterprise\" vrátila 11. března a poprvé od vypuknutí války jí čekal delší pobyt v přístavu, během kterého bylo možno provést některé úpravy. Loď dostala nové kamuflážní schéma \"Measure 11\".. Koncem března byly odstraněny těžké kulomety M2 Browning z galerií kolem letové paluby a nahrazeny 20mm Oerlikony. „Hnízdo“ s dvojicí 20mm Oerlikonů se objevilo i na přídi pod letovou palubou..\n\nDne 8. dubna vyplula \"Enterprise\" jako vlajková loď TF 16 z Pearl Harboru, aby se ráno 13. dubna poprvé spojila se svazem kolem své mladší sesterské lodě USS \"Hornet\" na pozici . Letovou palubu \"Hornetu\" zabíralo 16 bombardérů B-25B Mitchell určených k provedení náletu na Japonsko a proto z ní nemohly operovat jeho vlastní letouny. \"Enterprise\" byla pověřena leteckým krytím celého svazu, ke kterému měla nyní poprvé k dispozici i nové Wildcaty ve verzi F4F-4. V letecké skupině \"Enterprise\" byla na tuto akci místo VS-6 přidělena VB-3 (původně patřící k USS \"Saratoga\"). Pokud to počasí umožňovalo, vysílala \"Enterprise\" hlídky až do vzdálenosti 200 mil (322 km) tak, aby pokryly prostor 60° nalevo i napravo před svazem.\n\nV 7:15 18. dubna shodil jeden z průzkumných letounů (SBD z VB-6) zprávu o kontaktu s nepřátelským hlídkovým plavidlem. Šlo o člun \"Nitto Maru č. 23\", který ještě stihl podat zprávu o amerických lodích, než ho potopil lehký křižník USS \"Nashville\". Jelikož TF 16 byla odhalena, bylo rozhodnuto vyslat bombardéry do útoku okamžitě a pak zahájit ústup TF 16. Když všechny bombardéry úspěšně odstartovaly, provedl celý svaz v 9:27 obrat na kurz 90° a rychlostí 25 uzlů (46,3 km/h) se začal vzdalovat od Japonských ostrovů. Ve 12:40 podal SBD 6-B-17 z VB-6 rádiem zprávu o kontaktu s nepřítelem. Ve 14:00 byly zpozorovány další dva hlídkové čluny, které napadly letouny z \"Enterprise\". Jeden byl potopen, druhý poškozen a následně doražen děly \"Nashville\". Viceadmirál Halsey později ve svém bojovém hlášení #0019 z 24. dubna popsal dojem z útoků palubních letounů \"Enterprise\" na hlídkové čluny jako zklamání a doporučil další výcvik během pobytu letecké skupiny na pozemních základnách.\n\nDo Pearl Harboru dorazila TF 16 25. dubna. Jedinou ztrátu leteckého parku \"Enterprise\" představoval SBD 6-B-4 z VB-6, který musel pro poruchu motoru nouzově přistát na hladině v 15:03 18. dubna. Nezraněnou posádku zachránil \"Nashville\".\n\nDne 30. dubna vyplula TF 16 do jihozápadního Tichomoří, aby dopravila VMF-212 na Efate a poté obě její letadlové lodě podpořily USS \"Lexington\" a USS \"Yorktown\" v jejich snaze odrazit japonský pokus o vylodění v Port Moresby. Když tam ale dorazila, bylo již den po bitvě. \"Lexington\" ležel na mořském dně a \"Yorktown\" se těžce poškozen belhal domů. Podmínky na Efate byly shledány nevyhovující pro Wildcaty VMF-212 a tak byla VMF-212 odeslána do Nouméi na Nové Kaledonii. \"Enterprise\" i \"Hornet\" pak po doplnění paliva z tankeru byly odeslány na sever k ochraně Ocean a Nauru, ale cestu přerušily jiné rozkazy: nechat se zpozorovat japonským průzkumem, ale nenechat se napadnout. Stalo se tak 15. května a poté TF 16 již nepozorována ustoupila. Do Pearl Harboru se vrátila 26. května.\n\nBěhem následujícího krátkého pobytu v Pearl Harboru navštívil \"Big E\" admirál Nimitz. Důvodem návštěvy bylo vyznamenání tří letců z \"Enterprise\" a jednoho námořníka z USS \"West Virginia\". Poručíci (LT) McClusky, Mehle a (LTJG (?)) Daniels z VF-6 byli vyznamenáni DFC a pomocník kuchaře (\"Mess Attendant\") Miller z \"West Virginia\" byl vyznamenán Námořním křížem.\n\nPo krátké zastávce v přístavu vyplula \"Enterprise\" 28. května jako vlajková loď TF 16, aby se setkala 2. června 325 mil (523 km) severovýchodně od Midway s TF 17 sestavené kolem narychlo opraveného \"Yorktownu\". Viceadmirála Halseye, který doposud velel TF 16 a nyní byl hospitalizován, nahradil na palubě \"Enterprise\" kontradmirál Spruance, který doposud velel 5. křižníkové divizi doprovázející TF 16. Cílem obou svazů bylo zastavit předpokládaný japonský pokus o vylodění na Midway. Poprvé a naposledy měly všechny tři letadlové lodě třídy \"Yorktown\" bojovat společně.\n\nDne 3. června \"Enterprise\" a ostatní plavidla doplnila palivo z doprovodných tankerů USS \"Cimarron\" a USS \"Platte\". V 18:00 se nacházela na pozici , kurz 100° při rychlosti 15 uzlů (28,8 km/h).\n\nV očekávání boje byl na \"Enterprise\" budíček 4. června v 1:30 a snídaně mezi 3:00 a 4:00. \"Enterprise\" se pohybovala asi 200 mil (320 km) SSV od Midway. V 5:34 konečně přišla zpráva o objevení japonských letadlových lodí od jedné z průzkumných PBY Catalina. Ale teprve až v 6:03 přišla zpráva uvádějící i pozici Nagumova svazu. V 6:07 zamířila TF 16 na jihozápad, aby se přiblížila a napadla japonské letadlové lodě.\n\nPodle plánu začala v 7:00 z \"Enterprise\" startovat první letadla. Nejprve vzlétlo 8 F4F-4 na CAP, následovaných 37 SBD-2 a -3 z VB-6 a VS-6. V 7:25 byly již všechny SBD (kromě čtyř, které měly poruchu) ve vzduchu a formovaly se do formace. Střemhlavé bombardéry, kterým velel komandér-poručík (LCDR) McClusky DFC, zamířily kurzem 231° ke svému cíli bez stíhacího doprovodu. Předpokládaný čas příletu k cíli byl 9:20. Mezitím byly z paluby odstraněny ony čtyři SBD, kterým se nepodařilo vzlétnout a ke startu bylo připraveno 14 TBD-1 (komandér-poručík (LCDR) Lindsey) a 10 F4F-4 (poručík (LT) Gray), které začaly startovat po 7:45. Naneštěstí pro VT-6 a její pomalé TBD-1 se stíhači z VF-6 omylem přidali k VT-8 z \"Hornetu\" a VT-6 tak rovněž zůstala bez stíhacího doprovodu.\n\nV 8:15, když byly bombardéry na cestě k cíli, zaznamenal radar na \"Enterprise\" japonský průzkumný hydroplán. Byli na něj navedeni stíhači z CAP, ale ti svůj cíl nenašli.\n\nVT-8 našla Nagumův svaz jako první z palubních skupin a byla zmasakrována japonskými stíhači. VT-6 z \"Enterprise\" by Nagumův svaz málem minula, ale kouř z bojujících lodí přiměl VT-6 změnit v 9:30 kurz na severovýchod. Na scéně se torpédové letouny z \"Enterprise\" objevily v okamžiku, kdy 8. torpédová eskadra z \"Hornetu\" přestávala existovat. Lindsey (6-T-1, BuNo 0289) se rozhodl zaútočit na nejbližší \"Kagu\" a rozdělil svoji eskadru na dvě části, aby mohla provést útok ze dvou směrů. Jedné sekci velel on, druhé velel poručík (LT) Ely (6-T-10, BuNo 0342). V 9:38 byla VT-6 zpozorována japonskými hlídkami a následně napadena stíhači. Ti se jako první vrhli na Elyho sekci. \"Kaga\" navíc po chvíli změnila kurz a k útočícím torpédovým bombardérům se natočila zádí, takže Elyho bombardéry musely svůj cíl obletět, aby se znovu dostaly do pozice vhodné pro vypuštění torpéd. Vlastní stíhači z VF-6 se tou dobou nacházeli asi 15 mil (24 km) severovýchodně od japonského svazu a volání posádek bombardérů o pomoc neslyšeli.\n\nZ Elyho sekce se k odhozu torpéda dostali pouze piloti Winchell (6-T-8, BuNo 0367) a Smith (6-T-11, BuNo 0338). Zbývajících pět TBD-1 bylo sestřeleno Zery ještě před zaujetím vhodné pozice. Ačkoliv oba jejich letouny byly poškozeny, podařilo se jim proniknout až do vzdálenosti přibližně 900 metrů a odhodit torpéda, která ale obě minula. Pouze Smith se ale dokázal vrátit na \"Enterprise\". Winchell a jeho střelec po vyčerpání paliva nouzově přistáli na hladinu. V nafukovacím člunu strávili následujících 17 dní, než je 21. června vyzvedla PBY-5A Catalina z Midwaye.\n\nZ Lindseyho sekce Zera sestřelila čtyři ze sedmi TBD-1 ještě před vypuštěním torpéd. Zbývající tři letouny vypustily svá torpéda, která ale minula svůj cíl, a vrátily se na \"Enterprise\". Po VT-6 zaútočila (přibližně v 10:00) VT-3 z \"Yorktownu\": opět bez jediného zásahu a „péči“ Zer přežil pouze jediný z dvanácti. Později byly všichni piloti VT-6 a jejich střelci, kteří se zúčastnili této sebevražedné akce, navrženi v hlášení #0133 na vyznamenání Námořním křížem. Většina z nich in memoriam.\n\nZatímco torpédové bombardéry z \"Enterprise\" bojovaly s japonským svazem, vyslala \"Enterprise\" mezi 9:29 až 9:32 do vzduchu druhou osmičlennou hlídku F4F-4. Mezi 9:45 a 9:52 pak přistávaly stroje první hlídky.\n\nStřemhlavé bombardéry VB-6 a VS-6 vedené McCluskym dorazily v 9:20 na předpokládané místo výskytu japonského svazu, ale nic nenašly. McClusky proto rozhodl pokračovat dalších 35 mil (56 km) na jihozápad a pak na severozápad, než je nedostatek paliva donutí k návratu na \"Enterprise\". V 9:47 ale McClusky zpozoroval na hladině loď spěchající k severovýchodu. Předpokládaje, že se loď snaží dohnat hlavní svaz, rozhodl se McClusky sledovat její kurz. Byl to torpédoborec \"Araši\", který se od svazu vzdálil při pronásledování ponorky USS \"Nautilus\" a nyní se opravdu snažil dohnat Nagumův svaz. V 10:02 VB-6 a VS-6 zpozorovaly japonské lodě na pozici . V té době končil útok VT-6 a začínal útok VT-3. Bombardérům začínalo docházet palivo a některým strojům VB-6 došel kyslík. Její velitel poručík (LT) Best (6-B-1) proto vedl svoji jednotku v 15 000 stopách (4 572 m), zatímco VS-6 zůstávala ve 20 000 (6 096 m).\nPřekvapení bylo dokonalé: když bombardéry začaly přecházet do střemhlavého letu, stále ještě nebyly zpozorovány. Letci z \"Enterprise\" si vybrali za cíl dvě nejbližší letadlové lodě: VS-6 (McClusky) \"Kagu\" na západě a VB-6 (Best) \"Akagi\" na východě. Dvě sekce z VB-6 ale ztratily kontakt s vedoucím eskadry a přidaly se k VS-6 v útoku na \"Kagu\". V 10:22 se McCluskyho sekce, nasledovaná zbytkem VS-6 a částí VB-6 vrhla střemhlav na \"Kagu\". Pumy uvolňovaly v 1 500 stopách (457 m). McClusky a jeho wingman podporučík (ENS) Pittman (6-S-8) minuli. Vzápětí ale poručík (LT) Gallaher (6-S-1) zasáhl \"Kagu\" svojí 1 000lb pumou doprostřed zadní poloviny letové paluby. Další dvě pumy jenom těsně minuly. Podporučík (ENS) Roberts (6-S-3, BuNo 8524) byl sestřelen protiletadlovou palbou z \"Kagy\" a dopadl do moře. Jeho stroj se tak stal jediným střemhlavým bombardérem, který během bitvy sestřelila protiletadlová palba \"Kidó Butai\". Poručík (LTJG) Kleiss (6-S-7) docílil druhého zásahu vedle předního výtahu. Dalších až šest zásahů (pro kouř je již nešlo přesně lokalizovat) docílili ještě zbývající letci. \"Kaga\" byla vyřazena z boje a proměněna v plovoucí hořící vrak s vybuchující municí v hangárech. V 17:00 byla opuštěna a potopena v 19:25.\n\nV 10:26 se všechny tři stroje vedoucí sekce VB-6 vrhly na \"Akagi\" (zbývající dvě sekce útočily na \"Kagu\"). Best a jeho wingmani poručík (LTJG) Kroeger (6-B-2) a podporučík (ENS) Weber (6-B-3) zasáhli \"Akagi\" dvěma 1 000lb pumami: těsně za prostředním výtahem a na zádi. Také na \"Akagi\" vypukly požáry živené palivem a municí a loď se zablokovaným kormidlem se stala neovladatelnou. Po marné snaze o její záchranu jí následujícího dne v časných ranních hodinách dorazily japonské torpédoborce.\n\nPo vybrání střemhlavého letu se bombardéry pokoušely uniknout nízkým letem nad hladinou z dosahu protiletadlových děl a Zer. Žádný bombardér již nebyl sestřelen a jejich střelci si nárokovali sestřelení tří Zer. Šest SBD z VS-6 vedených poručíkem (LT) Charlesem R. Warem (6-S-4, BuNo 03206) hledalo ochranu před dotírajícími Zery ve včasném znovuvytvoření formace a společné obraně soustředěnou palbou zadních střelců. Čekal je ještě ale návrat na letadlovou loď někde v širém oceánu: před startem nebylo domluveno místo setkání a tak současnou pozici \"Enterprise\" mohli piloti jenom odhadovat. Celou situaci ještě zkomplikovalo docházející palivo. Jako jednomu z prvních došlo palivo SBD-3 6-S-5 (BuNo 03224) z Wareho skupiny VS-6. Jeho pilot podporučík (ENS) O'Flaherty a jeho střelec AMM 1/c Bruno P. Gaido byli později vyzvednuti Japonci a popraveni. Ze šesti strojů Wereho skupiny se zpátky vrátil pouze podporučík (ENS) McCarthy (6-S-15, BuNo 4615), kterému ale také poblíž mateřské lodi došlo palivo a musel nouzově přistát na hladině. Posádku zachránil USS \"Hammann\". Zbývající stroje zmizely i s posádkami v Pacifiku. Jednalo se konkrétně o 6-S-4 Charlesem R. Wareho, 6-S-6 Jamese A. Sheltona, 6-S-12 Carl D. Peiffera a 6-S-14 Johna C. Lougha. Když Japonci vyslali svoji první útočnou vlnu proti TF 17, narazila doprovodná Zera na skupinu šesti SBD, které se pokusila napadnout. Nezaznamenala ani jeden sestřel a naopak dvě Zera byla poškozena a musela se vrátit zpět. Jelikož nikdo z navrátilců nehlásil takovéto střetnutí s japonskými stíhači, jednalo se pravděpodobně o Wareho skupinu, možná doplněnou o další letouny. V tom případě by stíhači \"taji\" Jasuhiro Šigemacu byli posledními, kdo viděl Wareho skupinu.\n\nZ VS-6 se tak na \"Enterprise\" vrátilo pouze osm z původně 19 letounů. Z VB-6 se nakonec vrátilo pouhých pět strojů z 15. Podporučík (ENS) Ramsay z VB-6 (6-B-11, BuNo 4620) musel po vyčerpání paliva přistát na hladině, ale 12. června byli on i jeho střelec zachráněni Catalinou z Midwaye. Poručík (LT) Penland (6-B-7, BuNo 4532) byl (i se střelcem) po nouzovém přistání a 28 hodinách zachráněn.. Z VB-6 museli nouzově přistát na hladině i 6-B-5 a 6-B-6. Ke svazu to „dotáhl“ i poručík (LT) Dickinson (6-S-10, BuNo 03208), ale přistál na hladině a byl zachráněn doprovodnými plavidly.\n\nV 10:44 až 10:47 odstartovala další osmičlenná hlídka F4F-4 na CAP. V 10:55 začaly přistávat navracející se stíhači eskorty a mezi 11:16 a 11:29 přistálo všech osm F4F-4 z druhé hlídky. Mezi 11:37 a 11:40 odstartovala další osmice F4F-4 na čtvrtou hlídku. Blížící se nepřátelské letouny z \"Hirjú\", které byly nahlášeny ve 12:05, si vybraly za cíl TF 17 s \"Yorktownem\". Ve 12:10 přistál poslední bombardér útočné vlny po téměř pětihodinovém letu. Mezi 12:33 a 12:35 odstartovala další osmice stíhačů na pátou hlídku.\n\nAsi 30 mil (48 km) severozápadně od \"Enterprise\" čelil \"Yorktown\" tou dobou japonskému náletu, ze kterého vyšel dvakrát zasažen. Na obranu \"Yorktownu\" odeslala \"Enterprise\" čtyři F4F-4 ze své páté CAP a stejně tak učinil i \"Hornet\". Když vracející se letouny z \"Yorktownu\" viděli vlastní loď zahalenou v kouři a s poškozenou palubou, rozhodli se přistát na lodích TF 16. Na \"Enterprise\" tak mezi 12:37 až 13:05 postupně přistálo celkem šest F4F Wildcatů z VF-3 a 15 SBD z VB-3. Palubní personál začal připravovat navrátivší se vlastní letouny i letouny z \"Yorktownu\" k dalšímu bojovému letu: bylo třeba zničit čtvrtou a poslední Nagumovu letadlovou loď \"Hirjú\".\n\nMezi 13:39 a 13:41 odstartovala šestá hlídka Wildcatů, ale tentokráte jenom šestičlenná. Následně mezi 13:47 a 13:59 přistálo všech 16 stíhačů ze třetí a čtvrté hlídky. Ve 14:10 sestřelili hlídkující stíhači japonský hydroplán 50 mil (80 km) jižně od TF 16.. Ve 14:27 ohlásil těžký křižník USS \"Pensacola\" (odeslaný od TF 16 k podpoře TF 17) přibližující se druhou vlnu japonských letadel. I tentokráte si torpédové bombardéry z \"Hirjú\" vybraly za cíl \"Yorktown\" a \"Enterprise\" poslala část svého leteckého krytí na pomoc VF-3. Ale i když pět bombardérů bylo sestřeleno, další pronikly clonou stíhačů a protiletadlové palby a dvě torpéda zasáhla \"Yorktown\".\n\nVe 14:45 přišlo hlášení od SBD 5-S-15 vyslaného na průzkum z \"Yorktownu\". Čtvrtá letadlová loď byla objevena na pozici . Na \"Enterprise\" bylo ke startu připraveno 25 SBD: 7 z VS-6, 3 z VB-6 a všech 15 z VB-3 (stroje které přistály na \"Enterprise\"). Útoku měl velet poručík (LT) Gallaher (6-S-1) z VS-6. Bombardéry začaly startovat v 15:30, ale opět došlo k chybě v přenosu informací z \"Enterprise\" na \"Hornet\" a tak útočná vlna z \"Hornetu\" odstartovala až s půlhodinovým zpožděním. Jeden ze strojů VS-6 (6-S-16) měl problémy a tak se nakonec k cíli vydalo jenom 24 SBD VS-6, VB-6 a VB-3.\n\nMezi 15:42 a 15:52 přistálo 10 stíhačů z páté a šesté hlídky. Stroj 6-F-12 (BuNo 5062) musel po vyčerpání paliva nouzově přistát na hladině. Také přistály další 3 Wildcaty z VF-3 a 3 SBD z VS-5 (všechno stroje \"Yorktownu\"). Z právě vyslané útočné vlny se vrátil SBD 6-S-16 z VS-6. V 16:35 hlásil vedoucí stroj VF-6 (6-F-1), který byl zrovna na hlídce, sestřelení čtyřmotorového hydroplánu. Mezi 16:42 a 16:46 odstartovalo 12 F4F-4 na devátou hlídku a mezi 16:50 až 16:52 přistálo pět Wildcatů ze sedmé hlídky. Z \"Yorktownu\" přilétly další čtyři SBD z VS-5 a jeden \"Wildcat\".\nMezitím útočná vlna z \"Enterprise\" mířila k cíli a v 16:45 spatřila svůj cíl: \"Hirjú\" obklopenou doprovodnými plavidly na pozici . VS-6 zahájila útok od slunce z výšky 19 000 stop (5 791 m) v 17:05, ale \"Hirjú\" se dokázala prvním třem pumám vyhnout. Dauntlessy, letící bez vlastního doprovodu, byly napadeny Zery, kterým padl za oběť podporučík (ENS) Weber (6-B-3, BuNo 4682). VB-3 si zpočátku vybrala za cíl bitevní loď \"Haruna\", ale po neúspěchu prvních tří strojů z VS-6 se zaměřila také na \"Hirú\". VB-3 a pravděpodobně i VS-6 pak zaznamenaly čtyři přímé zásahy na přední části letové paluby \"Hirjú\". Další zásahy si připsala VB-3 a VB-6, ale kouř a plameny již neumožňovaly jejich přesné spočítání. Dva SBD z VB-3 zaútočily na \"Haruna\", ale minuly. Zerům se podařilo sestřelit ještě další dva SBD z VB-3 a na \"Enterprise\" se tak v 18:08 nakonec vrátilo 20 SBD. Poslední z nich přistál těsně před západem slunce v 18:34.\n\nMezitím v 17:28 až 17:30 přistály dva Wildcaty z osmé hlídky a jeden z \"Yorktownu\". Mezi 17:58 a 18:05 odstartovalo 20 Wildcatů na desátou hlídku. Spolu s navracejícími se bombardéry přistálo do 18:34 i devět Wildcatů z deváté a dva z desáté hlídky. 17 strojů desáté hlídky přistálo mezi 18:46 a 18:56. Osmnáctý a poslední stroj dosedl v 19:20. Tím skončily veškeré letecké operace tohoto dne. Stíhači VF-6 si nárokovali celkem 9 sestřelených letounů. V 19:15 otočila \"Enterprise\" (a s ní celá TF 16 a zbytek TF 17) k východu, aby se vyhla případnému nočnímu kontaktu s těžkými hladinovými jednotkami nepřítele.\n\nV 00:00 zamířila \"Enterprise\" k severu a ve 4:20 otočila na jihozápad zpět k Midway. Kolem 8:00 přišlo hlášení od Cataliny z Midwaye o zpozorování jedné poškozené letadlové lodi s doprovodem ustupující k severozápadu. Jelikož vylodění na Midwayi se zdálo čím dál méně pravděpodobné, vyrazily \"Enterprise\" s \"Hornetem\" na severozápad rychlostí 25 uzlů (46,3 km/h) za ustupujícím nepřítelem. Letecké operace na \"Enterprise\" začaly mezi 8:25 až 8:29 vysláním dvanáctičlenné smíšené (6 strojů z VF-6 a 6 z VF-3) hlídky. Stroje z VF-3 po skončení hlídky přistály na \"Hornetu\". Mezi 11:00 a 11:02 odstartovala šestičlenná druhá hlídka a zbývajících šest strojů z první hlídky přistálo mezi 11:15 a 11:18. Mezi 14:16 a 14:19 přistála druhá hlídka.\n\nNáčelník štábu kontradmirála Spruance komandér (CDR) Browning požadoval start útočné vlny už ve 14:00 s výzbrojí 1 000lb (453,6 kg) pum. Piloti bombardérů byli ale proti: s takovou zátěží a při 240 mílích (386 km) mezi \"Enterprise\" a japonskou letadlovou lodí nebyla šance na návrat. Na velitelském můstku \"Enterprise\" se proti Browningowu plánu postavili velitel letecké skupiny \"Enterprise\" McClusky, velitel VS-6 Gallaher a kapitán \"Enterprise\" Murray. Spruance dal za pravdu pilotům a start byl odložen na 15:00 a výzbroj redukována na 500lb (226,7 kg) pumy. Předání rozkazu z \"Enterprise\" na \"Hornet\" opět selhalo a tak v 15:12 začaly startovat pouze střemhlavé bombardéry z \"Enterprise\": celkem 32 SBD z VB-3, VB-6 (6 strojů), VS-5 a VS-6 (9 strojů). Cíl se měl nacházet na pozici ve vzdálenosti asi 230 mil (370 km). V daném prostoru našli letci jenom prázdnou hladinu a tak v 18:30 na pozici nejdříve letouny z \"Hornetu\" a po nich i letouny z \"Enterprise\" zaútočily bezvýsledně na japonský torpédoborec \"Tanikaze\", který se vracel z pátrání po \"Hirjú\" (měl jí dorazit, kdyby se stále ještě držela na hladině). Torpédoborec se všem pumám dokázal vyhnout a navíc sestřelil stroj poručíka (LT) Adamse z VS-5. Na mateřské lodě se bombardéry vracely již za tmy a s posledními kapkami paliva v nádržích. Obě letadlové lodě proto – navzdory nebezpečí útoku ponorek – rozsvítily palubní světla, aby bombardéry snáze našly cestu domů. I když piloti neměli mnoho zkušeností s nočním přistáním na letadlové lodi, všechna letadla přistála v pořádku. Ve 20:03 dosedl poslední SBD. Jeden SBD z \"Enterprise\" (6-S-1) přistál na \"Hornetu\" a pět SBD z \"Hornetu\" zase přistálo na \"Enterprise\". Tím skončily letecké operace tohoto poněkud klidnějšího dne, neboť všichni stíhači třetí hlídky přistáli již mezi 18:58 a 19:00.\n\nBěhem noci plul svaz kurzem 280° rychlostí 16 uzlů (29,6 km/h). Kvůli nebezpečí útoku ponorek za měsíčné noci lodě ve svazu kličkovaly.\n\nV 5:10 ráno vyslala \"Enterprise\" na ozbrojený průzkum 13 SBD z VS-6 a VB-3 a všech 5 SBD patřících \"Hornetu\", které přistály na \"Enterprise\" minulý večer. Každý stroj měl podvěšenu jednu 500lb pumu a měly pátrat západním směrem až do vzdálenosti 200 mil (322 km). Spolu s SBD odstartovala i první šestičlenná hlídka Wildcatů. V 5:59 musel zpět na \"Enterprise\" nouzově přistát SBD 6-B-17. V 6:45 ohlásil SBD 8-B-2 z VB-8 (jeden z těch, co odstartovali z \"Enterprise\") kontakt, který byl chybně interpretován jako letadlová loď s doprovodem. Teprve po přistání Dauntlessu na \"Hornetu\" se ukázalo, že zpozorována byla „jenom“ bitevní loď s doprovodem. Přibližně v 7:30 přišlo další hlášení o zpozorování dvou těžkých křižníků a dvou torpédoborců na pozici . Šlo o poškozené Kuritovy těžké křižníky \"Mogami\" a \"Mikuma\", které se předchozí noci srazily a teď zůstaly pozadu. \"Mogami\" měla zdemolovanou příď a \"Mikuma\" měla protrženou palivovou nádrž.\n\nMezi 7:52 a 7:54 odstartovala druhá šestičlenná hlídka a stíhači první přistáli mezi 7:59 a 8:09. Mezi 8:15 a 8:39 přistály SBD z ranní hlídky a v 10:31 odstartovala třetí šestičlenná hlídka Wildcatů. V 10:45 vyslala \"Enterprise\" své letouny do útoku proti lodím objeveným ranním průzkumem. Odstartovalo celkem 31 SBD (6 z VS-6 a 5 z VB-6, zbytek z VS-5 a VB-3) vyzbrojených 1000lb pumami, poslední tři TBD-1 z VT-6 a doprovodem bylo pověřeno 12 F4F-4 z VF-6. Velením byl pověřen poručík (LT) Short z VS-5. Teprve po startu útočné vlny přistáli mezi 11:15 a 11:16 stíhači druhé hlídky.\nLetci z \"Enterprise\" již ale našli oba křižníky poškozené předchozím útokem střemhlavých bombardérů z \"Hornetu\", které odstartovaly půl hodiny před letouny \"Enterprise\". Pokračovali proto dál v pátrání po hlášených bitevních lodích, ale když nic nenašli, vrátili se zpět k \"Mogami\" a \"Mikumě\". \"Mogami\" byla zasažena dvěma pumami a \"Mikuma\" dostala minimálně pět zásahů. Jelikož stíhači nenarazili na protivníka ve vzduchu, podpořili útok bombardérů postřelováním obou doprovodných torpédoborců ze svých šesti 12,7mm kulometů. Torpédové bombardéry se útoku nezúčastnily a vrátily se i s torpédy na \"Enterprise\". Těžce poškozená \"Mogami\" dokázala uniknout, ale \"Mikuma\" zůstala nehybně na hladině a později se převrátila na levobok a potopila.\n\nMezi 13:27 a 14:15 přistálo na \"Enterprise\" 28 SBD (6-B-1 a dva SBD z \"Hornetu\" přistály na \"Hornetu\"), všechny TBD-1 a 10 Wildcatů z útočné vlny. Spolu s nimi přistáli i stíhači třetí hlídky a ochranu TF 16 převzala VF-8 z \"Hornetu\". V 15:53 odstartovali dva SBD (3-B-10 a 6-S-18) k fotografické misi. Podařilo se jim vyfotografovat těžce poškozenou \"Mikumu\", která se ještě držela na hladině. Mezi 16:29 a 16:35 odstartovalo 12 F4F-4 na čtvrtou hlídku. V 16:44 přistál Wildcat 6-F-7, kterému nešel zasunout podvozek a v 17:50 nouzově přistál 6-F-26. V 19:00 přistála čtvrtá hlídka a o sedm minut později i oba fotoprůzkumné SBD.\n\nV 19:00 se celá TF 16 otočila na východ a po doplnění paliva z tankerů zamířila na jihovýchod do Pearl Harboru, kam dorazila 13. června.\n\nPo bitvě u Midway došlo k reorganizaci palubní letecké skupiny. VS-6 a zdecimovaná VT-6 byly nahrazeny za VS-5 (původně \"Yorktown\") a VT-3 (původně \"Saratoga\"), která ale již své zastaralé TBD-1 Devastator vyměnila za 15 nových TBF-1 Avenger. K 30. červnu ukončil svoji velitelskou činnost na \"Enterprise\" dosavadní kapitán Murray a novým velitelem lodi se stal Arthur C. Davis.\n\nDo počátku července operovala \"Enterprise\" v havajských vodách: bylo třeba nahradit ztráty z bitvy u Midway a noví piloti si museli zvyknout na službu na \"Enterprise\". Že se to ne vždy obešlo bez nehod dokládá havárie Avengeru 6-T-12, který 8. července při přistání sjel do levobočního ochozu galerie.\n\nBěhem pobytu v Pearlu ještě před vyplutím ke Guadalcanalu byla dvojice Oerlikonů v „hnízdě“ na přídi pod letovou palubou nahrazena za 28mm čtyřhlavňový pom-pom. Tím se počet 28mm hlavní na pár měsíců zvýšil na 20, než byly po bitvě u východních Šalomounů demontovány 28mm baterie kolem můstku a zůstala pouze tato jedna na přídi.\n\nDne 15. července vyplula \"Enterprise\" z Pearl Harboru a zamířila do jižního Pacifiku, kde měla spolu s USS \"Saratoga\" a \"Wasp\" podpořit americké vylodění na Guadalcanalu a Tulagi. Vlajkovou lodí TF 61 viceadmirála Fletchera se pro tuto operaci stala \"Saratoga\". \"Enterprise\" byla vlajkovou lodí TF 16 kontradmirála Kinkaida. Cestou se 24. července zastavila v Tongatapu, kde proběhlo doplnění paliva. Dne 26. července se \"Enterprise\" setkala s konvojem (TF 62) přepravujícím výsadek USMC a který doprovodila na sever do Korského moře. Tam se \"Enterprise\" zúčastnila nácviku vylodění na ostrově Koro 30. července.\n\nDne 3. srpna přeletěla jedna letka VF-6 na Efate, kde vyzvedla fotografie Guadalcanalu (pořízené předtím 11th BG USAAF) a dopravila je na \"Enterprise\". Tam byly rozmnoženy a následně rozdistribuovány velitelům operace. Špatné počasí následujících dnů, když se TF 61 a TF 62 blížily k Šalomounovu souostroví, chránilo výsadek před zpozorováním. Ráno 7. srpna v 5:35 začaly startovat letouny do akce z pozice . Jako první odstartovalo 8 F4F-4, aby napadlo cíle na Lunga Point. Po nich následovaly další stroje a po celý den téměř neustále startovala a přistávala letadla plnící nejenom vzdušné krytí TF 61 a 62, ale i útoky na pozemní cíle. Během tohoto dne zvládla \"Enterprise\" obsloužit celkem 237 startů a 230 přistání, což bylo maximum v její dosavadní kariéře. Kromě množství cílů zničených na zemi si piloti VF-6 nárokovali sestřelení tří dvoumotorových bombardérů, jednoho Zera a pěti Val. Dvě Zera a pět bombardérů bylo nárokováno jako pravděpodobně sestřelené a jedno Zero mělo padnout za oběť zadnímu střelci SBD-3 z VS-5.\n\nDne 8. srpna pokračovala \"Enterprise\" v podpoře vyloďujících se jednotek USMC. Už v 5:59 odstartovala čtyřčlenná hlídka F4F-4 na CAP. Sedmá hlídka si nárokovala sestřelení čtyř dvoumotorových torpédových bombardérů a jednoho jednomotorového stroje – pravděpodobně Zera. Celkem \"Enterprise\" obsloužila během druhého dne vylodění 135 startů a 136 přistání (v 10:09 přistál Wildcat 6-F-35, který předchozího dne nouzově přistál na \"Waspu\"). Letecké operace byly ukončeny v 17:40 a během noci se TF 61 včetně \"Enterprise\" stáhla na jihovýchod.\n\nBěhem těchto dvou dnů nalétaly posádky jednotlivých eskader celkem 1001 letových hodin, svrhly 90 500 liber (41 050,1 kg) bomb (51 tisícilibrových a 79 pětsetlibrových). To vše při vlastní ztrátě šesti F4F-4 (BuNo 5235, 5228, 5082, 5236, 5071 a 5068). Tři piloti byli zachráněni, zbývající tři byli nezvěstní.\n\nDne 10. srpna doplnila \"Enterprise\" palivo z tankeru USS \"Kaskaskia\".\n\nDne 21. srpna Američané dešifrovali japonské zprávy týkající se připravované \"operace KA\" (): dopravě posil na Guadalcanal. 22. srpna proto celá TF 61 zamířila na sever, aby zabránila japonskému pokusu o dopravu posil na Guadalcanal. Toho dne v 10:18 zachytil radar na \"Enterprise\" neidentifikovaný kontakt 55 námořních mil (101,9 km) severozápadně od lodi. Vyslaná čtveřice Wildcatů následně průzkumný létající člun (Kawaniši H6K \"itó hikó heisó\" [一等飛行兵曹 ~ četař] Šóiči Šakaty od 14. \"kókútai\") sestřelila.\n\nRáno 23. srpna objevily průzkumné letouny z \"Enterprise\" dvě ponorky plující jižním kurzem na hladině. První na pozici a druhá na . Obě byly napadeny pumami, ale výsledek útoku nebyl znám. Odpoledne pak byla zpozorována a napadena další ponorka mířící na jih, tentokrát na pozici . Byla nárokována jako poškozená.\n\nVečer odeslal admirál Fletcher, obávaje se o stav paliva na svých lodích, letadlovou loď \"Wasp\" (TF 18) k dotankování. Japonskému vylodění tak stály v cestě jenom \"Enterprise\" (TF 16) a \"Saratoga\" (TF 11), podporované letouny z Hendersonova letiště.\n\n\"Enterprise\" byla pověřena leteckým krytím obou svazů. Ráno v pondělí 24. srpna vyslala \"Enterprise\" 23 svých SBD-3 na průzkum. Měly pátrat do vzdálenosti 200 mil (322 km) severně od TF 16, ale nic nenašly. Teprve v 9:35 zpozorovala a nahlásila průzkumná PBY Catalina 23-P-5 japonský podpůrný svaz kontradmirála Hary s lehkou letadlovou lodí \"Rjúdžó\" asi 200 mil severozápadně od TF 16. V 9:55 odstartovaly na hlídku nad TF 11 (\"Saratoga\") tři TBF-1 (bez incidentu přistály ve 13:24) a hned po nich v 9:57 následovalo osm SBD-3. Jeden z nich – 6-S-10 poručíka (LT) Woodhulla – zpozoroval japonskou ponorku na pozici , ta se ale ponořila dříve, než na ní stihl zaútočit. Všechny stroje této hlídky se vrátily ve 13:25. V 10:07 odstartovaly ještě tři TBF-1 na hlídku nad TF 16, aby bez incidentu přistály ve 13:21.\n\nV 11:30 se \"Enterprise\" nacházela na pozici a již 24 hodin se držela kurzu 347,7°. V 11:42 ale změnila kurz na 100°. Ve 12:35 odstartovalo 14 F4F-4 na CAP. Nárokovaly si sestřelení jednoho průzkumného hydroplánu a všechny přistály ve 14:55 na \"Lady Sara\".\n\nVe 12:39 začalo opouštět palubu \"Enterprise\" dalších 23 průzkumníků (\"\": 16 Dauntlessů a 7 Avengerů), aby pátraly do vzdálenosti 250 mil (402 km) na severozápad. Mezi 12:30 a 13:00 také odstartovalo na hlídku dalších šest SBD (po třech pro hlídku nad každým svazem) a 16 F4F-4. Dauntlessy zůstaly během následujícího útoku ve vzduchu a přistály až v 17:58. Wildcaty přistály ještě před útokem na \"Saratoze\" a po dotankování odstartovaly k další hlídce v 15:40.\n\n\"Saratoga\" vyslala ve 13:30 své letouny proti jedinému známému kontaktu – \"Rjúdžó\", zatímco \"Enterprise\" zůstala v záloze. Ve 14:10 a poté ještě v 15:10 vyslala \"Enterprise\" do vzduchu jednu šestičlennou a jednu čtyřčlennou (resp. dvě osmičlenné) stíhací hlídku, které již zůstaly ve vzduchu během útoku. Ve 14:29 byl změněn kurz na 335° při rychlosti 20 uzlů (37 km/h).\n\nVýkonný důstojník (XO) VB-6 poručík (LT) Lowe a podporučík (ENS) Gibson (6-B-5) zpozorovali nepřítele, jehož identifikovali jako pět těžkých křižníků doprovázených torpédoborci a ve 14:47 zaútočili na těžký křižník \"Maja\". Jejich pumy ale těsně minuly. Ve 14:30 zpozorovaly posádky SBD 6-B-1 a 6-B-6 z \"Enterprise\" hlavní japonské síly tvořené letadlovými loděmi \"Šókaku\" a \"Zuikaku\" a v 15:15 zaútočily na \"Šókaku\". Jejich pumy dopadly těsně vedle pravoboku a cíl byl jenom lehce poškozen střepinami. Také Avengery navázaly kontakt s nepřítelem: 6-T-5 a 6-T-13 zpozorovali ve 14:30 těžký křižník a posléze letadlovou loď \"Rjúdžó\". V útoku jim ale zabránila Zera. Stejně se vedlo 6-T-14 a SBD 6-S-18. 6-T-1 a 6-T-6 ve 14:40 neúspěšně zaútočily pumami na cíl, který identifikovali jako jednu letadlovou loď (\"Rjúdžó\") s doprovodem.\n\nHlášení o kontaktu ale zaniklo v éteru přesyceném chatováním odlétajících pilotů a tak když se Fletcher o kontaktu dozvěděl, nepodařilo se mu již odklonit útok od \"Rjúdžó\" a přesměrovat ho na japonské hlavní síly viceadmirála Naguma. \"Enterprise\" i \"Saratoga\" připravily ke startu své stíhače, neboť se dal čekat japonský úder.\n\nV 15:23 byla rychlost zvýšena na 25 uzlů (46,3 km/h).\n\nObě letadlové lodě pluly ve vzdálenosti asi 10 mil (16 km) od sebe. Ve vzduchu nyní (16:00) hlídkovalo celkem 25 F4F-4 z obou letadlových lodí. V 16:02 se objevily na radaru první neznámé kontakty, vzdálené 88 mil (141,6 km) na 320°. \"Enterprise\" nyní plula rychlostí 27 uzlů (50 km/h) obklopená clonou doprovodných plavidel. Za lodí plula ve vzdálenosti něco přes jednu míli (přes 1,6 km) nová bitevní loď USS \"North Carolina\", po bocích křižníky USS \"Atlanta\" a USS \"Portland\" a vepředu šest torpédoborců (USS \"Balch\", USS \"Benham\", USS \"Maury\", USS \"Ellet\", USS \"Grayson\" a USS \"Monssen\"). Rychlost 27 uzlů byla zvolena kvůli tomu, aby \"North Carolina\" dokázala držet s letadlovou lodí formaci. Když \"Enterprise\" během útoku zvýšila rychlost na 30 uzlů (55,56 km/h), začala \"North Carolina\" zaostávat.\n\nV 16:11 byly hlídkující bombardéry upozorněny, aby se držely mimo bojující svaz. V 16:19 byl zaznamenán další velký radarový kontakt na 320° vzdálený 44 mil (70,8 km), který byl správně interpretován jako blížící se útočná vlna. V 16:25 vypustila \"Enterprise\" poslední dva stíhací Wildcaty.\n\nÚtok se soustředil na \"Enterprise\". V 16:25 zpozorovali stíhači z VF-6 svého protivníka: 27 střemhlavých D3A1 Val ze \"Šókaku\" (18 Val) a \"Zuikaku\" (9 Val). Letěly ve dvou V-formacích v 18 000 stopách (5 486 m) 33 mil (53,1 km) od \"Enterprise\". Doprovázalo je 10 A6M2 Zero. Wildcaty letící jim v ústrety měly nevýhodu malé výšky (Val s doprovodem letěly výš), ale i přes svoji nedisciplinovanost a nedostatek bojových zkušeností (nebo možná právě proto) si Američané nárokovali sestřelení 29 letadel. Jak se Japonci probojovávali k cíli, vyslala \"Enterprise\" mezi 16:25 a 16:38 do vzduchu zbývajících 11 SBD-3 a 6 TBF-1, které měly napadnout japonské letadlové lodě. Nebylo možné bombardérům poskytnout stíhací ochranu, ale zároveň bylo nebezpečné ponechat natankované a vyzbrojené stroje na palubě během náletu.\nV 16:29 se japonská formace ve vzdálenosti asi 25 mil (40,2 km) od lodě rozdělila na několik skupin. V 16:34 hlásil torpédoborec \"Monssen\" vizuální kontakt na 335°. V 16:39 hlásila obsluha radaru, že nepřítel je přímo nad lodí a \"Enterprise\" začala provádět úhybné manévry. Protiletadlová děla ale stále mlčela: dělostřelci neviděli cíle. Teprve v 16:40 zpozoroval seržant (\"1st Sergeant\") Joseph R. Schinka (USMC) od 4. baterie 20mm Oerlikonů útočící bombardéry. Nacházely se ve výšce 16 000–18 000 stop (4 876,8–5 486,4 m) nad přídí na levoboku a v 16:41 začaly přecházet do střemhlavého letu. Shinka zahájil palbu, ale bombardéry byly ještě mimo dostřel 20mm Oerlikonů. Trasírky ale ukázaly směr ostatním dělostřelcům a ti rovněž zahájili palbu. Děla na pravoboku střílela přes palubu. Piloti stíhačů se rozhodli podstoupit riziko a sledovali japonské bombardéry i během jejich střemhlavého letu, vystavujíce se tak palbě vlastních protiletadlových děl. Rovněž doprovodná plavidla zahájila palbu.\n\nProtiletadlová děla na \"Enterprise\" se musela obejít bez dat ze střeleckého radaru Mk 4, který byl namontován na předním dálkoměru Mk 33, neboť útočníci přilétávali z úhlů, které nebyl schopen tento radar pokrýt. Centrální řízení palby proto nebylo možno použít a palba byla řízena až na úrovni jednotlivých baterií.\n\nNalétávající bombardéry útočily ze dvou směrů: ze severu a z východu. Přilétaly v přibližně desetisekundových intervalech po dobu následujících dvou či tří minut se dvěma 20 a 30 sekundovými okny. Ačkoliv několik útočníků bylo sestřeleno či poškozeno, \"Enterprise\" se zásahům nevyhnula. V 16:44 odhodil stroj poručíka Arimy (velitel 1. \"čútai\" ze \"Šókaku\") svoji 250kg průbojně trhavou pumu. Puma shozená přibližně z 1 500 stop (457,2 m) dopadla na zadní výtah. Prorazila letovou palubu a pronikla 42 stop (12,8 m) do nitra lodi, kde explodovala mezi druhou a třetí palubou, asi 12 stop (3,7 m) od pravoboku na úrovni 171. přepážky. Střepiny pronikly až na čtvrtou palubu. Výtah byl zablokován v poloze „nahoře“. Hlavní (hangárová) paluba byla zásahem vyboulena až o 16 palců (40,64 cm) mezi přepážkami 157 a 173. Druhá paluba byla vyboulena až o 12 palců (30,48 cm) mezi přepážkami 157 a 173. Výbuch a požár zcela zdemoloval WC posádky a tesařskou dílnu. Vyřadil také dodávku proudu pro zadní baterie 127mm děl. Náměr, odměr i nabíjení muselo být nyní prováděno manuálně a rychlost jejich střelby klesla na polovinu. Výbuch a následný požár zabil 35 námořníků nacházejících se v zasažené sekci, včetně jedné záchranářské čety. Proraženým trupem se začala do lodi valit voda, zaplavovala skladiště a loď se naklonila o 3° na pravobok.\n\nPůl minuty poté dopadla do téměř stejného místa – vedle zadního výtahu u 179. přepážky – další puma, shozená strojem poručíka Koitabašiho (EI-232) ze \"Šókaku\". 242kg trhavá puma pronikla jenom 8 stop (2,4 m) pod letovou palubu, kde explodovala kousek od pravého okraje výtahu v galerii pravé zadní baterie 127mm děl. Ta byla kompletně zdemolována a obsluha děl č. 5 a 7 zabita. Z 38 mrtvých se podařilo identifikovat jenom 28 těl. 40 kusů pohotovostní munice pro dělo č. 5 shořelo. Další munici posádka lodi naházela do moře, neboť hrozilo její vznícení. Letová paluba byla nadzvednuta až o 18 palců (45,72 cm) mezi přepážkami 173 a 186.\n\nTřetí puma, odhozená v asi 1 500 stopách (457,2 m), zasáhla o minutu později v 16:45 \"Enterprise\" těsně za prostředním výtahem u 137. přepážky na pravoboku. 242kg trhavá puma pocházela ze stroje poručíka Horiho (\"Šókaku\"), který byl těsně před odhozem zasažen protiletadlovou palbou a zřítil se do moře na pravoboku u přídě. Explodovala při dopadu a vyrvala v palubě otvor o průměru 10 stop (3,04 m). Způsobila požár v balírně padáků na hangárové palubě, zablokovala prostřední výtah i torpédový výtah v horní poloze a poškodila zadní dálkoměr.\n\nČtvrtá puma v 16:47 jen těsně minula levý roh převisu letové paluby na zádi a explodovala na levoboku ve vodě asi 3,5 m od lodního trupu poblíž přepážky 193. Trup byl proděravěn střepinami, převis letové paluby byl poškozen vzedmutým sloupem vody a došlo i k uvolnění demagnetizačních kabelů na zádi. Další puma, která dopadla těsně vedle \"Enterprise\" proděravěla střepinami trup nad čarou ponoru na levoboku na úrovni 80. přepážky. Zejména baterie 28mm děl trpěly zaplavováním, způsobeným vzedmutou vodou z blízko dopadajících pum.\n\nJak rychle útok začal, tak rychle i skončil. V 17:01 bylo po všem a loď nabrala kurz 130°. Navzdory přehnaným nárokům Američanů přišli Japonci nad TF 16 společnou snahou stíhačů a protiletadlových dělostřelců o deset Val a jedno nebo dvě Zera. O další stroje Japonci přišli, když se po náletu střetávaly s americkými letadly a také v důsledku vyčerpání paliva.\n\nZáchranné čety se ihned vrhly do hašení požárů, zprovoznění paluby a utěsňování proděravělého trupu, kterým nateklo do lodi na 245 tun vody. Během následující hodiny po útoku se podařilo dostat požáry pod kontrolu a zprovoznit letovou palubu. Náklon na pravobok byl vyrovnán zaplavením prostor na levoboku.\n\nV 17:22 plula \"Enterprise\" rychlostí 20 uzlů (37 km/h), ale v 17:46 to již bylo 24 uzlů (44,4 km/h) a mohla začít přistávat letadla, která dosud kroužila kolem. První z nich přistálo v 17:49 a do 18:21 stihlo přistát celkem 25 strojů. V 17:53 nouzově přistál jeden SBD-3 3-B-33 ze \"Saratogy\", který se vracel z útoku na japonské lodě. Všechny letouny bylo možno obsloužit jenom předním výtahem, neboť prostřední i zadní byly zablokovány. Naštěstí pro přistávající piloty oba v horní poloze. Asi v 18:10 nouzově přistál poškozený Wildcat BuNo 02062 podporučíka Linquese, kterému se nevysunuly klapky a který byl následně zastaven záchytnou bariérou.\n\nKdyž už se zdálo, že vše je zažehnáno, došlo v 18:20 ke ztrátě kontroly nad kormidlem. Ve strojovně kormidla se nacházely dva elektromotory a hydraulika kormidla byla vždy obsluhována jedním z nich, zatímco druhý byl v záloze. Během bitvy byl zapojen motor na pravoboku. Po prvním zásahu začal do strojovny kormidla pronikat kouř a obsluha musela ventilaci uzavřít. Teplota v nevětrané strojovně začala narůstat. Při 160°F (71,1°C) zkolabovali první dva (či tři) muži ze sedmičlenné obsluhy. Protipožární čety bojovaly s ohněm o několik palub výše. Po náletu kdosi otevřel ventilaci zvenčí a do strojovny se vlila voda použitá při hašení požárů způsobených prvním a druhým zásahem. Voda zaplavila a zkratovala motor a ovládací panel na pravoboku. Následkem toho se kormidlo nakonec zablokovalo v poloze 20° doprava. Teplota dosahovala 170 °F (76,7 °C). Poslední člen obsluhy, který byl ještě při vědomí, se pokusil přepnout kormidlo na motor na levoboku, ale práci nedokončil.\n\nLoď plující rychlostí 24 uzlů (44,4 km/h) se stala neovladatelnou. Ani plný chod vpřed na pravobočních šroubech a vzad na levobočních nedokázal přemoci účinek zablokovaného kormidla. Byl vyvěšen signál, že loď je neovladatelná a všechny šrouby zabraly plnou parou vzad. Jenom o 50 yardů (45,7 m) se podařilo zabránit kolizi s torpédoborcem \"Balch\". Poté \"Enterprise\" pokračovala v kroužení rychlostí 10 uzlů (18,5 km/h), aby nebyla až tak snadným cílem pro případné ponorky. Záchranářské čety se snažily dostat do strojovny a tam dokončit přepnutí na levoboční motor, což se jim po 38 minutách podařilo. V 18:53 byla kontrola nad kormidlem obnovena.\n\n\"Enterprise\" měla štěstí, neboť zatímco se opravářské týmy snažily dostat k zablokovanému mechanismu a opravit ho, objevila se na radaru druhá vlna. Ta ale \"Enterprise\" minula o pouhých 50 mil (96,6 km) jižním směrem a poté jí ubývající zásoby paliva přiměly k návratu.\n\nLetouny, které nestihly přistát na \"Enterprise\" před zablokováním kormidla, přistály na \"Saratoze\". Mezi 21:28 a 21:30 přistály dva Avengery, přičemž stroj 6-T-12 (BuNo 00419) narazil do lodního ostrova. Jeden Avenger, kterému se po startu nepodařilo zasunout podvozek, přistál ještě před zaseknutím kormidla v 18:08 a zbývajících pět TBF-1 přistálo na \"Saratoze\". 11 SBD-3, které těsně před náletem opustily \"Big E\", nepřítele nenašly a přistály na Guadalcanalu.\n\nCelkem na \"Enterprise\" zahynuli dva důstojníci a 72 mužů posádky. Dalších 6 důstojníků a 89 mužů bylo zraněno. Protiletadloví dělostřelci na \"Enterprise\" si nárokovali 15 sestřelených letadel. Dva Wildcaty (BuNo 5049 a 02083; minimálně jeden Wildcat sestřelen vlastní protiletadlovou palbou) a jeden Avenger (6-T-13, BuNo 00418) byly pohřešovány. Jeden Wildcat (BuNo 5272 poručíka (LT.) Vorse), dva Dauntlessy a dva Avengery přistály nouzově na hladině. Posádku SBD podporučíka (Ens.) Gibsona (6-B-5, BuNo 03290) vyzvedl USS \"Farragut\" a posádku podporučíka (Ens.) Jorgensona (6-S-18, BuNo 03309) zachránil \"Monssen\". Posádku TBF podporučíka (Ens.) Bye (6-T-6, BuNo 00446) zachránil \"Balch\" a pohřešovaná posádka podporučíka (Ens.) Bingamana (6-T-14, BuNo 00433) byla později zachráněna na Stewartově ostrově. Také bylo třeba odepsat jeden Wildcat (BuNo 02062) a jeden Avenger, které byly těžce poškozeny. Létající personál zaznamenal ztrátu (pohřešovaní) dvou pilotů F4F (Hernes a Reid) a jedné posádky TBF 6-T-13.\n\nBitva také ukázala nedostatečnou kvalitu rozpoznávačů vlastní-cizí, neboť ty nefungovaly tak, jak by měly a zbytečně docházelo k planým poplachům a k jednotlivým kontaktů museli být vektorováni stíhači, aby je ověřili. Tím se oslabovalo vlastní letecké krytí svazu.\n\nV 19:19 změnila \"Enterprise\" kurz na 180° a rychlost na 15 uzlů (27,8 km/h). V 19:30 se nacházela na pozici .\n\nNásledujícího dne zamířila \"Enterprise\" k opravám do Pearl Harboru, kam dorazila 10. září. Cestou se zastavila na Tongatabu (konec srpna), kde vyložila přebytečné palivo a munici. Doprovázel jí těžký křižník \"Portland\" a čtyři torpédoborce. Zbytek TF 16 byl převelen k TF 11. Na \"Enterprise\" zůstalo pouze šest stíhačů a šest bombardérů s posádkami pro potřeby vlastní ochrany. Zbývající letadla byla odeslána k posílení leteckých skupin \"Waspu\", \"Hornetu\" a letišť na Nových Hebridách a Guadalcanalu.\n\nV Pearl Harboru se opravárenské čety daly do práce 24 hodin denně. Kromě samotných oprav došlo i na posílení protiletadlové výzbroje. 28mm čtyřhlavňové pom-pomy byly nahrazeny účinnějšími 40mm Bofors L/60 rovněž ve čtyřhlavňovém uspořádání. Přibyly také další 20mm Oerlikony.\n\nRáno 16. října \"Enterprise\" opět zvedla kotvy a vyplula z Pearl Harboru do jihozápadního Pacifiku. Doprovázela jí nová bitevní loď USS \"South Dakota\", která tak v nové TF 16 nahradila poškozenou \"North Carolina\". Jádro TF 16 doprovázelo devět torpédoborců (USS \"Porter\", USS \"Preston\", USS \"Cushing\", USS \"Lamson\", USS \"Smith\", USS \"Mahan\", USS \"Shaw\", USS \"Maury\" a USS \"Conyngham\"). Očekávala se další japonská ofenzíva proti americkým pozicím na Guadalcanalu a \"Enterprise\" s \"Hornetem\" (TF 17) byly jediné dvě akceschopné letadlové lodě v Pacifiku.\n10. letecká skupina (\"Air Group 10\"), která měla nahradit leteckou skupinu \"Enterprise\" (\"Enterprise Air Group\"), přistála na \"Enterprise\" jižně od Oahu. Tvořily jí stíhací VF-10 \"Grim Reapers\" s 36 F4F-4, střemhlavá bombardovací VB-10 a průzkumná VS-10, každá s 18 SBD-3 a torpédová VT-10 s 15 TBF-1. Na palubě ale ještě bylo pár strojů z původní letecké skupiny \"Enterprise\". Čas na dlouhé cestě byl využit ke cvičným střelbám jak obou leteckých skupin, tak palubních baterií protiletadlových děl.\n\n19. října proběhlo přetankování paliva torpédoborcům z nádrží jejich svěřenců. Třem torpédoborcům předala palivo i \"Enterprise\" v pauzách mezi leteckými operacemi. Téhož dne svaz opustily torpédoborce \"Lamson\" a \"Mahan\". 21. října (GMT-10,5) se novým kapitánem stal Osborne B. Hardison a nahradil tak ve funkci kapitána Davise.\n\nZa úsvitu 23. října se TF 16 setkala na pozici s tankerem USS \"Sabine\" a torpédoborcem USS \"Stack\". K TF 16 se opět připojily torpédoborce \"Lamson\" a \"Mahan\" a také křižníky \"Portland\" a USS \"San Juan\". Spojením s TF 17 kolem \"Hornetu\" vznikla TF 61 pod velením kontradmirála Kinkaida, který si \"Enterprise\" vybral za vlajkovou loď. Ve 14:00 zamířila TF 61 na severozápad, vstříc k ostrovům Santa Cruz.\n\nV 1:50 25. října změnila TF 61 kurz na 300°. V 5:03 odstartovalo 18 SBD-3 na ranní průzkum, včetně tří strojů, které měly přeletět na \"Hornet\". V 5:37 je následovalo osm Wildcatů první stíhací hlídky a dva Avengery určené pro \"Hornet\". SBD z ranního průzkumu přistály v 9:08. V 11:19 musel nouzově přistát Wildcat F-14. Stíhačce se nevysunul přistávací hák, prorazila záchytnou bariéru a narazila do letadel zaparkovaných na přídi. Jeden SBD byl sražen do moře a čtyři muži byli zraněni.\n\nV 11:45 změnila TF 61 kurz na 285°. Od 11:50 až do 12:17 \"Enterprise\" kličkovala kvůli nebezpečí napadení japonskými ponorkami.\n\nV 11:50 přišlo hlášení o zpozorování dvou japonských letadlových lodí na pozici . \"Enterprise\" se spolu se zbytkem TF 61 nacházela 360 mil (579 km) jihovýchodně od nepřítele, na pozici a rychlostí 22 uzlů (40,7 km/h) plula kurzem 295°. Ve 13:37 odstartoval první z dvanácti SBD-3 na hlídku: měly pokrýt oblast severozápadně od lodi v úseku 280° až 010° a do vzdálenosti 200 mil (321,9 km). Ve 14:20 následovala další skupina dvanácti SDB-3, šesti TBF-1 a jedenácti F4F-4 jako útočná vlna pro případ kontaktu s nepřítelem. Nagumo ale po zpozorování Catalinou zamířil na sever a tak ani jedna z uvedených skupin na nepřítele nenarazila. První vlna přistála v 18:02 a letouny druhé vlny přistávaly během necelé půlhodiny po sedmé večer. Tato ofenzivní taktika stála \"Enterprise\" několik strojů. Poručík (LT) Miller zahynul, když jeho Wildcat (F-32, BuNo 5204) během návratu narazil z neznámých příčin na hladinu 40 mil (64,4 km) od lodi. Tři SBD a tři TBF skončili pro nedostatek paliva v moři, ale jejich posádky byly zachráněny torpédoborci.\n\nBěhem nastávající noci se střídalo kličkování s přímou plavbou severozápadním kurzem. Rychlost 23 uzlů (42,6 km/h).\n\nBěhem noci byl Nagumův svaz několikrát spatřen Catalinami a podle posledních hlášení se měl již nacházet v dosahu TF 61. V 5:00 se \"Enterprise\" natočila proti větru na kurz 115° a zvýšila rychlost na 27 uzlů (50 km/h), aby umožnila start ranních hlídek. Ty odstartovaly mezi 5:05 a 5:20 a po jejich startu přešla \"Enterprise\" na kurz 270° a zpomalila zpět na 23 uzlů (42,6 km/h). Ranní hlídka sestávala ze 16 SBD-3 (každý s 500lb (226,7 kg) pumou) dálkového průzkumu, šesti SBD-3 od VS-10 hlídkujících nad TF 61 a osmi F4F-4 první stíhací hlídky. Dálkový průzkum měl ve dvojicích propátrat oblast od 235° do 000° a to až do vzdálenosti 200 mil (370,4 km).\n\nJedna z dvojic dálkového průzkumu (poručíci (LT) Welch a (LTJG) McGraw z VB-10) potkala 85 mil (157,4 km) od \"Enterprise\" ve svém hlídkovém sektoru 266°-282° japonskou Kate (průzkumný letoun č. 2 ze \"Šókaku\"), která v rámci ranního průzkumu mířila opačným směrem. Setkéní se obešlo bez incidentu a každý si letěl po svém. Každý měl svůj úkol: najít nepřátelské letadlové lodě a postarat se, aby se ten druhý neměl kam vrátit.\n\nV 6:30 nahlásila ta samá dvojice Welch & McGraw zpozorování dvou bitevních lodí a doprovodných plavidel předsunutého svazu kontradmirála Abeho na pozici (170 mil (314,8 km) směrem 275° od \"Enterprise\"). Oba piloti se sice nenechali zlákat k útoku, ale žádný další kontakt již nenavázali. Na zpáteční cestě se opět potkali s průzkumnou Kate, která se rovněž vracela ze své mise.\n\nV 6:50 navázala další hlídka, kterou tvořil velitel VS-10 Lee a poručík (LTJG) Johnson, kontakt se dvěma letadlovými loděmi: \"Šókaku\" a \"Zuikaku\". Třetí – \"Zuihó\" – jejich pozornosti unikla. Stalo se tak 200 mil (370,4 km) severozápadně (300°) od TF 61 na pozici . Hlídka odvysílala hlášení o kontaktu a plánovala na letadlové lodi zaútočit, ale její útok byl přerušen Zery z leteckého krytí. Oba průzkumníci museli čelit osmi Zerům, přičemž si nárokovali sestřelení tří z nich. Jejich hlášení nasměřovalo do oblasti další hlídku VS-10 poručíka (LT) Stronga a podporučíka (ENS) Irvina. Ti těsně po 7:30 zaútočili nepozorovaně z výšky 14 000 stop (4 267,2 m) – s uvolněním pum v 1 500 stopách (457,2 m) – na Zuihó, kterou mylně identifikovali jako jednotku třídy \"Šókaku\". Zasáhli jí oběma svými 500lb (226,7 kg) pumami na zádi. Poté museli rychle zmizet před dotírajícími Zero, přičemž dvě z nich si nárokovali jako sestřelené palubní střelci obou bombardérů. \"Zuihó\" byla vyřazena z boje na několik měsíců, ale teď bylo důležité, že její letová paluba již byla prázdná. Japonské bombardéry již odstartovaly.\n\nPoručík (LTJG) Burnett a Miller zaútočili na neidentifikovaný křižník a Burnett si ho nárokoval jako pravděpodobně zasažený. Šlo o těžký křižník \"Tone\", který se ale oběma pumám vyhnul. Burnett také nárokoval sestřel jedné Kate.\n\nVšech 16 strojů dálkového průzkumu přistálo mezi 9:31 a 9:48. To už ale byly bombardéry z \"Enterprise\" a \"Hornetu\" také na cestě k cíli.\n\nPo obdržení hlášení o kontaktu s japonskými letadlovými loděmi se \"Enterprise\" připravovala na vyslání útočné vlny. V 7:08 změnila kurz na 330° a zvýšila rychlost na 27 uzlů (50 km/h). V 7:30 se natočila doprava proti větru na kurz 110° a v 7:47 vypustila první letadlo. Poslední stroj odstartoval v 8:05, když tři minuty předtím loď snížila rychlost na 26 uzlů (48,2 km/h). Údernou vlnu tvořilo osm F4F-4, osm TBF-1 vyzbrojených torpédy, tři SBD-3 z VS-10 vybavené 1 000lb pumou (453,6 kg) a jeden velitelský TBF-1. Spolu s útočnou vlnou odstartovalo i 12 Wildcatů druhou CAP. Mezi 8:07 a 8:10 přistáli všichni stíhači první hlídky. Na kurzu 110° ale \"Enterprise\" ještě chvíli zůstala, aby v 8:16 přijala jeden stroj na nouzové přistání a v 8:18 se vrátila na kurz 330°.\n\nNa cestě k cíli byla v 8:30 úderná vlna z \"Enterprise\" napadena devíti japonskými stíhači. Šlo o poručíka Hidaku a jeho letce ze \"Zuihó\" z eskorty japonské útočné vlny, která se blížila k TF 61. Stalo se tak asi 60 mil (96,5 km) od TF 61. Tři Avengery (Collett (T-1, BuNo 01749), Read (T-10, BuNo 00381) a Norton (T-7, BuNo 05903)) a dva Wildcaty (Leppla (BuNo 02040) a Rhodes (F-, BuNo 5078)) byly sestřeleny a další dva Wildcaty (Reding a Mead (BuNo 5107)) a jeden Avenger (Batten (T-11, BuNo 06044)) byly natolik poškozeny, že musely otočit zpět. Batten a Mead ale nakonec stejně skončili ve vodě. Stíhací doprovod z VF-10 si nárokoval tři sestřelená Zera a jedno si připsal i palubní střelec Avengeru T-8.\n\nOslabená útočná vlna \"Enterprise\" poté pokračovala v cestě. V 9:30 zahlédla Abeho předsunutý svaz. Wildcaty musely v boji odhodit přídavné nádrže a nyní byly na hranici svého doletu. Všechny tři střemhlavé Dauntlessy zaútočily na bitevní loď \"Kirišima\", ale ačkoliv si posádky nárokovaly dva zásahy, ve skutečnosti žádná puma obrněnec nezasáhla. Ani torpédonosným Avengerům se nevedlo lépe. Zaútočily na těžký křižník, ale všechna torpéda minula. Cesta zpět již proběhla bez incidentu a všechny zbývající stroje úderné vlny přistály na \"Enterprise\" mezi 12:00 (stíhači) a 13:22 (velitelský TBF).\n\nO blížících se japonských letadlech byla \"Enterprise\" informována odlétajícími letouny \"Hornetu\" i svými vlastními. V 8:45 byl hlášen kontakt: vzdálenost 25 mil (40,2 km), přilétající ze směru 225°. \"Enterprise\" se natočila proti větru na kurz 110° a při 27 uzlech (50 km/h) vyslala mezi 8:46 a 8:53 do vzduchu třetí bojovou hlídku jedenácti Wildcatů. V 8:56 se první japonské stroje objevily na radaru \"Enterprise\": směr 280° ve vzdálenosti 23 mil (37 km). \"Enterprise\" otočila doleva na kurz 20° a vplula do dešťové přeháňky, která jí skryla před zraky japonských letců.\n\nZ přeháňky \"Enterprise\" vyplula v 9:09 a přešla na kurz 60°. To ale stačilo, aby se japonská první vlna zaměřila na \"Hornet\". \"Enterprise\" proti ní vyslala část svých hlídkujících stíhačů, aby pomohli bránit \"Hornet\", vzdálený 10 mil (16 km) jihozápadně. I přes jejich snahu ale byl \"Hornet\" několikrát těžce zasažen a z \"Enterprise\" bylo možno vidět požáry na palubě mladší sestry. V 9:25 se všechny nepřátelské kontakty na radaru \"Enterprise\" začaly vzdalovat.\n\n\"Enterprise\" se natočila proti větru, aby umožnila mezi 9:30 a 9:58 přistát ranní hlídce (16 SBD), ranní protiponorkové hlídce (6 SBD) a části druhé bojové hlídky. Po jejich přistání se \"Enterprise\" otočila doprava na kurz 200°. \"Enterprise\" se chystala na vyslání druhé útočné vlny 10 SBD z VB-10, která měla bez doprovodu napadnout japonské lodě a pak přistát na Guadalcanalu, ale k tomu již nedošlo. V 10:00 zachytil radar další velkou vlnu japonských letadel ve vzdálenosti 23 mil (37 km) – tentokrát měla být na řadě \"Enterprise\".\n\nStíhači byli naváděni na přilétajícího nepřítele, ale opět došlo k selhání v řídícím středisku: pilotům mimo vizuální kontakt s mateřským plavidlem byly k ničemu informace o relativní poloze nepřítele vzhledem k aktuálnímu kurzu letadlové lodi. Oním nepřítelem, který se na radaru pletl s vlastními přilétávajícími stroji z VS-10, byla část druhé japonské vlny 19 D3A1 Val poručíka Seki ze \"Šókaku\" s doprovodem 5 A6M2 Zero. Pomalejší Kate ze \"Zuikaku\" se totiž opozdily a tak – naštěstí pro \"Big E\" – zaútočily stroje z obou japonských letadlových lodí odděleně.\n\nAsi v 10:02 zpozoroval poručík (LT) Pollock torpédoborec \"Porter\", jak nehybně stojí na hladině a zachraňuje posádku Battenova Avengeru T-11. Pollock zahlédl stopu torpéda směřujícího k nic netušícímu torpédoborci. Na varování rádiem bylo pozdě (muselo by jít přes \"Enterprise\") a tak se vrhl k hladině rozhodnut varovat torpédoborec a pokusit se zasáhnout torpédo svými kulomety. To se mu nepodařilo a torpédoborec si důvod počínání Wildcatu uvědomil příliš pozdě, než aby se dokázal torpédu vyhnout.\nV 10:07 změnila \"Enterprise\" kurz doprava na 250° a v 10:12 doleva na 230°. Střelecký radar Mk 4 se ale nemohl na přilétající vlnu zaměřit a tak byla protiletadlová palba spuštěna až v okamžiku, kdy byly japonské střemhlavé bombardéry zpozorovány. To se už ale nacházely téměř nad lodí, těsně před přechodem do střemhlavého letu. V 10:15 se Val vrhly na \"Enterprise\" a ta začala opisovat kruh doleva, aby se vyhnula pumám.\n\nÚtok trval asi 4 minuty a ačkoliv si v něm dělostřelci \"Enterprise\" a doprovodných plavidel nárokovali sestřelení sedmi nepřátel, podařilo se Japoncům zasáhnout \"Big E\" dvěma pumami na přídi a další puma loď jenom těsně minula. První puma (opět skóroval poručík Arima) zasáhla příď lodi v 10:17. Prorazila letovou palubu na úrovni 4. přepážky (asi 20 stop (6 m) od konce letové paluby) mezi oběma předními katapulty. Proletěla převisem trupu klenuté přídě a trup opustila na levoboku, kde explodovala ve vzduchu vedle lodní přídě. Trup lodi byl na asi 160 místech proražen střepinami, přičemž největší otvory měly průměr 12 palců (30,5 cm). V radiozaměřovací místnosti byl jeden muž zabit a další zraněni. Jeden Dauntless z VB-10 zaparkovaný na přídi na pravoboku byl výbuchem odhozen do moře. Na místě střelce v něm nalezl smrt letecký mechanik Presley, který z něj střílel po útočnících z kulometného dvojčete. Druhý Dauntless z VS-10 začal hořet, palivo vytékající z proražených nádrží živilo požár a podvěšená 500lb puma mohla každým okamžikem explodovat. Palivový důstojník ale stroj včas odbrzdil a shodil přes palubu.\n\nO několik sekund později dopadla druhá puma – shozená přibližně z 1 500 stop (457,2 m) pod úhlem 45° – doprostřed letové paluby na úrovni 44½. přepážky, asi 10 stop (3 m) od zadní hrany předního výtahu. Po dopadu se rozlomila a zatímco zadní část explodovala na hangárové palubě na úrovni 39. přepážky, přední část prorazila hangárovou palubu u 40½. přepážky, prorazila druhou a explodovala na třetí palubě v důstojnických ubikacích. Tam usmrtila 40 mužů z II. opravárenské čety (dva přežili) a tým zdravotníků umístěných na tomto stanovišti.\n\nNa hangárové palubě bylo explozí zničeno sedm strojů, vypukl požár a hořící letecký benzín stékal do hangárové šachty. Požáry vypukly také na v důstojnických ubikacích, kde explodovala přední část pumy. Hangárová paluba byla vyboulena až o 17 palců (43,2 cm) mezi přepážkami 37 a 57. Na druhé palubě byla přepážka 38 prohnuta dopředu a přepážka 43 dozadu a druhá paluba byla vyboulena až o 5 palců (12,7 cm). Kajuty posádky na druhé palubě byly zničeny. Na třetí palubě tlaková vlna vyrazila uzavřené dveře ve vodotěsných přepážkách a způsobila poškození v několika sousedních odděleních. V zasažených prostorech zhaslo světlo, vypadla elektřina a telefony ohluchly. Hasičské rozvody byly poškozeny a třetí paluba byla plná kouře a plamenů. Pod třetí palubou zůstalo uvězněno deset mužů posádky v muničním překladišti pětipalcové munice pro přední levo- a pravoboční baterii 127mm děl.\nV 10:19 dopadla jedna z posledních pum těsně vedle pravoboku za můstkem, na úrovni 129. přepážky. Obšívka trupu byla promáčknuta až o 18 palců (45,7 cm) v délce 48 stop (14,6 m) mezi přepážkami 123 a 135 a tlaková vlna otřásla celou lodí. Byly proraženy dvě prázdné a jedna plná palivová nádrž a palivo začalo unikat do moře. Otřesy mimo jiné poškodily uložení jedné z vysokotlakých turbín, ale přesto si \"Enterprise\" dokázala udržet rychlost 27 uzlů (50 km/h). Prostřední výtah byl dočasně zablokován v dolní poloze. Letouny poskakovaly po palubě. Jeden stroj, zaparkovaný u předního okraje letové paluby, přepadl přes pravobok do moře. Druhý SBD na zádi „dohopsal“ až do ochozu 20mm baterie na pravoboku.\n\nV 10:20 první útok skončil. V podpalubí na přídi zuřily požáry a záchranné čety bojovaly s plameny. V 10:26 \"Enterprise\" přešla na kurz 225°, ale již o dvě minuty později byl hlášen periskop na pravoboku a \"Enterprise\" začala zatáčet doprava, aby se vyhnula očekávaným torpédům. Ukázalo se ale, že šlo o planý poplach a v 10:31 se kurz ustálil na 300°. V 10:32 byl ale opět změněn na 250° a \"Enterprise\" se snažila ukrýt v dešťové přeháňce.\n\nV 10:35 se na radaru objevila další japonská vlna. Tentokrát šlo o opožděnou druhou vlnu ze \"Zuikaku\", kterou tvořilo 17 Kate poručíka Imajuky (16 vyzbrojených torpédy typu 91 a jeden spojovací) a eskorta čtyř Zero. Kate se rozdělily na dvě skupiny, aby mohly napadnout \"Enterprise\" z levoboku i pravoboku.\n\nProti přibližujícím se bombardérům byli nasměrováni stíhači. Roj poručíka (LT) Vejtasy z třetí hlídky narazil 10 mil (16,1 km) severozápadně od \"Enterprise\" na formaci 11 Kate. Dva Wildcaty se pustily do souboje se Zery a Vajtesa spolu se svým wingmanem zaútočil na bombardéry. Nárokoval si čtyři Kate předtím, než odhodily svá torpéda. Svoji pátou nárokovanou Kate dostal, když se snažila v nízkém letu zmizet po provedení útoku. Vajtesův wingman si nárokoval šestou Kate.\n\nV 10:42 bylo hlášeno, že všechny požáry na přídi (způsobené prvním zásahem) jsou uhašeny.\n\nV 10:45 se Kate přiblížily k \"Enterprise\": jedna skupina se blížila k přídi z levoboku a druhá z pravoboku. Pět Kate na pravoboku shodilo svá torpéda a obrátilo k ústupu. Až doteď plula \"Enterprise\" rovně a vyčkávala, která skupina shodí svá torpéda jako první. Nyní \"Enterprise\" s kormidlem doprava začala natáčet svou příď proti prvním třem torpédům, která ji nakonec minula o pouhých 10 yardů (9,1 m) na levoboku. Poté musela \"Enterprise\" obrátit prudce doleva, aby se vyhnula srážce s torpédoborcem \"Smith\", který právě bojoval s plameny způsobenými dopadem jedné poškozené Kate. Stopa dalšího torpéda před přídí na pravoboku byla zpozorována, když mu k cíli chybělo již jenom necelých 800 yardů (731,5 m). Vypadalo to, že tohle torpédo loď zasáhne. S kormidlem naplno doprava se mu ale \"Enterprise\" vyhnula a torpédo proplulo 30 yardů od pravoboku. O chvíli později proplula \"Enterprise\" kolem vraku sestřelené Kate, která toto torpédo vypustila.\n\nPět Kate, které původně mířily k \"Enterprise\" z levoboku, se díky manévrům letadlové lodi, která se vyhýbala torpédům, nyní ocitlo přímo za zádí letadlové lodi. Jelikož je tato poloha nevhodná k vypuštění torpéd, snažily se obletět svaz a zaútočit z levoboku. Po celou dobu byly ale vystaveny palbě všech hlavní TF 16, které se jejich směrem mohly zaměřit. Tři Kate byly sestřeleny ještě před odhozením torpéd, čtvrtá odhodila torpédo ve stoupavé zatáčce a následně se zřítila do moře, ale pouze pátá Kate dokázala své torpédo zaměřit. Torpédo se blížilo k \"Enterprise\" zezadu na levoboku. Loď se torpédu vyhnula přechodem na souběžný kurz a torpédo proplulo neškodně na levoboku.\n\nTakto viděli boj \"Enterprise\" s torpédovými bombardéry poručíka Imajuky Američané. Ve skutečnosti přišla palubní skupina \"Zuikaku\" v boji nad TF 16 o osm Kate. Přehánění vlastních úspěchů ale nebylo pouze doménou Američanů. Japonští piloti po návratu nahlásili vážné poškození dvěma zásahy torpéd na letadlové lodi třídy \"Enterprise\" a potopení bitevní lodě a těžkého křižníku.\n\nV 10:55 bylo po útoku a \"Enterprise\" přešla v 10:59 na kurz 016°. V 11:00 se nacházela na pozici \n\nPo odražení torpédového útoku se přestala otáčet anténa radaru CXAM. \"Enterprise\" tak najednou oslepla a řídící letového provozu nařídil stíhačům, aby se držely blízko lodi. Poručík (LT) Dwight M. B. Williams vylezl na stožár a přivázal se k anténě, aby opravil motor, který jí otáčel. Když byla oprava hotova, začala se anténa znovu otáčet a Williams se točil spolu s ní. Teprve až když si někdo všiml nezvyklého úkazu nad řídícím stanovištěm, byla anténa zastavena a Williams mohl slézt dolů.\n\nV 11:02 byl nahlášen další periskop na pravoboku před přídí. \"Enterprise\" zatočila doleva, ale v 11:04 přešla na kurz 20°. O deset minut později se natočila proti větru na kurz 110° a při rychlosti 27 uzlů (50 km/h) se připravovala přijmout letouny čekající na přistání – jak své vlastní, tak stroje z \"Hornetu\". Přistání stěžoval prostřední výtah, který zůstal zablokovaný v dolní poloze a uprostřed letové paluby tak zela díra. Piloti po zachycení brzdících lan zastavovali pár metrů před ní a poté jí museli objet a zaparkovat na přídi. První letoun dosedl v 11:15, ale do 11:20 – kdy byl příjem dalších strojů zastaven – jich přistálo pouze pár. Důvodem přerušení leteckých operací byla další hlášená skupina japonských bombardérů.\n\nŠlo o skupinu poručíka Šigy, která odstartovala z \"Džunjó\" ve složení 17 Val a 12 Zero. V 11:21 vypadla z mraků první skupina Val a pod úhlem 45° pozvolna klesala k \"Enterprise\". Radar blížící se nebezpečí nezaznamenal, ale pozvolný sestup střemhlavých bombardérů poskytl TF 16 aspoň trochu času na reakci a zahájení palby.\n\nZ druhé bojové hlídky (12 F4F) se vrátilo pouze osm Wildcatů – zbývající čtyři byly ztraceny. Část přistála před prvním útokem na \"Enterprise\" a část až po posledním útoku. Poručíky (LT) Kane (BuNo 5177) a (LTJG) Billo (BuNo 03432) se podařilo zachránit, podporučíci (ENS) Fulton (BuNo 5153) a Caldwell (BuNo 5254) zahynuli. Přeživší stíhači si nárokovali čtyři sestřely.\n\nTřetí bojová hlídka (11 F4F) si nárokovala 13 sestřelů jistých a sedm pravděpodobných při vlastní ztrátě tří Wildcatů a dvou pilotů (Barnes (BuNo 5245) a Davis (BuNo 5194)). Podporučík (ENS) Long (BuNo 5148) byl vytažen z vody. Část strojů třetí hlídky přistálo v 11:19 před druhým útokem Val a zbytek přistál až po posledním útoku v 13:25.\n\nCelkem přišla 10. letecká skupina o 11 Wildcatů a 7 Avengerů. Další Wildcat a 10 Dauntlessů z VS-10 bylo během prvního útoku poškozeno na palubě a v zasaženém hangáru a shozeno přes palubu. Pět pilotů Wildcatů a čtyři členové posádek dvou Avengerů byli zabiti. Stíhači Mead a Rhodes z VF-10 byli zachráněni japonskými torpédoborci a vzati do zajetí. Stejný osud potkal i zbývající dva členy posádek obou Avengerů.\n\nV březnu 1943 se \"Enterprise\" zúčastnila dalšího testování nového stíhacího letounu F4U-1 Corsair, který byl již předchozí rok testován na USS \"Sangamon\". Tohoto úkolu se ujal poručík (LT) Vejtasa z VF-10.\n\n"}
{"id": "309748", "url": "https://cs.wikipedia.org/wiki?curid=309748", "title": "Boby Brno", "text": "Boby Brno\n\nBoby Brno se může vztahovat na:\n"}
{"id": "309750", "url": "https://cs.wikipedia.org/wiki?curid=309750", "title": "Zbrojovka Brno", "text": "Zbrojovka Brno\n\nZbrojovka Brno byla československá firma a výrobce zbraní. Kromě zbraní však vyráběla i jiné průmyslové výrobky, a mezi lety 1924–1936 také automobily.\n\nFirma byla založena v roce 1918 jako státní podnik pod názvem \"Československé závody na výrobu zbraní v Brně\". Původně opravovala automobily, pušky, telefonní a železniční zařízení a nářadí. Také montovala německé a rakouské pušky Mauser a Mannlicher, později svoje vlastní. V letech 1924–1925 byla postavena nová továrna, kde se kromě pušek a kulometů vyráběly i automobily, motory a jiné stroje. V třicátých letech vyráběla také licenční psací stroje Remington a traktory Škoda.\n\nZa druhé světové války vyráběla zbraně pro Wehrmacht a Waffen-SS. V roce 1944 byla při bombardování Brna továrna vážně poškozena. Po osvobození znovu fungovala. V druhé polovině čtyřicátých let vyráběla motory, zbraně a traktory. V listopadu 1945 byl vyroben prototyp traktoru Zetor Z-25, pojmenování Zetor, které se udrželo dodnes, pochází ze slov „Zet“ (vyhláskované první písmeno zbrojovky) a „or“ (konec slova traktor).\n\nV 80. letech se společnost přeorientovává hlavně na komunikační a výpočetní technologie a techniku, na úkor výroby a opravy zbraní. V 90. letech začíná klesat počet zaměstnanců. Od roku 2003 začala firma krachovat. V červnu 2006 byla výroba zbraní ukončena a k 31. 8. 2006 byli propuštěni poslední zaměstnanci.\nHned poté, začátkem září 2006, společnost BRNO RIFLES na veřejné dražbě vydražila obráběcí centra a část dalšího strojového vybavení Zbrojovky Brno. Dražitelé nemínili zbytečně mrhat financemi, proto neměli zájem o stroje na výrobu hlavní a pažeb. Tyto stroje vlastní CZUB a je jednodušší hlavně a pažby nakupovat z Uherského Brodu. Další úsilí pak směřovalo k zajištění nákupu průmyslových práv nejperspektivnějších zbraní portfolia bývalé Zbrojovky Brno, kozlicím BO řady 800 a kulovnicím Brno Effect. Snadné rovněž nebylo najít původní zaměstnance Zbrojovky Brno, kterých společnost BRNO RIFLES přijala do poloviny října dvacet devět. Všechna námaha vedla ke šťastnému konci a už 15. ledna 2007 vyexpedovala BRNO RIFLES první kozlice, které podle smluvních vztahů odkoupila její sestra Česká zbrojovka Uherský Brod, zajišťující pro BRNO RIFLES vše související s obchodem.\n\nAreál brněnské Zbrojovky o rozloze 22,5 ha byl koncem ledna 2008 vydražen za částku 707 milionů korun. Získala jej slovenská holdingová společnost J&T, která však nemá s výrobou zbraní nic společného. Nyní areál využívá několik společností. Vzhledem k estetice areálu je využíván k fotografické práci. Jsou tu také hudební zkušebny.\nNájemní smlouva mezi Brněnskou zbrojovkou a novým majitelem byla prodloužena a je pokračováno ve výrobě v pronajatých prostorách.\n\n\nNa počátku 20. let 20. století uvažovala státní zbrojovka o rozšíření výrobního programu o výrobu automobilů. V létě 1922 konstruktér Ing. Břetislav Novotný nabídl vedení zbrojovky svůj vůz OMEGA. Vůz se vyznačoval neortodoxním třecím převodem místo klasické převodovky a pohonem dvoutaktním motorem. Na jeho základě byl vyvinut vůz Disk, který měl vstoupit do sériové produkce. Novotného konstrukce se však ukázala jako nevyzrálá a sám Novotný byl donucen automobilku opustit. I přes následné úpravy byly prodeje fiaskem, nespolehlivé vozy musel výrobce od zákazníků odkoupit.<ref name=\"AR9/95\"></ref>\n\nPo neúspěchu vozu Disk vedení zbrojovky zvažovalo, zda pokračovat s pokusy o výrobu automobilů. Nakonec byl schválen vývoj nového vozu. Konstruktér ing. František Mackerle v dubnu 1925 připravil návrh poměrně konvenčního vozu Z 18, který opět poháněl dvoutaktní motor. Ten se stal charakteristickým prvkem všech následujících vozů značky. Důkladně odzkoušený automobil se ukázal prodejně úspěšným, do roku 1930 vzniklo přes 2500 kusů. Jeho nástupce, větší a dražší typ Z 9 již takový úspěch neměl, do roku 1932 bylo zhotoveno pouze 850 kusů. Opět byla zvažována perspektiva budoucí výroby automobilů ve Zbrojovce, která tvořila pouze asi 6 % celkové produkce. Východiskem měl být automobil moderní koncepce s pohonem předních kol, založený na licenci DKW. Její nákup se však z finančních důvodů neuskutečnil. Pod vedením nového šéfa výroby Ing. Antonína Voženílka a nového šéfkonstruktéra Bořivoje Odstrčila byl vyvinut nový vůz s pohonem předních kol, bez použití patentových řešení firmy DKW. Dostal označení Z 4 (čtvrtý produkční typ) a stal se velmi úspěšným. Roku 1934 bylo prodáno rekordních 953 vozů značky Z, tím se automobilka poprvé a naposledy dostala na čtvrté místo za tradiční silnou trojici Tatra, Praga, Škoda.<ref name=\"AR4/2008\">\n</ref> Roku 1935 následoval lidový vůz Z 6 \"Hurvínek\" a střední Z 5 \"Expres\". Vzhledem ke zhoršující se mezinárodní situaci však byla výroba automobilů ve Zbrojovce Brno rozhodnutím MNO ukončena k 15. říjnu 1936. Poslední vozy Z 5 a Z 6 byly smontovány ze zbylých dílů na jaře 1937. Později ještě vznikly prototypy vojenských terénních vozů T2 a ZV, které se však do výroby nedostaly.\n\n"}
{"id": "309752", "url": "https://cs.wikipedia.org/wiki?curid=309752", "title": "Frank-Walter Steinmeier", "text": "Frank-Walter Steinmeier\n\nFrank-Walter Steinmeier (* 5. ledna 1956 Detmold) je německý politik, od 19. března 2017 spolkový prezident Německa.\n\nV letech 2005–2009 byl členem prvního kabinetu Angely Merkelové, kde zastával post ministra zahraničních věcí a zároveň vicekancléře. Do funkce ministra zahraničí se vrátil v prosinci 2013 při nástupu třetí vlády Merkelové. V roce 2016 byl předsedou Organizace pro bezpečnost a spolupráci v Evropě.\n\nJe členem Sociálně demokratické strany Německa, kde se řadí k pravému křídlu umírněných reformistů.\n\nV letech 1974 až 1976 sloužil v Bundeswehru. Následně studoval právo a politologii na Univerzitě Justuse Liebiga Gießen. V roce 1982 absolvoval svoji první a v roce 1986 druhou státní zkoušku z práv. Potom pracoval v Gießenu jako asistent profesora a roku 1991 tam jako právník získal doktorát.\n\nSteinmeier je od roku 1995 ženatý a s manželkou má jednu dceru (* 1996). Jeho manželka Elke Büdenbender je rovněž právnička a doposud pracovala jako soudkyně.\n\nSteinmeier se v roce 1991 stal právním poradcem vlády Dolního Saska. Roku 1993 se pak stal vedoucím kanceláře tehdejšího premiéra Dolního Saska, Gerharda Schrödera.\n\nSteinmeier byl v listopadu 1998 jmenován do kanceláře kancléře Gerharda Schrödera, těsně potom, co Schröder vyhrál spolkové volby. Roku 1999 je pak jmenován vedoucím Schröderovy kanceláře. Díky svým schopnostem dostal přezdívku \"Die Graue Effizienz \"(\"Šedá výkonnost\").\n\nDne 22. listopadu 2005 se stal spolkovým ministrem zahraničních věcí ve velkokoaliční první vládě Angely Merkelové. Byl prvním spolkovým ministrem zahraničních věcí za SPD od doby Willyho Brandta.\n\nPoté, co Franz Müntefering oznámil, že hodlá opustit vládu, se Steinmeier 21. listopadu 2007 stal i spolkovým vicekancléřem. Ve funkci setrval do 27. října 2009.\n\nDne 17. prosince 2013 se znovu stal spolkovým ministrem zahraničních věcí ve třetí vládě Angely Merkelové.\n\nDne 12. února 2017 byl Spolkovým shromážděním zvolen 12. spolkovým prezidentem, když již v prvním kole obdržel nadpoloviční většinu, 931 z 1260 hlasů volitelů (73,9 %). Do funkce nastoupil 19. března 2017.\n\nSteinmeier obhajoval ekonomické sankce proti Rusku a prohlásil, že Berlín bude \"tvrdě pracovat na tom, aby zajistil jednotnou evropskou frontu\", ale zároveň v červnu 2016 kritizoval NATO za eskalaci napětí ve vztazích s Ruskem a prohlásil: „To, co bychom nyní neměli dělat, je dál vyhrocovat situaci chrastěním zbraní a válečným štvaním.“\n\nSteinmeier doposud podporoval vstup Turecka do EU. V listopadu 2016 však odsoudil čistky v Turecku, včetně masového zatýkání a omezování médií, které byly zahájeny po neúspěšném pokusu o vojenský převrat ze dne 15. července 2016.\n"}
{"id": "309754", "url": "https://cs.wikipedia.org/wiki?curid=309754", "title": "Kokořín (hrad)", "text": "Kokořín (hrad)\n\nHrad Kokořín se nachází zhruba deset kilometrů severovýchodně od Mělníka nad říčkou Pšovkou v Dokeské pahorkatině, u obce Kokořín. Byl postaven po roce 1320, pravděpodobně pražským purkrabím Hynkem Berkou z Dubé. Podle jména hradu se celá chráněná oblast nazývá Kokořínskem.\n\nV roce 1426 dobyla a poničila hrad husitská vojska. Po husitských válkách hrad často střídal majitele (v 15. stol. Řitka z Bezdědic a Klinštějnové, v 16. stol. Beřkovští ze Šebířova a Kaplířové). Od roku 1544 je uváděn jako pustý. Jeho osud ještě zhoršilo rozhodnutí císaře Ferdinanda II. zařadit jej mezi tzv. \"prokleté hrady\", tj. hrady, které se nesměly udržovat, protože jinak by díky své výhodné poloze mohly ohrozit panovnickou moc.\n\nRoku 1894 zakoupil zříceninu pražský podnikatel Václav Špaček, jehož syn Jan ji nechal před první světovou válkou novogoticky zrekonstruovat. V letech 1911–1916 byl hrad upraven do dnešní podoby architektem Eduardem Sochorem podle pokynů Augusta Sedláčka a Čeňka Zíbrta. V roce 1951 byl hrad zestátněn, respektive konfiskován. V roce 2001 se stal národní kulturní památkou; navrácení rodině Špačků tím bylo ztíženo, avšak ne znemožněno: Kokořín byl navrácen v roce 2006.\n\nVálcová vyhlídková věž Kokořína je vysoká 38 metrů. Hradní palác byl během rekonstrukce zvýšen o jedno patro a zastřešen. Na paláci je plastika od J. Kalvody a uvnitř malby J. Fischera. Je zde památník K. H. Máchy a expozice českého romantického umění z 19. století.\n\nHrad se objevil v následujících filmech a pohádkách:\n\nPoblíž hradu železnice nevede, není zde autobusové spojení. Pod hradem se nachází na silnici krátký Kokořínský tunel. Hrad je zachycen mj. na mapě KČT 16 a je cílem výletů od 18. století. K hradu vedou značené turistické cesty.\n\nPo hradu je pojmenována pražská ulice Kokořínská, nacházející se na severu města v městské čtvrti Ďáblice.\n\n\n\n"}
{"id": "309760", "url": "https://cs.wikipedia.org/wiki?curid=309760", "title": "Brendan Fraser", "text": "Brendan Fraser\n\nBrandan James Fraser (* 3. prosince, 1968 v Indianapolis, Indiana, USA) je americký herec.\n\nVyrůstal v Nizozemsku, Švýcarsku a Kanadě jako syn kanadského pracovníka turistické kanceláře. Navštěvoval přípravnou školu Upper Canada College v Torontu a pak vystudoval herectví v Actors' Conservatory a na Cornish College of the Arts v Seattlu, kde také začínal na jevišti Intiman Theater. Stal se členem divadelního souboru Loughing Horse Summer Theatre v Ellensburgu (stát Washington).\n\nBěhem tohoto jevištního působení účinkoval ve dvaceti hrách, např. v Beckettově Čekání na Godota a Shakespearově Romeovi a Julii. O svoji první filmovou roli soupeřil v konkurzu s dalšími stopětadvaceti kandidáty, ale nakonec právě jemu svěřil režisér Les Mayfield titulní postavu pračlověka Linka ve své komediální fantazii Pračlověk z Encina.\n\nObdobný typ exotické bytosti, která musí čelit nástrahám moderní civilizace, vytvořil v bláznivé komedii Král džungle (r. S. Weisman), kde ztělesnil tarzanovského mladíka George, který se po dvaceti letech, kdy byl vychováván gorilím samcem uprostřed africké džungle, sblíží se sympatickou cestovatelkou (Leslie Mannová). Hvězdu z něho udělala postava dobrodruha Ricka O'Connella v dobrodružném hororu Mumie (r. S. Sommers).\n\nPředvedl však i herecky náročnější kreace: židovský chlapec David Greene, který se musí obhájit před spolužáky z nařčení z podvodu, v dramatu Školní pouta (r. R. Mandel); snílek Fletcher v romantické komedii Dívka snů (r. J. F. Robinson); zahradník Clay v oceněném dramatu Bohové a zrůdy (r. B. Condon).\n\nJako host účinkoval v animovaných seriálech Duckman, The Simpsons (Simpsonovi - ČTV), King of the Hill (Tatík Hill a spol. - ČTV) a v kriminální antologii Fallen Angels (Padlí andělé - ČTV). Od 1998 do 2009 byl ženaty s Afton Smithovou s kterou má tři syny.\n\n"}
{"id": "309762", "url": "https://cs.wikipedia.org/wiki?curid=309762", "title": "Černošická lávka", "text": "Černošická lávka\n\nLávka v Černošicích je určena pro pěší a cyklisty. Spojuje Horní Černošice (město Černošice) s Dolními Černošicemi a bývalou tvrzí a osadou Bluk nedaleko Blukského mlýna (Na Bluku) a jezu. Dolní Černošice byly v letech 1950–1974 součástí Černošic, od roku 1974 jsou součástí pražských Lipenců.\n\nPříhradová konstrukce z roku 1962 přestála bez úhony všechny povodně kromě té z roku 2002, kdy do lávky narazil odklízecí stroj. Lávka pak byla zrekonstruována a opravena.\n\nOd železniční zastávky Černošice vede přímo k lávce ulice Kazínská. Na dolnočernošické straně na lávku navazuje ulice Nad jezem (vedoucí podél řeky) a ulice Černošická (vedoucí do Lipenců).\n\nPo lávce vede okružní cyklotrasa č. 8100 (A50) a žlutě značená pěší turistická trasa č. 6015 z Černošic ke Kazínu.\n\nV první polovině října 2016 Praha schválila odkoupení lávky do vlastnictví od města Černošic, k němuž následně i došlo.\nPraha si zároveň objednala posouzení jejího technického stavu a předpokládala se následná rekonstrukce.\n\nV pondělí 4. prosince 2017 večer, dva dny po zřícení Trojské lávky, byla černošická lávka z bezpečnostních důvodů uzavřena a MHMP zadal zpracování aktuálního posudku. Starosta Prahy-Lipenců s uzavřením nesouhlasil. Lidé zákaz nerespektovali, po týdnu byla lávka opět otevřena poté, co na návrh statika byly doplněny vzpěry krajních sloupků. Na jaře 2018 pak má začít řádná rekonstrukce lávky. \n"}
{"id": "309790", "url": "https://cs.wikipedia.org/wiki?curid=309790", "title": "Abşeron (rajón)", "text": "Abşeron (rajón)\n\nAbşeron ( \"Apšeron\") je rajón v Ázerbájdžánu. \nMá rozlohu 1360 km² a žije zde okolo 90 000 obyvatel. Hlavním městem je město Xirdalan. \n\nNázev Abşeron pochází z perského slova Apšuran (آبشوران), což znamená \"místo slané vody\".\n\n\n"}
{"id": "309791", "url": "https://cs.wikipedia.org/wiki?curid=309791", "title": "Jana Petrů", "text": "Jana Petrů\n\nJana Petrů (* 14. července 1938 v Praze – 6. května 1990) byla česká zpěvačka. Byla jednou z nejoblíbenějších českých zpěvaček počátku 60. let 20. století.\n\nKariéru začala v roce 1962 jako kmenová zpěvačka velkého tanečního orchestru PKOJF v Praze, pod vedením Kamila Lochmana. Zpívala široký repertoár od swingu po rock’n’roll – hostovala s Tanečním orchestrem Čs. rozhlasu (TOČR), orchestrem Karla Vlacha, příležitostně s orchestrem Ferdinanda Havlíka a orchestrem Karla Duby. Výjimečně zpívala i náročnější jazz (s SHQ Karla Velebného). Velký úspěch slavila v duetech s Josefem Zímou, Karlem Gottem, Karlem Hálou, Milanem Chladilem, Milanem Martinem, Standou Procházkou a Miroslavem Šubou. Jejím největším hitem byl duet s Karlem Gottem \"Den je krásný\" z prvního českého muzikálu \"Starci na chmelu\". Na začátku 70. let odešla z hudební scény. Dne 6. května 1990 zemřela při požáru ve svém bytě. \n\n\"Jana Petrů\" je i vlastní jméno zpěvačky Petry Janů narozené 19. listopadu 1952 v Praze, která začala vystupovat pod jménem Petra Janů, aby nevznikaly záměny s Janou Petrů (* 14. července 1938).\n\n\n\n\n\n\n"}
{"id": "309793", "url": "https://cs.wikipedia.org/wiki?curid=309793", "title": "Yardımlı (rajón)", "text": "Yardımlı (rajón)\n\nYardımlı je rajón na jihu Ázerbájdžánu. \n"}
{"id": "309794", "url": "https://cs.wikipedia.org/wiki?curid=309794", "title": "Kostel Santa Maria in Monserrato degli Spagnoli", "text": "Kostel Santa Maria in Monserrato degli Spagnoli\n\nSanta Maria in Monserrato degli Spagnoli je španělský národní kostel v Římě, stojící ve čtvrti Regola.\n\nSoučasný kostel byl založen v letech 1803–1807 osazenstvem dvou jiných kostelů: kostela San Giacomo degli Spagnoli na Piazza Navona, který byl tehdy v dezolátním stavu a \"Santa Maria in Monferrato\", který od středověku sloužil jako základna pro chudé španělské poutníky. Mnoho uměleckých děl ze San Giacomo degli Spagnoli sem bylo později přeneseno.\n\nStavba byla původně navržena Antoniem da Sangallem a práce pokračovaly další století pod vedením například Bernerdina Valperga a Francesca da Volterry. Místo bylo vybráno roku 1518, fasáda od da Volterry byla vybudována v letech 1582–1593, oltář byl vysvěcen roku 1594, a střecha dokončena roku 1598. Výstavba apsidy skončila roku 1675, kdy byl také vysvěcen nový hlavní oltář. Sochy na fasádě (1673–1675) vytvořil Giovanni Battista Contini. Kompletní renovace proběhla v letech 1818–1822.\n\nFresky \"Smrt panny Marie\" (1683) nad hlavní kaplí napravo jsou od Francesca Nappiho, zatímco nalevo je \"Korunovace Panny\" (1627) od Ricciho. Ve výklencích nade dveřmi jsou sochy dvou aragonských světců (1816), \"sv. Izabely Portugalské\" a \"sv. Petra Arbuése\"od sochaře Adàna.\n\nPrvní kaple napravo, postavená roku 1590, uchovává plátna \"sv. Diego z Alcantary\" od Carracciho. Napravo je mausoleum (1889) papežů Kalixta III. a Alexandra VI. od Felipe Moratilla. Nad nimi je nyní prázdný kenotaf španělského krále Alfonsa XIII., jehož ostatky byly vyzvednuty roku 1980 a převezeny do královské hrobky v Escorialu.\n\nV druhé kapli napravo jsou díla Nappiho, zahrnující oltářní obraz \"Zvěstování\" a fresky \"Narození\" a \"Nanebevzetí Panny\". Náhrobky španělských velvyslanců v Římě jsou pod kaplí.\n\nVe středu apsidy visí obraz \"Ukřižování\" (1564–1565) namalovaný da Sermonetem.\n\nTřetí kaple nalevo obsahuje Sansovinovu sochu „Apoštola Jakuba“ (patrona Španělska), přenesenou sem roku 1882. Byla vyrobena na zakázku kardinála Juame Serry (kolem roku 1517) pro jeho kapli ve španělském Santiagu. V blízkosti jsou náhrobky biskupů \"Alfonsa de Paradinas\" a \"Juana de Fuensalidy\" (1503) od Bregna.\n\nV roce 2003 papež Jan Pavel II. prohlásil kostel za kardinálský titul.\n\n"}
{"id": "309797", "url": "https://cs.wikipedia.org/wiki?curid=309797", "title": "Cəlilabad (rajón)", "text": "Cəlilabad (rajón)\n\nCəlilabad je rajón v Ázerbájdžánu, ležící asi 180 km od hlavního města Baku. \n\nHlavním městem je město Cəlilabad. \n\nMá rozlohu 1 440 km a žije zde okolo 170 000 obyvatel.\n"}
{"id": "309802", "url": "https://cs.wikipedia.org/wiki?curid=309802", "title": "Xocalı (rajón)", "text": "Xocalı (rajón)\n\nXocalı je rajón v Ázerbájdžánu, v Náhorním Karabachu. Hlavním městem je Xocalı.\n\nV současné době je okupován arménským vojskem.\n\nStal se místem Masakru v Xocalı během války o Náhorní Karabach v únoru 1992.\n"}
{"id": "309804", "url": "https://cs.wikipedia.org/wiki?curid=309804", "title": "Job Control Language", "text": "Job Control Language\n\nJob Control Language (zkratka JCL) je v informatice skriptovací programovací jazyk používaný na sálových počítačích firmy IBM. Slouží pro instruování systému, jak spustit dávkové úlohy nebo subsystém. JCL umožňuje efektivní rozdělení drahého strojového času sálového počítače mezi různé úlohy (účtované různým zákazníkům) a rozložení jednotlivých činností v čase v souladu s prioritami jednotlivých úloh.\n\nTermín \"Job Control Language\" se používá i jako obecné označení pro různé jazyky, které slouží k podobným účelům, jako například WFL od Burroughs Corporation a OCL od ICL. Tento článek se zabývá specificky jazykem JCL od IBM.\n\nExistují dvě varianty jazyka JCL firmy IBM: jedna pro řadu systémů od DOS/360 po z/VSE a druhá pro řadu od OS/360 po z/OS. Obě sdílejí některá základní syntaktická pravidla a koncepty, avšak jinak jsou značně odlišné.\n\nKvůli zachování kompatibility s existujícími programy se základní syntaxe JCL nezměnila od 60. let 20. století a používá se i v posledním operačním systému z/OS firmy IBM.\n\nJCL se vyznačuje dvojicí lomítek, kterými začíná každý příkaz. Jejich používání pochází z doby, kdy se k zadávání úloh používaly balíky děrných štítků. Pokud by byl do snímače děrných štítků omylem vložen balíček štítků neobsahujících úlohu v JCL, štítky nezačínající dvěma lomítky by byly okamžitě odmítnuty a nemohly by způsobit chybnou akci.\nŘádky v jazyce JCL musí splňovat následující podmínky:\n\n\n\nK dispozici jsou také předem specifikované názvy pro některé datové soubory:\n\n\nProcedury umožňují modulární práci; je možné je volat z různých míst úlohy. Navíc umožňují používání proměnných parametrů: jméno parametru začíná znakem ampersand codice_4 a končí tečkou (používanou pouze v případě potřeby).\n\nPro zpracování JCL úloh se používá spooling. Úlohy jsou načteny, zkontrolovány a prováděny. Jednotlivé JCL příkazy se vypisují do výstupu úlohy. V opisu příkazů procedur definovaných jinde ve skriptu se úvodní znaky codice_1 vypisují jako codice_6; u procedur vložených pomocí příkazu INCLUDE z jiného souboru se používají znaky codice_7.\n\n\n"}
{"id": "309808", "url": "https://cs.wikipedia.org/wiki?curid=309808", "title": "První vláda Angely Merkelové", "text": "První vláda Angely Merkelové\n\nPrvní vláda Angely Merkelové je bývalá vláda Spolkové republiky Německo působící v období od 22. listopadu 2005 do 28. října 2009. \n\nVládu Spolkové republiky Německo vedla kancléřka Angela Merkelová, vůbec první žena v historii Německa, jež byla zvolena do této funkce. Kabinet tvořila tzv. velká koalice CDU, CSU a SPD. Svou činnost ukončila 28. října 2009, poté co byla jmenována druhá „černo-žlutá“ vláda Angely Merkelové konstituovaná na základě parlamentních voleb z 27. září, v níž se liberální FDP stala koaličním partnerem CDU/CSU.\n\nDne 22. listopadu 2005 podpořil Německý spolkový sněm novou vládu Angely Merkelové poměrem hlasů poslanců 397:217.\n\n"}
{"id": "309813", "url": "https://cs.wikipedia.org/wiki?curid=309813", "title": "Pons z Tripolisu", "text": "Pons z Tripolisu\n\nPons z Tripolisu (latinsky , 1098 – 1137) byl tripolským hrabětem.\n\nNarodil se jako syn hraběte Bernarda z Toulouse a Heleny, dcery Oda Burgundského.\nZřejmě roku 1112 se oženil s dcerou francouzského krále Filipa I., princeznou Cecílií, vdovou po galilejském knížeti Tankredovi. Tento sňatek pomohl k urovnání vztahů mezi normanskými a provensálskými křižáky, které byly rozostřeny již od dob obléhání Antiochie.\n\nRoku 1118 Pons podpořil nového jeruzalémského krále Balduina II. a následujícího roku s ním táhl na pomoc antiochijskému regentovi Rogerovi ze Salerna zastavit muslimskou invazi Il-gházího. Roger však odmítl čekat na posily z Jeruzaléma a Tripolisu a vytáhl proti muslimům sám. V následné bitvě na Ager Sanguinis (latinsky \"na krvavém poli\") byla antiochijská armáda zničena a normanští rytíři se z ní již nikdy nevzpamatovali. Král a Pons poté zachránili alespoň samotnou Antiochii a Balduin II. se stal antiochijským regentem namísto padlého Rogera. Krátce poté byl ale Balduin II. Turky zajat.\n\nV roce 1124, poté co byl král za výkupné ze zajetí propuštěn, Pons opět jeruzalémskou armádu podpořil při dobývání důležitého přístavního města Tyru. Následujícího roku byl hrabě mezi křižáckými vítězi z bitvy u Azazu. Roku 1131 však odmítl uznat nového jeruzalémského krále Fulka z Anjou. Stejně však jednali i ostatní křižáčtí vládci a Fulko vytáhl s vojskem na sever, aby se svými leníky vypořádal. V bitvě u Rugie porazil tripolského hraběte a vynutil si tak na něm omluvu za svou neposlušnost i lenní přísahu.\n\nRoku 1137 do Tripolského hrabství vtrhla armáda z Damašku. Pons proti ní vytáhl, ale v bitvě s Turky padl. Jeho nástupcem na tripolském trůnu se stal syn Raimond, jako \"Raimond II. z Tripolisu\".\n\n\n"}
{"id": "309814", "url": "https://cs.wikipedia.org/wiki?curid=309814", "title": "Kyrgyzové", "text": "Kyrgyzové\n\nKyrgyzové, též Kirgizové, zastarale Karakirgizové (vlastním jménem \"Kыргыз\" či \"Kыргыздар\") jsou turkický národ, žijící ve střední Asii. Jejich počet se odhaduje na přibližně 4 miliony osob. Kyrgyzové žijí převážně v Kyrgyzstánu, kde tvoří přibližně 60 % obyvatelstva. Významné skupiny Kyrgyzů žijí též v Uzbekistánu a Čínské lidové republice. Tradičním způsobem obživy Kyrgyzů bylo a zčásti zůstává kočovné a polokočovné pastevectví. Většina Kyrgyzů jsou sunnité. Před přijetím islámu vyznávali šamanismus. Proslulá je kyrgyzská tradice hrdinské epiky, zahrnující především recitaci lidového eposu Manas. Etnonymum Kyrgyzové původně zahrnovalo i Kazachy.\n\nPředky dnešních Kyrgyzů jsou turkické kmeny tureckých kaganátů 6. a 10. století a kočovné svazy Saků, Asijských Hunů (Siung-nuové) a Wusunů. Na etnogenezi se podíleli i Jenisejští Kyrgyzové. V 9. století předkové Kyrgyzů zničili říši Ujgurů. Pod tlakem Mongolů se poté přesunuli k Ťan-šanu a Pamíru. Zde došlo i k formaci kyrgyzské národnosti za účasti místních turkických kmenů.\n\nO jejich etnonymu „Kirgiz“, jež je nejstarší samonázev z Turkických národů, je mnoho rozporuplných teorií: V hrdinském dastanu Manas, z 9. až 10. století se jako první uvádí teorie Manasovích případních předchůdcích „kırk-bala“ → „čtyřicet dětí“, jež byli božský hoši se svou komunitou. Samotný Manas byl také v turkických jazycích nazýván „kırk-čör“ → „čtyřicet hrdinů“. V kompozici \"„Badaī at-tavārīkh“\" jsou Kirgizové (Jenisejští Kyrgyzové) nazývání „Az“. Etnonymum „Kirgiz“, které se skládá ze dvou slov „kırk + as“ je spojené s etnickým nebo geografickém termínem „Az“, nebo také „Uz“, čili „kırk-as“ → „čtyřicet Azů“ nebo „kırk-us“ → „čtyřicet Uzů“ či od slova „Uuz“ → „nezničitelný“. Lidová etymologie tohoto termínu nás také dovede k legendě o původu Kara-kirgizského lidu od „kırk-kız“ → „čtyřicet dívek“, zmiňovaných v dastanu Manas, od „čtyřiceti kmenů“.\n\nV \"„Madzhmū at-tavārīkh“\" je mezi skupinami domorodých Kirgizů (Jenisejští Kyrgyzové), západně od Altaje, uveden kmen „Telёs“. . V této době se část „Telёsů“ stala jedním z historických předchůdců současných Kirgizů, kteří nadále až do dnes tvoří tuto skupinu. O „Telёsích“ také říká muslimská kompozice z 18. století, jako o účastnících v armádě Arzu Muhammed-beka, v jeho vojnovém tažení proti Jarkendu. .\n\n\n"}
{"id": "309824", "url": "https://cs.wikipedia.org/wiki?curid=309824", "title": "Spolkový vicekancléř Německa", "text": "Spolkový vicekancléř Německa\n\nSpolkový vicekancléř Německa (Něm.: Vizekanzler) je druhá nejvyšší pozice ve Vládě Spolkové republiky Německo. V případě, že je kancléř nepřítomen, tak jej dočasně zastupuje právě vicekancléř. Pokud kancléř zemře, nebo není nadále schopen vykonávat povinnosti své funkce, to automaticky neznamená, že vicekancléř zaujme jeho/jí místo. \n\nVicekancléř není samostatná funkce, ale je vázána na místo ve vládě. Obvykle, ale ne vždy, je vicekanléřem jmenován spolkový ministr zahraničních věcí.\n\nOd doby koalicí, je zvykem, že post vicekancléře připadne někomu z minoritních stran ve vládě a obvykle to bývá její předseda.\n\n\"Vize-\" pochází z latinského \"vicis\", což znamená \"na místo\".\n\nOd 18. května 2011 je spolkovým vicekancléřem předseda SPD Sigmar Gabriel .\n"}
{"id": "309830", "url": "https://cs.wikipedia.org/wiki?curid=309830", "title": "Hórapollón", "text": "Hórapollón\n\nHórapollón (odvozeno ze jmen egyptského boha Hora a řeckého boha Apollóna, kteří byli spolu ztotožňováni; řecky Ὡραπόλλων, latinsky Horapollo, do češtiny přepisováno též v podobě Hórapollo) byl Egypťan žijící ve 4. století (někteří badatelé jej, resp. jemu připisované dílo, ovšem datují až do 5. století), který je autorem pozdního řecky psaného díla o egyptských hieroglyfech nazvaného Τα ´Ιερογλυφικά (latinsky Hieroglyphica); podle pravděpodobně správné tradice byl ovšem spis původně sepsán v egyptštině a do řečtiny přeložen blíže neznámým Filippem. Po konci starověku byla Heiroglyfika v Evropě neznámá až do roku 1419, kdy je na řeckém ostrově Andros nalezl Cristoforo Buondelmonti; od té doby až do Champollionova rozluštění hieroglyfů bylo toto pojednání prakticky jediným pramenem, pod jehož vlivem novověcí badatelé utvářeli své názory na charakter egyptského písemného systému.\n\nTotožnost autora není blíže známa. Je znám Hórapollón z doby Theodosia II., který byl činný v Alexandrii a v Konstantinopoli. Vedle toho je v pozdější byzantské encyklopedii Suda z 10. století zmiňován Hórapollón pokládaný (nejpravděpodobněji ovšem v rámci literárního klišé) za kněze pohanského egyptského náboženství v době císaře Zenona (tedy v 5. století), který se po zániku chrámu svých bohů požárem stal křesťanem.\n\nHórapollón ve svém díle uvádí zcela správně čtení řady znaků, jejich vysvětlení jsou ovšem důsledně symbolická, mnohdy přímo alegorická a fantastická. Například znak zajíce správně čte jako \"„otevřít“\", ale jako důvod uvádí to, že \"„toto zvíře má vždy otevřené oči“\" (tedy že nemá oční víčka), důvodem pro správné čtení znaku supa jako \"„matka“\" je, že \"„u tohoto zvířecího druhu neexistuje samec“\" (pohlaví jsou skutečně u supa velice těžko rozlišitelná). Přestože jsou tato přírodovědná pozorování přesná, jejich spekulativní přenesení do sémantiky hieroglyfů setřelo rozdíl mezi znakem jako nástrojem písemného systému a symbolem a dalo vzniknout „neporozumění – z nějž se vymanil teprve Champollion –, že je třeba všechny hieroglyfy ´číst´ čistě symbolicky, čímž se dočasně zcela ztratilo porozumění egyptskému písmu.“\n\nVěcně poněkud zavádějící Hieroglyfika se tak stala jednou z opor hermetického pohledu na staroegyptskou kulturu, v jehož rámci přisoudila hieroglyfům tajemný analogický význam; „nezbytně se tak v nich ztělesnilo ono tajemství, které se Egyptu připisovalo“ v hermetické tradici.\n\n"}
{"id": "309833", "url": "https://cs.wikipedia.org/wiki?curid=309833", "title": "Schwarza (přítok Sály)", "text": "Schwarza (přítok Sály)\n\nSchwarza je řeka v Německu, která protéká spolkovou zemí Durynsko.\nJe to levostranný přítok řeky Sály, spolu s kterou náleží do povodí Labe. Délka\ntoku je 53 km. Plocha povodí měří 507 km².\n\nŘeka Schwarza pramení u obce Scheibe-Alsbach, v oblasti Thüringer Schiefergebirge\n(Durynská břidličná vrchovina), v nadmořské výšce okolo 710 m. Kromě krátkého horního úseku, kde teče na západ, směřuje její tok převážně severovýchodním směrem. Do Sály ústí u města Rudolstadt.\n\n\nPrůměrný průtok v ústí je 5,4 m³/s.\n\n"}
{"id": "309842", "url": "https://cs.wikipedia.org/wiki?curid=309842", "title": "Kazaši", "text": "Kazaši\n\nKazaši, kazašsky қазақтар ; jednot. č. kaz. қазақ , také zastarale Kirgizové, Kirgiz-Kazachové či Kirgiz-Kajsakové (vlastním jménem \"Қазақтар\") jsou turkický národ žijící ve Střední Asii. Jejich počet je odhadován na přibližně 16 milionů osob.\n\nKazaši se dělí na tři základní skupiny kmenů, tzv. \"žüzy\" (hordy) – Velkou či Starší hordu (\"Uly žüz\"), Střední hordu (\"Orta žüz\") a Malou či Mladší hordu (\"Kiši žüz\").\n\nKazaši žijí převážně v Kazachstánu, kde tvoří přibližně 59 % obyvatelstva. Významné skupiny Kazachů žijí též v Uzbekistánu, Čínské lidové republice, Rusku a v Mongolsku.\n\nTradičním způsobem obživy Kazachů bylo a zčásti zůstává kočovné a polokočovné pastevectví, zejména chov koní, ovcí a dvouhrbých velbloudů. Vzhledem k tomu, že po celý rok kočovali za stády, jejich tradičním obydlím byla jurta, v některých případech dokonce pojízdná. Teprve po příchodu Rusů v 18. a 19. stol. si část Kazachů osvojila i zemědělství.\n\nTradiční oděv Kazachů se podobá oděvu sousedních turkických a mongolských etnik centrální Asie. Pro muže jsou charakteristické široké kalhoty, volný kabátec zapínaný na boku a kožešinová čepice s barevným dýnkem, v ženském oděvu se dochovaly velmi vysoké, homolovité čepice nevěst.\n\nKazašskou kuchyni charakterizuje používání koňského masa, národním jídlem je \"bešbarmak\" – vařená směs masa, těstovin a cibule ve vývaru. Mezi pochoutky patří šašlik, plov (druh rizota) nebo vařená nebo opékaná skopová hlava, která se jí celá, včetně očí. Oblíbeným nápojem je zejména kumys.\n\nMezi přežívající kazašské tradice patří lov vlků pomocí ochočených orlů skalních nebo drsný jezdecký sport \"kök boru\", při němž dvě družstva jezdců zápolí o mrtvého berana (dnes spíše vycpanou beraní kůži), obdoba afghánského sportu buzkaši.\n\nVětšina Kazachů jsou sunnité, nepatrná část pravoslavní křesťané nebo bez vyznání. Před přijetím islámu ve 14.–16. stol. vyznávali šamanismus, jehož zbytky se dochovaly do nedávné doby.\n\nEtnogeneze dnešních Kazachů je poměrně složitá. Formování kazašské národnosti začíná až v 15. až 16. století a etnonymum Kazach (původní význam: volný, svobodný, neusazený; obdoba evropského \"svobodného pána\") se ustálilo v 17. století, užívané pro obyvatele stepí ovládaných Uzbeckým chanátem a území východně od nich.\nStejného původu je i převzatý ruský název kozáka (rusky \"казак\") – volného, nájemního bojovníka.\n\n\n"}
{"id": "309856", "url": "https://cs.wikipedia.org/wiki?curid=309856", "title": "Diagonalizovatelná matice", "text": "Diagonalizovatelná matice\n\nV lineární algebře se čtvercové matici formula_1 říká diagonizovatelná, pokud je podobná diagonální matici formula_2, tzn. pokud existuje taková regulární matice formula_3, pro kterou by platilo formula_4. Úzce souvisejícím pojmem je \"diagonalizovatelné lineární zobrazení\": tak se označuje endomorfismus formula_5 nad vektorovým prostorem formula_6, pokud existuje báze formula_6 (zvaná \"diagonální báze\"), vzhledem ke které je formula_8 reprezentováno diagonální maticí. Diagonalizace je proces hledání odpovídající \"diagonální matice\" a \"diagonální báze\" pro čtvercovou matici, resp. endomorfismus.\n\nČtvercová matice, resp. endomorfismus, které nejsou diagonalizovatelné, se označují jako \"defektní\".\n\nDiagonizovatelné matice a zobrazení jsou předmětem zájmu, protože s diagonálními maticemi se velmi snadno pracuje: jejich vlastní čísla a vlastní vektory jsou zřejmé a umocňování diagonální matice je také snadné, protože stačí umocnit jednotlivé prvky na diagonále matice. V případě, že matice není diagonalizovatelná, tyto vlastnosti do jisté míry supluje tzv. Jordanův tvar, který mají všechny matice.\n\nPojmy diagonalizovatelnost a diagonalizace se užívají i v kontextu bilineárních a seskvilineárních forem, jejich matice ovšem nejsou v různých bázích podobné (formula_4), ale kongruentní (formula_10). Bázi, ve které je bilineární forma diagonální, se říká polární báze a kvůli zmíněným rozdílům v transformaci forem a zobrazení je obecně jiná než diagonální báze zobrazení. Důležitou výjimku ovšem tvoří případy, kdy je formula_3 ortogonální a platí formula_12. Tímto případem se podrobně zabývá ortogonální diagonalizace.\n\nOtázka, zda je matice diagonalizovatelná, úzce souvisí s pojmy \"algebraická\" a \"geometrická násobnost\" vlastního čísla.\n\nVlastní číslo matice je takové formula_13, které pro nějaký vektor formula_14 splňuje formula_15. Tato podmínka se dá snadno přepsat jako formula_16.\n\nMáme-li matici formula_1a její vlastní číslo formula_13, hodnota formula_19se nazývá \"geometrickou násobností\" vlastního čísla formula_13.\n\nPolynom formula_21se nazývá \"charakteristický polynom matice\" formula_1 a jeho kořeny jsou vlastními čísly formula_1. Termínem \"algebraická násobnost\" se označuje násobnost formula_13 jako kořene tohoto polynomu.\n\nVěta: Nechť formula_1je čtvercová matice a formula_26její vlastní čísla. formula_1je diagonalizovatelná právě tehdy, je-li algebraická násobnost každého formula_28 rovna jeho geometrické násobnosti.\nHledání diagonálního tvaru formula_2 a matice přechodu formula_3 lze shrnout do několika kroků:\n\n\nUvažujme matici:\n\nCharakteristický polynom matice je:\n\nMatice má tedy 3 vlastní čísla s násobností 1:\n\nDiagonální tvar matice je tedy, na pořadí vlastních čísel nezáleží:\n\nNyní nalezneme ke každému formula_28 vlastní vektory. Jsou to:\n\nJednoduchou kontrolou je: formula_54\n\nMatici formula_3získáme tak, že vlastní vektory zapíšeme do sloupců. Zde již na pořadí záleží, musí být stejné jako pořadí odpovídajících vlastních čísel v formula_2.\n\nNakonec k formula_3 najdeme inverzi:\n\nPřímým výpočtem lze ověřit, že formula_60:\n\nMatice formula_62 se označují jako \"současně diagonalizovatelné\", pokud existuje takové formula_3, že jak formula_64, tak formula_65 jsou diagonální. Obdobně endomorfismy formula_66 jsou současně diagonalizovatelné, pokud existuje taková báze, ve které jsou oba diagonální.\n\nVěta: Nechť formula_6 je vektorový prostor a formula_68 množina diagonalizovatelných endomorfismů na formula_6. Pak je formula_68 současně diagonalizovatelná, právě když každé dva endomorfismy v ní komutují.\n"}
{"id": "309859", "url": "https://cs.wikipedia.org/wiki?curid=309859", "title": "Reginald ze Sidonu", "text": "Reginald ze Sidonu\n\nReginald ze Sidonu, psán též někdy jako Renaud ze Sidonu, či Renaud de Grenier byl křižáckým baronem ze Sidonu a mocným šlechticem Jeruzalémského království ve 12. století.\n\nReginald byl synem Gérarda ze Sidonu a Anežky z Bures a vnukem jeruzalémského konetábla Eustacha. Jeho vliv v království začal stoupat, když se oženil Anežkou z Courtenay, která se tak vdávala již počtvrté. Když roku 1174 zemřel Anežčin bývalý manžel, král Amaury I. Jeruzalémský a na trůn nastoupil jejich nezletilý syn Balduin IV., stal se Reginald Balduinovým nevlastním otcem. Aby se však mohl stát regentem a mohl tak za mladého krále fakticky vládnout, musel by jím být jmenován. Avšak Reginald se o tuto funkci sám neucházel, namísto toho podpořil do funkce regenta hraběte z Tripolisu Raimonda III., jehož protikandidátem byl Miles z Plancy.\n\nRoku 1177 se Reginald účastnil bitvy u Montgisardu, ve které křižáci porazili sultána Saladina. O dva roky později, do bitvy u Jakubova brodu, kterou křižáci prohráli Reginald ze Sidonu nezasáhl, protože se svými posilami přijel příliš pozdě. Když zjistil, že bitvu již nezmění, obrátil se zpět na ústup do Sidonu a křižáky, kteří po bitvě prchali pryč, nechal na pospas muslimům. Při Saladinově invazi do Jeruzalémského království roku 1183, byl Reginald při obraně země nápomocen. Jeho žena a králova matka Anežka z Courtenay byla při válečných tažení často přítomna. Starala se o malomocného Balduina IV.\n\nV době bitvy u Jakubova brodu již Balduin IV. vládl sám bez regenta. Díky podpoře Balduinova bratrance, anglického krále Jindřicha II. a dalšímu omezování vlivu ambiciózního Raimonda III., se králi podařilo provdat svou ovdovělou sestru Sibylu za francouzského šlechtice z Poitou Guye de Lusignan, který byl vazalem Jindřichova syna Richarda a jehož starší bratr Amaury de Lusignan byl usazený u jeruzalémského dvora. Nemocný král, který již nemohl chodit a byl slepý, jmenoval regentem království Guye. Po krátké době však byl svým švagrem zklamán, neb Guy byl váhavý, nejistý a snadno ovlivnitelný, nicméně ctižádostivé povahy. Balduin IV. proto korunoval svým spoluvládcem a nástupcem svého synovce Balduina z Montferratu, čímž se pokusil Guye a Sibylu vyšachovat z nástupnictví. Reginald, stejně jako Raimond III. i ostatní původní křižácké panstvo, u kterého nebyl Guy zrovna oblíben, králův záměr podpořil a byl rovněž přítomen při korunovaci Balduina V.\n\nAnežka zemřela v polovině roku 1184 a Balduin IV. ji následoval již na jaře 1185. Za Balduina V., protože byl stále nezletilý, vládl regent Raimond III. Balduin V. však zemřel roku 1186 na trůn se dostal Guy de Lusignan, díky sňatku se Sibylou. Reginald byl mezi šlechtici, kteří se snažili zabránit nástupu Guye na jeruzalémský trůn, to se jim však nepodařilo.\n\nSpory mezi Guyem a Raimondem III., který jako jediný odmítl přísahat věrnost novému králi, se vyostřily natolik, že Guy plánoval zaútočit na Raimondovu pevnost Tiberias u Genezaretského jezera. Raimond se však dohodl se Saladinem, který k Tiberiadě poslal svou armádu. Balian z Ibelinu, další Raimondův spojenec však zařídil, aby Guy vyslal své zástupce do Tripolisu k vyjednávání o spojenectví. Do Tripolisu Baliana doprovázel i Reginald ze Sidonu, templářský velmistr Gérárd de Riderfort, velmistr johanitů Roger des Moulins a Joscius, arcibiskup z Tyru. 1. května 1187 však templáři a johanité napadli Saladinovy oddíly a u Cressonských pramenů utrpěli zdrcující porážku. Roger de Moulins padl a Gérard jen stěží vyvázl. Balian se poté stáhl do Nábulu a Reginald do své pevnosti Beaufort, ani jeden z nich se bitvy neúčastnil.\n\nSaladin následně vtrhl do Jeruzalémského království. Král Guy shromáždil veškeré vojsko a vytáhl muslimům vstříc. Reginald ze Sidonu spolu s Balianem z Ibelinu velel zadnímu voji. Rozhodující bitva se odehrála 4. července 1187 u Hattínu, kde byla křižácká armáda téměř zničena. Z obklíčení se probil nejprve Raimond III., a poté odpoledne ještě Reginald spolu s Balianem a Joscelinem z Edessy, za což si u současných kronikářů vysloužili nálepku zbabělců. Reginald a Balian poté zamířili do Tyru, nad kterým, poté, co město opustil Raimond III., Reginald krátce převzal velení, dokud z Evropy nedorazil italský dobrodruh Konrád z Montferratu. Když Saladin přitáhl až k Tyru, Reginald vedl vyjednávání mezi Saladinem a Konrádem, který velel obraně města. Když se však město dlouho drželo, muslimové obléhání vzdali, tehdy Reginald odjel z Tyru do sídelního hradu Beaufort (Sidon padl krátce po porážce u Hattínu). Beaufort byl následně obležen muslimy a Reginald hrad dlouho bránil, čímž Saladina zdržel a dovolil tak obráncům Tyru připravit se na druhé obléhání. Když začal vyjednávat se Saladinem o Beaufortu, byl Saladinem zajat a uvězněn v Damašku, propuštěn byl až roku 1190.\n\nPo propuštění se oženil s Helvisou, starší dcerou Baliana z Ibelinu a Marie Komnenovny. Ve třetí křížové výpravě znovu sehrál významnou politickou roli. Podpořil rozvod jeruzalémské princezny Isabelly a Homfroie z Toronu, čímž mohla být Isabella provdána za Konráda, který se tak stal uchazečem o jeruzalémský trůn v opozici proti Guyovi de Lusignan. Reginaldovy zkušenosti z arabského světa (byl jedním z mála křižáckých baronů, kteří uměli arabsky a měl dobré znalosti arabské literatury) byly využity v dalších diplomatických službách, když se stal vůdcem Konrádova poselstva, které jednalo za zády anglického krále Richarda, který stranil spíše svému vazalu Guyovi, se Saladinem v letech 1191-1192. Reginaldovo panství v Sidonu bylo křižáky dobyto zpět roku 1197.\n\n\n"}
{"id": "309866", "url": "https://cs.wikipedia.org/wiki?curid=309866", "title": "Ağdam (rajón)", "text": "Ağdam (rajón)\n\nAğdam ( , \"Agdam\") je rajón v Ázerbájdžánu, ležící vedle oblasti Náhorní Karabach na Kavkaze.\n\nV současné době je okupováno arménským vojskem, všichni Azerové byli násilně vystěhováni do rajónů Bərdə a Sumqayıt.\n"}
{"id": "309868", "url": "https://cs.wikipedia.org/wiki?curid=309868", "title": "Kurt Schwitters", "text": "Kurt Schwitters\n\nKurt Schwitters (20. června 1887, Hannover – 8. ledna 1948, Ambleside) byl německý malíř, básník a reklamní grafik. \n\nPatřil mezi dadaisty. Vytvořil si vlastní dadaismus, který nazval \"Merz\".\n\nProslavil se ve výtvarném umění tím, že používal takzvanou metodu \"poezie v klobouku\", tedy tak, že sebral nejodlišnější prvky a složil je podle náhodnosti jejich tvaru, barev nebo hmoty. Využíval vše – kousky dřeva, železa, poštovní známky, kameny, zátky, odstřižky plechu, obálky, lístky z tramvaje, slepičí pírka atd. Jeho díla byla jenom z těchto zlomků, které skládal vedle sebe (ale ne tak, jak to dělají kubisté). Tato činnost byla nazývána \"malba ze smetí\".\nJeho díla přestala být dadaistická ve chvíli, kdy svými zlomky se pokoušel soupeřit s kubistickými díly a snažil se těm svým dát estetickou hodnotu – vzepřel se tím hlavním cílům dadaismu, který byl revoltou a negací proti všemu.\n\n"}
{"id": "309872", "url": "https://cs.wikipedia.org/wiki?curid=309872", "title": "Rafa'el Ejtan", "text": "Rafa'el Ejtan\n\nRafa'el „Raful“ Ejtan (: רפאל \"רפול\" איתן, rodným jménem Rafael Kaminski; 11. ledna 1929, Afula – 23. listopadu 2004, Ašdod) byl izraelský generál a politik. V izraelské armádě sloužil třicet pět let a zúčastnil se všech jejích válek. V letech 1978 až 1983 působil jako náčelník generálního štábu Izraelských obranných sil. Po odchodu z armády vstoupil do politiky a v letech 1984 až 1999 byl poslancem Knesetu. V tomto období rovněž zastával dvě ministerské funkce, a to post ministra zemědělství v letech 1990 až 1991 a 1996 a 1999 a post ministra životního prostředí v letech 1996 až 1999. V letech 1996 až 1999 byl rovněž místopředsedou vlády.\n\nNarodil se v Afule ještě za dob britské mandátní Palestiny do rodiny pocházející z Ruska. Jeho otec Elija byl jedním ze zakladatelů ha-Šomer. Rafael vyrostl v mošavu Tel Adašim. Jemu i jeho sourozencům se dostalo přísného vychování. Později se oženil s Mirjam a společně měli pět dětí. Několik let před svou smrtí se s ní rozvedl a znovu se oženil. Jeho druhou ženou se stala Ofra Meirsonová.\nJako příslušník Palmach, elitních oddílů Hagany, se účastnil izraelské války za nezávislost. Bojoval v Jeruzalémě a v dubnu 1948 byl zraněn v bitvě o klášter sv. Simona. Později sloužil v 10. praporu pěšího pluku v Lachiši v Negevské oblasti. V roce 1954 se v hodnosti kapitána stal velitelem výsadkářů jednotky 101. Během operace Kineret byl v roce 1955 zraněn na hrudi kulkou z kulometu při invazi do Sýrie, za což obdržel medaili Za odvahu. Během sinajské války v roce 1956 velel 890. praporu výsadkářů a 29. října seskočil padákem při útoku na průsmyk Mitla. Během šestidenní války na začátku června 1967 velel v hodnosti plukovníka brigádě výsadkářů v Pásmu Gazy a v boji byl těžce raněn.\n\nDne 1. dubna 1978 byl Ezerem Weizmanem jmenován do funkce náčelníka generálního štábu. Svou činnost ve funkci zahájil kroky majícími zvýšit disciplínu a efektivitu v armádě. Nařídil totiž nošení vojenských baretů a sbírání prázdných nábojnic po střelbách na střelnicích. Navíc také snížil velikost armády. V dubnu 1982 nechal při vracení Sinajského poloostrova Egyptu společně s Arielem Šaronem zničit město Jamit, když Egypťané odmítli zaplatit Izraelem vybudovanou infrastrukturu.\n\nJako náčelník štábu se nejvíce proslavil projektem „Rafulovo mládí“, ve kterém byli do armády přijímáni mladí lidé ze sociálně slabých vrstev. V armádě jim bylo poskytnuto vzdělání či možnost dokončení středoškolských studií. Cílem projektu bylo zabránit tomu, aby se tito mladí lidé dostali do vlivu světa zločinu, chudoby a dalších problémů. Ve funkci náčelníka štábu schválil letecký úder proti iráckému jadernému komplexu u Bagdádu, k němuž došlo 7. června 1981.\n\nPo odchodu z armády vstoupil v dubnu 1983 do politiky. V izraelské společnosti si díky své minulosti v zemědělství a koníčkům jako práce se dřevem o sobě vytvořil obraz člověka spjatého s kořeny své země, což přitahovalo část izraelské společnosti. Byl považován za konzervativce obhajujícího represivní politiku vůči palestinským Arabům.\n\nVe volbách v roce 1984 byl zvolen poslancem Knesetu za stranu Techija (Obrození). Později založil vlastní, ultranacionalisticky zaměřený Comet (Křižovatka), stranu s konzervativními názory na obranu a zahraniční politiku, ale liberálními a světskými názory na domácí politiku. Za tuto stranu byl v následujících volbách v roce 1988 opětovně zvolen a zároveň od téhož roku vykonával funkci ministra zemědělství, a to až do roku 1991, kdy Comet opustil vládu. Ve volbách v roce 1992 získala jeho strana osm poslaneckých mandátů, ale Ejtan odmítl nabídku na vstup do levicové koaliční vlády Jicchaka Rabina.\n\nV samotném Cometu měl Ejtan potíže s ovládáním strany; několik poslanců přešlo do jiných stran. Navíc dva poslanci podpořili Rabinem dojednané mírové dohody z Osla s Palestinci výměnou za ministerské posty.\nPřed volbami v roce 1996 utvořil Comet alianci s Likudem a Gešerem, v jejímž čele stanul předseda Likudu Benjamin Netanjahu. Ačkoliv tato volební aliance skončila na druhém místě za vítěznou Stranou práce, Netanjahu zvítězil v souběžné přímé volbě premiéra, což mu umožnilo sestavit vládu. Ejtan měl přislíbený post ministra pro vnitřní bezpečnost, ale jeho nominaci blokoval fakt, že byl vyšetřován pro podezření ze spáchání trestného činu. Vyšetřováním byl Ejtan nakonec očištěn a případ byl v roce 1998 „pro nedostatek důkazů“ uzavřen. Ejtan poté znovu stanul v čele resortu zemědělství a paralelně zastával post ministra životního prostředí a místopředsedy vlády. Ve volbách v roce 1999 nezískal Comet ani jedno křeslo a Ejtan opustil politiku.\n\nDne 23. listopadu 2004 navštívil středomořský Ašdod, kde dohlížel na projekt rozvoje Ašdodského přístavu. Když stál na vlnolamu, smetla jej do moře velká vlna. Nalezen byl až po hodině, veškeré pokusy o jeho oživení selhaly a byl prohlášen za mrtvého.\n\nV roce 2005 byl v internetové soutěži 200 největších Izraelců deníku \"Ynet\" zvolen 24. největším Izraelcem všech dob.\n\n"}
{"id": "309877", "url": "https://cs.wikipedia.org/wiki?curid=309877", "title": "Morgan Nicholls", "text": "Morgan Nicholls\n\nMorgan Nicholls je britský hudebník, který kdysi byl členem indie-punk rockové kapely Senseless Things, jež byla hlavně ve Spojeném království žádaná v devadesátých letech. Po rozpadu skupiny se vydal na sólovou dráhu pod pseudonymem Morgan. Od vydání své desky \"Organised\" hraje na baskytaru v kapele britského rappera The Streets. Občasně také hraje pro slavné Gorillaz, kteří podle Morgana vytvořili postavu fiktivního basisty Murdoca Niccalse.\n\nV roce 2002 se Morgan stal producentem desky \"Drink Me\" londýnské indie rockové skupiny QueenAdreena. V srpnu 2004 poté, co si Christopher Wolstenholme zlomil zápěstí, dostal Morgan nabídku stát se na nějaký čas součástí kapely Muse a jejího turné. Poprvé se s Muse objevil na anglickém festivalu \"V Festival\" v roce 2004.\n\nOd roku 2006, kdy Muse vydali album Black Holes and Revelations, vrátil se Morgan zpět ke skupině a občasně s ní vystupuje na světových koncertech. Kromě doprovodných vokálů také obsluhuje syntezátor, někdy pomůže Chrisovi s basovou kytarou a často hraje na klávesy některé Bellamyho klavírní vyhrávky, což je patrné například na DVD \"H.A.A.R.P\" zachycující koncert v New Wembley Stadium v červnu 2007.\n\nO Nichollsovi se často v médiích hovoří jako o čtvrtém členovi Muse, nicméně oficiálně je kapela stále tříčlenná, což dokazují promo fotografie a také interview, kterých se Morgan v rámci skupiny nezúčastňuje.\n\n\n\n\n\n\n\n"}
{"id": "309879", "url": "https://cs.wikipedia.org/wiki?curid=309879", "title": "Dan Newell", "text": "Dan Newell\n\nDan Newel spíše známý pod přezdívkou The Trumpet Man je trumpetista, který občasně hraje s britskou alternativní rockovou kapelou Muse. Ze známějších písní skupiny hraje svá sóla ve skladbách Knights of Cydonia a City of Delusion z desky \"Black Holes and Revelations\". \n\nPoprvé se Dan objevil na veřejnosti s kapelou Muse v říjnu 2006 v hudební televizní show \"Later... with Jools Holland\" na BBC. První koncert „\"pana Trumpetisty\"“ proběhl 11. listopadu 2006 v anglické aréně \"Manchester Evening News Arena\". K vidění je Dan na DVD H.A.A.R.P při skladbě \"Knights of Cydonia\".\n"}
{"id": "309880", "url": "https://cs.wikipedia.org/wiki?curid=309880", "title": "Kocourek a horečka", "text": "Kocourek a horečka\n\nKocourek a horečka (2006) je druhé oficiální album brněnské alternativní skupiny Květy. Obsahuje 11 písniček a na datové stopě videoklip k písni \"Pasáček ovcí\" z předchozího alba \"Jablko jejího peří\". Autorem textů všech písní je Martin E. Kyšperský, hudbu skládal spolu s Alešem Pilgrem. Autorem koláží v bookletu je Martin E. Kyšperský.\n\n\n\n\nDatová stopa kompaktního disku obsahuje videoklip ke Kyšperského písni \"Pasáček ovcí\", který vytvořil Petr Hegyi.\n\n"}
{"id": "309881", "url": "https://cs.wikipedia.org/wiki?curid=309881", "title": "Martinova bouda", "text": "Martinova bouda\n\nMartinova bouda (též Martinovka, německy \"Martinsbaude\") je soukromý hotel v Krkonoších. Nachází se ve druhé zóně Krkonošského národního parku pod hlavním hraničním hřebenem v centrální části hor na jihovýchodním úbočí vrchu Vysoké kolo, v nadmořské výšce 1 250 až 1 255 m. Z hlediska územního členění leží Martinova bouda v nejseverozápadnějším cípu Královéhradeckého kraje, potažmo okresu Trutnov, na katastrálním území Bedřichov v Krkonoších, části města Špindlerův Mlýn. Od Martinovy boudy spadá k jihovýchodu nevelký Martinův důl, protékaný Dvorským potokem, který na jeho spodním konci zleva ústí do Labe, coby jeden z jeho prvních přítoků.\n\nBouda patří k nejstarším v Krkonoších, byla založena kolem roku 1642, kdy se v neklidných dobách třicetileté války obyvatelstvo začalo více uchylovat do hor. Nynější jméno se odvozuje od jejího nájemce Martina Erlebacha, který boudu obnovil roku 1795. V současné době má Martinova bouda ubytovací kapacitu 52 lůžek a je v provozu celoročně.\n\nPro účel pěší turistiky je nejdostupnějším východiskem na Martinovu boudu Špindlerův Mlýn, z jehož centra zabere cesta po zelené značce přes \"Medvědí koleno\" a Medvědí boudu asi 7 km s 540m převýšením. Od Martinovy boudy výše počíná nejpřísněji chráněná I. zóna Krkonošského národního parku, kde je pohyb možný pouze po vyznačených cestách. Severovýchodním směrem je možno modrou značkou po asi jednom kilometru vystoupat do výšky zhruba 1 350 m na státní hranici s Polskem v \"Sedle nad Martinovkou\" mezi Velkým Šišákem a Mužskými kameny. Odtud k západu i východu po hraničním hřebenu probíhá červeně značená magistrála. Druhou možností je dát se od Martinovy boudy po zelené západním směrem, cestou, která traverzuje severním úbočím Labského dolu a nad Labským vodopádem po asi 2,5 km dospěje k rozcestí u Labské boudy ve výšce 1 312 m. Z tohoto rozcestí přibližně kilometr dále po červené severozápadním směrem leží symbolicky upravený pramen Labe.\n\nMezi němými značkami Krkonoš Martinovu boudu představuje doširoka rozevřené písmeno M (jakoby obrácené W).\n\nMartinova bouda je turistické známkové místo č. 674.\n\n"}
{"id": "309887", "url": "https://cs.wikipedia.org/wiki?curid=309887", "title": "Jodie Fosterová", "text": "Jodie Fosterová\n\nAlicia Christian „Jodie“ Fosterová (* 19. listopadu 1962 Los Angeles, Kalifornie) je americká herečka, držitelka dvou Oscarů za nejlepší ženský herecký výkon v hlavní roli ve filmech \"Znásilnění\" (1988) a \"Mlčení jehňátek\" (1991), za něž získala také dva Zlaté glóby, režisérka a producentka.\n\nNarodila se do rodiny podplukovníka letectva Luciuse Fishera Fostera III., který se zúčastnil bitvy o Anglii a hollywoodské publicistky Evelyn „Brandy“ Fosterové, jako nejmladší ze čtyř sourozenců. Sestry se jmenují Lucinda „Cindy“ Fosterová (nar. 1954), Constance „Connie“ Fosterová (nar. 1955) a bratrem je Lucius „Buddy“ Foster (nar. 1957).\n\nPřed jejím narozením otec rodinu opustil, a tak byla vychovávána spolu se sourozenci pouze matkou, která je od útlého věku vodila po filmových a reklamních konkurzech. Bratr Buddy se objevil v sitcomu \"Mayberry R.F.D.\" a ona již ve dvou letech v první reklamě Coppertone girl na opalovací krém, která ji svou popularitou zajistila roli v seriálu \"Mayberry\" po bratrově boku. V televizi si poprvé zahrála roku 1970 v celovečerním snímku \"Menace on the Mountain\". První filmové role se dočkala o dva roky později v rodinném příběhu Walta Disneyho s názvem \"Napoleon a Samantha\". Následovala řada podobných filmů, kde ztvárňovala malé dívky, posledním takovým byl seriál na motivy filmu \"Papírový měsíc\" v roce 1974.\n\nTehdy se také objevila ve snímku \"Alice už tu nebydlí\", kde svým výkonem zaujala režiséra Martina Scorseseho. Ten ji následně obsadil do role dvanáctileté prostitutky Iris ve filmu \"Taxikář\" (1976), za kterou byla v čtrnácti letech nominovaná na Oscara. Před natáčením musela podstoupit psychologické testy vzhledem k obsahu snímku. V některých záběrech byla pro nízký věk nahrazena starší sestrou Connie Fosterovou.\n\nRoku 1980 ukončila středoškolská studia na prestižním Lycée Français v Los Angeles. Pokračovala na Yaleově univerzitě, kde studovala anglickou literaturu. V roce 1985 získala titul bakalář umění (B.A.), s vyznamenáním. Později od Yaleské univerzity převzala čestný doktorát (dr. h. c.). Plynně hovoří francouzsky a všechny své role do tohoto jazyka dabuje.\n\nJodie Fosterová si velmi zakládá na ochraně soukromí. Dne 30. března 1981 byl ve Washingtonu spáchán neúspěšný atentát na prezidenta USA Ronald Reagana. Jako atentátník byl identifikován John Hinckley, fanoušek a obdivovatel herečky, která jej nadmíru zaujala ve filmu \"Taxikář\". Nedařilo se mu vzbudit její pozornost, a tak se rozhodl k manifestačnímu činu – atentátu na prezidenta. Reagan byl s průstřelem hrudníku odvezen do nemocnice, přičemž jedna kulka minula jeho srdce o méně než palec. Tato událost spojená s velkou negativní publicitou podnítila značnou citlivost Jodie Fosterové vůči médiím a její snahu o ochranu soukromí. Později opět začala poskytovat rozhovory, odmítala však stále diskutovat o privátních otázkách.\n\nJe ateistka, ve volném čase relaxuje jógou, kickboxem, karate, aerobikem a vzpíráním. Mezi její koníčky patří sbírání černobílých fotografií a zdobené nádobí. Je členkou Mensy. V roce 1998 byl podle ní pojmenován asteroid 17744 \"Jodiefoster\". Kromě toho se stala inspirací k názvům několika hudebních kapel, např. Jodie Foster´s Army.\n\nDne 20. července 1998 se jí narodil syn Charles Bernard Foster, jehož otec není dodnes veřejnosti znám. Od roku 1993 žila ve společné domácnosti s o osm let starší producentkou Cydney Bernardovou. V září roku 2001, ve třiceti devíti letech, přivedla na svět druhého syna, který se jmenuje Kit Bernard Foster. Jméno otce opět nebylo zveřejněno. Po čtrnáctiletém vztahu se v roce 2008 se Cydney Bernardovou rozešla. V roce 2009, když gay a lesbický magazín \"Out\" potřetí vyhlašoval – po vzoru magazínu \"Forbes\" – pořadí 50 nejvlivnějších amerických leseb a gayů, se Jodie Fosterová v žebříčku propadla z 13. na 36. místo.\n\nOd října 2013 byla ve vztahu s Alexandrou Hedisonovou, která dříve měla tříletý vztah s moderátorkou a bavičkou Ellen DeGeneresovou. V dubnu 2014 s ní Fosterová uzavřela sňatek.\n\nUž v roce 2007, když na 16. výroční recepci magazínu \"The Hollywood Reporter\" „Power 100: Women In Entertainment“ přebírala cenu Sherry Lansing Leadership Award, ve svém projevu zmínila poděkování „své krásné Cydney“.\n\nRoku 2013, ve svých 50 letech, již nikoho nenechala na pochybách, když 12. ledna pronesla řeč při přebírání ceny Cecila B. DeMilleho na slavnostním udílení 70. výročních cen Zlatý glóbus. Uvedla mimo jiné: „Coming outem jsem prošla snad před tisíci lety, v době kamenné. V oné době se mladá křehká dívka otevřela svým důvěrným přátelům, rodině, spolupracovníkům, a poté postupně a hrdě každému koho znala, vlastně každému koho potkala.“ Také znovu poděkovala své někdejší partnerce Cydney Bernardové, kterou nazvala „svou hrdinnou spolu-rodičkou, expartnerkou a poprávu spřízněnou duší“.\n\nPo absolutoriu si zahrála v několika nevýznamných snímcích. Obrat nastal v roce 1988 rolí několikrát zneužité servírky \"Sarah Tobias\" ve filmu \"Znásilnění\", za jejíž věrohodné ztvárnění obdržela prvního Oscara. O tři roky později přišla její nejvýraznější role dosavadní filmografie v thrilleru \"Mlčení jehňátek\", kde si zahrála agentku FBI \"Clarice Starlingovou\". Její výkon byl opět oceněn Oscarem pro herečku v hlavní roli.\n\nV roce 1991 také zahájila kariéru režisérky, když natočila film \"Človíček Tate\" o malém géniovi. Krátce na to založila vlastní produkční společnost Egg Pictures. Ve filmovém průmyslu byla na vrcholu, což potvrdila nabídka od Polygram Filmed Entertainment na realizaci tří filmů s rozpočtem dvacet pět milionů dolarů a tří dalších za 10–15 milionů dolarů. Prvním filmem, který produkovala byl snímek \"Nell\" z roku 1994, ve kterém sama ztvárnila hlavní roli. V témže roce se objevila po boku Mela Gibsona ve westernové komedii \"Maverick\". Následovala druhá režisérská práce na komedii \"Domů na svátky\" (1996), jež nezaznamenala divácký ohlas, přesto se recenze nevyjadřovaly špatně. Výraznou postavu Ellie Arrowayové si zahrála ve sci-fi \"Kontakt\" (1997). Další hereckou prací mělo být akční drama s Tommy Lee Jonesem \"Dvojí nebezpečí\", ale v průběhu natáčení oznámila těhotenství.\n\nV roce 1998 se objevila v romantickém filmu \"Anna a král\", za který získala honorář 15 milionů dolarů. O tři roky později si herečka Nicole Kidmanová poranila koleno pouhé dva týdny před natáčením thrilleru \"Úkryt\", a do role byla obsazena Fosterová, která byla na začátku natáčení v pátém měsíci těhotenství. Roku 2005 se vrátila v klaustrofobickém filmu \"Tajemný let\".\n\n"}
{"id": "309898", "url": "https://cs.wikipedia.org/wiki?curid=309898", "title": "Vitanovice", "text": "Vitanovice\n\nNázev Vitanovice má více sídel:\n"}
{"id": "309899", "url": "https://cs.wikipedia.org/wiki?curid=309899", "title": "Sau", "text": "Sau\n\nSau (řecky Σάϊς – Sais, do češtiny přepisováno též v podobě Saje) bylo významné město ve starověkém Egyptě v západní nilské Deltě na jednom z říčních ramen, středisko dolnoegyptského 5. nomu. Od počátku historické doby bylo důležitým náboženským centrem kultu bohyně Neit, od Pozdní doby také Usira, Esety a Hora. Největšího významu dosáhlo za vlády 26. dynastie, kdy se stalo královským sídelním městem. Antičtí autoři považovali jeho architektonickou podobu, která v této době vznikla, za výjimečně půvabnou. Velmi poškozená a prozatím jen málo prozkoumaná archeologická lokalita odpovídající oblasti někdejšího města, na níž se nezachovaly prakticky žádné viditelné pozůstatky staveb, se nachází na místě dnes zvaném Sá el-Hagar.\n\n"}
{"id": "309906", "url": "https://cs.wikipedia.org/wiki?curid=309906", "title": "Aškenázská výslovnost hebrejštiny", "text": "Aškenázská výslovnost hebrejštiny\n\nAškenázská výslovnost hebrejštiny označuje druhy výslovnosti tohoto jazyka v židovských komunitách ve střední a východní Evropě. Důsledkem migrace se aškenázská výslovnost rozšířila do celého světa, hlavní centrum jejích uživatelů se nyní nachází v USA a Rusku.\nHlavním znakem aškenázské výslovnosti je absence rozdílu ve vyslovování hlásek \"alef\" a \"ajin\" (obě jsou vyslovovány jako ráz), v některých variantách je tento znak ještě doplněn vyslovováním [n] (כאשר se může namísto \"ka-ašer\" jako \"kanšer\"). Dalším je vyslovování třené hlásky \"tav\" jako [s] namísto [t] nebo [θ].\n\nOhledně vokálů je výslovnost značně nejednotná, např. hláska \"cholem\" je vyslovována jako diftong [oj], taktéž i jako [ej], [ou] nebo [au], \"kamec\" je ve většině případů vyslovován jako [o], někdy též jako [u].\n\nAž do 13. století se přitom aškenázská výslovnost hebrejštiny v zásadě nelišila od sefardské. Podle Maxe Weinricha nastal zlom po příchodu řady babylónských židů do Evropy ve 13. století, kteří s sebou přinesli babylónskou výslovnost, jež vycházela z tiberiadského systému. Aplikace této výslovnosti na aškenázské kulturní prostředí způsobila změny ve výslovnosti vokálů a ovlivnila následně i výslovnost nesemitského jazyka jidiš.\n\nProtože původní západní výslovnost téměř vymizela s přesunem aškenázského židovstva na východ, rozlišujeme dnes pouze tři nejrozšířenější druhy výslovnosti, a to variace východní výslovnosti.\n\n"}
{"id": "309910", "url": "https://cs.wikipedia.org/wiki?curid=309910", "title": "Dawsonův svět", "text": "Dawsonův svět\n\nDawsonův svět (v anglickém originále Dawson's Creek) je americký dramatický televizní seriál, jehož autorem je Kevin Williamson. Premiérově byl vysílán v letech 1998–2003 na stanici The WB. Celkově bylo natočeno 128 dílů v šesti řadách. Tento teenagerovský seriál je částečně autobiografický, neboť je založen na životě Kevina Williamsona, který vyrůstal v malém americkém městě.\n\nDawson Leery žije se svými rodiči, Gail a Mitchem, ve fiktivním přístavním městečku Capeside na mysu Cape Cod v Massachusetts. Se svými nejlepšími kamarády Joey Potterovou a Paceym Witterem se přátelí už od dětství, nyní navštěvují druhý ročník místní střední školy. K Dawsonovým sousedům se přistěhuje jejich vnučka Jen, která mladíka zaujme a stane se součástí party.\n\nSeriál byl v Česku premiérově vysílán na TV Nova. Prvních pět řad bylo uveden v letech 2000–2003, závěrečná šestá pak v roce 2006.\n\n"}
{"id": "309914", "url": "https://cs.wikipedia.org/wiki?curid=309914", "title": "Vodopád Juráňovho potoka", "text": "Vodopád Juráňovho potoka\n\nVodopád Juráňovho potoka je tektonický vodopád v Západních Tatrách v okrese Tvrdošín na severním Slovensku.\n\nNachází se v Juráňove dolině v místě tektonického styku hornin s různou odolností na vápencovém podloží. Vodopád vytváří Juráňov potok, který je nad ním v nadmořské výšce 900 m široký 1,4 m. Výška vodopádu je přibližně 1 m.\n\nVodopád je přístupný po naučné stezce, která vede Juráňovou dolinou.\n\n"}
{"id": "309920", "url": "https://cs.wikipedia.org/wiki?curid=309920", "title": "Fumon Nakagawa", "text": "Fumon Nakagawa\n\nFumon Šódžu Nakagawa róši (: 中川 正壽, \"Nakagawa Šódžu\"; * 1947) je současný zenový učitel a opat zenového kláštera v bavorském Eisenbuchu. Vystudoval filozofii a buddhologii v Tokiu. V roce 1970 byl vysvěcen na zenového mnicha školy Sótó. Jeho učiteli byli Sakai Tokugen róší a Kawase Genko róši, oba přímí žáci významného zenového mistra Kódó Sawakiho. Své mnišské vzdělání obdržel v Eiheidži, hlavním chrámu zenové školy Sótó. Nakagawa róši je nyní \"kaikjóši\" – oficiální zahraniční pověřenec školy Sótó. Je také členem řádu \"Interbeing\" založeným vietnamským zenovým mnichem Thich Nhat Hanhem.\n\nOd roku 1979 žije v Německu, kde roku 1996 založil Daihizan Fumondži. Od roku 2006 je to první oficiální zenový klášter školy Sótó v Evropě a jeho jméno může být přeloženo jako „Hora velkého soucitu a místo univerzální brány\". Klášter se nachází v přímé linii hlavního kláštera školy Sótó Eihei-dži, a sice prostřednictvím svého čestného zakladatele Mijaki Zendžiho, který je v posloupnosti po mistru Dógenovi 78. opatem kláštera Eihei-dži. Nakagawa róši není jen opatem kláštera v Eisenbuchu, ale i chrámu Šinrju-an v Tokiu.\n\n\n"}
{"id": "309922", "url": "https://cs.wikipedia.org/wiki?curid=309922", "title": "Bowls", "text": "Bowls\n\nBowls je sport, který spočívá v koulení speciální koulí s cílem přiblížit vlastní figury bowls k jacku, malé bílé kuličce. Populární je zejména na britských ostrovech, případně v dalších zemích britského společenství. V poslední době ale získává pozornost i na evropském kontinentu. Tradiční britský sport se podobá olympijskému sportu curlingu, který se ovšem hraje na ledě, a pétanque, kde se zase spíš hází, než koulí.\n\nDá se hrát prakticky všude, kde je rovná plocha – v přírodě i v hale. Rozměry hřiště jsou: délka přibližně 40 metrů, šířka asi šest metrů. Velikost hřiště při hře amatérů však obvykle záleží na domluvě hráčů. \n\nPodobně jako u pétanque je cílem co nejvíce přiblížit svůj bowls k jacku, malé bílé kuličce, která slouží jako cíl. Čím více vašich bowls je blíže jacku než nejlepší soupeřův, tím více bodů. Podle profesionálních pravidel se hraje na dva sety o jedenácti endech. End znamená, že hráči vyšlou všechny své bowls a pak jdou poměřit, kdo skóroval. Pokud je poměr setů na konci nerozhodný, hrají se obvykle ještě tři tie-breakové endy, které určí vítěze. Variant počítání v bowls ovšem existuje celá řada. Oproti pétanque se s bowls nehází, ale koulí se. Po trávě, antuce, písku, koberci nebo palubovce. Bowl není symetricky kulatý, takže zatáčí a na umění hráčů je, aby vhodným manévrováním dostali svůj bowls, co nejblíže k jackovi. Dovolené je odrážet soupeřovy bowls, stejně jako posunovat jacka, takže do poslední chvíle není o výsledku rozhodnuto.\n\nSport Bowls je pro všechny věkové kategorie, což dokazuje mimo jiné věkové složení mužské světové profesionální špičky. V prosinci 2007 vyhrál Scottish Open v té době dvaapadesátiletý Andy Thompson. Bowls mají svou vlastní profesionální World Bowls Tour, kterou vysílá BBC a také česká verze Eurosportu. Kromě toho se hrají také mistrovství světa v kategoriích jednotlivců, dvojic, trojic a čtyřčlenných týmů. Bowls také tradičně patří do programu Her Commonwealthu.\n\nPrvní hřiště na bowls v ČR vzniklo v roce 2018 při oddílu cílových sportů v TJ Sokol Liboc na Praze 6.\n\n\n"}
{"id": "309926", "url": "https://cs.wikipedia.org/wiki?curid=309926", "title": "Mikroformát", "text": "Mikroformát\n\nToto sémantické značkování umožňuje speciálním programům jednoduše zpracovávat informace určené koncovým uživatelům (jako jsou kontaktní informace, zeměpisné souřadnice či události v kalendáři).\nAčkoliv obsah webových stránek je technicky možné „automaticky zpracovávat“ (vyhledávačem), nicméně takové zpracování je obtížné, protože tradiční značkovací tagy slouží pouze k zobrazení informací na webu a nepopisují, co daná informace znamená. Mikroformáty jsou určeny k překlenutí této pomyslné mezery tím, že připojí sémantiku. Tím se předešlo dalším složitějším metodám automatického zpracování, jakým je například extrakce informací. Používání a zpracování mikroformátů umožňuje, aby čistá data mohla být jednoduše indexována, prohledávána a ukládána, takže mohou být opakovaně využívána nebo kombinována.\n\nXHTML a HTML standardy umožňují vkládat sémantická slova přímo do atributů značkovacích tagů. Mikroformáty využívají výhod plynoucí z těchto norem tím, že naznačují přítomnost metadat použitím v následujících atributech:\nNapříklad v textu „letadlo letí na 52.48, -1.89“ je dvojice čísel, ze které můžete z kontextu pochopit, že se jedná o zeměpisné souřadnice. Pokud je ale zabalíte do spanů (či jiných HTML elementů) se specifickými názvy tříd (v tomto případě codice_4, codice_5 a codice_6 – tedy všechny části specifikace Mikroformátu geo)\nPoté mohou stroje přesně určit, co jaká hodnota představuje a na základě toho mohou vykonávat různé úkoly, jako je zaindexování, vyhledání na mapě či exportování přímo do gps navigace.\n\nV tomto příkladu máme takto uvedeny kontaktní údaje:\n\nS použitím značkování hCard mikroformátu nám vznikne:\nInformace, ve formátu jméno (\"fn\"), organizace (\"org\"), telefonní číslo (\"tel\") a webová adresa (\"URL\"), byly identifikovány pomocí názvů konkrétních tříd. Označení codice_7, naznačuje, že ostatní třídy tvoří hCard (zkratka pro „HTML vCard“), a že nejsou pojmenovány jen shodou okolností. Pro hCard existuje mnoho dalších volitelných označení tříd. Na základě takto popsaných informací může patřičný software (třeba plugin do prohlížeče) identifikovat potřebná data a přenést je do jiných aplikací – třeba přidat do adresáře.\n\nNěkolik mikroformátů bylo vyvinuto k tomu, aby umožnilo sémantické značkování jednotlivých typů informací.\n\nMezi mnoha navrhovanými mikroformáty, se tyto aktivně vyvíjejí:\n\nPoužitím mikroformátů v HTML kódu zajistíte možnost dalšího formátování dat, které mohou být použity dalšími aplikacemi. Těmi mohou být programy sbírající data o online zdrojích, jako webové vyhledávače, nebo desktopové aplikace jakými jsou emailoví klienti či kalendáře. Mohou být také použity k usnadnění exportování zeměpisných umístění do Google Maps a prostorově je vizualizovat.\nNěkolik rozšíření pro webové prohlížeče, jako Operator pro Firefox, Oomph pro Internet Explorer, či tlačítko pro Maxthon, nabízí schopnost detekce mikroformátů v HTML dokumentech. Když je nalezen některý z mikroformátů – hCalendar, či hCard, tak tato rozšíření prohlížeče umožní export do formátu kompatibilního s aplikacemi pro správu kontaktů a kalendářů, jako např. Microsoft Outlook, či Mozilla Thunderbird. Při práci se zeměpisnými souřadnicemi, můžou být data odeslána do aplikací jako např. Google Maps. Dotazovací jazyk Yahoo! může být také použit k extrakci dat z webových stránek. 12. května 2009 Google oznámil, že ve svých výsledcích začnou zohledňovat mikroformáty hCard, hReview a hProduct.\n\nMikroformáty nejsou jediným řešením pro distribuci dat na webu. Existují také další alternativní přístupy a jsou také stále ve vývoji. Například využití XML značek.\n\n\n"}
{"id": "309936", "url": "https://cs.wikipedia.org/wiki?curid=309936", "title": "Ľuboš Micheľ", "text": "Ľuboš Micheľ\n\nMgr. Ľuboš Micheľ (* 16. květen 1968 Stropkov) je bývalý slovenský fotbalový rozhodčí. \n\nPůvodním povoláním je učitelem, v současnosti manažer. Roku 1994 se již jako pětadvacetiletý stal rozhodčím FIFA. Mluví slovensky, anglicky, rusky a německy. \n\nMicheľ debutoval na mezinárodním poli v listopadu 1993 v kvalifikačním zápasu na Mistrovství světa ve fotbale do 21 let mezi týmy San Marina - Anglií. V Lize mistrů rozhodoval Micheľ v sezóně 2001/2002 tři zápasy, v sezóně 2002/2003 také tři zápasy, 2003/2004 už šest zápasů a v sezóně 2004/2005 pět. Kromě toho rozhodoval v kvalifikaci i na hlavním turnaji MS 2006, na několika mistrovstvích juniorů, ME 2004 a také byl jedním z hlavních rozhodčích na ME 2008. Jeho asistenti jsou Martin Balko a Roman Slyško. V říjnu 2008 po operaci achillovy šlachy předčasně ukončil kariéru rozhodčího\n\n<nowiki>*</nowiki> Stav červen 2006\n\nĽuboš Micheľ založil občanské sdružení \"Talent\" na pomoc mladým nadějným hráčům slovenského fotbalu. Byl zvolen poslancem NR SR za SDKÚ-DS ve volebním období 2006-2010, je členem výboru pro lidská práva, národnosti a postavení žen.\n\n"}
{"id": "309940", "url": "https://cs.wikipedia.org/wiki?curid=309940", "title": "Fieldův kov", "text": "Fieldův kov\n\nFieldův kov nebo také Fieldova slitina (pojmenováno po Simonu Quellenu Fieldovi), je za normálního tlaku snadno tavitelná slitina s teplotou tavení přibližně 62 °C.\n\nJedná se o eutektickou slitinu bizmutu (Bi) (32,5 %), india (In) (51 %) a cínu (Sn) (16,5 %) (udáno v hmotnostních procentech).\n\nPro svou nízkou teplotu tavení nachází uplatnění převážně ve slévárenství při výrobě modelů. Další slitinou s nízkou teplotu tavení je Woodův kov, avšak pro obsah toxického kadmia a olova není běžně využíván.\n\n"}
{"id": "309941", "url": "https://cs.wikipedia.org/wiki?curid=309941", "title": "Tumča", "text": "Tumča\n\nTumča ( ) je řeka v Murmanské oblasti v Rusku. Celková délka toku činí přibližně 20 km (včetně delší zdrojnice Tuntsajoki je to 170 km a včetně vzdutí Jovské přehrady 207 km). Plocha povodí měří 5240 km².\n\nVzniká soutokem řek Tuntsajoki a Kutsajoki. Delší zdrojnice Tuntsajoki bývá někdy označována chybně jménem řeky \"Tumča\". Překonává četné říční prahy (Karniz, Zmeja, Šljapa) a peřeje. Je široká 20 až 60 m. Protéká neobydlenou krajinou.Ústí do Sušozera, které je součástí Jovské přehrady.\n\nZdrojem vody jsou sněhové a dešťové srážky. Průměrný průtok vody u soutoku zdrojnic činí 25 m³/s a v ústí 50 m³/s. Zamrzá na konci října až v listopadu a rozmrzá v květnu.\n\nŘeka je využívána vodáky, kteří ji sjíždějí zejména jako pokračování sjezdu některé z jejich zdrojnic. Sjezd řeky trvá přibližně půl až jeden den. Nejbližší obydlená místa jsou vesnice Zarečensk a Alakurtti.\n"}
{"id": "309942", "url": "https://cs.wikipedia.org/wiki?curid=309942", "title": "Nostra Signora del Sacro Cuore", "text": "Nostra Signora del Sacro Cuore\n\nNostra Signora del Sacro Cuore (známý také jako San Giacomo degli Spagnoli) je katolický kostel v Římě zasvěcený panně Marii, stojící na Piazza Navona.\n\nPůvodní kostel byl postaven na ruinách Domitianova stadionu ve 12. století. Nová budova byla postavena k výročí Svatého roku 1450 na zakázku Enrika Kastilského, syna krále Ferdinanda III.. Fasáda, jejíž průčelí bylo původně na opačné straně, byla navržena Rossellinem.\n\nOd roku 1506 byl kostel národním kostelem Španělů v Římě. Po dokončení Santa Maria in Monserrato degli Spagnoli v 17. století, se španělská komunita přesunula do nového kostela.\n\nPapež Lev XIII. budovu, která byla v dezolátním stavu, nechal renovovat na konci 19. století. V této době byl hlavní vchod přemístěn na stranu Piazza Navona. Apsida a transept byly zbořeny roku 1938, aby uvolnily místo pro Corso del Rinascimento.\n\nVětšina uměleckých děl a náhrobků byla přenesena do Santa Maria de Monserrato degli Spagnoli.\n\nZbyly pouze některé renesanční práce jako chór z barevného mramoru a mramorové pozadí hlavního oltáře.\n\nNeporušená zůstala také kaple San Giacomo.\n"}
{"id": "309943", "url": "https://cs.wikipedia.org/wiki?curid=309943", "title": "Isla Graciosa", "text": "Isla Graciosa\n\nOstrov Graciosa je jedním z Kanárských ostrovů. Je lokalizován 2 km severně od Lanzarote, jeho rozloha činí okolo 29 km². Nejvyšší bod Las Agujas je vysoký 266 m. Největší město na ostrově je Caleta de Sebo. Ostrov čítá okolo 660 obyvatel. Na ostrově je zakázáno používání motorových vozidel, avšak jsou zde výjimky pro zvláštní účely.\n"}
{"id": "309946", "url": "https://cs.wikipedia.org/wiki?curid=309946", "title": "Tuntsajoki", "text": "Tuntsajoki\n\nTuntsajoki ( ) je řeka v Murmanské oblasti v Rusku s prameny ve Finsku (Laponsko). Celková délka toku činí přibližně 150 km.\n\nPramení na vrchovině Manselkä. Překonává četné peřeje a protéká zalesněnou bažinatou krajinou. Největším přírtokem je Vatsimanjoki. Po soutoku s Kutsajoki vytváří řeku Tumča, jejímž jménem je někdy chybě označována.\n\nZdrojem vody jsou převážně sněhové srážky. Zamrzá na konci října až v listopadu a rozmrzá v květnu.\n\nŘeka je využívána vodáky. Na řece leží vesnice Tuntsa (Finsko) a Alakurtti (Rusko).\n"}
{"id": "309957", "url": "https://cs.wikipedia.org/wiki?curid=309957", "title": "Trhonice", "text": "Trhonice\n\nTrhonice () jsou vesnice v Kraji Vysočina, administrativně část městyse Jimramova v okrese Žďár nad Sázavou. Ves leží severně od Trhonického potoka, který zde tvoří historickou zemskou hranici s Moravou.\n\nZástavba Trhonic, rozkládající se v centrální části katastrálního území Trhonice, tvoří místní část městyse Jimramova a náleží tudíž k okresu Žďár nad Sázavou v kraji Vysočina. Součástí katastru Trhonic je i osada Benátky, ležící západně od vsi, v těsném sousedství se zástavbou vlastního Jimramova, jehož místní část rovněž tvoří.\n\nV roce 2001 zde žilo trvale 97 obyvatel a bylo zde 43 domů. Vsí prochází silnice III. třídy do Nedvězího a Ubušína. Katastrem vsi pak prochází silnice II. třídy z Nového Města na Moravě přes Jimramov do Poličky.\n\nAutobusové spojení má ves s Jimramovem a Bystřicí nad Pernštejnem. Název je odvozen nejspíše z hanlivého slova „trhoň“, které označovalo toho, kdo se trhá – ze slovesa trhat, prudce hýbat, smýkat, rvát, a znamenal ves lidí Trhoňových nebo ves trhoňů.\n\nPrvní písemná zmínka o vsi pochází z roku 1474 v listině, ve které král Vladislav Jagellonský potvrzuje purkmistru i konšelům města Poličky veškerá privilegia, která jim byla udělena, a také držení vesnic, které pod město přísluší.\n\nV roce 1547 byly Trhonice dány pod správu rychmburského panství, neboť majitel vsi – město Polička se zúčastnilo povstání proti králi Ferdinandovi I. a feudální majetek jí byl zkonfiskován. Město jej vykoupilo až v roce 1558. S výjimkou let 1620–1628 zůstaly Trhonice pod feudální správou města Poličky až do roku 1848.\n\nV roce 1850 se staly součástí okresu Litomyšl, od roku 1855 okresu Polička. V roce 1940 byly připojeny do okresu Litomyšl, v letech 1945–1960 opět v okrese Polička, poté v okrese Žďár nad Sázavou. V roce 1964 byly Trhonice sloučeny s Jimramovem. Součástí obce Trhonice byla vždy také osada Benátky, která je dnes, stejně jako Trhonice součástí městyse Jimramov.\n\nV roce 1879 byl založen hasičský sbor. V 1. světové válce padlo 12 místních občanů, pomník jim byl odhalen 26. srpna 1928. V letech 1933–1934 byla provedena elektrifikace obce, v roce 1949 připojen i telefon.\n\nJZD bylo v obci založeno v roce 1952, postupně se přidala někdy i pod různými hrozbami většina zemědělců. V letech 1954–1955 byla postavena nová budova pro MNV.\n\nVe vsi se nachází několik zajímavých statků, které pochází z 19. století a jsou zdobeny bohatým štukovým dekorem (čp.1, 10, 11, 18, 20, 22, 27, 31).\nVýznamnou památkou je kaple Panny Marie, podle letopočtu v průčelí pochází z roku 1756. Je to hranolová stavba na čtvercovém půdorysu, sklenutou křížovou klenbou a ukončená dřevěnou věžičkou. Větší opravy kaple proběhly v letech 1957 a 1991. Raritou je zvonění - není klasickým zvonem, ale zvuk zvonů je pouštěn z reproduktorů.\nNa konci obce, u Trhonického potoka, dodnes stojí zachovaný vodní mlýn, doložený již v roce 1552, tehdy byl jeho majitelem Petr Mlynář. Jeho rod se na mlýně udržel prý až do roku 1690. Po tomto rodě byl mlynářem Matěj Chochol, od roku 1700 Jiří Teska a v roce 1740 koupil mlýn Václav Ehrenberger, jehož potomci mlýn vlastnili až do 20. století.\n\nOd roku 1782 byla u mlýna pila a olejna. Současný mlýn je ve stavu po přestavbě v roce 1843, mlýn měl tři mlýnská složení, poháněná vodním kolem na horní vodu, druhé vodní kolo pohánělo pílu. V roce 1908 byl vodní pohon nahrazen naftovým motorem. Ve mlýně se pracovalo do roku 1941, původní technologické zařízení se dochovalo dosud. V současnosti je ovšem mlýn značně zchátralý a potřeboval by nutnou údržbu, patří na seznam ohrožených stavebních památek.\n\nStojí při silnici do Nedvězího, byla zhotovena v roce 1991 místním občanem Jiřím Poulem. Natáčelo se zde několik obrazů z jednoho dílu seriálu Četnické humoresky.\nNachází se u silnice mezi Jimramovem a Korouhví a sloužila ke zpracování vápna, které se v okolí městyse těžilo. K ukončení provozu došlo v roce 1958, roku 1962 proběhla rekonstrukce objektu, ale k obnovení provozu už nedošlo. V současnosti z ní zbývá pouze pec s průměrem 7 metrů a komín.\n\n"}
{"id": "309958", "url": "https://cs.wikipedia.org/wiki?curid=309958", "title": "Ağdaş (rajón)", "text": "Ağdaş (rajón)\n\nAğdaş ( \"Agdaš\") je rajón v centrální části Ázerbájdžánu. Hlavním městem je Ağdaş.\n"}
{"id": "309962", "url": "https://cs.wikipedia.org/wiki?curid=309962", "title": "Andrés Iniesta", "text": "Andrés Iniesta\n\nAndrés Iniesta (* 11. května 1984, Fuentealbilla) je španělský fotbalový záložník a reprezentant. Při mistrovství světa ve fotbale 2010 ve finále s Nizozemskem dal Iniesta jediný gól zápasu a Španělé se tak stali mistry světa.. V dubnu 2018 oznámil svůj konec v Barceloně, ve které strávil 22 let. Po konci v Barceloně přestoupil do japonského fotbalového týmu Vissel Kóbe.\n\nIniesta prošel La Másiou, barcelonskou mládežnickou akademií, a udělal dojem už v raném věku. V roce 2002 odehrál svůj debutový zápas za první tým. Za něj však začal pravidelně nastupovat až v sezóně 2004/05. Byl součástí mužstva v roce 2009, kdy FC Barcelona vyhrála všech 6 trofejí, o které se pokoušeli. V Barceloně strávil 22 let své fotbalové kariéry, svůj konec oznámil 27. dubna 2018. Jenže hned 4 dny po konci v Barceloně, podepsal smlouvu v Japonsku, kde nastupuje za tým Vissel Kóbe.\n\nHrál za Španělsko U16, U19 a U21.\n\nV A-mužstvu Španělska přezdívaném \"La Furia Roja\" debutoval 27. 5. 2006 v Albacete v přátelském zápase proti týmu Ruska (remíza 0:0).\n\nByl nominován na MS 2006 v Německu, kde odehrál jeden zápas proti Saúdské Arábii (výhra 1:0). Pomohl Španělsku při kvalifikaci na EURO 2008, a měl důležitou roli na kraji hřiště na závěrečném turnaji, který Španělé vyhráli. Odehrál všechny zápasy a byl nominován do UEFA Tým turnaje. Iniesta byl nominován na MS 2010 a byl klíčovým hráčem úspěšného Španělska. Dal vítězný gól se finále proti Nizozemsku, také byl vyhlášen Mužem zápasu a nominován do All-Star Týmu turnaje. Byl také Mužem zápasu ve dvou dalších zápasech turnaje. Díky vítězství Španělska na ME 2012 byl Iniesta vyhlášen „Hráčem turnaje“.\n\nTrenér Vicente del Bosque jej vzal na Mistrovství světa 2014 v Brazílii, kde Španělé jakožto obhájci titulu vypadli po dvou porážkách a jedné výhře již v základní skupině B.\n\nVicente del Bosque jej nominoval i na EURO 2016 ve Francii, kde byli Španělé vyřazeni v osmifinále Itálií po porážce 0:2.\n\nStejně jako jeho spoluhráč z La Masie Francesc Fàbregas, začínal původně Iniesta jako defenzivní záložník, ale jeho rovnováha, kontrola míče a hbitost spojená s jeho technikou z něj udělala záložníka ofenzivního. Na druhou stranu, jeho obrovský talent byl ovlivněn v brzkém věku skauty FC Barcelony. Byla to jeho všestrannost, morálka a vynalézavost, která mu umožnila probojovat se do prvního týmu už v 18 letech. Vicente del Bosque ho popsal jako \"kompletního fotbalistu. Umí útočit stejně tak, jako bránit, tvořit hru stejně jako skórovat,\" a Frank Rijkaard řekl: \"Postavil jsem ho jako falešné křídlo, středního záložníka, defenzivního záložníka či druhého útočníka a on byl vždycky famózní.\"\n\nOd roku 2008 je Iniesta ve vztahu s Annou Ortiz, 3. 4. 2011 se jim narodila dcera Valerie. V létě 2012, po mistrovství Evropy, se vzali.\n\nAktualizováno: 28. dubna 2013\n\n"}
{"id": "309965", "url": "https://cs.wikipedia.org/wiki?curid=309965", "title": "Apšeron", "text": "Apšeron\n\nApšeron může být:\n\n\n\n"}
{"id": "309968", "url": "https://cs.wikipedia.org/wiki?curid=309968", "title": "Střeziměřice (Chvalkovice)", "text": "Střeziměřice (Chvalkovice)\n\nStřeziměřice (německy \"Ziesmitz\") jsou vesnice ležící asi 1 km od Velké Bukoviny spadající pod obec Chvalkovice v okrese Náchod. Mají okolo 15 stálých obyvatel.\n\nNa návsi se nachází malý rybníček a v okolí je krajina lučního a lesního typu s vysokým výskytem lesní zvěře. Typické je pro vesnici chovatelství koní určených pro práci v lese a s ním související kovářství.\n\nV katastru obce se nachází smírčí kříž s vytesanou kuší.\n"}
{"id": "309980", "url": "https://cs.wikipedia.org/wiki?curid=309980", "title": "Fabio (DJ)", "text": "Fabio (DJ)\n\nFabio, vlastním jménem Fitzroy Heslop (* 24. září 1965 v Londýně), je anglický DJ a producent. Uvádí show na BBC Radio 1 a vede Creative Source label. Fabio je znám především díky popularizaci drum and bass sub-žánru liquid funk, kterému dal i jméno. Bývá také označován jako \"patron\" drum and bassu, jelikož byl jedním z prvních průkopníků tohoto žánru na konci 80. let a začátku 90. let. Fabio nevydal mnoho nahrávek, nicméně jedno z jeho děl se jmenuje \"No Joke\", které vytvořil společně s Photekem.\n\n\n\n\n"}
{"id": "309983", "url": "https://cs.wikipedia.org/wiki?curid=309983", "title": "Biała Podlaska", "text": "Biała Podlaska\n\nBiała Podlaska je město ve východním Polsku, v Lublinském vojvodství, 36 kilometrů od hranic s Běloruskem. V roce (2008) ve městě žilo 57 783 obyvatel.\nMěsto se nachází na silnici A2, která je součástí evropského dopravního tahu označeného jako E30. Dopravu ve městě zajišťují autobusy. První zmínka o městě pochází z roku 1481.\n\n\n"}
{"id": "309985", "url": "https://cs.wikipedia.org/wiki?curid=309985", "title": "FabricLive.10", "text": "FabricLive.10\n\nFabric Live 10 je DJské kompilační album vytvořené Fabiem jako součást Fabric Live Mix série.\n\n"}
{"id": "309987", "url": "https://cs.wikipedia.org/wiki?curid=309987", "title": "FM Factory", "text": "FM Factory\n\nFM Factory je skupina z Frýdku-Místku. Proslavila se hlavně hity Sedmnáct, (FM Factory feat. Anushka - Sedmnáct story a vyšel i v anglické verzi jako „Seventeen story“) Mrazík, Málo je málo a Freeddy's Back a mnoho dalších. Tyto hity byly ve své době (není to tak dlouho) na nejvyšších příčkách tuzemských hitparád a velmi často se hrály na diskotékách v klasických i předělaných remixovaných verzích. Skupina zpívala především česky a anglicky (v písni Freeddy's Back se objevila také italština).\n\n\n"}
{"id": "309989", "url": "https://cs.wikipedia.org/wiki?curid=309989", "title": "X2000", "text": "X2000\n\nX2000 je název švédské elektrické jednotky s aktivním naklápěním vozové skříně řady X2, v provozu společnosti SJ AB. \nByl uveden do provozu roku 1990 jen s první třídou. Od roku 1995 začaly být vlaky hojněji využívány, když v nich byla zavedena druhá třída.\nMaximální uváděná rychlost soupravy je 210 km/h (avšak při testování v roce 1993 dosáhl až 276 km/h). V běžném provozu však je povoleno jen 200 km/h, protože tyto soupravy sdílejí se standardními vlaky tratě převážně vybudované v 2. polovině 19. století.\nBěžná cestovní rychlost bývá kolem 150 km/h. Rychlejším úsekem je Katrineholm – Skövde se vzdáleností 180 km, kterou zdolávají za 1 h 2 min, tj. průměrnou rychlostí 174,2 km/h.\n\nVšechny soupravy jsou vybaveny bezdrátovým přístupem k internetu, elektrickými zásuvkami u všech sedadel obou tříd. Vlak je vybaven zesilovači signálu pro mobilní telefony.\nVlaky mají šedou barvu.\n\n"}
{"id": "309990", "url": "https://cs.wikipedia.org/wiki?curid=309990", "title": "František Rychtařík", "text": "František Rychtařík\n\nFrantišek Rychtařík (30. dubna 1945 – 11. března 2008, Praha) byl český producent a vydavatel. Byl spolumajitelem firmy FR centrum (František Rychtařík producentské centrum).\n\nJako producent pracoval např. s Annou K, Wanastowi Vjecy a jinými. V roce 1989 jako spolumajitel založil firmu Popron, která se začátkem 90. let patřila mezi největší gramofonové firmy v České republice. Později prodal podíl a roku 1995 založil vlastní firmu \"FRANTIŠEK RYCHTAŘÍK producentské centrum\". Spolupracoval na reedici pro firmu Bonton Music. Od roku 1998 začal vydávat tituly ve vlastním vydavatelství.\n\nJako spolumajitel FR centra ve významné míře přispěl k reedicím starších gramofonových alb interpretů, kteří chyběli v prodejnách. I když se jedná o menšinový žánr tak tato jeho aktivita významně přispěla k obohacení trhu. Byli zde vydáváni interpreti jako např. Antonín Gondolán, Rudolf Cortés, Ludvík a mnozí další.\n\n"}
{"id": "309992", "url": "https://cs.wikipedia.org/wiki?curid=309992", "title": "Hnis", "text": "Hnis\n\nHnis \"(pus\", \"pyon\") je světle žlutá nebo nazelenalá hustá tělní tekutina, která vzniká při zánětlivé odpovědi na bakteriální infekce. Je tvořena především odumřelými bílými krvinkami (leukocyty), živými a mrtvými bakteriemi, rozkládající se tkání a dalšími látkami.\n\nTvorba (exsudace) hnisu se nazývá hnisání, hnis je určitá forma výpotku (exsudátu). Ohraničení hnisání v pevné tkáni se nazývá absces a hnisání v kůži často furunkl.\n\nHnis vzniká nejčastěji při infekcích způsobených těmito bakteriemi: \"Escherichia coli\", pneumokoky a streptokoky. Hnis s modravým zabarvením vzniká při infekci bakterií \"Pseudomonas aeruginosa\".\n\n\n\n"}
{"id": "309998", "url": "https://cs.wikipedia.org/wiki?curid=309998", "title": "Jana Čižmářová", "text": "Jana Čižmářová\n\nJana Čižmářová (* 17. srpna 1950 Brno) je kurátorka protohistorických sbírek Archeologického ústavu Moravského zemského muzea v Brně. Jejím manželem byl archeolog Miloš Čižmář.\n\nV letech 1968–1973 studovala prehistorii a etnografii na Filosofické fakultě University Jana Evangelisty Purkyně v Brně (nyní Masarykova univerzita), diplomovou práci psala na téma Sídlištní objekty doby protohistorické na Moravě.\n\nV letech 1973–1987 působila jako archeolog v Muzeu města Brna na Špilberku. V roce 1982 získala titul PhDr. Od 1987 pracuje v Moravském zemské muzeu v Brně jako kurátorka protohistorických sbírek a sbírky antiky.\n\nSpecializuje se na dobu laténskou. Za působení v brněnském městském muzeu její hlavní činností byly záchranné výzkumy na území Brna (např. Bystrc, Horní Heršpice, Starý Lískovec, Stránská skála, Žebětín). Jako archeolog v Moravském zemském muzeu uskutečnila řadu terénních výzkumů (např. Dolní Bojanovice, Hostýn, Ptení). Realizovala řadu výstav (\"Langobardi na Moravě\", \"Drahé kameny v pravěku\", \"Antické umění v moravských sbírkách a nálezech\", \"Keltové na Moravě\", \"Germáni a Římané\"); výstavy jsou většinou instalovány vícekrát i v jiných muzeích (např. výstava \"Keltové na Moravě\" – poprvé 1996 – měla 15 repríz včetně jedné zahraniční v Asparn v Dolním Rakousku). Hlavní náplní práce je však zpracování starých muzejních fondů, především materiálu z moravských keltských pohřebišť; byla řešitelkou dvou projektů MK ČR na toto téma (Archeologické nálezy v Brně-Maloměřicích, Keltské pohřebiště v Holubicích), v rámci dalšího obdobného projektu se věnovala keltským pohřebištím na Brněnsku a na Vyškovsku. Ke keltské tematice publikovala řadu menších i větších prací. Na Slezské univerzitě v Opavě přednášela v letech 1996–2012 o době laténské.\n\n\n"}
{"id": "309999", "url": "https://cs.wikipedia.org/wiki?curid=309999", "title": "Leopard 2", "text": "Leopard 2\n\nLeopard 2 je německý hlavní bojový tank průběžně vyvíjený od 70. let 20. století do současnosti německou společností Krauss-Maffei Wegmann. První verze tohoto tanku vstoupila do služby v roce 1979, v následujících letech postupně nahrazovaly starší typ Leopard 1. Různé verze sloužily a slouží v německých ozbrojených silách a v armádách 16 dalších států mezi nimiž je např. Polsko, Švédsko, Řecko, Turecko a další.\n\nVývoj nástupce tanku Leopard 1 byl zahájen počátkem 70. let. Již v letech 1972–3 bylo vyrobeno celkem 17 prototypů osazených kanóny ráže 105 a 120 mm. Kanón ráže 120 mm vybavený ejektorem od firmy Rheinmetall o délce 44 ráží byl nakonec vybrán jako základní zbraň nového typu. V roce 1977 získala společnost Krauss-Maffei Wegmann zakázku na výrobu prvních 1800 vozidel pro německý Bundeswehr.\n\nVývoj různých verzí tanku probíhal kontinuálně od roku 1979. Hlavní část dnes představují verze Leopard 2A4 s kolmo tvarovaným pancéřováním věže, verze 2A5 a verze 2A6. Poslední vyráběné verze (2A6, 2A7) mají šípovitě tvarovaný přídavný pancíř věže spolu s řadou dalších vylepšení. Všechny modely jsou vybaveny digitálním systémem řízení palby s laserovými dálkoměry, plně stabilizovanou hlavní zbraní a koaxiálním kulometem, a také pokročilým nočním viděním a pozorovacím zařízením. Tank má schopnost zasáhnout pohyblivé cíle při pohybu na nerovném terénu.\n\n\nOd roku 1979 bylo vyrobeno více než 3 480 tanků Leopard 2 všech verzí. Výroba probíhala v továrně společnosti Krauss-Maffei Wegmann v Mnichově a ve firmě Maschinenbau v Kielu. V licenci jej vyráběla také firma Federal Construction Works ve švýcarském Thunu.\n\nNěmecké Leopardy 2A4 a 2A5 byly nasazeny v průběhu bojů v Kosovu v rámci mezinárodních jednotek KFOR. Německé, kanadské a dánské Leopardy 2A5 a 2A6 byly v letech 2003 až 2013 nasazeny v Afghánistánu, v rámci jednotek ISAF. Turecké Leopardy 2A4 se v prosinci 2016 zapojily do bojů proti silám Islámského státu na severu Sýrie v průběhu operace Štít Eufratu.\n\nV roce 2015 byl Leopard 2 ve výzbroji armád následujících států:\n\nZástupci AČR navštívili v červenci 2016 španělskou vojenskou základnu u Zaragozy, kde se zajímali o uskladněné tanky Leopard 2A4, které chce Španělská armáda prodat. Později vyšlo najevo, že z nákupu zřejmě sejde, protože španělské Leopardy jsou ve špatném technickém stavu.\n\nSpolečnost Rheinmetall připravuje na rok 2018 výraznou modernizaci stávajícího kanónu ráže 120 mm (L55). Bude se jednat o vysokotlakou verzi s typovým označením L55A1 u níž bude možné použít výkonnější munici. Jednou ze zvažovaných modernizací je náhrada kanónu ráže 120 mm o délce 55 ráží novým podstatně výkonejším kanónem ráže 130 mm o délce 51 ráží. Technologický demonstrátor tohoto kanónu s celkovou délkou 6630 mm a hmotností 3300 kg představila firma Rheinmetall na výstavě EUROSATORY 2016.\n\nV květnu 2015 oznámilo německé ministerstvo obrany plány na vývoj nastupce řady tanků Leopard 2. Tank s pracovním názvem Leopard 3 je od července 2015 vyvíjen ve spolupráci s Francií v rámci projektu KANT do něhož se zapojila nová joint venture KNDS (spojení německé KraussMaffei Technologies GmbH a francouzského Nexter Systems v poměru 50:50). Nový typ tanku by měl vstoupit do služby mezi lety 2025 a 2030.\n\n"}
{"id": "310003", "url": "https://cs.wikipedia.org/wiki?curid=310003", "title": "Sliz", "text": "Sliz\n\nSliz je souhrnné označení pro viskózní, lepkavou a mazlavou strukturu tvořenou nejčastěji vodou a makromolekulárními cukry, které nesou záporný náboj a mohou být navázány na proteiny. Podobného chemického složení jsou také rostlinné kleje.\n\nSliz má schopnost tvořit koloidní roztok s vodou, které dohromady tvoří trojrozměrnou síť a při roztírání této lepkavé látky nad určitou hranici se sliz stává tekutým, což se uplatňuje např. při pohybu hlemýždě. Rostlinné slizy jsou známé svou schopností uklidňovat podrážděnou sliznici a mnohdy tedy figurují jako účinné složky přírodních léčiv při nemocech dýchací soustavy a podobně (např. proskurník lékařský nebo podběl lékařský).\n\nSliz se v přírodě vyskytuje velice hojně. Tvoří obvykle ochrannou vrstvu kolem bakterií, archeí, i eukaryotických buněk. V této formě bývá nazýván glykokalyx, nebo, je-li méně soudržný, také (zejména u bakterií) slizová vrstva. Sliz pokrývá i celé orgány, u člověka například na endotelu pohlavní, močové, trávicí a dýchací soustavy. Často v této formě bývá nazýván hlen. Obvykle zde brání infekci, protože obsahuje protilátky (imunoglobuliny) a ionty železa. Sliz drží pohromadě i celá mikrobiální společenstva v půdě. Zamezuje zde erozi a někdy se tak stává významným geologickým činitelem.\n\nZ rostlin se sliz hojně vyskytuje například v cibulích cibule kuchyňské a v některých hlízách, v těle sukulentních rostlin, v epidermálních buňkách osemení lnu, v obilkách žita setého („žitný maz“) a v kozinci druhu \"Astragalus gimmiger\" (tzv. „tragant“, což je druh klovatiny).\n\n"}
{"id": "310004", "url": "https://cs.wikipedia.org/wiki?curid=310004", "title": "Burza cenných papírů", "text": "Burza cenných papírů\n\nBurza cenných papírů je místo obchodování cenných papírů.\n\nBurza je právnickou osobou oprávněnou organizovat na určeném místě a ve stanovenou dobu poptávku a nabídku cenných papírů. Na burze se obchoduje s akciemi, cennými papíry a s dividendovými a úrokovými kupóny. Burza je akciovou společností, pro kterou platí ustanovení obchodního zákoníku.\n\nAktivity burz CP v ČR upravuje zákon č. 256/2004 Sb., ze dne 14. dubna 2004, o podnikání na kapitálovém trhu. Dohled nad burzami v ČR dříve vykonávala Komise pro cenné papíry (KCP), ale od roku 2006 už je dohled nad celým finančním trhem sjednocen a provádí ho Česká národní banka (ČNB) sama.\n\nPůvod slova „burza“ pochází z latinského „bursa“, což znamená kožený měšec. Tři měšce byly také součástí erbu rodiny obchodníků „Van der Buerse“, do jejichž hostinců v belgických Bruggách se koncem 14. století sjížděli obchodníci zejména z Itálie nejen aby zde přespali, ale také uzavírali své obchody. Místu kolem hostince, kde obchody rovněž probíhaly, se začalo říkat „burzy“ a později se tento název přenesl i na instituci, která byla po úpadku Brugg zřízena v roce 1531 v Antverpách. Nesla název „Beurs“ a šlo o první burzu cenných papírů určenou pro obchod se směnkami a zlatými a stříbrnými mincemi. Konala se zde také první emise obligací vydaná městem Antverpy.\n\nV roce 1602 nastala další významná událost v historii cenných papírů. Byla založena Nizozemská východoindická společnost (Verenigde Oostindische Compagnie), a to formou první veřejné emise akcií na Amsterodamské zbožové burze. V roce 1631 pak v Amsterdamu, tehdejším finančním centru Evropy, vznikla i burza cenných papírů, která již měla svá pevně daná pravidla obchodování i otevírací hodiny. S rozvojem obchodu s cennými papíry se vyvinula i nová burzovní technika, spekulace. Postupně vznikaly další burzy v \"západním světě\" jako v Berlíně (1739), Londýně (1745) či New Yorku (1792).\n\nV ostatních světadílech byly zakládány burzy teprve ve druhé polovině 19. století. V roce 1860 vznikla burza v Bombaii a roku 1878 burza v Tokiu. V Sydney zahájila burza své obchodování v roce 1871, v Johannesburgu roku 1887. Burzovní obchodování v té době oživilo zavedení telegrafu, telefonu a potrubní pošty.\n\nVe 20. století vzrostl význam světových finančních center jako New York či Londýn a zdejší burzy začaly plnit funkci burz mezinárodních. Zejména do Spojených států zamířily pro kapitál stovky zahraničních společností. Díky tomu burzovní obchodování vzkvétalo a ceny akcií rostly. Zlom nastal až v říjnu 1929, kdy burzovním světem otřásl krach newyorské burzy. Následovala světová hospodářská krize, která si vyžádala množství bankrotů i zástupy nezaměstnaných.\n\nZásadní změna v burzovním obchodování v poválečném období nastala až s rozvojem výpočetní techniky v 70. a 80. letech, kdy se začaly používat počítačové sítě a elektronické systémy pro zadávání příkazů. Objevil se také nový druh trhu, organizovaný mimoburzovní trh, který fungoval do té doby neformálně a byl značně roztříštěn. Nestabilita na finančních trzích dala také vzniku novým finančním instrumentům, finančním derivátům, které umožnily zajištění proti riziku.\n\nDevadesátá léta charakterizovala pokračující globalizace světové ekonomiky a rostoucí význam odvětví informačních technologií. Řada nadnárodních firem fúzovala a objevily se stovky nových emisí akcií, zejména technologicky orientovaných firem. Rozvoj Internetu dal také vzniku novému fenomenu - obchodování s akciemi on-line. To vše zvýšilo atraktivitu akciového trhu a odrazilo se v rapidním růstu cen akcií na všech světových burzách. Investiční euforie později dosáhla úrovně spekulativní bubliny, k jejímuž protržení došlo v roce 2000. Do 21. století tak akciový trh vstoupil poklesem.\n\nHistorie českého burzovnictví sahá do roku 1871. Významní představitelé hospodářské sféry tehdy v čele s velkoobchodníkem Aloisem Olivou shromáždili finanční prostředky - 29 780 zlatých - na založení a provoz první pražské burzy. Na ní se zpočátku obchodovalo jak s cennými papíry, tak se zemědělskými plodinami. Zejména obchod s cukrem byl natolik významný, že se burza stala střediskem obchodu této komodity pro celé Rakousko-Uhersko. Po první světové válce obchod se zbožím ustoupil do pozadí a na pražské burze probíhaly obchody pouze s cennými papíry. Příchod druhé světové války přerušil období meziválečného rozmachu pražské burzy a brány této instituce se na několik příštích desetiletí uzavřely. Česká burzovní tradice nalezla své pokračování až v letech devadesátých. Osm bankovních domů v roce 1992 vytvořilo společnost, jež se později na základě přijetí burzovního zákona přeměnila na Burzu cenných papírů Praha, a.s. První obchodní transakci zde uskutečnili 6. dubna 1993.\n\n\n"}
{"id": "310005", "url": "https://cs.wikipedia.org/wiki?curid=310005", "title": "Racek bouřní", "text": "Racek bouřní\n\nRacek bouřní (\"Larus canus\") je středně velký racek rozšířený v Evropě, severní Asii a v Severní Americe. Nejhojněji se přitom vyskytuje v Evropě, kde žije více než jedna polovina z celé světové populace, která je v současné době odhadována na 1 000 000 párů.\n\n\nDorůstá velikosti vrány a je o něco menší než racek tříprstý, s kterým bývá občas zaměňován. Opeření na břišní straně těla, hrdle a hlavě má čistě bílé, končetiny žlutozelené, křídla svrchu šedá s černo-bílými špičkami a úzký a žlutý zobák.\n\nV zimě má šedé proužkování na hlavě, na zobáku se většinou objeví červená skvrna a na ocase černý příčný pás. Obě pohlaví jsou zbarvena stejně. Mladí ptáci jsou na břiše, hlavě a hrdle hnědě skvrnití s černohnědými letkami na křídlech. Do šatu dospělých se vybarvují až ve třetím roce života.\n\nRacek bouřní se vyskytuje na mořských pobřežích, poblíž bažin, řek a větších jezer. Je částečně tažný, do České republiky občas zalétává jako zimní host a zdržuje se tu od listopadu do května.\n\nOzývá se hlubokým hlasem připomínající smích. Většinou u něj můžeme zaslechnou štěkavé „kijé“, „kijá“, nebo varovné „kijú kijú“.\n\nU mořských pobřeží žije zpravidla v rozsáhlých koloniích čítajících až 320 jedinců, ve vnitrozemí se většinou zdržuje osamoceně nebo v menších koloniích. Stejně jako ostatní druhy racků je i racek bouřní všežravec, který se živí drobnými rybkami, měkkýši, plži, různým hmyzem a členovci, vodními řasami nebo různými částmi suchozemských rostlin, pokud se mu naskytne příležitost, pozře i mršinu.\n\nV České republice hnízdí v rozmezí od dubna do května. Hnízdo si staví na zemi nebo na nízkých stromech. Klade jedno až tři vejce, na kterých sedí společně se svým partnerem 24 - 26 dnů. Mláďata jsou plně opeřena ve 30 - 35 dnech po vylíhnutí.\n\nRozeznáváme celkem čtyři poddruhy. Některé z nich však bývají občas považovány za plnohodnotné druhy.\n\n\n"}
{"id": "310007", "url": "https://cs.wikipedia.org/wiki?curid=310007", "title": "Alexios III. Angelos", "text": "Alexios III. Angelos\n\nAlexios III. Angelos (řecky \"Αλέξιος Γ' Άγγελος\", latinsky Alexius III. Angelus; kolem 1153 – asi 1211), syn Andronika Duky Angela a jeho choti Euphrosiny, byl v letech 1195 – 1203 byzantským císařem.\n\nV době Alexiova nástupu na trůn nebyla situace Byzance nikterak příznivá. Na Balkáně říše bojovala s proměnlivým úspěchem s Bulhary a ve střední Evropě sílila protibyzantská nálada – císař Svaté říše římské Jindřich VI. hodlal posílit své pozice ve Středomoří a cestou se zastavit v Konstantinopoli a udělat v tamějších záležitostech pořádek dle svých představ. Během příprav však Jindřich zemřel a z výpravy na několik let sešlo. S bulharskou říší byl mezitím uzavřen mír; souhra nešťastných náhod ovšem způsobila tažení vojsk tzv. papežské (čtvrté) křížové výpravy na Konstantinopol. Příchod vojsk „Latinů“ před Konstantinopol v konečném důsledku způsobil Alexiův pád. Po dalších peripetiích nakonec Alexios dožil svůj život v klášteře v Nikaii.\n\nPocházel z aristokratické rodiny původem z Malé Asie, která se za vlády císaře Manuela Komnena dostala do Konstantinopole. Rodina Angelů byla s tehdy vládnoucím císařem Manuelem velmi úzce spřízněna – císařův děd Alexios I. Komnenos byl zároveň Alexiovým pradědem. Moc dynastie Angelů rapidně vzrostla roku 1185, kdy byl Alexiův bratr Izák (Isaakios) provolán císařem (jako Izák II.). Byl to však vládce velmi slabý a neschopný a jeho vláda rozhodně nebyla stabilní.\n\nCísař Izák byl po celou dobu své vlády nucen bojovat s Bulhary, které vyhlásili samostatnost. Právě když se Izák chystal na jednu z mnoha výprav, byl v dubnu 1195 Alexiem přepaden ve vojenském ležení. Alexios bratra sesadil z trůnu, oslepil, uvrhnul do vězení a sám nastoupil pod jménem Alexios III. na byzantský trůn.\n\nV době Alexiova nástupu nebyla situace na Balkáně příliš utěšená. V Srbsku využil Alexios tradiční byzantské zbraně – diplomacie – a posílil tam díky ní svůj vliv. Již na počátku devadesátých let 12. století se Alexiova dcera Eudokia provdala za Štěpána, druhorozeného syna tehdejšího velkého srbského župana Štěpána Nemanji. Alexios prostřednictvím tohoto sňatku vyvinul na stárnoucího Nemanju tlak a v roce 1196 se Nemanja vzdal ve Štěpánův prospěch srbského trůnu. Nástup Štěpána II. Nemanjiće ještě posílil pozice byzantské říše v Srbsku.\n\nV Bulharsku se byzantská politika (a ani vojenská moc) příliš nesetkávaly s úspěchem. Císař Alexios se tedy pokusil s bulharskými vládci Asenem a Petrem vyjednávat, ale bez úspěchu. Rozmach bulharského státu se ale nakonec podařilo byzantské diplomacii zastavit, byť nakrátko. Alexios se totiž spojil s rebelujícími bojary, kterým se nelíbily centralizační snahy carů Asena a Petra. V roce 1196 se nakonec podařilo Ivankovi, jednomu s rebelujících bojarů, zavraždit cara Asena I. Ivanko měl patrně s Alexiem dohodnuto, že byzantská armáda přijde rebelům na pomoc. Byzantští vojáci se však vzbouřili a znemožnili tak císaři Alexiovi získat nad Bulharskem kontrolu, protože navzdory vraždě cara Asena se jeho bratru Petrovi podařilo Ivanka vyhnat a obnovit centrální moc. Ivanko uprchnul k Alexiovi, který ho pověřil správou okolí Filippopole. Car Petr ale nevládl dlouho, neboť příštího roku (1197) byl také zavražděn a na bulharský trůn nastoupil nejmladší bratr Petra a Asena, rázný Kalojan. Bojar Ivanko využil moci, jež do jeho rukou vložil císař Alexios, a roku 1198 se prohlásil nezávislým na Konstantinopoli. Alexios proti Ivankovi, který se zároveň spojil s bulharským carem Kalojanem, vyslal svého synovce vojevůdce Manuela Kamytza. Ten po prvotních úspěších nakonec upadl do Ivankova zajetí, ze kterého jej vykoupil další odbojný bojar, Dobromil Chris. Odbojného Ivanka se císař Alexios zbavil poměrně jednoduše – roku 1200 ho vylákal k sobě do Konstantinopole, kde ho uvěznil. V roce 1201 začal odboj Manuela Kamytza a Dobromila Chrise proti Alexiovi; vzbouřenci obsadili část Makedonie. Téhož roku vpadla na byzantské území spojená bulharsko–kumánská vojska. Jejich vpád byl odražen opět za přispění byzantské diplomacie, která ponoukla haličského knížete Romana, aby vpadl útočníkům do zad. Navzdory vytrvalé byzantské obraně se caru Kalojanovi, který využil byzantských potíží, podařilo zabrat dosud byzantské černomořské pobřeží. Nakonec se Alexiovi podařilo odbojníky eliminovat – Kamytzes i Chris byli poraženi. Roku 1201 (či spíše 1202) byl mezi Alexiem a Kalojanem konečně uzavřen mír. V moci Byzance zůstala Thrákie a Makedonie, severní Bulharsko, Bělehradsko, Pomoraví a Braničevsko měl ve své moci Kalojan.\n\nV době Alexiova nástup na trůn – roku 1195 – vyhlásil císař Svaté říše římské Jindřich VI. Štaufský křížovou výpravu. Jindřich byl příbuzeneckým svazkem spojen s dynastií Angelů – jeho bratr Filip měl za manželku Alexiovu neteř Irenu – a sesazení Irenina otce, císaře Izáka II., přimělo Jindřicha, aby začal uvažovat o výpravě proti Byzanci. Diplomaticky však tehdy ve prospěch Byzance zasáhl papež Celestin III., který odmítal jakékoli křižácké tažení vedené kamkoli jinam, než do Svaté země. Vojsko Jindřicha VI. se sice nakonec do Svaté země roku 1197 vydalo, císař se však zdržel v Itálii a tam také v září 1197 zemřel. Byzantská říše byla prozatím od západní agrese uchráněna.\n\nV roce 1198 vyzval Celestinův nástupce, papež Innocenc III., k nové křížové výpravě. Papež ovšem nehodlal svěřit vedení výpravy světským panovníkům, nýbrž požadoval, aby byli „vojáci Kristovi“ podřízeni jeho pozemskému náměstkovi, tedy papeži. Innocencova agitace zpočátku neměla vůbec žádný úspěch. Až roku 1199 se několik francouzských feudálů rozhodlo vydat se do Svaté země. Další šlechtici se přidávali během následujícího roku (1200).\n\nTragédií pro pozdější vývoj bylo, že se ti, jenž se rozhodli táhnout do Svaté země, rozhodli o plavbě přes Středozemní moře vyjednávat s Benátčany. Republika sv. Marka totiž rozhodně neměla s byzantskou říší dobré vztahy. K určitému narovnání vztahů sice došlo za vlády Izáka II., Alexios ovšem při nástupu na trůn nepovolil Benátčanům jejich privilegia. Právě stařičký a vypočítavý benátský dóže Enrico Dandolo se stal rozhodující osobou ve vyjednávání. Benátčané slíbili křižákům pomoc, ovšem za podmínek, že jim křižáci velmi dobře zaplatí a že získají polovinu kořisti, jež vojsko nabyde v Egyptě, kam měla celá výprava podle původního plánu Benátek směřovat.\n\nDo vývoje výpravy však zasáhl další element. Když Alexios III. nastoupil na trůn, uvrhl do vězení kromě bratra Izáka také jeho syna Alexia. Právě mladému Alexiovi se podařilo patrně na konci roku 1201 uprchnout. Princ uprchnul ke svému švagrovi Filipovi, bratru Jindřicha VI. a králi Svaté říše římské. Filip svého švagra vřele přijal a uvedl ho k Bonifácovi Montferratskému, muži, který byl zvolen vůdcem celého křižáckého tažení. Ačkoli byl Bonifác vůdce výpravy, nebyl s vojáky od začátku tažení. S vojskem se setkal až v prosinci 1202; asi v téže době se k vojsku dostali poslové krále Filipa a vznesli požadavek na zastávku v Konstantinopoli a sesazení uzurpátora Alexia III.\n\nPo delším rokování bylo – opět na nátlak vychytralého dóžete – rozhodnuto, že se vojska přesunou před Konstantinopol a 24. června 1203 se vojsko vylodilo v Chalkedonu a v Chrysopoli (Scutari) na asijském břehu Propontidy naproti Konstantinopoli. Císaře Alexia sice příjezd křižáků nepřekvapil, sám však neučinil nic, čím by připravil Konstantinopol k obraně. Důvodů mohl mít několik: mohl spoléhat na dosavadní nedobytnost Konstantinopole nebo křižáckou armádu podceňovat. Každopádně ale vyslal ke křižákům posly s otázkou, proč se objevili před Konstantinopolí a proč netáhnou do Svaté země. Zároveň poslové dodali, že pokud jsou křižáci v potížích, poskytne jim Alexiovo císařství pomoc, ale pokud nejsou jejich záměry přátelské a úmysly čisté, Alexiovo vojsko je zničí. Křižácká reakce na sebe nenechala dlouho čekat – veřejně označili Alexia za uzurpátora a vyžadovali, aby se Alexios poděkoval ve prospěch sesazeného Izáka a jeho syna. Zároveň slíbili, že se u nových panovníků přimluví, aby bylo s Alexiem zacházeno s úctou. Toto bylo v podstatě vyjádření nepřátelství vůči Alexiově osobě, a tím pádem také vůči byzantské říši.\n\nKřižáci se nejprve snažili u konstantinopolského lidu vyvolat soucit s princem Alexiem. Když ale demonstrativní vyjížďky na lodích před Konstantinopol nezabraly, přešli křižáci k vojenské operaci. Dne 6. července dosáhla křižácká armáda prvního úspěchu – podařilo se jí obsadit Galatskou pevnost, jež ležela na protějším břehu zálivu zvaného Zlatý roh...\n\nVálečné manévry trvaly bezmála další dva týdny; až 17. července se křižáci připravovali k velkému úderu. Skoro měsíc uplynul od příjezdu křižáků před Konstantinopol, a až teď se císař Alexios rozhodl obléci na sebe zbroj a postavit se Latinům. Vedlo ho k tomu veřejné mínění v hlavním městě...\n\nJeště téhož dne (17. července) se Alexios po poradě s některými aristokraty rozhodl opustit sídelní město. Vzal s sebou pouze některé vzácné předměty z poloprázdné císařské pokladnice a jednu ze svých dcer, Irenu, a uprchl z města; azyl našel v thrácké Mosynopoli. Útěk Alexia zbavil císařského purpuru, jenž nyní oblékl jeho vězněný bratr Izák, který byl vyveden z vězeňské kobky přímo do císařského Blachernského paláce. Izák později, na nátlak křižáků, přijal svého syna Alexia (IV.) za spoluvládce.\n\nAni po útěku však Alexios nenašel klid. Na podzim 1203 se na výpravu proti němu do Thrákie vydal jeho synovec, císař Alexios IV. V dubnu 1204, kdy už bylo jasné, že Konstantinopol padne (jak se také 13. dubna 1204 stalo) k Alexioi uprchla z hlavního města jeho dcera Eudokia se svým druhým manželem, císařem Alexiem Dukou Murtzuflem. Alexios Angelos svého zetě zajal, oslepil a vydal „Latinům“, kteří ho popravili. Sám císař Alexios se po delších dobrodružstvích dostal do Nikaie, hlavního města Nikajského císařství, kde vládl jeho zeť Theodoros I. Laskaris. V Nikaii Alexios vstoupil do kláštera, kde někdy po roce 1211 zemřel.\n\n"}
{"id": "310008", "url": "https://cs.wikipedia.org/wiki?curid=310008", "title": "Alexios IV. Angelos", "text": "Alexios IV. Angelos\n\nAlexios IV. Angelos (řecky \"Αλέξιος Δ' Άγγελος\", \"Alexios IV. Angelos\", někdy také latinsky Alexius IV. Angelus ; 1176 či 1182 – 8. února 1204) byl byzantský spolucísař (respektive císař) v letech 1203-1204.\n\nAlexios se narodil mezi léty 1176–1182 jako syn Isaakia Angela, příbuzného tehdejší vládnoucí dynastie Komnenů, a jeho první choti Ireně. Alexiovým prapradědem byl císař Alexios I. Komnenos a princův otec Isaakios se stal roku 1185 po zavraždění císaře Andronikos I. Komnenos císařem. Ale byl to panovník slabý: za jeho vlády prestiž říše upadala ještě rychleji, než za posledních dvou Komnenů, Byzanc přišla o Bulharsko a Isaakios byl navíc sesazen, uvězněn a oslepen roku 1195 svým bratrem Alexiem (III.) Mladý Alexios byl uvězněn spolu s otcem Isaakiem, ale později (někdy mezi léty 1201 a 1202) byl propuštěn a uprchnul za svou sestrou Irenou a švagrem, římským králem Filipem Švábským a požadoval pomoc svrženému Isaakiovi a sobě. Tento \"lobbing\" byl nakonec úspěšný. Král Filip promluvil s vůdcem nově plánovaného tažení křižáků, Bonifácem z Montferratu, a o oklice přes Konstantinopol se začalo uvažovat. Alexios se také zřejmě setkal s papežem Innocencem III.\n\nNa přelomu let 1202 a 1203 Alexios již připraveným křižákům navrhl, že když potáhnou nejprve na Konstantinopol a dosadí prince a jeho otce na trůn, dostanou od Alexia asi 200000 marek stříbra, vojenskou pomoc o síle 10000 mužů a Byzanc bude křižáky po 1 rok zásobovat. Toto rozhodnutí - vzhledem ke katastrofálnímu stavu císařské pokladnice lehkomyslné a nesmírně nezodpovědné - mělo negativní vliv na pozdější vývoj vztahů mezi Alexiem a latiny. Křižáci Alexiovu nabídku přijali a novou zastávkou (a i koncem) tažení se tedy stalo \"město měst\" - Konstantinopolis. Křižáci se spolu s Alexiem dostali před Konstantinopol v polovině roku 1203. Tehdejší císař, bratr oslepeného Isaakia Alexios III., nepodnikl vůbec nic k odražení křižáků. Tlak latinů na císaře se ale zvyšoval a Alexios se rozhodl se s nimi střetnout. V poslední chvíli však změnil názor. Namísto boje opustil 17. července 1203 Konstantinopol. Tím byla prozatím vyřešena otázky císaře, jímž se stal otec prince Alexia, Isaakios II., který svého syna přijal za spoluvládce.\n\nAlexios byl posléze 1. srpna 1203 korunován za spolucísaře, avšak fakticky vystupoval jako \"autokrator\", protože Isaakios už moc nejevil ochotu vládnout. Oba císařové počali ihned po nástupu jednat s křižáky, kteří jim pomohli na trůn. Ti za to totiž požadovali slíbenou odměnu, a proto se panovníci rozhodli vypsat nové daně a rabovat kostely. To se však nelíbilo duchovenstvu a lidu. Alexios se snažil na obyvatele Konstantinopole zapůsobit, pokusil se vyhnat strýce Alexia z Adrianopole, ale jeho pověst se stále zhoršovala. Počaly bouře, které dosáhly vrcholu v lednu roku 1204 (který oba císaře stál trůn a později i život). Alexios se také postupně rozcházel s křižáky (kteří zůstali u Konstantinopole a do Svaté země netáhli), protože jim čím dál liknavěji vyplácel slíbenou částku. Leden 1204 byl pro Angelovce na trůnu (a Isaakia i v životě) poslední. Jednak to bylo způsobeno sociálními nepokoji, a jednak na to navazující Alexiovou žádostí křižákům o pomoc proti vzbouřencům, kteří za císaře provolali jakéhosi Nikolase Kanabu. Pád Angelovců však způsobil palácový převrat, provedený aristokracií, kterou rozzuřila císařova žádost křižákům o pomoc. Na trůn nastoupil vůdce povstalců, Alexios Dukas Murtzuflos jako Alexios V. Nový císař oba sesazené panovníky zajal. Isaakios zemřel téměř vzápětí, Alexios byl Murtzuflem uškrcen 8. února 1204.\n\n"}
{"id": "310017", "url": "https://cs.wikipedia.org/wiki?curid=310017", "title": "Alexios V.", "text": "Alexios V.\n\nAlexios V. zvaný Μurtzuflos (\"Murtzuflos Μούρτζουφλος\" = \"zachmuřený\"; zemřel 1205) vládl Byzantské říši krátce roku 1204. Pocházel z dynastie Duků.\n\nPoté, co ovládl Konstantinopol, se rychle zbavil svých odpůrců - Izáka II. dal uvěznit a Alexia IV. i jeho nástupce Nikolaose Kanabose zabít. Císař byl zapřisáhlým nepřítelem západních rytířů, okamžitě začal připravovat obranu města, protože velmi správně předpokládal konflikt s křižáky. V dubnu roku 1204 skutečně křižáci na město zaútočili. Po zničení obrany Konstantinopole následovalo kruté drancování, některé poklady byly zničeny, jiné uloupeny či poslány do Benátek. Byzantská říše, stát existující několik set let, byl téměř zničen. Tím definitivně skončila velmocenská role Byzance ve východním Středozemí. Císařství bylo sice roku 1261 obnoveno, ale již jen jako stín původní říše. Sám Alexios byl po několika peripetiích zadržen křižáky poblíž města Mosynopolis a poté svržen z Theodosiova sloupu.\n"}
{"id": "310021", "url": "https://cs.wikipedia.org/wiki?curid=310021", "title": "Theodoros I. Laskaris", "text": "Theodoros I. Laskaris\n\nTheodoros I. Komnenos Laskaris (někdy pouze Theodor, řecky \"Θεόδωρος Α' Λάσκαρις, Theodōros I Laskaris\", 1174–1222), pocházející z magnátské rodiny Laskaridů, byl nikájským císařem v letech 1205 (1208)–1222.\n\nTheodoros pocházel ze šlechtického rodu Laskaridů z Malé Asie, kde také spolu se svými bratry spravoval dědičné území. Po dobytí Konstantinopole křižáky 13. dubna 1204 vyhlásil spolu s bratrem Konstantinem samostatný stát se sídlem v Nikaii, který se stal hlavním nepřítelem nově vzniklého císařství latinského. Již před dobytím Konstantinopole pobýval na tamějším dvoře, přičemž se oženil s jednou z dcer císaře Alexia III. Annou. Theodoros se stal hlavním organizátorem boje proti křižákům, kteří se usadili v Konstantinopoli. Roku 1208 ho konstantinopolský patriarcha Michael IV. Autoreanos korunoval na císaře římského (byzantského – \"basileus ton Romanion\") a Theodoros od té doby reprezentoval byzantskou vládu v exilu, připravující se dobýt Konstantinopol zpět (byzantská reconquista). Nikájští císařové postupně odnímali maloasijská a poté i balkánská území Latinům (křižákům) a vytvořili tak základnu pro dobytí Konstantinopole. Theodora však rovněž ohrožovali na východních hranicích Seldžukové, proti kterým se ale zabezpečil vytyčením hranice mezi Rúmským sultanátem a Nikajským císařstvím roku 1210–1211. Pod vládou Theodora I. tehdy bylo západní pobřeží Malé Asie (bez ostrovů) a část severního pobřeží Anatolie. Jeho panství tedy strategicky zaujímalo významnou polohu. Nikaia se v prvních letech Theodorovy vlády stala spojencem Bulharského království, taktéž bojujícího proti Latinům. Se smrtí cara Kalojana a nástupem jeho synovce Borila se situace zhoršila – roku 1211 se proti Theodorovi obrátilo i Bulharsko po boku latinského císaře Jindřicha Flanderského. Roku 1212 uzavřel Theodoros s Jindřichem smlouvu podstatně omezující vliv Latinů v Malé Asii. Ve vnitřní politice prováděl Theodoros konfiskace majetků konstantinopolského patriarchátu a také pozemkové aristokracie, která nesouhlasila s císařovou politikou proti Konstantinopoli. Půdu propůjčoval svým úředníkům, vojákům sobě oddaným či maloasijským klášterům a vytvořil si tím opěrný bod své politiky. V té později pokračoval i manžel Theodorovy dcery Ireny Ioannes (III.) Dukas Vatatzés, který byl nejprve Theodorem (který neměl v době skonu zletilého syna) určen za nástupce a po jeho smrti roku 1222 se skutečně císařem také stal. Ioannes pokračoval v politické dráze nastoupené Theodorem nejen doma – spojením s Bulhary a zmocňováním se území na Balkáně navázal na byzantskou reconquistu, započatou císařem Theodorem I. Laskarisem.\n\n1. manželství ∞ 1199 Anna Komnena Angelina\n2. manželství ∞ 1214 Filipa Arménská\n3. manželství ∞ (1219) Marie z Courtenay, zůstalo bezdětné\n\n"}
{"id": "310026", "url": "https://cs.wikipedia.org/wiki?curid=310026", "title": "Jan z Damašku", "text": "Jan z Damašku\n\nSvatý Jan z Damašku (kolem 650 nebo 675-676, Damašek, Sýrie – 749-754, klášter sv. Sávy u Jeruzaléma; řecky: \"Ιωάννης Δαμασκήνος\"/\"Ióannés Damaskénos\") byl byzantský teolog a mnich. Narodil se a vyrostl v Damašku v Sýrii a zemřel (pravděpodobně) v klášteře sv. Sávy v Palestině (na jihovýchodě od Jeruzaléma). V roce 1890 ho papež Lev XIII. prohlásil učitelem církve. Některé křesťanské církve jej uznávají jako svatého a jeho svátek slaví 4. prosince.\n\nPocházel ze zámožné syrské křesťanské rodiny (některé zdroje uvádějí arabské křesťanské rodiny), otec byl vysokým úředníkem u dvora damašského chalífy Abd al-Malika.\n\nKdyž bylo Janovi 23 let, jeho otec hledal nějakého křesťanského učitele, který by dal dobré vzdělání jeho dětem. Zdroje uvádějí, že zatímco trávil Jan svůj čas na tržišti, otec se setkal s mnoha zajatci, již byli zajati při válečných výbojích proti pobřeží Itálie. Jeden z nich, sicilský mnich jménem Kosmas, jej zaujal svoji velikou znalostí a moudrostí. Janův otec zařídil jeho propuštění a jmenoval jej instruktorem svého syna. Jan u mnicha Kosmy získal vynikající vzdělání v oblasti astronomie, práva, filozofie, hudby a teologie. Podle zápisků jeho biografa se brzy rovnal Diofantovi v algebře a Euklidovi v geometrii.\n\nJan převzal po svém otci úřad.\n\nKdyž za byzantského císaře Lva III. (vládl 717-741) vypukl spor o uctívání ikon, napsal tři traktáty, v nichž proti císařskému zákazu obhajoval užívání svatých obrazů v křesťanském kultu. Užitečnost zobrazování argumentoval Kristovou inkarnací: \"V Ježíši Kristu se Bůh stal člověkem. Ten, který je nehmotný, na sebe vzal hmotné tělo, a proto může být zobrazován.\"\n\nPřestože byl mimo dosah císařské moci, jeho pozice u dvora se stala neudržitelnou, a proto se v roce 730 rozhodl vstoupit do kláštera Mar Saba (svatého Sávy) na západním břehu Mrtvého Moře. Přijal kněžské svěcení a věnoval se teologii.\n\nNapsal řadu pojednání o asketickém životě, komentáře k Pavlovým epištolám a množství hymnů, z nichž některé dodnes užívá byzantská liturgie.\n\nJanův hlavní spis je „Pégé gnóseós“ („Pramen poznání“) napsaný kolem roku 742. Tento spis se dělí na tři části. První část pojednává o filozofii, druhá o herezi a třetí o pravé víře. Tento „Výklad pravé víry“ mu získal u východních křesťanů podobnou autoritu, jakou mají na Západě spisy sv. Tomáše Akvinského. Tato část byla prvním systematickým zpracováním církevní nauky a byla v řecké (ortodoxní) církvi používána jako učebnice dogmatiky.\n\nJe také pravděpodobné, že je Jan z Damašku autorem duchovního románu \"Barlaam kai Ioasaf\" (Barlám a Josafat), který má dvoje staročeské zpracování ze 14. století a těšil se u nás mimořádné oblibě.\n\nPřesné datum smrti není známo, ale věří se, že zemřel v roce 754, před svoláním obrazoborecké synody v Hiereii. Na tomto sněmu byl odpůrci zobrazování odsouzen společně se sv. Germanem a Jiřím z Kypru. Teprve v roce 787 na 7. ekumenickém sněmu (Druhý nikajský) byli rehabilitováni.\n\nJan z Damašku byl prohlášen za svatého řeckou (východní) i latinskou (západní) církví. Na západě získal většího věhlasu až ve 12. století, kdy byl jeho spis \"Peri tés orthodoxú\" přeložen do latiny pod názvem \"De fide orthodoxa\" a o století později také jeho dvě části \"Pégé gnóseós\". Pojednání \"De fide orthodoxa\" je pokládáno za jednu z nejdůležitějších prací utvářející podobu středověké teologie Západu. V roce 1890 (anglická Wikipedie uvádí 1883) jej prohlásil papež Lev XIII. (papežem 1878-1903) za učitele církve (je též znám jako poslední učitel církve).\n\n\n"}
{"id": "310032", "url": "https://cs.wikipedia.org/wiki?curid=310032", "title": "Jan III. Dukas Vatatzés", "text": "Jan III. Dukas Vatatzés\n\nJan III. Dukas Vatatzés ( , \"Iōannēs III Doukas Vatatzēs\", někdy také Vatatzes či počeštěně Vatacés; asi 1193 – 3. listopadu 1254) byl nikájský (resp. byzantský) císař v letech 1222–1254. Za jeho vlády se rozmohla tzv. byzantská reconquista.\n\nNarodil se okolo roku 1193 jako syn jistého Basileia Vatatza. Byl velmi vzdělaný, ale kromě toho byl také dobrým vojevůdcem. Roku 1212 se oženil s dcerou nikajského císaře Theodora I. Laskarida Irenou a Theodoros určil Jana za svého nástupce, jímž se po tchánově smrti roku 1222 stal. Zpočátku se však musel vypořádat s odbojnými bratry zesnulého císaře, kteří byli ale Janem odraženi. Vatatzés pokračoval v protilatinské politice nastoupené Theodorem I. a roku 1225 získal všechno latinské území v Malé Asii, některé řecké ostrovy a část Balkánu. Dobytí Konstantinopole se mohlo zdát být otázkou času. Jenže o dobytí \"Města měst\" usilovali i bulharský car Ivan Asen II. a epirský despota Theodoros Angelos, který se roku 1224 nechal korunovat \"císařem Římanů\" a stal se Janovým významným protivníkem, ale roku 1230 byl poražen a zajat Janovým spojencem Ivanem Asenem II. v bitvě u Klokotnice. S Ivanem Asenem udržoval Jan Dukas přátelské styky, roku 1234 uzavřeli oba císaři spojenectví proti \"Latinům\" (Zápaďanům) a také byl zasnouben Ioannův syn a pozdější nástupce Theodoros s Asenovou dcerou Helenou (Elenou). Kromě toho Jan a nikajský patriarcha Germanos II. svolili k založení bulharského ortodoxního patriarchátu nezávislého na Byzanci. Roku 1235 se Jan III. a Ivan Asen snažili dobýt Konstantinopol, ale byli odraženi stařičkým regentem Janem z Brienne. Následujícího roku pokus zopakovali, opět byl ale úspěšnější energický regent. Roku 1237 ale Ivan Asen rozvázal spojenectví s Janem Vatatzem a zrušil zasnoubení Heleny a Theodora. Ne však nadlouho. V bulharském hlavním městě Tarnovu vypukl mor a Asen to vzal jako boží varování a obnovil jednak spojenectví s Janem a taky vzájemné zasnoubení dětí. Roku 1241 však Ivan Asen II. zemřel a Jan III. tím přišel o spojence proti \"Latinům\", ale zároveň na Bulharsku získal celou Makedonii a Thrákii.\n\nVzdělaný císař udržoval přátelské styky také s poněkud extravagantním a inteligentním císařem Svaté říše římské a sicilským králem Fridrichem II. Rogerem. Také se Jan roku 1244 oženil po smrti své první ženy Ireny (†1239) s dcerou Fridricha II. Konstancií. Po Fridrichově smrti (1250) však přátelské vztahy se štaufským domem ustrnuly, protože Fridrichův nástupce na Sicílii, jeho levoboček Manfred byl odpůrcem Nikaie a naopak podporoval \"Latiny\". Roku 1245 ovládl Jan Soluň a následujícího roku vyhlásil válku Demetriovi Angelovi, epirskému despotovi, synovi samozvaného císaře Theodora Angela, a byl úspěšný: Demetrios uznal Janovu svrchovanost. Na přelomu půlstoletí na tom císař již nebyl zdravotně nejlépe, trpěl epilepsií, kterou po něm zdědil i syn Theodoros. Jan III. Dukas Vatatzés, největší byzantský (nikajský) císař 13. století, zemřel v listopadu roku 1254 a nedožil se tak svého snu: dovršení byzantské reconquisty a dobytí Konstantinopole, která nakonec roku 1261 padla. Vládu po Janovi nastoupil jeho syn, Theodoros II. Dukas Laskaris.\n\nJan III. svou politikou a válečnými výboji učinil hodně pro znovudobytí Konstantinopole. Svými manévry způsobil, že Nikajské císařství se stalo nejvýznamnějším státem v západní Malé Asii a po smrti Ivana Asena II. v Bulharsku také na Balkáně. Jan byl také velmi vzdělaný a za jeho vlády se Nikaia stala centrem byzantské vzdělanosti.\n\nByl dvakrát ženatý. První manželkou byla dcera císaře Theodora Irena Laskaris, se kterou měl jediného syna Theodora, a druhou manželkou byla dcera římského císaře Fridricha II. Konstancie.\n\n"}
{"id": "310035", "url": "https://cs.wikipedia.org/wiki?curid=310035", "title": "Theodóros II. Laskaris", "text": "Theodóros II. Laskaris\n\nTheodóros II. Dukas Laskaris ( , \"Theodōros II Doukas Laskaris\", někdy zkráceně Theodor, listopad 1221 – 16. srpen 1258) byl byzantský císař v letech 1254–1258. Jeho rodiči byli nikajský císař Jan III. Dukas Vatatzés a Irena Laskarina.\n\nNarodil se roku 1221 jako jediný syn tehdejšího následníka byzantskýho trůnu Jana Duky Vatatza a jeho první ženy Ireny Laskariny. Dostalo se mu výborného vzdělání v matematice, literatuře a filosofii, jeho učitelem byl význačný vzdělanec Nikeforos Blemmydes; princovými spolužáky byli budoucí historikové Georgios Akropolites a Georgios Pachymeras. Již od raného věku byl však postižen epilepsií a jeho zdraví bylo celkově velmi chatrné.<ref name=\"vasilievVIII/13\">Vasiliev, Alexander A. \"The Empire of Nicaea (1204 – 1261)\". History of the Byzantine Empire, [cit. 2012-06-24].</ref> Theodoros byl v polovině třicátých let, během sbližování císaře Jana III. s bulharským carem Ivanem Asenem II., zasnouben s carovou dcerou Elenou. Z manželství vzešlo několik potomků, mezi jinými Marie, později manželka epirského despoty Nikefora I., Irena, manželka bulharského cara Konstantina Asena, a Jan, Theodorův pozdější nástupce. Po smrti císaře Svaté říše římské Fridricha II., otcova význačného spojence a také druhého tchána († 1250), sepsal jeho pohřební řeč. Princův otec, císař Jan III., byl v posledních letech své vlády velmi nemocný a na přelomu října a listopadu 1254 zemřel. O tom, kdo nastoupí na jeho místo, nebylo pochyb. Již v místě skonu císaře Jana, v Nymfaiu v Malé Asii, byl prohlášen císařem a v den Narození Páně, 25. prosince 1254, byl v sídelném městě Nikaii korunován císařem.\n\nNa počátku své krátké vlády musel Theodoros spěchat na evropský kontinent, kde vojska bulharského panovníka Michaila II. Asena, Theodorova švagra, obsadila některé oblasti v Rodopech a v Makedonii, patřící do té doby Nikajskému císařství. Již v lednu 1255 překročil Dardanely a táhl dobýt území, kdysi získané otcem, zpět. Císaři se nakonec podařilo získat všechny Bulhary zabrané pevnosti v rodopské oblasti, až na pevnost Cepina. Dále se Theodoros vypořádal s odbojným bojarem Dragotou, jehož zahnal, a odrazil také protiútok cara Michaila Asena. Vzhledem k pokročilé roční době byl však nucen vrátit se do Malé Asie. Příštího jara – roku 1256 – přivedl císař opět svou armádu na evropský kontinent a vše nasvědčovalo rozhodujícímu vojenskému střetnutí mezi Nikaiou a Tarnovem; k bitvě však nedošlo. Obě strany raději uzavřely v květnu 1256 mír, v němž bulharská strana uznala stav hranic z okamžiku smrti císaře Jana III. roku 1254. Theodoros byl poté ještě zavlečen do války se svým dalším příbuzným, epirským despotou Michaelem II., jenž císaře připravil o celou Makedonii s výjimkou Soluně.\n\nV domácí politice se císař přidržoval spíše nižších společenských vrstev, v šlechtickou vrstvu neměl důvěru; některé šlechtice, kteří se těšili důvěře jeho otce, císaře Jana III., byli Theororem degradováni a někdy i zmrzačeni. Navíc před ostatními aristokraty preferoval svého přítele, Georgia Muzalona. V Nikaii také založil vysokou školu. Jak se jeho nemoc zhoršovala, odpor vůči některým aristokratům rostl. Ve svém jednání byl podporován omezeným patriarchou Arseniem Autoreianem, jehož již dříve dosadil, a Georgiem Muzalonem. Když věděl, že umírá, požádal svého dřívějšího učitele, mnicha Nikefora Blemmyda, o odpuštění svých hříchů. Blemmydes, jenž se dříve stavěl ostře proti císařově politice, umírajícímu nevyhověl. Poté Theodoros požádal o odpuštění mytilénského episkopa. V srpnu 1258 Theodoros skonal ve věku nedožitých sedmatřiceti let, přijav kráce před tím mnišské roucho. Novým císařem se stal mladý Jan IV., jehož poručníkem byl Theodorem určen Georgios Muzalon. K moci se však na přelomu let 1258 a 1259 vojevůdce Michael Palaiologos, jemuž se podařilo v létě roku 1261 dovršit velké úsilí nikajských císařů – ovládnout Konstantinopol. Císařem obnovené byzantské říše však nebyl korunován legitimní dědic, Jan IV., jenž byl Palaiologem oslepen, nýbrž Michael Palaiologos sám (pod jménem Michael VIII).\n\n\n"}
{"id": "310046", "url": "https://cs.wikipedia.org/wiki?curid=310046", "title": "Donald Laycock", "text": "Donald Laycock\n\nDonald 'Don' Laycock (1936 – 27. prosince 1988) byl australský jazykovědec a antropolog, žák Stephena Wurma na Australian National University.\n\nObjevil a klasifikoval několik papuánských jazykových rodin (mj. Torricelli a Piawi). Byl to člověk mnoha neobvyklých zájmů, zabýval se paranormálními jevy, tarotovými kartami nebo studiem jazykových experimentů mystika Johna Dee. Byl členem menzy a klubu skeptiků. Současné autority na papuánské jazyky Malcolm Ross a William Foley považují jeho vědeckou práci za významný zdroj.\n\n"}
{"id": "310049", "url": "https://cs.wikipedia.org/wiki?curid=310049", "title": "Bistrița (řeka)", "text": "Bistrița (řeka)\n\nBistrița ( ) je řeka v Rumunsku (župy Maramureș, Suceava, Neamț, Bacău). Je 272 km dlouhá. Povodí má rozlohu 7900 km².\n\nPramení v masivu Rodna ve Východních Karpatech a protéká hornatou krajinou, v níž se široká údolí střídají se soutěskami. Ústí zprava do Siretu (povodí Dunaje).\n\nPrůměrný roční průtok vody v ústí činí přibližně 55 m³/s, maximální 5000 m³/s a minimální 15 až 20 m³/s. Nejvyšších vodních stavů dosahuje na přelomu jaře a léta.\n\nNa řece byla vybudována soustava vodních elektráren. Využívá se také k zavlažování a k plavení dřeva. Na řece leží města Piatra Neamț, Buhuși, Bacău.\n"}
{"id": "310052", "url": "https://cs.wikipedia.org/wiki?curid=310052", "title": "Šárecké údolí", "text": "Šárecké údolí\n\nŠárecké údolí je údolí Šáreckého potoka v Praze na území Liboce, Vokovic a Dejvic. Má několik částí: \n\nPřevážná část údolí je chráněna jako přírodní park Šárka-Lysolaje, některé lokality jsou vyhlášeny přírodními rezervacemi a přírodními památkami. Velká část spadající do Liboce i Vokovic je chráněna též jako kulturní památka Hradiště Šárka, z toho část i jako národní kulturní památka. \n\nŠáreckým údolím vedou turistické značené trasy 0043 (okružní), 1010 z Dolní Šárky k Matěji, 3012 z Hanspaulky na Alšovu vyhlídku, 6014 z Nebušic na Jenerálku a 6168 z Dolní Liboce do Purkrabského háje. Cyklisté mohou využít cyklostezky A17, A33, A34, A163, A166, 0077 a 0078. \n"}
{"id": "310058", "url": "https://cs.wikipedia.org/wiki?curid=310058", "title": "Ağcabədi (rajón)", "text": "Ağcabədi (rajón)\n\nAğcabədi ( \"Agdžabadi\") je rajón v centrální části Ázerbájdžánu.\n\nNarodil se zde nejznámější ázerbájdžánský skladatel Uzejir Hadžibejov.\n\nSarvanlar, Kürdlər (Ağcabədi), Minəxorlu, Qaravəlli, Gələbədin, Qiyamadınlı, Avşar, Muğanlı, Şahsevən (Ağcabədi), Köyük, Təzəkənd(Ağcabədi), Xocavənd (Ağcabədi), Sadmanbəyli, Aşağı Avşar, Hindarx, İmamqulubəyli, Mirzəhaqverdili, Arasbar, Sancalı, Taynaq, Poladlı (Ağcabədi), Böyük Kəhrizli, Bala Kəhrizli, Şərəfxanli, Şotlanlı Şahmallar, Şənlik, Hüsülü, Rəncbərlər, Bilağan, Boyad, Hacılar (Ağcabədi), Qaraxanlı (Ağcabədi), Hacıbadəlli, Pərioğullar, Cəfəroğlu, Ağabəyli, Qaradolaq, Mehrablı, Kəbirli (Ağcabədi), Aran, Yeni Qaradolaq, Nəcəfqulubəyli\n"}
{"id": "310067", "url": "https://cs.wikipedia.org/wiki?curid=310067", "title": "Ağstafa (rajón)", "text": "Ağstafa (rajón)\n\nAğstafa () je rajón v severozápadním Ázerbájdžánu v blízkosti hranic s Gruzií a Arménií.\n\nVurğun, Poylu, Qıraq Kəsəmən, Dağ Kəsəmən, Köçəsgər, Aşağı, Kəsəmən, Zəlimxan, Tatlı, Köhnə Qışlaq, Yaradullu, Düzqışlaq, Kolayır, Pirili, Kolxəlfəli, Muğanlı, Sadıxlı, Köçvəlli, Qarayazı, Həzi Aslanov, Soyuq Bulaq, Soyuq Bulaqlar, Xətai, Yenigün, Aşağı Göycəli, Qaçaq Kərəm, Eynallı, Yuxarı Göycəli, Qırılı, Böyük Kəsik, Saloğlu, M.Mİkayılov adına Qoyunçuluq sovxozu\n\n\n"}
{"id": "310069", "url": "https://cs.wikipedia.org/wiki?curid=310069", "title": "Římskokatolická farnost Kuřim", "text": "Římskokatolická farnost Kuřim\n\nŘímskokatolická farnost Kuřim je územní společenství římských katolíků v děkanátu Tišnov s farním kostelem sv. Maří Magdalény.\nPrvní doložená písemná zpráva o kuřimském kostele pochází z roku 1226, zpráva o místní farnosti pak z roku 1286. Na konci třicetileté války vyplenily kostel i faru švédská vojska. V letech 1766 až 1772 byl postaven nový kostel. Až do roku 1833 byl kolem kostela hřbitov. Generálními opravami prošel kostel v letech 1888 a 1971 až 1972. \n\nV červenci 1993 byl jmenován farářem v Kuřimi Jiří Krpálek. Během svého kuřimského působení se zasloužil o postupné provedení oprav farního kostela sv. Máří Magdaleny a kromě toho studoval medicínu a etnografii na Masarykově univerzitě. Od května 1998 byl navíc pověřen duchovní péčí o vězně v kuřimské věznici. Po jeho přeložení do Lipůvky se stal od prosince 2011 farářem R. D. Mgr. Adam Malczynski. Toho jako farář vystřídal od 1. srpna 2016 ThLic. PhDr. Ing. Jaroslav Filka.\n\nDnem vzájemných modliteb farností za bohoslovce a bohoslovců za farnosti brněnské diecéze je 20. leden. Adorační den připadá na 12. října.\n\nNa území farnosti se koná Tříkrálová sbírka. Při sbírce v roce 2016 se vybralo v Kuřimi 122 398 korun, v Moravských Knínicích 34 778 korun, v České 27 250 korun a v Jinačovicích 18 817 korun. O rok později činil výtěžek sbírky v Kuřimi 148 966 korun, v Moravských Knínicích 38 214 korun, v České 29 139 korun a v Jinačovicích 18 685 korun.\n\nV roce 2016 se začala opravovat budova fary. Opravena byla elektroinstalace a sociální zařízení, dále získá budova novou fasádu, upraveny budou vnitřní prostory, rekonstruovány budou i sklepy. Na úhradě se podílí farnost, sponzoři, město a Jihomoravský kraj.\n"}
{"id": "310071", "url": "https://cs.wikipedia.org/wiki?curid=310071", "title": "Medlánecké kopce", "text": "Medlánecké kopce\n\nMedlánecké kopce jsou přírodní památka, o celkové rozloze 12,5456 ha, nacházející se na území statutárního města Brna v katastrálních územích Medlánky a Královo Pole. Orgánem ochrany přírody je krajský úřad Jihomoravského kraje.\nJedná se o dva chráněné samostatné kopce v severním pokračování Palackého vrchu - severovýchodně položený menší Medlánecký kopec (nadmořská výška 322 m.), ležící na západě katastrálního území Medlánky, a jihozápadně položený větší Střelecký kopec (nadmořská výška 338 m.), ležící na severu katastrálního území Královo Pole. Na dvě územně zcela nesouvisející části je přitom rozdělený i areál této přírodní památky. Jako \"Medlánecké kopce\" se označují z důvodu, že až do 60. let 20. století oba náležely do katastrálního území Medlánky.\n\nNa západ od památky se nachází další přírodní památka Netopýrky a o další kilometr větší přírodní památka Mniší hora. Na severu 0,5 kilometru daleko je pak přírodní památka Medlánecká skalka.\n\nDůvodem ochrany je lokalita, která je bohatá na teplomilnou květinu (koniklec velkokvětý) a hmyz spadající do biomu stepí. Na letišti AK Medlánky poblíž rezervace se současně vyskytuje i kolonie syslů.\n\nKromě koniklece velkokvětého je pozoruhodný výskyt ostřice úzkolisté (nejsevernější známá lokalita v Česku), černýše rolního, hvozdíku Pontederova.\n\nSkalní podloží, vystupující často na povrch, je tvořeno metabazity brněnského masivu s vložkami žulových porfyrů. Na závětrných východních svazích se nacházejí spraše. Z půd jsou zastoupeny kambizem typická, kambizem eutrofní, rankery a na spraši typické hnědozemě.\n\nStromové patro zastupuje dub zimní (Quercus petraea) a třešeň ptačí (Cerasus avium), na jižních svazích i akát (Robinia pseudacacia) a jasan ztepilý (Fraxinus excelsior), keřové patro brslen bradavičnatý (Euonymus verrucosus), b. evropský (E. europaeus), krušina olšová (Frangula alnus), růže šípková (Rosa canina), r. vinná (R. rubiginosa), řešetlák počistivý (Rhamnus cathartica) a slivoň trnitá (Prunus spinosa). V teplomilných trávnících roste černýš rolní (Melampyrum arvense), čilimník řezenský (Chamaecytisus ratisbonensis), koniklec velkokvětý (Pulsatilla grandis), kozinec dánský (Astragalus danicus), mochna písečná (Potentilla arenaria), ostřice úzkolistá (Carex stenophylla), plamének přímý (Clamatis recta), podražec křovištní (Aristolochia clematitis), pochybek prodloužený (Androsace elongata), radyk prutnatý (Chondrilla juncea), rozrazil rozprostřený (Veronica prostrata), řebříček štětinolistý (Achillea setacea), zvonek klubkatý (Campanula glomerata), zvonek moravský (Campanula moravica). Vzácnější houby zastupuje helmovka malovaná (Mycena pseudopicta) a kyjovečka růžkovitá (Clavulinopsis corniculata).\n\nKopce jsou nejsevernějším výskytem petrokřídlece podražcového (Zerynthia polyxena). Dalšími zástupci teplomilného hmyzu jsou otakárek fenyklový (Papilio machaon), otakárek ovocný (Iphiclides podalirius),vakonoš šedý (Ptilocephala muscella) a kudlanka nábožná (Mantis religiosa). Plazi zastupuje ještěrka obecná (Lacerta agilis), slepýš křehký (Anguis fragilis) a užovka hladká (Coronella austriaca), ptáky krutihlav obecný (Jynx torquilla), pěnice vlašská (Sylvia nisoria), ťuhýk obecný (Lanius collurio) a žluva hajní (Oriolus oriolus).\n"}
{"id": "310072", "url": "https://cs.wikipedia.org/wiki?curid=310072", "title": "2. česká hokejová liga 2004/2005", "text": "2. česká hokejová liga 2004/2005\n\n2. česká hokejová liga v sezóně 2004/2005 byla 12. ročníkem samostatné třetí nejvyšší české soutěže v ledním hokeji.\n\n\nSoutěž byla rozdělena na tři skupiny, a to západní, střední a východní. Každé z těchto skupin se účastnilo 12 týmů. Základní část čítající 34 kol měla dvě fáze. V té první se týmy v rámci skupin utkaly každý s každým dvakrát (22 kol). Ve druhé fázi se sudé týmy ze skupiny utkaly se všemi lichými týmy dané skupiny dvoukolově. Druhá fáze měla tedy 12 kol.\n\nDo playoff postoupilo z každé skupiny 8 nejlepších týmů, přičemž skupiny západ a střed měly playoff společné. Skupina východ měla pouze playoff v rámci skupiny. Veškeré série playoff se hrály na 3 vítězná utkání.\n\nVe společném playoff skupin západ a střed nejprve přišlo na řadu osmifinále, kde čekal první tým skupiny západ osmý tým skupiny střed, první tým skupiny střed osmý tým skupiny západ, druhý tým skupiny západ sedmý tým skupiny střed, atd. Vítězové osmifinále postoupili do čtvrtfinále, z něhož vede cesta pro nejlepší 4 celky do semifinále. Dva vítězové semifinále postoupili do baráže o 1. ligu.\n\nPlayoff skupiny východ bylo podobné. Vítěz skupiny východ ve čtvrtfinále narazil na osmý tým skupiny východ, druhý na sedmý, atd. Vítězové čtvrtfinále postoupili do semifinále, ze kterého vedla cesta pro dva nejúspěšnější celky do finále. Vítěz finále postoupil do baráže o 1. ligu.\n\nČtyři nejhorší celky každé skupiny hrály dvoukolově o udržení. Poslední celky skupin o udržení musely svoji druholigovou příslušnost hájit v baráži, aby zabránily sestupu do krajských přeborů.\n\n\n\n\nTýmy Havlíčkova Brodu a Jindřichova Hradce postoupily do baráže o 1. ligu.\n\n\n\n\nTým Prostějova postoupil do baráže o 1. ligu.\n\n\n\n\n\n"}
{"id": "310075", "url": "https://cs.wikipedia.org/wiki?curid=310075", "title": "Saljut 4", "text": "Saljut 4\n\nSaljut 4 byla orbitální stanice SSSR, součást programu Saljut. Na oběžné dráze Země byla v letech 1974 až 1977, celkem 770 dní.\nStanice byla vypuštěna z kosmodromu Bajkonur 26. prosince 1974. Byla podobná předchozí stanici Saljut 3, která brzy po startu Saljutu 4 zanikla. Měla vyšší dráhu než její předchůdkyně kvůli úspoře pohonných hmot, hmotnost asi 18 900 kg. Podle katalogu COSPAR získala označení 1974-104A.\n\nKe stanici letěly dvě pilotované a jedna loď bez posádky, vesměs označené Sojuz.\n\n\nStanice Saljut 4 zanikla na povel ze Země v hustých vrstvách atmosféry po 770 dnech letu dne 2. února 1977. Ještě předtím ji v červenci 1976 na oběžné dráze nahradila stanice Saljut 5.\n\n\n"}
{"id": "310082", "url": "https://cs.wikipedia.org/wiki?curid=310082", "title": "Viktor Dyk (zpěvák)", "text": "Viktor Dyk (zpěvák)\n\nViktor Dyk (* 10. únor 1969 Praha) je český zpěvák, textař, skladatel, multiinstrumentalista, muzikálový herec a producent.\n\nJeho matka je jazzová zpěvačka a otec pianista, skladatel a textař. V minulosti se podílel na činnosti kapel Božská těla, Dorota B.B., WAW!?, Plavalaguna, Autsider a naposledy Gaia Mesiah (zanikla počátkem roku 2011). Spolupracuje s umělci či kapelami jako Alice, Die el. Eleffant!?, Jiří Korn & Rebels, Verona, Michal Pavlíček, Kamil Střihavka, Leona Machálková, Lucie Bílá, Bára Basiková, Monkey Business, J.A.R., 4life, Vlasta Horváth, Petr Poláček, Le Monde, Audiomessage a dalšími.\n\nHrál v muzikálech Excalibur (\"Lancelot\", 2003 – 2010), Obraz Doriana Graye (\"Alan\" nebo \"Basil\", 2006 – 2009), Němcová! (2008 – 2009) a Láska je láska (\"Maďar\", 2005 – 2010).\nOd roku 2006 je stálým členem souboru RockOpera – představuje \"krále Kreona\" (bez alternace) v rockové opeře Antigona a Oidipus Tyranus.\n\nJe spoluautorem soundtracků k filmům \"Snowboarďáci\" a \"Ro(c)k podvraťáků\". Dále je spoluautorem a interpretem písní k filmu \"Bestiář\". Mimo jiné nazpíval i novou hymnu fotbalové Slavie. K jeho další pracovní činnosti patří tvorba různých hudebních sloganů pro reklamní kampaně.\n\nV únoru 2008 se oženil s herečkou Ivanou Jirešovou. Je bratrancem zpěváka Vojty Dyka z kapely Nightwork.\n\nV současnosti vystupuje se souborem RockOpera a na koncertech Nadačního fondu Femina (koncertní turné „Na podporu ženskosti“), které i sám produkuje.\n\n\n\n"}
{"id": "310083", "url": "https://cs.wikipedia.org/wiki?curid=310083", "title": "Obraz Doriana Graye (muzikál)", "text": "Obraz Doriana Graye (muzikál)\n\nObraz Doriana Graye je muzikál Michala Pavlíčka, který vznikl na základě stejnojmenného románu od anglického spisovatele Oscara Wildea. Uvádělo ho pražské Divadlo Ta Fantastika od 18. února 2006 do 29. listopadu 2009.\n\n\n"}
{"id": "310086", "url": "https://cs.wikipedia.org/wiki?curid=310086", "title": "Láska v bílém pekle", "text": "Láska v bílém pekle\n\nLáska v bílém pekle (v anglickém originále North & South) je čtyřdílná televizní minisérie z roku 2004 natočená v produkci BBC na motivy románu Sever a Jih z roku 1855 od anglické spisovatelky Elizabeth Gaskellové.\n\nPro televizi román zpracovala scenáristka Sandy Welch, režie se chopil Brian Percival. Film byl vysílán na televizní stanici BBC1 v listopadu a prosinci roku 2004 a setkal se s nadšeným ohlasem diváků. Společnost BBC byla překvapena tak silným pozitivním ohlasem, že na naléhání diváků už 11. dubna 2005 vydala DVD North and South.\n\nMargaret Haleová se spolu se svými rodiči Marií a Richardem přestěhuje do fiktivního města jménem Milton na severu Anglie. Její otec se totiž rozhodl, že opustí své povolání duchovního kvůli určitým doktrinálním rozporům. Margaret a zejména její matka to velmi těžce nesou, protože Milton se od jejich původního domova v Helstonu liší jako den od noci. Helstone byl místem obklopeným nádhernou přírodou anglického venkova, zatímco Milton překypuje továrnami, kouřem a věčně zaneprázdněnými lidmi. Za sebou zanechává Margaret i svůj život v Londýně u zámožných příbuzných – tety Shawové a její právě provdané dcery (a Margaretiny sestřenice) Edith Lennoxové. Než odjela Margaret z Helstonu, navštívil ji Henry Lennox, Edithin švagr, který ji nabídl sňatek. Jeho nabídku však Margaret odmítla s odůvodněním, že na svatbu ještě není připravená.\n\nKdyž do Miltonu Haleovi dorazí, musí nejprve sehnat vhodný dům, který by si mohli pronajmout k bydlení. Univerzitní přítel pana Halea, pan Bell, se mu rozhodne pomoci a požádá svého nájemce, továrníka pana Thorntona, aby se pro Haleovy po něčem vhodném poohlédl. Pan Hale začne vykonávat práci soukromého učitele. Jedním z jeho žáků je právě i továrník John Thornton, který na Margaret neudělá nejlepší dojem, když ta ho přistihne, jak bije muže, kterého chytil při kouření v jeho továrně na zpracování bavlny. Thornton se pak snaží Margaret vysvětlit, že je nucen jednat tvrdě v zájmu předcházení požáru, ale Margaret už má na Thorntona názor utvořený. Nicméně postupně si na něj začíná zvykat a objevuje jeho lepší povahové vlastnosti. Thorntonova matka ale Margaret nemá moc v lásce, protože na ni žárlí a popuzuje ji i Margaretina povýšenost. Mezitím stačí Margaret navázat přátelské styky i s miltonskými dělníky – zejména s Nicholasem Higginsem a jeho dcerou Bessy, která je vážně nemocná. Její nemoc je způsobena tím, že se v mládí nadýchala prachu a chmýří, které poletovalo vzduchem při zpracovávání bavlny. Margaret se dovídá, že Bessy se to přihodilo v továrně pana Hampera. Když se to její otec Nicholas Higgins dověděl, přesunul ji do Thorntonovy marlboroughské továrny, která byla vybavena zařízením na čištění vzduchu. Ostatní továrníci toto zařízení odmítli instalovat kvůli zvýšeným výdajům.\n\nMargaret si všimne, že matčino zdraví se horší a že ji několikrát navštívil lékař. Paní Haleová si přeje, aby ještě před smrtí naposledy spatřila svého syna Freda. Fred byl zapletený do vzpoury proti šílenému a krutému kapitánovi na lodi, na které byl důstojníkem a při návratu do Anglie mu hrozí trest smrti pověšením. Fred se od té doby skrývá v Cadizu ve Španělsku. Margaret si je vědoma nebezpečí, ale přesto s ohledem na matčino přání napíše bratrovi o její nemoci. Margaret navštíví Thorntonovy, aby si pro matku vypůjčila vodní matraci, ale v té době zrovna vypukne stávka. Margaret při ní zachrání život Johnu Thorntonovi a sama je zraněna. Thornton si její jednání vysvětlí jako projev její lásky k sobě.\n\nMargaret se rychle zotaví a vrací se domů.Druhý den ji Thornton navštíví a požádá o ruku. Margaret ho odmítá. Pohrdá jím a myslí si, že se Thornton cítí být nadřazený ostatním kvůli svému postavení zaměstnavatele a že se domnívá, že si ji může svými penězi „koupit“. Thornton to popírá a vyznává jí lásku, ale Margaret tomu odmítá uvěřit.\n\nAby trochu rozptýlila svou matku i sebe, rozhodne se Margaret navštívit Velkou výstavu v Londýně. V doprovodu své tety paní Shawové, její dcery paní Lennoxové, jejího manžela a Henryho Lennoxe, právníka, který Margaret stále miluje, se setkává na této výstavě s Thorntonem, který předvádí nové stroje a diskutuje s přihlížejícími pány. Ti mu naslouchají s respektem a obdivem pro jeho rozumné a zkušenostmi podložené názory. Margaret se cítí trapně, když se setkává s Thorntonem tak brzy po tom, co odmítla jeho nabídku k sňatku. Nicméně ho brání, když se jeho osobu žárlivý Henry Lennox snaží zlehčit a ironizovat proto, že Thornton je „jen“ obchodník. Když Margaret vidí Thorntona a Lennoxe pohromadě, uvědomuje si, oč obdivuhodnější je Thorntonova čestnost a přímost proti módnímu sarkasmu a plytkému žertování Henryho Lennoxe.\n\nKdyž se Margaret vrací domů, zjišťuje, že se za její nepřítomnosti matce velmi přitížilo. Všichni se obávají, že zanedlouho zemře. Margaretin bratr přijíždí právě včas, aby své matce mohl dát poslední sbohem. Za doby Fredovy návštěvy přichází Haleovy navštívit Thornton, ale Margaret ho nemůže ke své lítosti přijmout, protože by mohlo dojít k vyzrazení Fredovy přítomnosti. Thornton si to ale vyloží tak, že Margaret ho již nechce vidět. Rodině oddaná služebná Dixonová při pochůzkách po městě potkává jednoho bývalého člena Fredovy lodní posádky, a proto se rodina rozhodne, že Fred nesmí otálet do matčina pohřbu a že musí odjet okamžitě z Miltonu. Margaret ho jde vyprovodit večer na nádraží a před odjezdem ho obejme. Dvojici ale spatří kolemjdoucí Thornton a myslí si, že Fred je Margaretin tajný milenec.\n\nPo Bessiině smrti Thornton zaměstná Higginse a k vzájemnému překvapení spolu vycházejí velmi dobře. Zjišťují, že přes své rozdíly mají spoustu společného. Higgins za Thorntonovy podpory prosadí provoz závodní jídelny s levným jídlem pro dělníky a Thornton začíná rozumět i názorům svých zaměstnanců. Nicméně kvůli potížím způsobeným stávkou je Thornton ve finančních potížích a nakonec je nucen ukončit provoz továrny.\n\nMargaretin otec umírá a ona odjíždí zpět na jih ke svým příbuzným v Londýně. Její kmotr pan Bell zjišťuje, že trpí smrtelnou nemocí a rozhodne se Margaret učinit svou jedinou dědičkou s tím, že se sám odstěhuje do Argentiny, kde prožil své dětství. Margaret se tak zároveň stává i majitelkou marlboroughské továrny a John Thornton jejím nájemcem. Thornton se od Higginse dovídá, že muž, kterého tehdy viděl s Margaret, byl její bratr Fred a nesmírně se mu uleví. Rozhodne se navštívit bývalý Margaretin domov – Helstone a na cestě zpět do Miltonu se s Margaret na nádraží potkává, když se ona zrovna vrací ze své návštěvy v Miltonu. Margaret Thorntonovi udělá výhodnou obchodní nabídku, díky které by mohla být Thorntonova továrna znovuotevřena. Margaret a Thornton si vyznávají lásku a odjíždí domů, do Miltonu.\n\nDaniela Denby-Ashe ... Margaret Haleová\nRichard Armitage ... John Thornton\nTim Pigott-Smith ... Richard Hale\nEmma Ferguson ... Edith Shawová-Lennoxová\nTravis Oliver ... kpt. Maxwell Lennox\nJane Booker ... paní Shawová\nLesley Manville ... Maria Haleová\nJohn Light ... Henry Lennox\nPauline Quirke ... Dixonová\nDavid Fleeshman ... majitel\nWilliam Houston ... John Boucher\nTom Charnock ... Williams\nFrank Lauder ... Stephens\nAnna Maxwell Martin ... Bessy Higginsová\nSinéad Cusack ... Hannah Thorntonová\nJane Cameron ... mladá žena\nIan McHale ... Stone\nBrendan Coyle ... Nicholas Higgins\nJo Joyner ... Fannie Thorntonová\nDavid Crellin ... pan Slickson\nShaun Hennessey ... pan Henderson\nMartin Walsh ... pan Hamper\nTim Faraday ... pan Watson\nJonathan Magnanti ... Harkness\nCaroline Pegg ... paní Boucherová\nKay Lyon ... Mary Higginsová\nJohn Finn ... dozorce\nCarl McCrystal ... dělník u Hendersona\nSimon Cassidy ... dělník\nElianne Byrne ... dělnice\nEmma Ashton ... matka\nRae Kelly ... Jenny\nHolly Scourfield ... Lizzie\nRupert Evans ... Frederick Hale\nMartin Henshell ... dělník u Slicksona\nSam Chapman ... dělník u Thorntona\nPhilip Ralph ... dělník u Brashe\nBrian Protheroe ... pan Bell\nWill Tacey ... pan Latimer\nLucy Brown ... Ann Latimerová\nRichard Evans ... Dr. Donaldson\nKarl Haynes ... účastník stávky\nKatie Wimpenny ... Jane\nMarc Finn ... Inspektor\nAngus Kennedy ... obchodník\nRussell Mabey ... Leonards\nBen Crompton ... Inspektor Mason\nMatthew Storey ... policista\nSpencer Wild ... Tom Boucher\nIsabel Pollen ... manželka p. Parsona\nGeorge Potts ... Parson\n\nBrian Percival … režie\nSandy Welch … scénář\nElizabeth Gaskellová … román\nMartin Phipps … hudba\n\nZdá se, jako by představitel role Johna Thorntona, Richard Armitage, byl pro tuto roli vysloveně předurčen. Jeho babička byla přadlena, někteří z jeho předků pracovali jako horníci. Jeho matka se jmenuje Margaret a otec John, stejně jako hlavní postavy filmu. Richard Armitage se narodil a žil na severu Anglie (město Leicester), stejně jako filmový John Thornton.\n\nSandy Welch začala pracovat na adaptaci románu Elizabeth Gaskellové z roku 1855 v roce 2001. Provedla několik úprav, aby zdůraznila průmyslové prostředí, do kterého je zasazen příběh. Scénář začíná i končí scénou, ve které hlavní postava, Margaret Haleová, cestuje vlakem – v tom se scénář od románu odlišuje. Stejně tak nenajdeme v románu scénu, ve které si Margaret prohlíží Velkou výstavu, která se konala v roce 1851. Autorka scénáře cítila, že právě to jsou scény, které by sama Gaskellová do svého románu zapracovala, kdyby jen měla více času. Charles Dickens, redaktor časopisu Household Words, ve kterém román Gaskellové vycházel na pokračování, byl totiž velmi netrpělivý a naléhal na dokončení příběhu. V létě roku 2003 se scénáře chopila producentka Kate Bartlett.\n\nDaniela Denby-Ashe původně usilovala o roli Fanny Thorntonové, marnivé a zhýčkané sestry Johna Thorntona, ale producenti byli nadšeni její přímostí, energií, šarmem a jiskřením, které probíhalo při zkouškách mezi ní a Richardem Armitagem, že se rozhodli jí nabídnout roli Margaret Haleové, což Daniela Denby-Ashe přijala.\nRichard Armitage byl jedním z prvních, kteří se o roli ucházeli, a i když jím byli producentka Kate Bartlett nadšená, chtěla vyzkoušet i jiné zájemce. Celý proces vybírání hlavních představitelů byl velmi náročný a zdlouhavý, ale nakonec dospěli k závěru, že právě Armitage je pro roli Thorntona ten pravý.\n\nFilm se natáčel od konce dubna 2004 do července 2004. Děj filmu se odehrává ve fiktivním městě Milton, pro něž byl předlohou Manchester, město, ve kterém Elizabeth Gaskellová bydlela. Nicméně producenti si jako kulisu vybrali Edinburgh, protože toto město si zachovalo více architektury z viktoriánského období. Jednou z hlavních lokací se stalo Keighley v západním Yorkshiru. Vnější záběry na továrnu byly pořízeny v továrně v Daltonu. Scény odehrávající se uvnitř továrny byly natočeny v textilním muzeu Helmshore v Lancashiru. Dalším natáčecím místem se stal Londýn a Burnley v Lancashiru. Konečná scéna ve filmu se točila na nádraží v Bluebellu v Sussexu.\n\nHudba k filmu, kterou složil Martin Phipps, je založená na klavírní melodii, která se prolíná filmem v růrných variacích a rytmech. Hudba je obzvlášť výrazná a jasná, kdykoli k dojde k nějakému zvratu ve vztahu mezi Margaret a Thorntonem.\n\nBBC nepředpokládala nějak významnou sledovanost filmu, nicméně diváci byli nadšeni. Několik hodin poté, co se v listopadu 2004 vysílal první díl, byla diskuzní stránka k filmu tak přehlcená kladnými ohlasy diváků, že ji BBC musela kvůli přetíženosti uzavřít. Úspěch filmu se mimo jiné přičítá i představiteli Johna Thorntona, Richardu Armitageovi, jehož ztvárnění rezervovaného a zásadového továrníka pro mnohé představovalo jistou paralelu k hereckému výkonu Colina Firtha jako pana Darcyho v adaptaci románu Pýcha a předsudek, natočené rovněž v produkci BBC v roce 1995. I zpětná vazba ze strany diváků na oba herce byla velmi podobná.\n\n"}
{"id": "310092", "url": "https://cs.wikipedia.org/wiki?curid=310092", "title": "Ağsu (rajón)", "text": "Ağsu (rajón)\n\nAğsu je rajón v centrální části Ázerbájdžánu.\n\nDilman, Bico, Keçdiməz, Padarçöl, Qəşəd, Ləngəbiz, Gəgəli, Ərəbmehdibəy, Dədəli, Qasımbəyli, Mustafalı, Xəlilli, Rəhimli, Qaradağ, Şahboyli, Bozavand, Ağarx, Qarabağlı, Ərəbuşağı, Ağalarbəyli, Maşadqanlı, Cuğurlu, Çaparlı, Qiyaslı, Rəhimağalı, Daşdəmirbəyli, Ağabəyli, Kəndoba, Cəfərli, Cəlayir, Hacıuşağı, Abasxanlı, Qaraqoyunlu, Musabəyli, Dəllər, Muradlı, Təklə, Hacısəmədli, İlxıçı, Axunlu, Növcü, Qaravəlli, Məlikçobanlı, Çiyni, Sarvan, Bəyimli, Hacıqədirli, Göydəlləkli, Padar, Küllülü, Kəlağaylı, Yenilik, Gursulu, Xanbulaq, Kövlüc, Yenikənd, Gəndəxan, Hinqar, Girdə, Elabad, Nuran, Zarqava, Nüydi, Sanqalan, Xasıdərə, Quzay, Qırlar, Kalva, Suraxanı, Hacman, Xatman, Pirhəsənli, Qaraqaşlı, Ülgüc, Navahı, Qaraməmmədli\n"}
{"id": "310093", "url": "https://cs.wikipedia.org/wiki?curid=310093", "title": "Angelo Giori", "text": "Angelo Giori\n\nAngelo Giori (11. května 1586 Camerino – 8. srpna 1662 Řím) byl římskokatolický italský kardinál, jmenovaný Urbanem VIII..\n\nJeho rodiče, Giovanni Francesco Giori a Polidora Polini, byli prostého původu. Po ukončení školy v Camerinu odešel do Říma a úspěšně dokončil studium kanonického i civilního práva. Díky přímluvě svého příbuzného Cesarea Giori, vstoupil do služeb kardinála Maffea Barberiniho, budoucího papeže Urbana VIII., jako jeho tajemník. Na post kardinála byl jmenovánConcistoriem 13. července 1643. Dne 31. srpna 1643 obdržel kardinálskou hodnost a titul \"Ss. Quirico e Giulietta\". Účastnil se konkláve v letech 1644 a 1655.\n\nVedl stavbu Villy \"La Maddalena\" v Maceratě, a dohlížel na konstrukci Berniniho náhrobku pro Urbana VIII.\nZemřel ve věku 76 let. Je pohřben v Camerinu v kostele Santa Maria in Via.\n\n"}
{"id": "310094", "url": "https://cs.wikipedia.org/wiki?curid=310094", "title": "Obraz Doriana Graye (rozcestník)", "text": "Obraz Doriana Graye (rozcestník)\n\nNázev Obraz Doriana Graye má více uměleckých děl:\n\n\n"}
{"id": "310097", "url": "https://cs.wikipedia.org/wiki?curid=310097", "title": "Římskokatolická farnost Lažánky", "text": "Římskokatolická farnost Lažánky\n\nŘímskokatolická farnost Lažánky je územní společenství římských katolíků v děkanátu Tišnov s farním kostelem Nejsvětější Trojice.\nPůvodně, od roku 1236, Lažánky patřily k hradu Veveří a duchovní správu zde vykonával farář z Veverské Bítýšky. Ve 14. století v obci začala výstavba kostela v gotickém stylu (v druhé polovině 18. století byl přestavěn ve slohu pozdně barokním ) a roku 1524 byl zasvěcen Nejsvětější Trojici. V roce 1630 byl kostel přifařen k Deblínu až do roku 1786, kdy zde došlo ke zřízení lokalie. Na faru byla lokalie povýšena roku 1857. Výraznými opravami prošel farní kostel v prvním desetiletí 21. století.\nDuchovním správcem farnosti je farář z bítýšské farnosti. Od 1. září 2002 je jím jako administrátor excurrendo P. ThLic. Marek Hlávka.\n\nDnem vzájemných modliteb farností za bohoslovce a bohoslovců za farnosti brněnské diecéze je 26. červen. Adorační den připadá na 14. října.\n\nBohoslužeb ve čtvrtek a v neděli se účastní přibližně 120–140 věřících. Ke kostelu přiléhá farní budova, která slouží k pronájmu k ubytování.\n\nFarnost se pravidelně účastní projektu Tříkrálová sbírka, při sbírce v roce 2016 se vybralo v Lažánkách 15 904 korun a v Maršově 7 869 korun. O rok později činil výtěžek sbírky v Lažánkách 18 325 korun, v Maršově 11 064 korun.\n\nKaždým rokem se konají farní poutní zájezdy. farnící se také zapojují do dlouhodobé rekonstrukce střechy kostela a dalších vnitřních i vnějších oprav kostela a farní budovy.\n\nFarnosti Veverká Bítýška a Lažánky vydávají dvakrát ročně společný časopis Farník.\n"}
{"id": "310099", "url": "https://cs.wikipedia.org/wiki?curid=310099", "title": "Astara", "text": "Astara\n\nAstara může být:\n\n\n"}
{"id": "310105", "url": "https://cs.wikipedia.org/wiki?curid=310105", "title": "Astara (rajón)", "text": "Astara (rajón)\n\nAstara je rajón na jihovýchodě Ázerbájdžánu, v blízkosti hranic s Íránem.\n\nAstara, Ərcihan, Pensər, Şahağac, Tənkərad, Aşxanakeran, Palisad, Tankerud, Kijoba, Arçevan kəndləridir, Kijəbə qəsəbə, Kijəbə, Burzuənd, Xıçaso, Noyabud, Ojakəran, Ovala, Sipiyaəlfatik, Şəmətük, Tüləküvan, Vənəşikəş, Artupa\n"}
{"id": "310106", "url": "https://cs.wikipedia.org/wiki?curid=310106", "title": "Poklička (geologie)", "text": "Poklička (geologie)\n\nPoklička je skalní útvar vzniklý selektivním zvětráváním různě odolných pískovců a železitých slepenců. Tvarem připomíná sloup či komolý kužel zakončený poklicí. V jejich okolí se často nacházejí tzv. \"zárodečné tvary\" – útvary, které díky své geologické struktuře mají potenciál stát se pokličkami.\n\nMšenské pokličky se nacházejí v CHKO Kokořínsko nad Kokořínským dolem. Nejvýraznější z nich (zvaná Poklička) má \"klobouk\" o rozměrech 6 × 5 × 1,5 m. Samotný sloup měří 10,5 m. Poněkud obtížněji přístupné jsou Jestřebické pokličky nad Vojtěšským dolem.\n\n\n"}
{"id": "310107", "url": "https://cs.wikipedia.org/wiki?curid=310107", "title": "Astara (Ázerbájdžán)", "text": "Astara (Ázerbájdžán)\n\nAstara ( ) je město na jihovýchodě Ázerbájdžánu, ležící přímo na hranici s Íránem.\n\nAstara leží na levém břehu Kaspického moře a je zde také přístav, na íránské straně hranice leží město stejného názvu Astara.\n\n"}
{"id": "310113", "url": "https://cs.wikipedia.org/wiki?curid=310113", "title": "Marmeláda", "text": "Marmeláda\n\nMarmeláda (z portugalského \"marmelo\" – kdoule) je druh sladké polotekuté ovocné směsi, která vzniká vařením a želírováním ovocných dužnin a šťáv a využívá se jako pochutina (ochucovací doplněk jídla), např. pro mazání na pečivo a také k dochucení a zdobení pokrmů.\n\nNa území Česka jsou marmelády vyráběny z místních plodů, jako jsou jahody, jablka, třešně, meruňky, ostružiny, borůvky.\n\nNa rozdíl od podobného džemu tvoří marmeláda hustší hladkou, jemně propasírovanou směs, zatímco džem obvykle bývá řidší a může obsahovat kousky ovoce.\n\nOvoce použité při výrobě marmelády může být prostě rozvařeno vcelku nebo před rozvařením vylisováno nebo může být k přípravě marmelády použita pouze ovocná šťáva. Následným želírováním (přirozeným působením pektinu obsaženého v ovoci nebo doplněním želírovacího přípravku) během vaření dojde k zahuštění.\n\nV jiných zemích se pro výrobu marmelády používají i jiné plody, např. ve Velké Británii se marmeláda vyrábí tradičně z citrusových plodů.\n\nSlovo marmeláda má svůj původ v portugalském , které vzniklo z portugalského označení kdoule ­(\"\"), neboť v Portugalsku se pod tímto názvem rozumí kdoulové zavařeniny.\n\nPodobně i ve Španělsku nacházíme , které se jedí s tvrdým sýrem a lze je nejčastěji zakoupit v řeznictví.\n\nSamotnou kdoulovou směs už přitom připravovali staří Římané a později našla své zákazníky i v novověké Británii, kde ovšem časem došlo k jejímu nastavování citrusovými plody (citrony, pomeranče, mandarinky a další).\n\nPozději se v Británii dokonce samotné kdoule z receptů vytratily a dnešní britská marmeláda je převážně citrusová.\n\nPřestože historicky původní „marmeláda“ byla vyráběna z kdoulí, od roku 1979 platí v Evropské unii směrnice, která nařizuje pod názvem \"marmeláda\" prodávat pouze „marmeládu“ ve významu anglického slova \"\", což znamená, že jako „marmeláda“ se smí nazývat pouze marmeláda vyrobená alespoň z jedné pětiny z citrusových plodů.\n\nZatímco některé státy EU jako Dánsko, Řecko nebo Rakousko si stačily pro užívání tohoto názvu vyjednat výjimku z uvedené směrnice, česká vláda při vstupu České republiky do Evropské unie tuto možnost propásla.\n\nProto se na Českou republiku od roku 2003 tato směrnice vztahuje také a na českém trhu nesmí být pod názvem „marmeláda“ distribuována marmeláda bez minimálně pětinového obsahu citrusových plodů.\n\nPotravinářská společnost Hamé roku 2012 zažádala prostřednictvím Ministerstva zemědělství České republiky u Evropské potravinářské komise o výjimku z evropské legislativy, která by společnosti umožnila označovat jako \"marmeláda\" její marmelády vyrobené z jahod nebo meruněk. Společnost doufala, že tyto marmelády budou zařazeny mezi tzv. zaručené tradiční speciality a legislativní pravidlo se na ně vztahovat nebude. Požadavek však Evropská potravinářská komise zamítla.\n\nZ toho důvodu jsou pro v Česku prodávané marmelády používána různá náhradní označení jako \"ovocná pomazánka\" nebo \"ovocná směs\".\n\n"}
{"id": "310119", "url": "https://cs.wikipedia.org/wiki?curid=310119", "title": "Plantáž", "text": "Plantáž\n\nPlantáž je druh zemědělského území, na kterém dochází k intenzivnímu pěstování monokulturní plodiny za účelem sklizně a následného prodeje. Plantáže jsou rozsáhlé pozemky, které jsou soustavně obhospodařovány lidskou činností, na kterých se nachází zájmová plodina. Toto soustředění plodiny v jednom místě je praktické z pohledu dostupnosti, ochrany, kontroly a sklízení.\n\nPlantáže se využívají na celém světě v závislosti na plodině, která je na nich pěstována. Často se objevují v tropickém klimatickém pásmu, kde se využívají pro pěstování celé řady komodit jako tabák, bavlna, káva, kaučuk, čaj, banány, palma olejná atd. ale také v evropských zemích jako např. jahodové plantáže atd.\n\nNa plantážích je plodina často sklízena ručně. Dříve byly tyto práce ve spoustě států prováděny otroky.\n\nMajitelé, případně i pověření správci plantáží jsou někdy označování slovem plantážník.\n\n"}
{"id": "310124", "url": "https://cs.wikipedia.org/wiki?curid=310124", "title": "Vážka ploská", "text": "Vážka ploská\n\nVážka ploská (\"Libellula depressa\") je druh vážky s nápadně širokým zadečkem, který je u samečka blankytně modrý a u samičky hnědavý. Má v oblibě málo zarostlé vody, proto často jako první osídluje nově zakládané malé vodní plochy. Rozšířena je po celé Evropě s výjimkou severu Skandinávie a Británie, dále v západní Asii a na Středním východě. V Česku je všude běžná.\n\nTato vážka měří 39-48 mm. Rozpětí křídel je 70-80 mm. Tělo má štíhlé, hlavu velkou a pohyblivou. Hruď je mohutná a dozadu zkosená, na hlavě vyniká pár velikých očí, ústní ústrojí je kousací. Na bázi zadních křídel můžeme pozorovat velké černohnědé skvrny. U obou pohlaví je dosti výrazný pohlavní dichroismus (tj. možnost různého zbarvení samečka a samičky). Samečci, především starší, jsou zbarvení do modra, kdežto samičky jsou zbarveny hnědě. Zadeček je zploštělý se žlutými skvrnami po bocích.\nNápadné jsou jejich složené oči, které mohou být tvořeny až mnoha tisíci malými očky (ommatidii). Jsou vyvinuty také tři temenní očka (ocelli).\n\nTělo larev (říká se též nymfy či najády) je poněkud široké a víceméně zavalité, s anální pyramidou krátkých výrůstků. Dosahuje velikosti až 25 mm Je velmi nenápadně zbarvená a maskovaná, pokud se nepohne tak většinou na dně nelze nalézt.\n\nVážka ploská číhá na kořist v sedě. Jedná se vždy o týž kámen, rákosové stéblo nebo větev blízko vody. Svou \"pozorovatelnu\" nemění. Pokud spatří kořist (především měkký létající hmyz - komáry, různé mouchy, drobné motýly atd.), vzlétne, uchopí ji v letu nohama a pokud je oběť malá, okamžitě ji pozře. S většími úlovky usedají na svém pravidelném vyvýšeném stanovišti. Mladé samice většinou loví dále od vody (lesní cesty, paseky). K vodě se odváží přiblížit až tehdy, když jsou pohlavně zralé a schopné rozmnožování.\nNěkdy dochází k migracím obřích hejn. Vážky hledají nové vhodné lokality k životu. Příčinou může být poničení původních stanovišť - vyschnutí či znečištění. Mezi jejich přirozené nepřátele patří ptáci a pavouci. Mohou se také utopit a poté se stanou potravou pro vodní živočichy. Parazitují na nich larvální stadia vodulí (vyhlížející jako červené bradavkovité útvary).\n\nDospělé vážky můžeme pozorovat od května do poloviny srpna, na podzim imaga uhynou. Předtím ztratí své zabarvení.\nSamička klade vajíčka na hladinu stojatých vod. Ve svém larválním vývoji mají pozoruhodné stadium. Z vajíčka se nejprve vylíhne \"prelarva\", která je ukryta v blanitém obalu. Toto stadium je neobyčejně krátké, trvá 3-20 sekund. Larvy (nazývají se též nymfy či |najády) jsou krátké, tlusté a víceméně zavalité. Žijí na dně dva roky. Jsou stejně jako rodiče dravé. Živí se drobnými bezobratlými živočichy. Kanibalismus je zde běžný. Spodní pysk mají přetvořen v tzv. masku, v klidu je uložena pod hlavou. Za kořistí může být ale prudce vymrštěna.\n\nRychlost jejich vývoje závisí na teplotě vody a množství potravy. Proměna je nedokonalá. Vývoj vážek označujeme jako nepřímou archimetabolii (chybí stádium kukly) s větším počtem larválních stádií. Larvy se několikrát svlékají. Pokud jejich stanoviště vyschne, mohou přežít několik týdnů zahrabány v suchém bahně. Samy přitom ztrácí velké množství vody a upadnou do anabiotické strnulosti. Poslední dva až tři dny před posledním svlékání přestávají přijímat potravu a zdržují se těsně pod hladinou. Ustává střevní dýchání a den před opuštěním vody se zastaví úplně. Larva začíná z vody vysouvat přední část těla. Počíná dýchat atmosférický kyslík prostřednictvím hrudních stigmat. Před výletem imaga larva většinou vylézá na stonek vodní či pobřežní vegetace. Vlastní líhnutí je velmi komplikovaný proces. Může probíhat mnoho desítek minut. Právě vylíhnutá vážka má měkké nevybarvené tělo. Křídla jsou zmačkaná a jejich narovnání trvá asi hodinu. Před svým prvním letem odpočívá a vyhřívá se na slunci, i tak je ale zprvu nejistý. Plného výkonu je schopná teprve za dva dny.\n"}
{"id": "310126", "url": "https://cs.wikipedia.org/wiki?curid=310126", "title": "Země Koruny svatoštěpánské", "text": "Země Koruny svatoštěpánské\n\nZemě Koruny svatoštěpánské (maďarsky \"A Magyar Szent Korona Országai\" nebo \"Szent István Koronájának Országai\", chorvatsky \"Zemlje krune Svetog Stjepana\", německy \"Länder der heiligen ungarischen Stephanskrone\") byl název skupiny zemí, spojených personální unií s Uherským královstvím. Roku 1918 měly rozlohu 324 851 km² .\n\nNázev Země Koruny svatoštěpánské se používal zejména v 18. a 19. století, a to k rozlišení zalitavské části Rakousko-Uherska. Útvar Země Koruny svatoštěpánské se skládal z těchto zemí:\n\n29. října 1918 chorvatský parlament vyhlásil konec unie s ostatními zeměmi Koruny svatoštěpánské a připojení Království Chorvatsko-slavonského ke Státu Slovinců, Chorvatů a Srbů. Tím ztratil termín Země Koruny svatoštěpánské svůj význam a přestal být používán.\n\n"}
{"id": "310127", "url": "https://cs.wikipedia.org/wiki?curid=310127", "title": "Kongregace Dcer Panny Marie Pomocnice", "text": "Kongregace Dcer Panny Marie Pomocnice\n\nKongregace Dcer Panny Marie Pomocnice, ( \"Figlie di Maria Ausiliatrice\", \"Congregatio Filiarum Mariae Auxiliatricis\", zkr. \"FMA\") je řeholní společenství založené sv. Janem Boskem a sv. Marií Dominikou Mazzarello. Sestry z této kongregace se nazývají zkráceně salesiánky.\n\nPodobně jako se salesiáni zaměřují na výchovu chlapců, tak se salesiánky zaměřují na výchovu dívek v duchu preventivního systému Jana Boska. Současnou generální představenou je od roku 2008 Yvonne Reungoat.\n\nV Česku působí v roce 1995 založená Česko-litevská vizitatorie (od roku 2009 ustanovená za inspektorii), která i s litevskou částí čítala v roce 2009 39 sester v 8 komunitách, šesti českých a dvou litevských. Představenou inspektorie je od roku 2015 Jana Svobodová.\n\n\n"}
{"id": "310134", "url": "https://cs.wikipedia.org/wiki?curid=310134", "title": "Altalena", "text": "Altalena\n\nAltalena (hebrejsky: אלטלנה) bylo americké vyloďovací plavidlo typu LST, které převáželo zbraně a munici pro polovojenskou židovskou jednotku Irgun z francouzského Marseille do Tel Avivu, kde mělo 20. června 1948, během války o nezávislost, přistát. Mimo jiné převážela také evropské a severoafrické uprchlíky. Na rozkaz Davida Ben Guriona byla loď potopena.\n\nBěhem příměří při válce o nezávislost se snažili Židé i přes zbrojní embargo sehnat zbraně. Irgun měl tyto snahy ve Francii, kde se mu podařilo zakoupit americké vyloďovací plavidlo typu LST (). Loď nechal ukotvit poblíž Marseille, kde se na ni nalodilo asi 500 uprchlíků z Evropy a severní Afriky. Současně bylo na loď naloženo 5000 pušek, 450 kulometů a miliony nábojů, které získal od premiéra Bidaulta zdarma. Loď, která byla pojmenována \"Altalena\" (podle pseudonymu Vladimira Žabotinského), pak 29. května 1948 vyplula. Během cesty vstoupila v platnost dohoda o příměří. I přes tuto dohodu Ben Gurion schválil, aby \"Altalena\" přistála 20. června v Tel Avivu.\n\nProblém vyvstal, když Irgun oznámil, že 20 % zbraní připadne jeho jednotkám. To Ben Gurion odmítl jako porušení suverenity izraelské vlády. Mezi armádou a Irgunem došlo k přestřelce, když chtěl kapitán přistát u pláže v Tel Avivu. Boj trval několik hodin a poté byla \"Altalena\" potopena. Při incidentu bylo zabito šestnáct bojovníků Ecelu a tři vojáci Hagany.\n\nIzraelci nikdy nebyli tak blízko občanské války. Potopení \"Altaleny\" nakonec vedlo k upevnění pozice Ben Guriona, který prosadil i přes silný nesouhlas transformaci Hagany a Palmach v regulérní armádu, která měla na konci příměří 60 000 mužů. O dělu, které ostřelovalo \"Altalenu\" a zapálilo ji, později Ben Gurion prohlásil:\n\n"}
{"id": "310138", "url": "https://cs.wikipedia.org/wiki?curid=310138", "title": "Kerčsko-feodosijská operace", "text": "Kerčsko-feodosijská operace\n\nKerčsko-feodosijská operace (26. prosince 1941 - 15. května 1942) byla sovětská obojživelná operace, jejímž cílem měl být útok na německá vojska, která obléhala Sevastopol.\n\nVzhledem k tomu, že německá 11. armáda Ericha von Manstein nebyla na Krymu dost silná na to, aby dokázala dobýt Sevastopol a zajistit celý krymský poloostrov, rozhodlo se sovětské velení o vylodění na východním cípu poloostrova a Kerče. 26. prosince byl podniknut první útok o vylodění, který však byl téměř zlikvidován, ovšem v samém závěru roku došlo k dalšímu výsadku u Feodosiji, který dopadl lépe. Sovětům se podařilo vylodit a začali v postupu na Sevastopol, kde chtěli vpadnout do týlu německým vojskům. Neúspěšně se je pokoušela zastavit rumunská vojska, která se nakonec stáhla. 5. ledna se vylodili další sovětští vojáci severně od Sevastopolu, avšak tato jejich mise skončila neúspěšně. 15. ledna došlo k útoku německých vojsk na vyloděné sovětské jednotky, přičemž došlo zejména na sovětské straně k velkým ztrátám. Sověti měli nedostatky ve velení, pozici generála Kozlova podkopával armádní komisař Mechlis, došlo k mnoha závažným chybám a navíc vojska nebyla dostatečně silná. Proto došlo v průběhu února k jejich doplnění, ale ani to však neznamenalo úspěch. Podnikli sice několik útoků, ovšem záhy došlo k německým protiútokům. 9. dubna podnikla Rudá armáda masivní útok, ovšem jeho výsledkem byly jen velké ztráty.\n\nProtože Manstein nedokázal porazit sovětská vojska v bránícím se Sevastopolu, rozhodl se v útocích na tento přístav polevit a soustředil se na zničení vojsk Rudé armády na východě Krymu. 8. května 1942 začala ofenzíva německých jednotek, která skončila během jednoho týdne. Vojska Rudé armády byla rozprášena a většina jednotek přešla na partyzánský způsob boje. Ani toto však nedopadlo pro sovětské vojáky, ukrývajících se v jeskyních na Krymu, moc dobře. Větší část jich byla obklíčena, zajata a postřílena, případně je Němci výbuchy zavalili v jeskyních.\n"}
{"id": "310140", "url": "https://cs.wikipedia.org/wiki?curid=310140", "title": "Deportivo de La Coruña", "text": "Deportivo de La Coruña\n\nDeportivo de La Coruña je španělský fotbalový klub z galicijského města La Coruña, od sezony 2014/15 účastník La Ligy. Domovem klubu je stadion Estadio Municipal de Riazor pro téměř 35 000 sedících diváků. Největším rivalem Deportiva je Celta de Vigo, s kterou pravidelně soupeří v tzv 'Galicijském derby' a pak také klub Valencia CF.\n\n\n"}
{"id": "310156", "url": "https://cs.wikipedia.org/wiki?curid=310156", "title": "Prezident Německa", "text": "Prezident Německa\n\nPrezident Spolkové republiky Německo je hlava státu Spolkové republiky Německo.\n\nPo abdikaci Viléma II., německého císaře, v roce 1918 a vyhlášení tzv. \"Výmarské ústavy\" Prezident Německa (německy \"Reichspräsident\") byl hlava státu v Německu. Funkce byla zrušena v roce 1934 po smrti Paula von Hindenburg. Pravomoce prezidenta pak přešly na říšského kancléře (německy \"Reichskanzler\"). Adolf Hitler následně zastával funkci, jejíž titul byl \"Führer und Reichskanzler\" – \"Vůdce a Říšský kancléř\". Tato funkce ale byla formálně zrušena na konci II. světové války, kdy Hitler jmenoval svým nástupcem admirála Karla Dönitze.\n\nTřetí říše zanikla roku 1945. Po čtyřech letech, kdy Spojenci okupovali Německo, vznikly dva samostatné státy – Spolková republika Německo (Západní Německo) a Německá demokratická republika (Východní Německo). Poté měla každá republika svého vlastního prezidenta. Tato situace přetrvávala až do sjednocení v roce 1990, kdy se prezident Spolkové republiky Německo opět stal prezidentem celého Německa.\n\nÚřadující prezident vykonává funkce prezidenta v zastoupení na základě čl. 57 německé ústavy.\n"}
{"id": "310157", "url": "https://cs.wikipedia.org/wiki?curid=310157", "title": "Klaustrofobie", "text": "Klaustrofobie\n\nKlaustrofobie je strach z uzavřených nebo omezených prostorů. Pro klaustrofobiky jsou kritická především místa jako výtahy, letadla, vlaky. Tato choroba se může projevovat pouhými pocity nejistoty, ale také třeba silnými záchvaty. Strach nemusí být pouze z pohybujících se prostorů (vlak, letadlo, výtah...) ale také např. z jeskyní, tunelu, malých místností a vyšetření magnetickou rezonancí.\n\nOpakem je agorafobie – strach z otevřených a především veřejných prostorů.\n\nKlaustrofobií trpí na světě asi 5 % lidí. Život s touto nemocí nemusí být nijak výrazně odlišný od života nepostiženého člověka, vždy ale představuje jistý psychický blok.\n\nKdyž je člověk trpící klaustrofobií ve stísněném prostoru, začínají se u něho projevovat tyto příznaky:\n\nDotyčný se snaží za každou cenu dostat pryč, často nedokáže jasně uvažovat a při silné formě fobie se může chovat agresivně. Člověk s klaustrofobií může i omdlít.\n\nVětšinou se léčí postupným pobytem ve stále více uzavřenějších prostorách. Také se k léčbě dodávají léky proti úzkosti (antidepresiva, anxiolytika).\n"}
{"id": "310158", "url": "https://cs.wikipedia.org/wiki?curid=310158", "title": "Estadio Municipal de Riazor", "text": "Estadio Municipal de Riazor\n\nEstadio Municipal de Riazor je fotbalový stadion ve španělské La Coruñi, v kraji Galicie a je domácím klubu Deportivo de La Coruña. Byl vystavěn v roce 1944 a pojme celkem 34 600 sedících diváků. Před rekonstrukcí byla kapacita stadionu mezi 40 000 — 45 000 diváky, ovšem nejen sedících. Stadion je ve správě města. Na stadionu se hrálo Mistrovství světa ve fotbale 1982.\n\n"}
{"id": "310165", "url": "https://cs.wikipedia.org/wiki?curid=310165", "title": "Plastový vojáček", "text": "Plastový vojáček\n\nPlastový vojáček, či umělohmotný vojáček, je druh dětské hračky vyráběný z plastu a znázorňující postavu vojáka při různých bojových činnostech. Jedná se o poměrně rozšířenou hračku, která je vyráběna v široké škále velikostí v závislosti na věku dítěte, pro které by měla být určena. Tato hračka je oblíbená hlavně u chlapců. Nejčastěji jsou vyráběny postavičky ve dvou velikostech, které jsou okolo 25 mm a 70 mm. Plastoví vojáčci se vyrábí v celé škále druhů – jak od různých vojenských činností (granátník, velitel, samopalník, kulometčík, pěšák, minometčík, atd.), tak také v celé řadě současných i historických armád (britská, americká, francouzská, sovětská, německá, atd.). Kromě vojáčků se vyrábí i podpůrné vojenské vybavení, jako jsou tanky, letadla, džípy, vrtulníky, děla, ale třeba také zátarasy, ploty či vlajky. Jednotlivé armády od sebe bývají rozlišeny i barevně, takže se vyskytují vojáčci modří, zelení, hnědí, šedí, atd.\n\nPlastoví vojáčci nahradili původní hračku v podobě cínového vojáčka, který je dnes chápán spíše jako sběratelská vášeň než jako hračka pro děti. Větší oblíbenost plastových vojáčků oproti cínovým spočívá v jejich částečné ohebnosti, odolnosti, kdy pády z výšky na nich nezanechávají viditelné poškození. Vedle novodobých vojáčků se podobně vyráběly či vyrábí i postavičky indiánů a kovbojů či rytířů.\nPlastový vojáček sestává z postavy vojáka, který zpravidla svírá v rukou konkrétní vojenský předmět (zbraň, dalekohled, atd.). Postava bývá vypodobněna buď v pozici vestoje, či vkleče, přičemž ve spodní části je umístěna malá destička, která umožňuje postavení figurky do prostoru, tak aby sama o sobě stála. Některé druhy jsou koncipovány tak, aby znázorňovaly pozici ležícího střelce. Tyto postavičky onu malou destičku nemají, jelikož se předpokládá, že budou na podložce ležet.\n\nPlastoví vojáčci umožňují rozmístění po hrací ploše a následnou simulaci bitvy, kdy se jednotliví hráči mohou dohodnout na vlastních pravidlech. Může se například jednat o tahové hry, kdy každému hráči je přiřazena možnost táhnout určitým počtem jednotek, anebo o souboj běžící v reálném čase. Rozmístěné armády útočí na pozice druhého hráče ve snaze ho porazit. Celou hru ovládá člověk pohybem rukou, když přesunuje vojáčky po hrací ploše.\n\nPrvní plastoví vojáčci se objevovali po skončení II. světové války, kdy některé výrobní závody přišly na to, že použití plastu je levnější než vyrábět vojáčky z kompozitů či ze dřeva. Díky tomu se dětem naskytla možnost pořídit si balení až 20 figurek za cenu menší než 1 tehdejší dolar. To vedlo k širokému rozšíření plastových vojáčků během 50. let 20. století, což opětovně nastartovalo rozšíření produkce o další typy vojáčků a příslušníky dalších armád či figurek na různá témata (Vikingové, rytíři, indiáni, vojáci II. světové i I. světové války, atd.)\nVšudypřítomnost plastových vojáčků, velké množství jejich druhů a dostupná cena vedly k tomu, že mnoho dětí začalo tyto vojáčky i sbírat. V roce 1966 byl ve Spojených státech vydán zákon zakazující produkci výrobků s olovem po zjištění jeho škodlivosti a možné otravy, což vedlo přední firmu William Britain's vyrábějící olověné figurky k přestoupení na figurky plastové. Tento krok následovalo mnoho dalších firem v oboru, což umožnilo jejich přežití a rozšíření nabídky plastových vojáčků. Veřejné mínění v 60. a 70. letech se v reakci na válku ve Vietnamu začalo přiklánět k pacifismu a ke snahám o celosvětový mír, což znamenalo odklon zákazníků od hraček s vojenskou tematikou a utlumení výroby plastových vojáčků. Část produkce se přeorientovala na postay z fantasy či sci-fi světa.\n\nV druhé polovině 80. let došlo k oživení zájmu o plastové vojáčky, což znamenalo opětovné rozšíření jejich výroby. Na scéně se objevilo mnoho evropských výrobců, kterým se podařilo expandovat i na americký trh. Na začátku 90. let zesílil zájem o plastové vojáčky a někteří výrobci hovořili o druhém zlatém věku (první byl v 50. letech). Vojáčci se stávali významným sběratelským artiklem, s nímž si ale i nadále hrály děti.\n\nV roce 2004 na světě působilo více než 200 mezinárodních firem, které se zabývaly výrobou plastových či kovových vojáčků.\n\nNa motivy plastových vojáčků a jejich her vznikly i počítačové hry, jako například \"\" a další.\n"}
{"id": "310173", "url": "https://cs.wikipedia.org/wiki?curid=310173", "title": "Amadeus V. Savojský", "text": "Amadeus V. Savojský\n\nAmadeus V. Savojský zvaný \"Velký\" (1252/1253, Le Bourget-du-Lac – 16. října 1323, Avignon) byl savojský hrabě v letech 1285–1323. Byl druhorozeným synem hraběte Tomáše II. Hrabství se ujal roku 1285 po smrti svého předchůdce strýce Filipa. Slavná je Amadeova bitva o Chambéry.\n\nRoku 1272 se Amadeus oženil se Sybilou z Baugé:\n\nRoku 1297 se druhou manželkou stala Marie Brabantská:\n"}
{"id": "310179", "url": "https://cs.wikipedia.org/wiki?curid=310179", "title": "Jízdárna Pražského hradu", "text": "Jízdárna Pražského hradu\n\nJízdárna Pražského hradu nebo také Hradní jízdárna je velká barokní stavba nacházející se v širším areálu Pražského hradu u cesty k Prašnému mostu naproti vchodu do Královské zahrady nad Jelením příkopem. Stavba pochází z roku 1694, kdy nahradila původní starší menší jízdárnu z roku 1572.\n\nK jízdárně patří také hospodářský dvůr se stájemi pro koně a s původní Rudolfovou bažantnicí, jež byla založena před rokem 1600. Jedná se o relativně mohutnou 92 metrů dlouhou a 40 metrů širokou budovu s půdorysem ve tvaru pravidelného obdélníka s široce klenutou dřevěnou valbovou střechou s malými kruhovými okny. Stavba byla vybudována na pokyn císař Leopolda I. a z iniciativy prezidenta české komory Františka Josefa Šlika, projektantem stavby se stal pražský architekt Jan Baptista Mathey, stavitelem pak Marco Canevalle. Budova byla určena pro jezdecký výcvik a jezdecké zábavy šlechtického panstva, což připomínají dvě plastiky nacházející se v jejím průčelí. Oproti původnímu stavu dnes na průčelní fasádě chybí císařská říšská orlice, jež byla odstraněna během jedné z následujících rekonstrukcí objektu.\n\nV roce 1760 jízdárna vyhořela a musela projít první rekonstrukcí, kdy dostala nový strop, který se dochoval do dnešních dob.\n\nV pozdějších dobách, kdy jízdárna přestala sloužit svému účelu byla využívána jakožto skladiště. V současnosti se zde nachází významná pražská výstavní síň, kde jsou pravidelně pořádány výstavy nejvýznačnějších umělců.\n\n\n"}
{"id": "310183", "url": "https://cs.wikipedia.org/wiki?curid=310183", "title": "Dagmar Mocná", "text": "Dagmar Mocná\n\nDagmar Mocná (* 21. května 1958, Most) je česká literární teoretička a historička.\nPo studiích na gymnáziu vystudovala obory český jazyk a literatura - hudební výchova na Filozofické fakultě Univerzity Karlovy, absolvovala v roce 1982 diplomovou prací o recepci Anny Proletářky. V 80. letech 20. století byla zaměstnána v Ústavu pro českou a světovou literaturu, v roce 1987 získala vědeckou hodnost CSc. prací \"Hledání prozaického tvaru\", od roku 1997 docentkou české literatury (prací Červená knihovna). Dne 17. dubna 2007 byla prezidentem České republiky Václavem Klausem jmenována profesorkou pro obor dějiny české literatury.\n\nOd roku 1993 vyučuje na Katedře české literatury Pedagogické fakulty Univerzity Karlovy. Od 1. září 1997 působí ve funkci vedoucí katedry.\n\nV odborné tvorbě se zaměřuje zejména na monografie o literárních dílech (Případ Kondelík, Záludný svět Povídek malostranských). Dalším jejím badatelským zájmem jsou dějiny a teorie populární literatury, historická poetika a mapování fikčního světa. Na PedF UK přednáší dějiny literatury 1. poloviny 20. století.\n\nDagmar Mocná je vdaná a má dvě děti.\n\n"}
{"id": "310186", "url": "https://cs.wikipedia.org/wiki?curid=310186", "title": "Uno (Muse)", "text": "Uno (Muse)\n\n„Uno“ je singl britské alternativní rockové kapely Muse z jejich debutové desky \"Showbiz\". Když pomineme předešlé EP nahrávky, tak je Uno, znamenající ve španělštině a italštině \"jedna\", vůbec první samostatný singl, který skupina vydala. Ve Spojeném království se na veřejnost dostal 14. června 1999 ve formátu CD a na 7\" vinylu. Přestože se song Uno hrál v rádiích velmi krátkou dobu, dokázal se probojovat na 73. příčku v \"UK Singles Chart\".\n\nŽivé provedení skladby je natočené na DVD Hullabaloo.\n\nPro song byla natočena celkem tři videa. První je složeno ze záběrů z živého provedení a z několika scén, které se natáčely na londýnském Tower Bridge. Kapela později v jednom rozhovoru popsala tuto verzi klipu jako \"ohavnou, katastrofální, hroznou a trapnou\".\n\nVe druhém videoklipu hraje skupina v uzavřené místnosti. Žena se snaží projít labyrintem chodeb s dveřmi až k hrající skupině, nicméně všechny dveře vedou do dalších chodeb. Čím déle žena hledá správnou cestu, tím více je zoufalejší. Nakonec skončí u dveří číslo 1.\n\nTřetí verze videoklipu je složena ze záběrů živých provedení skladby.\n\n\n\n\n"}
{"id": "310196", "url": "https://cs.wikipedia.org/wiki?curid=310196", "title": "Efrajim Kacir", "text": "Efrajim Kacir\n\nProf. Efrajim Kacir, dr. h. c. mult. (: אפרים קציר, rodným jménem Efrajim Kačalskij, : Эфраим Качальский, : Ефраї́м Качальський; 16. května 1916 – 30. května 2009) byl přední izraelský vědec v oboru biofyziky a biochemie, který je mezinárodně uznáván jako průkopník v oblasti biotechnologií. V letech 1973 až 1978 zastával funkci izraelského prezidenta.\n\nMimo post hlavy státu, který byl jeho jedinou veřejnou funkcí, zasvětil celý svůj život vědě. Na řadě výzkumů spolupracoval se svým bratrem Aharonem, který byl mezinárodně uznávaným průkopníkem v oblasti elektrochemie biopolymerů. Aharon však zahynul v roce 1972 během teroristického útoku na letišti Lod. Za tragických okolností však zahynuly i obě Kacirovy dcery; manželka Nina zemřela na rakovinu.\n\nPrakticky celou svou profesionální vědeckou kariéru spojil s Weizmannovým institutem věd v Rechovotu, který pomáhal založit. Během svého výzkumu vyvinul metodu pro vázané enzymy, která pomohla položit základy pro disciplínu, dnes známou jako enzymové inženýrství. Jeho studium bílkovin přispělo k rozluštění genetického kódu, výrobě syntetických antigenů a objasnění různých fází imunitních reakcí. Jeho výzkum polyaminokyselin přivedl vědce z Weizmannova institutu věd k vývoji glatiramer acetátu, který se po celém světě používá k léčbě roztroušené sklerózy. Za svou vědeckou činnost obdržel řadu význačných ocenění, čestných doktorátů a stal se členem prestižních vědeckých společenství.\n\nDíky tomu, že do mandátní Palestiny přišel ještě jako dítě, měl v době svého nástupu do prezidentského úřadu z dosavadních prezidentů nejblíže k tomu být rodilým Izraelcem, a byl v tom smyslu označován jako „téměř sabra“ (tj. člověk narozený na historickém území Izraele). Prvním sabrou v úřadu prezidenta se stal až jeho nástupce Jicchak Navon.\n\nNarodil se v Kyjevě v Ruském impériu (dnešní Ukrajina) oddaným sionistům Jehudovi a Cile Kačalskim. Rodina Kačalských původně žila v Lodži (dnešní Polsko), kde se narodil jediný Kacirův sourozenec Aharon (* 1914). Odtud se však v důsledku první světové války přestěhovala do Kyjeva. Ekonomická krize však nakonec rodinu přiměla v roce 1925 (některé zdroje uvádí rok 1922) podniknout aliju do britské mandátní Palestiny, kde se usadila v Jeruzalémě.\n\nV mandátní Palestině vyrůstal od devíti (případně šesti) let v Jeruzalémě, kde v roce 1932 dokončil studium na gymnáziu Rechavja. Podobně jako bratr Aharon se zajímal o vědu. Na Hebrejské univerzitě v Jeruzalémě nejprve studoval botaniku, zoologii, chemii a bakteriologii, z nichž v roce 1938 získal titul magistr (M.Sc). Následně se však jeho zájmy stočily k biochemii a organické chemii, jež studoval v doktorském studiu, zakončeném v roce 1941 dizertační prací na téma „Jednoduché syntetické polymery aminokyselin.“ Ještě jako student byl členem a instruktorem mládežnické sionisticko-socialistické organizace ha-No'ar ha-oved. Po úspěšné promoci působil na univerzitě v letech 1941 až 1945 jako asistent na katedře teoretické a makromolekulární chemie. Během své asistentury zároveň působil jako výzkumný pracovník na americké Columbia University.\nV době svých vysokoškolských studií se stal aktivním členem Hagany, v roce 1939 úspěšně absolvoval její první důstojnický kurz a stal se velitelem studentské jednotky v polních silách ('Hiš). Mimo to v Haganě působil jako vědecký poradce. Společně se svým bratrem stáli za vývojem nových typů výbušnin. Surové výbušniny ale byly natolik zapáchající, že svou laboratoř museli umístit v jeskyni v jeruzalémské čtvrti Sanhedrija. Efrajim Kacir později vzpomínal, že zápach byl natolik silný, že od něj v autobuse odstupovali spolucestující. V květnu 1948 byl jmenován velitelem \"Chejl Mada\" (CHEMED) – sboru vědeckého výzkumu a vývoje Izraelských obranných sil, kterému na čas velel v hodnosti podplukovníka. Jeho bratr Aharon, mezinárodně uznávaný fyzik a vedoucí Oddělení výzkumu polymerů při Weizmannově institutu věd, byl zavražděn v roce 1972 během masakru na letišti Lod.\n\nDne 14. února 1938 se ve 22 letech oženil s Ninou Gottliebovou, učitelkou angličtiny původem z Polska, se kterou měl tři děti; syna Me'ira a dcery Nurit a Irit. Obě jeho dcery však tragicky zahynuly. Nurit (1943–1966), která byla úspěšnou herečkou, zemřela ve 23 letech v důsledku udušení, když ve svém domě nevědomky usnula se zapnutým petrolejovým topením. Irit (1953–1995) spáchala ve 43 letech sebevraždu v důsledku depresí, se kterými se potýkala od smrti své sestry. Kacirova manželka Nina zemřela v roce 1986 na rakovinu. Jeho rodina byla „bohatá“ na vědce; syn Me'ir je profesorem matematiky na Technionu v Haifě, zatímco synovec Abraham (Aharonův syn) je profesorem fyziky a odborníkem na infračervené záření na Telavivské univerzitě.\n\nVe svém výzkumu započatém během doktorského studia na Hebrejské univerzitě pokračoval na Polytechnickém institutu New York University a dále na Columbia University a Harvard University. Po návratu do Izraele se v roce 1949 stal vedoucím katedry biofyziky na Weizmannově institutu věd v Rechovotu, který pomáhal zakládat.\nV roce 1961 Kačalski provázel americký tým při slavné inspekci v jaderné elektrárně v Dimoně. V roce 1966 byl tehdejším premiérem Levi Eškolem jmenován vědeckým poradcem na ministerstvu obrany a zároveň jmenován do čela vládní komise, která vládě radila v otázce organizace vědeckého výzkumu. Práce této komise, v jejímž čele stál až do roku 1969, vedla k větší spolupráci mezi vládou, vědeckou sférou, průmyslem a zemědělstvím. Zároveň též podnítila mimořádné zvýšení objemu finančních prostředků, vynaložených na aplikovaný výzkum a vědecké aktivity v rámci ekonomiky. V letech 1966 až 1968 byl hlavním vědcem izraelské armády.\n\nJeho počáteční výzkum se zaměřoval na jednoduché modely syntetických bílkovin, avšak později vyvinul metodu pro vázané enzymy, která pomohla položit základy pro disciplínu, dnes známou jako enzymové inženýrství. Jeho studium bílkovin přispělo k rozluštění genetického kódu, výrobě syntetických antigenů a objasnění různých fází imunitních reakcí. Pochopení vlastností polyaminokyselin přivedlo, mimo jiné, vědce z Weizmannova institutu věd k vývoji glatiramer acetátu (obecný název pro lék \"Copaxone\"), který se v současnosti po celém světě používá k léčbě roztroušené sklerózy. Byl průkopníkem ve studiu nerozpustných (imobilizovaných) enzymů, které tvoří základ pro důležitá biotechnologická průmyslová odvětví. Jím vyvinuté metody slouží dodnes, v rozšířené formě, k výrobě antibiotik a dalších důležitých látek. Vyvinul rovněž přirozeně rozpustné syntetické vlákno využívané v chirurgii pro šití vnitřních zranění. Jedním z jeho počinů též bylo založení hebrejsky psaného vědeckého časopisu \"Mada\".\n\nV roce 1973 Kačalského, který v té době působil na Harvard University, kontaktovala tehdejší ministerská předsedkyně Golda Meirová s nabídkou kandidatury na post prezidenta. Jejím dřívějším zvažovaným kandidátem byl jeho bratr Aharon, který tragicky zahynul při teroristickém útoku v roce 1972. Kačalského, který se zprvu zdráhal, přesvědčoval i ministr financí Pinchas Sapir, který jej lákal na vědeckou laboratoř, která by mohla být vybudována v prezidentské rezidenci (nakonec však k tomu nedošlo). V prezidentských volbách, které se konaly 10. dubna 1973 kandidoval za vládní Stranu práce proti prof. Efrajimu Urbachovi, nominovanému Likudem a Národní náboženskou stranou. Uspěl hned v prvním kole voleb, když získal 66 hlasů (ze 120členného Knesetu), oproti Urbachovi, který obdržel 41 hlasů (9 hlasovacích lístků bylo prázdných a 4 lidé nehlasovali). Slavnostní přísahu složil 24. května téhož roku a ve funkci nahradil dosavadního prezidenta Zalmana Šazara. Po volbách si hebraizoval své příjmení na Kacir, což v hebrejštině doslova znamená „sklizeň.“ Úřad izraelského prezidenta byla Kacirovou první politickou funkci, a přesto že je tato funkce čistě ceremoniálního charakteru, vyjadřoval se v ní ke státním záležitostem a „pokusil se zcelit širokou propast, která existovala ve školství a sociálním zajištění mezi sefardskými a aškenázskými Židy, a podpořit porozumění mezi izraelskými Židy a jejich arabskými sousedy.“\nPo pouhých čtyřech měsících jeho působení v úřadu byl Izrael v říjnu 1973 vtažen do jomkipurské války. Během ní prezident navštěvoval vojáky v bojových jednotkách při frontových liniích, rodiny padlých i raněné v nemocnicích. Válku Izrael nakonec, za cenu mimořádných obětí vyhrál, avšak po válce šokovaný národ žádal vysvětlení a rezignaci osob, které byly za počáteční neúspěchy a podcenění hrozby války zodpovědné. Kacir se z pozice hlavy státu pokusil potlačit rozšířené obviňování a vyjádřil svůj názor, že za předválečnou aroganci „jsme vinni všichni“. V dubnu 1974 nakonec přijal veřejností vynucenou rezignaci ministerské předsedkyně Meirové. Koncem roku 1974 prezident podal žádost předsedovi finančního výboru Knesetu, aby byla zrušena výjimka zákona o dani z příjmů, která plat prezidenta republiky osvobozuje od placení této daně. Žádost však nebyla vyslyšena.\n\nVe své funkci často „nesl hlavní nápor zloby veřejnosti.“ Kupříkladu v květnu 1974 byl vypískán na pohřbu 20 dětí, zabitých během masakru v severoizraelském Ma'alotu. Jiný otřes nastal, když ve volbách v roce 1977 historicky poprvé zvítězila pravicová strana Likud a Kacir, do funkce nominovaný labouristy, „musel reprezentovat vládu, jejíž étos se od toho jeho výrazně lišil.“\nV roce 1977 hostil egyptského prezidenta Anwara Sadata při vůbec první oficiální státní návštěvě představitele arabského státu v Izraeli. Během svého prezidentství vyzval zahraniční univerzity k založení kateder Židovských studií a inicioval vznik prezidentské Ceny za dobrovolnictví. Ta je každoročně udílena dvanácti osobám, které jako dobrovolníci vykonali mimořádný počin. Během svého působení ve funkci prezidenta se rovněž několikrát vyjádřil v otázce izraelského vlastnictví jaderných zbraní. Například v prosinci 1974 ve svém projevu použil vágní postoj izraelské vlády, když uvedl, že „Izrael nebude první, kdo na Blízkém východě použije jaderné zbraně.“ Zároveň dodal, že „Izrael ‚má potenciál‘ takovou zbraň vyrobit, a že to může provést ‚v rozumné časové lhůtě.‘“\n\nV červenci 1977 svolal několik autoritativních právních expertů, včetně tehdejšího generálního prokurátora Aharona Baraka, k prodiskutování dílčího rozšíření prezidentských pravomocí. Zdůraznil zejména malý rozsah prezidentských pravomocí a uvedl příklad v podobě prezidentských milostí, které závisí na ministru spravedlnosti. Zejména si přál zvážit možnost změny zákona v tom smyslu, aby prezident mohl rozpustit Kneset, a aby byl „informován o národní bezpečnosti náčelníkem Generálního štábu.“ Jeho návrhy se však nesetkaly s odezvou. V roce 1978 vzniklo z jeho iniciativy Jeruzalémské divadelní centrum Nurit Kacirové jako památka na zesnulou dceru.\n\nZ důvodu nemoci své manželky se odmítl ucházet o znovuzvolení a v roce 1978 jej ve funkci nahradil Jicchak Navon. Po odchodu z postu prezidenta se vrátil ke své vědecké práci a zůstal i nadále velmi aktivní. Mezi jeho počiny po odchodu z funkce hlavy státu patří například založení katedry biotechnologie na Telavivské univerzitě, kterou posléze sám vedl. Mimo to napsal stovky vědeckých článků a „neúnavně podporoval mladé vědce.“ V následujících letech se v rámci výzkumu věnoval novým oblastem bádání; „v jednom projektu například vedl tým vědců z Weizmannova institutu, který v mezinárodní soutěži uspěl v počítačovém modelování bílkovin, a v jiné studii byl součástí interdisciplinární skupiny vědců, která odhalila významný aspekt hadího uštknutí na lidské tělo.“ I po odchodu z úřadu se veřejně vyjadřoval k různým událostem. Například v roce 1989 v průběhu první intifády v jednom rozhovoru uvedl:\nZemřel 30. května 2009 ve věku 93 let ve svém domě v Rechovotu a je pochován na hlavním rechovotském hřbitově vedle své manželky, která zemřela v roce 1986. Toto místo posledního odpočinku bylo Kacirovým přáním, neboť obvykle jsou přední osobnosti státu pohřbívány na národním hřbitově na Herzlově hoře v Jeruzalémě. Den Kacirovy smrti připadl na 37. výročí smrti jeho bratra Aharona při teroristickém útoku z 30. května 1972.\n\nBěhem svého života získal Efrajim Kacir mnoho světových ocenění a stal se členem řady věhlasných vědeckých společností. V roce 1950 obdržel Weizmannovu cenu a o devět let později mu byla udělena Izraelská cena v oblasti přírodních věd. Ta je udílena od roku 1953 a patří mezi nejvyšší izraelská státní vyznamenání. V roce 1960 se stal členem Izraelské akademie věd a klasického vzdělávání, o rok později byl vyznamenán Rothschildovou cenou v oblasti přírodních věd a v roce 1966 se stal prvním Izraelcem zvoleným do americké Národní akademie věd. V roce 1977 byl přijat jako zahraniční člen Královské společnosti v Londýně a v roce 1985 mu byla udělena Japonská cena za mimořádný přínos v základní teorii na poli imobilizovaných enzymů a jejich praktické aplikace. O čtyři roky později vstoupil do Francouzské akademie věd a následující rok byl dekorován francouzským Řádem čestné legie () s hodností komandéra.\n\nMimo zmíněné se stal nositelem řady dalších vědeckých ocenění (např. Linderstrøm-Lang Gold Medal, Hans Krebs Medal, Tchernikhovski Prize, Alpha Omega Achievement Medal či Engineering Foundation's International Award) a byly mu uděleny čestné doktoráty na řadě světových univerzit, například Harvard University, McGill University, Oxford University, Northwestern University, Miami University, Technion, Eidgenössische Technische Hochschule aj. Na několika univerzitách též působil jako hostující profesor; šlo například o Harvard University, Rockefeller University, University of California v Los Angeles a Battelle Seattle Research Center.\n\nV dubnu 2011 byla na jeho počest v Izraeli vydána poštovní známka o nominální hodnotě 9 šekelů.\n\nEfrajim Kacir byl autorem stovek vědeckých článků. Mezi vybrané patří:\n\n"}
{"id": "310202", "url": "https://cs.wikipedia.org/wiki?curid=310202", "title": "Vodule (Hydrachna)", "text": "Vodule (Hydrachna)\n\nVodule \"(Hydrachna sp.)\" je roztoč žijící v malých vodních nádržích.\n\nVodule je dlouhá pouhé 3 mm a má červenohnědé zbarvení. Tělo je vysoko vyklenuté. \n\nVodule se dají od sebe jen těžko rozeznat. Všechny druhy jsou dobrými plavci. Vyjma vodoucha stříbřitého jsou to jediní pavoukovci, kteří dokáží stále žít ve vodě. Napadné jsou také svítivě červené druhy rodu \"Hydrodroma\". V určitém vývojovém stádiu parazituje na vážce ploské.\n"}
{"id": "310203", "url": "https://cs.wikipedia.org/wiki?curid=310203", "title": "Vodule (Piona)", "text": "Vodule (Piona)\n\nVodule \"(Piona sp.)\" je roztoč žijící ve stojatých vodách.\n\nTento roztoč měří 3 mm. Je pestře zbarven. Má kulovitý tvar a osm nohou. \n\nVšechny vodule žijí dravě. Jejich nejčastějšími kořistmi jsou larvy hmyzu a drobní korýši, které pečlivě vysávají. Jejich larvy parazitují na vodním hmyzu nebo na jeho larvách.\n"}
{"id": "310204", "url": "https://cs.wikipedia.org/wiki?curid=310204", "title": "Vodule", "text": "Vodule\n\nVodule (Hydracarina, Hydrachnidia, Hydrachnellae) jsou nejpočetnější skupinou vodních roztočů. Jsou poměrně nápadné, některé druhy jsou přes 2 mm velké, vodule jsou také často pestře zbarvené. Zatím bylo popsáno asi 5000 druhů vodulí.\n\nJsou převážně sladkovodní, obývají stojaté vody – mokřady, rybníky, jezera a pomalu tekoucí úseky řek, některé druhy se adaptovaly k životu v termálních pramenech a podzemních či ledovcových řekách. Pár druhů žije ve slané vodě, v mořích i slaných jezerech. Většinou žijí na dně a na vodních rostlinách, ale na rozdíl od ostatních vodních roztočů mohou i plavat.\n\nVodule mají složitý vývojový cyklus – samička klade vajíčka většinou na kameny či vegetaci, vylíhlé parazitické larvy vyplavou na hladinu a na povrchu vody hledají hostitele, hmyz. Po přísátí se larva živí hemolymfou a natrávenou tkání hostitele, a to po několik dní až několik měsíců, podle konkrétního druhu vodule. Nasáté larvy odpadávají z hostitelů zpět do vody. Protože často sají na létajícím hmyzu, vodule mohou být zaneseny daleko od původního stanoviště.\n\nU vývojově odvozenějších vodulí žijí i larvy pod hladinou, kde parazitují na larvách, jako jsou vážky a dvoukřídlí. Tyto larvy se nepřisávají trvale, ale své hostitele pravidelně navštěvují. Jen několik málo druhů neparazituje vůbec.\n\nDalším stadiem je dravá deuteronymfa, která aktivně loví vodní hmyz, korýše i jiné roztoče. Deuteronymfa se přemění na tritonymfu, která je rovněž dravá, stejně jako dospělec. Vodule jsou gonochoristé a u některých druhů je výrazný pohlavní dimorfismus.\n\nVodule jsou členěné do 9 nadčeledí a více než 40 čeledí.\n\n\n"}
{"id": "310208", "url": "https://cs.wikipedia.org/wiki?curid=310208", "title": "Synagogy v Čenstochové", "text": "Synagogy v Čenstochové\n\nPřed druhou světovou válkou se nacházelo v Čenstochové v Polsku přes 50 synagog a modlitebních domů. Pouze několik málo se jich nacházelo ve volně stojících novostavbách (například Stará nebo Nová Synagoga), většina byla zřízena v činžovních domech nebo jiných k tomu účelu upravených stavbách.\n\n\n"}
{"id": "310212", "url": "https://cs.wikipedia.org/wiki?curid=310212", "title": "Šítkovská vodárenská věž", "text": "Šítkovská vodárenská věž\n\n__BEZOBSAHU__\n\nŠítkovská vodárenská věž zvaná také Hořejší novoměstská se nalézá v Praze pod Zderazem při pravém břehu řeky Vltavy na jižním konci Slovanského ostrova v těsném sousedství budovy Spolku výtvarných umělců Mánes nedaleko od Jiráskova náměstí v areálu někdejších Šítkovských mlýnů. Stavba pochází z konce 15. století, pravděpodobně někdy mezi lety 1488 až 1495 zde vyrostla původně dřevěná vodárenská věž, ta byla zničena společně s okolními Šítkovskými mlýny velkým požárem (či požáry) v roce 1501 nebo 1588 (prameny se v jejich datování různí). V letech 1588 až 1591 zde byla postavena dnešní černá kamenná vodárenská věž. V roce 1648 byla věž poškozena dělostřeleckou palbou během obléhání Prahy švédskými vojsky, proto v roce 1651 s přispěním císařské pokladny proběhla její další oprava. Během této opravy dostala stavba svoji střešní barokní báň, ta byla koncem 18. století pokryta měděným plechem. Věž sloužila jako místní vodárna, jež rozváděla samospádem vltavskou vodu do kašen a domů na Novém Městě i Starém Městě pražském, tomuto účelu sloužila až do roku 1847. V roce 1882 došlo k demontáži vodárenského zařízení a věž měla být zbourána. Zásahem spolku Umělecké besedy však k její demolici nakonec nedošlo a věž se dochovala do dnešních dob.\n\nVěž je vysoká 47 metrů, má čtvercový půdorys o straně 10 metrů, je mírně vychýlena od své svislé osy asi o 115 centimetrů k jihovýchodu a jedná se tak o nejšikmější věž v Praze. Důvodem bylo, že věž byla postavena na písečném dně Vltavy bez řádných základů. Podobný problém má i kostel Zvěstování Panny Marie Na trávníčku na Slupi - 63 cm. V roce 1927 byl konečně kolem úpatí věže vytvořen železobetonový základový věnec, který zajistil její stabilitu. Následně zde probíhaly v 80. letech 20. století další asanační a rekonstrukční práce, které zajistily, že se věž již dále od své osy nevychyluje. Mezi léty 1977 a 1989 se v posledním patře věže nacházela pozorovatelna StB, jež zde byla zřízena pro sledování vchodu do domu na nedalekém Rašínově nábřeží, kde měl byt Václav Havel.\n\n\n\n"}
{"id": "310213", "url": "https://cs.wikipedia.org/wiki?curid=310213", "title": "Zločin z nenávisti", "text": "Zločin z nenávisti\n\nZločin z nenávisti (angl. \"hate crime\") či v právní terminologii přesnější trestný čin z nenávisti je trestný čin motivovaný nesnášenlivostí a společenskými předsudky vztahujícími se ke společenské skupině identifikované na základě rasy, náboženství nebo víry, pohlaví, sexuální orientace, národnostní a etnické příslušnosti či jiné odlišnosti. Pachatel si vybírá oběť na základě (i jen domnělé) příslušnosti k takto identifikovatelné skupině osob. Trestný čin z nenávisti může mít jak podobu verbálního útoku (\"hate speech\") tak i fyzického útoku.\n\nV českém právním řádu je násilí motivované nenávistí zohledněno v podobě speciálních trestných činů, anebo jako přitěžující okolnost při uložení trestního postihu. Pojetí zločinu z nenávisti se blíží nejvíce: \n\n\n\n\n\n\n\n"}
{"id": "310217", "url": "https://cs.wikipedia.org/wiki?curid=310217", "title": "Miguel Ángel Lotina", "text": "Miguel Ángel Lotina\n\nMiguel Ángel Lotina je španělský fotbalový trenér a bývalý fotbalista, momentálně je bez angažmá. Naposledy trénoval klub Deportivo La Coruña, předtím např. Espanyol či Osasunu. Jako hráč strávil nejdelší dobu v Logroñés.\n"}
{"id": "310218", "url": "https://cs.wikipedia.org/wiki?curid=310218", "title": "Ťažký vodopád", "text": "Ťažký vodopád\n\nŤažký vodopád (před rokem 2006 známý pod jménem Český vodopád) je ledovcový puklinový vodopád ve Vysokých Tatrách v okrese Poprad na severním Slovensku.\n\nNachází se v Ťažké dolině a jeho podloží je tvořené granodiority. Vodopád vytváří Ťažký potok, který je nad ním v nadmořské výšce 1615 m široký 1,5 m. Je vysoký přibližně 10 m.\n\nVodopád je přístupný pěšky pouze s horským vůdcem v rámci výstupů do sedla Váha a na okolní štíty. Z Javoriny trvá výstup k vodopádu 4,5 hodiny.\n\n"}
{"id": "310225", "url": "https://cs.wikipedia.org/wiki?curid=310225", "title": "Čeněk Gregor", "text": "Čeněk Gregor\n\nČeněk Gregor (17. srpna 1847 ve Svratce na Vysočině – 5. listopadu 1917 v Praze) byl český stavitel a politik.\n\nČeněk Gregor se narodil se jako syn hrnčíře a svrateckého starosty Jiřího Gregora. Vystudoval obecnou školu ve Svratce, pak hlavní školu v Poličce a poté studoval na reálkách ve Vysokém Mýtě a Kutné Hoře. Již jako student pracoval ve veřejném životě svého rodiště, stal se spoluzakladatelem divadelního spolku Kollár.\n\nPo dokončení studií architektury na pražské technice v roce 1870 se usadil v Praze, do roku 1873 pracoval v kanceláři architekta Josefa Hlávky. Od roku 1875 působil jako stavitel. Se stavitelem Karlem Starkem dokončil budovu Národního divadla, stavěl budovu Muzea království českého, kostel na Smíchově, palác Živnostenské banky, Wilsonovo nádraží, Průmyslovou školu na Smíchově i lékařskou fakultu. Dal podnět k postavení pomníku Mistra Jana Husa na Staroměstském náměstí, v roce 1895 byl čestným předsedou Národopisné výstavy v Praze.\n\nOd listopadu 1878 až do smrti zasedal ve sboru obecních starších v Praze, dne 17. listopadu 1893 byl zvolen 79 hlasy z 82 starostou hlavního města Prahy, kterým byl do 12. prosince 1896. Ve své funkci se zasloužil hlavně rozvoj kanalizace a vodovodu, čtrnáct let předsedal správní radě společné vodárny měst Prahy, Karlína, Smíchova, Královských Vinohrad a Žižkova.\n\nDne 15. srpna 1917 byl jmenován čestným občanem města Svratky, 17. srpna 1947 mu na rodném domě byla odhalena pamětní deska.\n\nZemřel 5. listopadu 1917 v Praze a pochován byl na Olšanských hřbitovech.\n\n\n"}
{"id": "310226", "url": "https://cs.wikipedia.org/wiki?curid=310226", "title": "Petr Matěj Fischer", "text": "Petr Matěj Fischer\n\nPetr Matěj Fischer (22. února 1809, Česká Cikánka u Svratky – 24. května 1892 Smíchov) byl podnikatel, mecenáš a smíchovský zastupitel a starosta.\n\nNavštěvoval obecnou školu ve Svratce; jeho otec Ignác Fischer měl v Cikánce u Svratky najatou budovu, kde v roce 1804 zřídil papírnu. Pak vystudoval lesnictví v Dačicích a Mariabrunnu u Vídně a praxi vykonával v Rychmburku (dnes Předhradí u Skutče). Působil také v Novém Městě na Moravě, Lažanech u Horažďovic, zde se zasloužil o splavnění Otavy pro vory. V roce 1845 si zařídil obchod s dřívím na Smíchově, měl parní pilu v Roudnici a mlýn v Lobkovicích.\n\nOd roku 1846 byl přísežným znalcem pro lesnický obor, cenitelem lesů pro Čechy a měl dozor nad některými panskými lesy dokonce až v Prusku, Slezsku a Polsku.\n\nPro své vlastenecké smýšlení byl zvolen do obecního zastupitelstva Smíchova, v roce 1864 do městské rady a v roce 1867 byl zvolen starostou Smíchova, kterým byl do roku 1874. Roku 1876 byl zvolen okresním starostou. Od roku 1884 je čestným občanem města Svratky.\n\nByl členem Sboru pro zřízení Národního divadla, sám daroval 200 zlatých na jeho stavbu. Když bylo divadlo otevřeno, měl za 500 zlatých předplacenou lóži. Podporoval svými dary také chudé ve svém rodišti.\n\nPo úmrtí Jindřicha Fügnera se stal starostou pražského Sokola. V letech 1889–1890 dal svým nákladem zbudovat na vyšehradském hřbitově Slavín – „hrobku pro muže o národ český vysoce zasloužilé, svými činy nad jiné vynikající“.\n\nZemřel 24. května 1892. 26. května 1892 byl na Slavíně také pohřben.\n\n"}
{"id": "310239", "url": "https://cs.wikipedia.org/wiki?curid=310239", "title": "Punycode", "text": "Punycode\n\nPunycode je v informatice název pro kódovací syntaxi, která umožňuje překlad řetězce znaků kódovaných prostřednictvím Unicode do jednoduché ASCII podoby, používané např. pro pojmenování síťových zařízení nebo internetových domén.\n\nV této sekci je popsán postup Punycode kódování – ukazuje názorně převod řetězce „počítač“ do kódované podoby „po--ta-wpa5qd“.\n\nNejprve jsou všechny základní (ASCII) znaky v řetězci odděleny od ostatních znaků (např. „počítač“ → „pota“). Pokud byl oddělen alespoň jeden ASCII znak přidá se na konec řetězce znak „-“ (např. „počítač“ → „po--ta-“).\n\nDále následuje kódování ostatních ne-ASCII znaků. Použitým algoritmem se kóduje nejen samotný znak, ale i jeho původní pozice v Unicode tvaru. Například řetězec „počítač“ je převeden do podoby „xn--pota-wpa5qd“. Právě text za znakem „-“, tedy „wpa5qd“, v sobě nese zakódovanou informaci o ne-ASCII znacích (\"č\", \"í\" a \"č\") a jejich původním umístění v řetězci na 3., 4., resp. 7. místě zleva.\n\n\n"}
{"id": "310240", "url": "https://cs.wikipedia.org/wiki?curid=310240", "title": "Inocenc Ladislav Červinka", "text": "Inocenc Ladislav Červinka\n\nInocenc Ladislav Červinka, křestní jméno uváděno též Innocenc (1. února 1869 Břest u Kroměříže – 3. října 1952 Brno), byl moravský archeolog konce 19. a první poloviny 20. století, sběratel a organizátor archeologické činnosti na Moravě. Zkušený terénní praktik – pozitivista s velkou znalostí materiálu i terénu, patří též k zakladatelům české numismatiky, zajímal se o vlastivědu a historickou topografii.\n\nNarodil se v rodině stolařského mistra Tomáše Červinky a jeho manželky Františky, rozené Kozáčkové.\nPůvodně zeměměřič v Uherském Hradišti (1890-1905) a Kojetíně vytvořil od 90. let 19. století jednu z největších soukromých archeologických sbírek na Moravě. Konzervátor státní památkové péče pro velkou část Moravy, zakladatel Moravského archeologického klubu. Od roku 1920 pracoval jako státní konzervátor pro Moravu a Slezsko ve Státním archeologickém ústavu, od roku 1924 v Moravském zemském museu nejprve jako smluvní úředník pro (první odbornou) instalaci pravěku, poté jako správce prehistorických sbírek; pravěké oddělení MZM vedl do roku 1933 a nákupy sbírek (František Adámek, Miroslav Chleborád, Alois Procházka, Jindřich Slovák, Ignác Tabarka, František Vildomec, Ferdinand Všetička aj.) vybudoval jeho fondy. V roce 1927 získal na Masarykově univerzitě doktorát filosofie (v oborech dějiny umění, filosofie a prehistorická archeologie), nikoli však pozici vedoucího později zde zřizované katedry archeologie – přednost byla dána mladšímu Emanuelu Šimkovi.\n\nJeho první sbírku zakoupilo počátkem 20. století. Moravské zemské museum v Brně, další sbírku později Národní museum v Praze.\n\nDne 4. června 1911 se v Kojetíně oženil s Růženou Jančíkovou, s kterou měl syna, pozdějšího architekta Ladislava Červinku (1912–1975) a dceru Olgu (* 1913).\n\n\n\n\n\n"}
{"id": "310248", "url": "https://cs.wikipedia.org/wiki?curid=310248", "title": "Šídlo", "text": "Šídlo\n\nŠídlo je jednoduchý pracovní nástroj, který slouží k propichování otvorů do kůže. Používá se při ručním řemeslném sešívání dvou či více kusů kůží v obuvnictví, brašnářství a sedlářství. \n\nJedná se vlastně o větší masivní ostrou jehlu (ostrý hrot bez ouška), která je opatřena dřevěnou či plastovou rukojetí pro snadnější úchop, neboť propichování kůží vyžaduje relativně velkou fyzickou sílu. Modernější typy šídel mohou být opatřeny výměnnou hlavou, do které lze připevnit hroty různých velikostí.\n\nPři šití kůže se na ni nejprve vyznačí v pravidelném rozestupu místa pro otvory, obvykle pomocí ozubeného kolečka. Po propíchání otvorů šídlem se kůže šije dratví za pomoci tupých jehel, které projdou otvorem vytvořeným šídlem a nepropíchnou kůži na nežádoucím místě. Místo šídla lze použít speciální děrovací dláta (vidličky), kterými se bez vyznačování vyseknou dva či více otvorů v daném rozestupu najednou. Pro šití tenčích kůží bez použití šídla se používají trojhranné jehly. \n\n"}
{"id": "310249", "url": "https://cs.wikipedia.org/wiki?curid=310249", "title": "Mauzoleum v Halikarnassu", "text": "Mauzoleum v Halikarnassu\n\nMausoleum v Halikarnassu nebo též Mausólova či Maussóllova hrobka (řecky Μαυσωλεῖον Ἁλικαρνασσεύς, Mausóleion Halikarnasseús, Μαυσωλεῖον τοῦ Ἁλικαρνασσοῦ) byla monumentální hrobka, kterou dal vybudovat perský satrapa Mausólos se svou ženou a sestrou Artemísií v letech 353-350 př. n. l. v Halikarnassu (současné Bodrum v Turecku). Ve starověku se počítalo mezi sedm divů světa.\n\nPodnět pro výstavbu Mausolea měla vydat Artemisia, manželka satrapy Mausóla, který byl vládcem Kárie v letech 377 - 353 př. n. l. Po Mausólově smrti Artemisia ve stavbě pokračovala, sama se však jejího dokončení nedožila. Umělci na stavbě pokračovali proto, že již při její realizaci tušili, že je toto dílo proslaví. Dokončená stavba byla považována za triumf estetiky a jako taková byla Antipatrem ze Sidónu zařazena do seznamu Sedmi divů světa.\n\nJako architekti jsou určeni Satyros a Pýtheos, který kromě Mausolea zbudoval ještě Athénin chrám v Priéně a napsal teoretický spis o architektuře. O tom, kdo tvořil výzdobu, nás informuje Plinius starší - na východní straně to byl Skopás, na severní Bryaxis, na jižní Timotheos a na západní Leochares. Zmiňuje se také o pátém umělci - Pythovi, který měl vytvořit mramorové čtyřspřeží. Jiný výčet umělců uvádí Vitruvius, a to Leochara, Bryaxida, Skopu a Praxitela, přičemž se zmiňuje i o Timotheovi.\n\nZe záznamů Konstantina Porfygerogenita je známo, že v 10. století n. l. hrobka ještě stála. Ve 12. století ji však zčásti zničilo zemětřesení - paradoxně tímto bylo před Křižáky zachráněno několik soch, které byly zasypány. Křižáci začali hrobku rozebírat pro stavbu hradu/pevnosti proti Turkům, čímž byla dokončena její zkáza. Nicméně Bodrum padl do rukou Turků v roce 1522. V současnosti jsou na místě hrobky archeologické vykopávky a malé muzeum.\n\nStavba byla tak velkolepá, že slovo \"mauzoleum\" přešlo do obecného jazyka jako označení pro jakoukoliv velkou hrobku, ačkoli původně spojení slov \"Mausól - eion\" znamenalo \"(stavba) věnovaná Maussólovi\".\n\nMonument byl vysoký 45 metrů, měl obdélníkový půdorys, kdy dvě protilehlé strany byly delší a dvě kratší, což uvádí Plinius starší - \"„Je jasné, že z jihu a severu má 63 stop, po stranách (je) kratší, celkem „v obvodu“ (okolo) má 440 stop.“\" Není však jasné, jaká byla délka stopa, kterou měl Plinius na mysli - římská stopa (tedy z jeho doby) měří obvykle 29,57 cm, mohl však mít na mysli délku stopa z doby výstavby Mausolea, kterou neznáme. Při pohledu na stavbu od spodu nahoru vidíme na podstavci tyčící se chrám obsloupený 36 iónskými sloupy, mezi nimiž byly umístěny kolosální sochy. Střecha stavby měla podobu egyptské pyramidy a byla složena z 24 stupňů. Pod jakým úhlem byla střecha vedena, není dosud jasné. Střecha je zakončena plošinou, kde mělo být umístěno sousoší vozu taženého čtyřspřežím (tzv. quadriga), jehož otěže držel Maussolos se svojí ženou Artemisií.\n\nMausoleum bylo objeveno v letech 1856-57 expedicí vedenou archeologem Charlesem Thomasem Newtonem. Do té doby byly rekonstrukce tvořeny jen na základě fantazie spojené s popisy Plinia a jiných antických autorů. Rekonstrukcí se zabývali vědci Geoffrey Waywell, Kristian Jepessen, Fritz Krischen a Wolfram Hoepfner. Objevené sochy a vlysy z vykopávek na místě a dále na bodrumském hradu jsou dnes většinou uloženy v Britském muzeu. Na konci 20. století proběhl revizní archeologický průzkum, který vedli dánští archeologové. Byly objeveny pozůstatky starších hrobek v sousedství a fragmenty 4 soch z Mauzolea. Na okraji naleziště byl zbudován pavilón, kde je dokumentována historie památky, pokusy o její rekonstrukci, kopie nalezené sochařské výzdoby a dílčí originální fragmenty. \n\nWaywell určil rozměry hrobky na 32x26 metrů. Osy sloupů jsou od sebe vzdáleny na 3 metry. Volně stojící sochy na hrobce rozdělil do 3 kategorií, a to - sochy v životní velikosti, sochy heroické a sochy kolosální. Každá kategorie soch byla podle něj umístěna na jednom stupni pódia. Sochy v životní velikosti znázorňující bitvu mezi Řeky a Peršany byly na prvním stupni a vysoké byly 1,8 m. Heroické sochy zabíraly se svojí výškou 2,4 m druhý stupeň a byly v řeckém nebo orientálním oděvu. Kolosální sochy vysoké 2,7-3 m byly na posledním stupni a mezi ně měly patřit sochy 3 m vysoké sochy Mausóla a Artemisie a k tomu výjevy obětní a lovecké scény. Základna střechy byla lemována skupinou lvů, kteří byli poskládání v jedné řadě symetricky pochodující směrem do středu proti sobě. Celému monumentu dominuje na vrcholku vůz tažený čtyřspřežím.\n\nJeppesen se s Waywellem shoduje na rozměrech hroby 32x26 metrů. Na delší straně mělo být 11 sloupů s rozestupy 2,88 metrů, na kratší straně 9 sloupů s mezerami 3 metry. Kolosální sochy umísťuje na první stupeň pódia, sochy v životní velikosti na druhý stupeň a heroické na střechu i se sochami lvů, kteří jsou vždy po dvojicích hlavami naproti sobě. Za každý pár sloupů umísťuje jednu mužskou kolosální sochu, kterou doprovázejí menší sochy žen mezi sloupy. Jeppesen navíc vytvořil rekonstrukce akrótéria, které mělo vyobrazovat bohyni Létó a jejích syna Apollóna při vyvražďování Niobiných dětí. Dále pro něj mělo existovat schodiště uprostřed hrobky vedoucí až do pteronu. Charakteristické pro jeho rekonstrukci je použití modrého vápence.\nHoepfner a Krischen vychází z údajů z Pliniova díla, Krischen upravil délku hrobky tak, aby mu seděla do jeho teorie. Hoepfner určil rozměry hrobky na 38x32 metrů. Prostor pteronu zaplnil druhou řadou sloupů a na západní a východní stranu umístil k vnější straně celly vždy po 3 sloupech, čímž vytvořil dojem hloubky síně. Výšku monumentu rozdělil na 3 stejné části. První bylo podium, a to od úpatí krépidy po první část vrcholu podia. Druhou část tvořila vzdálenost od vrcholu podia po vrcholek simy. Třetí část byla od vrcholu simy po hlavu sochy stojící na voze na vrcholu Mausolea.\n\nKrischen a Hoepfner ve své rekonstrukci mají oproti ostatním rekonstrukcím širší mezery mezi sloupy, spočívajících na stupňovitém stylobatu. Tím pádem už nevkládají schodky na podium. Ve své rekonstrukci nedokázali nebo spíše se jim nedaří umístit převážnou většinu volně stojících soch na Masouleu, a proto se domnívají, že volně stojící sochy stály podél cesty okolo monumentu. Avšak toto tvrzení zatím nikdo nepotvrdil ani písemně, ani archeologickým výzkumem. Dále podle jejich rekonstrukce měla být na delších stranách po obvodu zdi celly římsa s kolosálními sochami a mezi sloupy umístili heroické sochy. Krischen začal studovat Mausoleum trochu později a nakonec ve své rekonstrukci dospěl k názoru, že iónské kladí vlys nemělo.\n\nPohřební komora byla jednou místností tohoto monumentu. Uvnitř byl vlys zobrazující vozataje při závodech. Existují dvě rekonstrukce vlysu - na jednom je závod čtyřspřeží, na druhém má vlys modré pozadí a šlo o závody dvojspřeží. Teorii, že vlys s jezdci se nacházel v pohřební komoře, zastává Hoepfner, ale je také na místě podotknout, že nalezené počty bloků a jejich velké rozměry jsou v rozporu s jeho teorií. Dále jeho teorie uvádí, že do hrobky se dalo dostat skrytým vchodem z pteronu, a když jste do hrobky vstoupili, mohli jste spatřit vysoko klenutý strop, který končil v pyramidě. Jeppesen však Hoepfnerovu teorii vyvrací a poukazuje na to, že bez nosných trámů, které by spojovaly horní části zdí, by se mohla celá pyramida pod tíhou čtyřspřeží, které je umístěno na jejím vrcholu, zbortit.\n\nV Britském muzeu se nacházejí sochy Mausóla, Artemisie a různé jiné fragmenty různých velikostí. Mezi ty větší patří socha koně patřící možná do skupiny čtyřspřeží na vrcholu hrobky a socha lva. Celkem jsou nalezeny části z asi 20 soch lvů.\n\nZe sochy Maussolla je dobře zachována hlava s vousy a výraznými rty odpovídající orientálnímu vyobrazení. Masivní tvář lemují dlouhé zvlněné vlasy. Muž je oděný do dlouhé tuniky, přes niž je v pase nařasený himation, neboli svrchní obdélně střižení vlněný plášť. Hlava a krk jsou odděleny a vyrobeny z parského mramoru, zbytek těla je z mramoru pentelského.\n\nZe sochy Artemisie není dochována tvář. Vlasy jsou kudrlinky jako lemující obličej, jinak jsou překryté pokrývkou hlavy. Oděna je v chitonu v řeckém stylu svázaném na ramenech a přes něj má přehozený himation, který drží levou paží. Socha je vyrobena z jednoho kusu pentelského mramoru.\n\nPodle fragmentů se usuzuje, že na Mausoleu byly tři typy vlysů. Nejlépe dochovaný je vlys s Amazonomachií. Na dalším je vyobrazena Kentauromachie a na posledním již zmiňovaný vlys s jezdci.\n\n\n\n"}
{"id": "310253", "url": "https://cs.wikipedia.org/wiki?curid=310253", "title": "Strogino (stanice metra v Moskvě)", "text": "Strogino (stanice metra v Moskvě)\n\nStrogino () je stanice moskevského metra na Arbatsko-Pokrovské lince. Otevřena byla 7. ledna roku 2008, práce na ni však probíhaly již delší dobu, s výstavbou se začalo ještě před rozpadem SSSR.\n\nStrogino je hloubená mělce založená stanice, vybudovaná v otevřené jámě. Architekty stanice jsou A. Orlov a A. Někrasov. Má dva výstupy.\n\n"}
{"id": "310258", "url": "https://cs.wikipedia.org/wiki?curid=310258", "title": "Tundža", "text": "Tundža\n\nTundža ( , ) je řeka v Bulharsku (Starozagorská, Slivenská, Jambolská, Chaskovská oblast) a dolním tokem zasahuje do Turecka (Edirnská provincie). Je 390 km dlouhá (z toho 350 km v Bulharsku). Povodí má rozlohu přibližně 7900 km².\n\nPramení na jižních svazích pohoří Stara Planina. Protéká Kazanlyckou kotlinou a Thráckou nížinou. Ústí zleva do Marice.\n\nZdrojem vody jsou sněhové a dešťové srážky. Průměrný průtok vody na dolním toku činí přibližně 40 m³/s. Nejvyšších vodních stavů dosahuje v zimě a na jaře.\n\nVyužívá se na zavlažování. Na řece byly vybudovány přehradní nádrže (Koprinka, Chrebčevo). Na řece leží město Jambol (Bulharsko) a v ústí Edirne (Turecko).\n"}
{"id": "310267", "url": "https://cs.wikipedia.org/wiki?curid=310267", "title": "HAtom", "text": "HAtom\n\nhAtom je mikroformát, který slouží k sémantickému označení příspěvků na webových stránkách (zejména u blogů) pomocí HTML nebo XHTML.\n\n\n"}
{"id": "310271", "url": "https://cs.wikipedia.org/wiki?curid=310271", "title": "HCard", "text": "HCard\n\nhCard (zkratka pro HTML vCard) je mikroformát sloužící k sémantickému zápisu vizitek ve formátu vCard do webových stránek pomocí HTML nebo XHTML.\n\nUmožňuje webovým prohlížečům, vyhledávačům a dalším programům snadno extrahovat informace z webových stránek a pracovat s nimi (např. exportovat osobní vizitky z webových stránek do adresáře kontaktů uživatele).\n\n\n"}
{"id": "310272", "url": "https://cs.wikipedia.org/wiki?curid=310272", "title": "Poutní cesta z Prahy do Hájku", "text": "Poutní cesta z Prahy do Hájku\n\nHájecká cesta, tedy poutní cesta z Prahy do Hájku, je pozdně barokní poutní cesta o délce asi 14 km, která vedla od Hradčan k loretě ve františkánském klášteře Hájek, který se nachází na území obce Červený Újezd nedaleko Unhoště. Původně ji lemovalo 20 výklenkových kapliček, z nichž se dochovalo 11. Byla zasvěcena Panně Marii a svatému Františkovi z Assisi, obrazy ze života těchto světců byly původně vyzdobeny i kaple. První kaplička je u Dlabačova, pak cesta vedla dnes již zastavěným územím Břevnova k Ladronce (nad údolím Motolského potoka), od Bílé hory až po Hostivici pak kopíruje trasu současné komunikace vedené z Prahy na Karlovy Vary (Karlovarská ulice, silnice I/6). Odsud pak je cesta vedena polem přes Litovice až k Hájku. \n\nV letech 1623–1625 vybudoval v hájku (vysázeném roku 1589 Gothardem Florianem Žďárským) Florian Jetřich Žďárský ze Žďáru loretánskou kapličku jako poděkování za narození dědice. Brzy se stala cílem poutí, a proto byla v roce 1630 byla přestavěna a rozšířena. V roce 1659 zde byl (umístěním 4 mnichů) založen a v následujících letech vybudován klášter. V roce 1699 byla kolem hájku postavena ohrada. Kolem roku 1722 podle zápisů arcibiskupské kanceláře navštěvovalo Hájek ročně průměrně 60 000 poutníků.\n\nV letech 1720–1726 bylo na náklady donátorů vystavěno 20 kaplí podél poutní cesty (v rozestupu asi 600 až 1100 metrů). Donátoři přispěli 200 zlatých na výstavbu jedné kaple a 20 zlatých na údržbu. Takto přispěli například Karel Joachim Breda, hrabě František Josef Černín, hrabě Antonín Jan Nostic, kníže z Lobkovic a Magistrát Starého města pražského. Na výstavbě se podíleli zednický mistr František Fortin (50 zlatých za kapli), který byl i projektantem stavby, kameník Herstoff či Herrstorff (70 zlatých za kapli) a pražský malíř a fortifikační inženýr Jan Schor (1686–1787 (30 zlatých za kapli), autor výzdoby.\n\nVýklenkové kaple byly hranolovité hmotné vyzdívky, vpředu s pilastry a ořímsovaným trojbokým štítem, na vrcholu mají kříž a po stranách kamenné podstavce s kulemi. Uvnitř na omítce měly půlené malby, přičemž v horní poloviny byly výjevy ze života Panny Marie, v dolní polovině ze života svatého Františka a doplňoval je latinský nápis ve formě elegických distich. Mezi výklenkem a římsou byl znak donátora. Jejich rozměr je v průměru 8,5 m na výšku k vrcholu kříže (k římse 5,5 m) a půdorys má rozměr 3,8 m x 1,3 m.\n\nPrvní kompletní rekonstrukce všech staveb podél cesty proběhla v letech 1751–1752. Druhá rekonstrukce včetně restaurace maleb byla provedena v letech 1773–1774. Poté Josef II. zrušil příslušnou nadaci a kapličky začaly chátrat. \n\nV letech 1899–1900 bylo opraveno 14 kaplí, které se do té doby dochovaly, avšak sama cesta už v některých částech byla přerušená novou zástavbou. Při této rekonstrukci byly zaniklé freskové malby nahrazeny obrazy na plechových tabulích, které namaloval pražský malíř Josef Scheiwl. \n\nZánik původní cesty pokračoval i v průběhu 20. století. Do roku 2001 se z původních 20 dochovalo 9 výklenkových kaplí na území Prahy a 2 mimo území Prahy. V roce 1999 akademický sochař Jan Turský z iniciativy spolku Hostivít započal obnovu 19 kaplí. V roce 1998 se městská část Praha 6 rozhodla zrekonstruovat 5 kaplí na svém území, což se jí podařilo v letech 2000–2001. Dne 18. prosince 2001 byla za přítomnosti tehdejšího starosty Prahy 6 Pavla Béma, břevnovského převora Prokopa Siostrzonka, restaurátora kaple ak. mal. Petra Hampla a dalších osobností slavnostně odhalena rekonstruovaná 1. kaple na Dlabačově. V dokumentaci a popularizaci poutní cesty, koordinaci její obnovy, v úklidu cesty i v organizaci poutí se angažuje též například zapsaný spolek (do roku 2015 občanské sdružení) Poutní cesta Hájek, založený v roce 2013 a inzerovaný též na webu hájeckých františkánů. Tento spolek uspořádal například veřejnou sbírku na obnovu kaple č. 18. Spolek usiluje o liniovou památkovou ochranu poutní cesty, dosud jsou památkově chráněny jen kaple.\n\nNěkteré zdroje situují počátek trasy k pražské Loretě (Loretánská kaple v Praze, ), podle článku městské části Praha 6 v minulosti od pražské Lorety při mariánských svátcích začínaly svou pouť do kláštera v Hájku desetitisíce poutníků, takto trasu zakresluje i OpenStreetMap. Jiné zdroje, například web spolku Poutní cesta Hájek, kladou počátek cesty ke Strahovské bráně na Pohořelci.\n\nCesta vedla po trasách dnešních ulic Pohořelec, Dlabačov, Gymnastická, Za Strahovem, U Ladronky. Přes dnešní ulici Tomanovu pokračovala přímo ve směru nynější stezky kolem Ladronky, a navazuje krátký úsek překrytý částí dnešní Podbělohorské ulice. Od křižovatky s Kukulovou směrem k Malému Břevnovu pokračovala cesta zhruba v dosavadním směru úsekem, kterým dnes vedou jen nevýrazné pěšiny. Přes Malý Břevnov procházela zhruba ve stopě dnešních ulic Bolívarova, Na břevnovské pláni, U boroviček a Karlovarská. Dále procházela po trase dnešní výpadovky (Karlovarská, Čsl. armády) až do Hostivice, přičemž přes mimoúrovňovou křižovatku Řepy samozřejmě v původní trase (tedy zhruba po dnešní ulici Na Hůrce). Z Hostivice pokračovala po dnešní Litovické ulici až do Litovic, dále po dnešní ulici U Sušičky. Závěrečný úsek polní cesty je dosud zachován v původní trase. Cesta mezi 18. kaplí a Hájkem byla ve druhé polovině 20. století rozorána, v letech 1999–2000 ji spolek Hostivít ve spolupráci s městem Hostivice vyměřil, obnovil a vysázel kolem ní lipovou alej.\n\nKaple jsou číslovány od I do XX, číslo I je Praze nejblíže. Stejně jsou kaple číslovány v obou dochovaných Pamětních knihách z Hájku.\n\n\n\n\n\n\n"}
{"id": "310274", "url": "https://cs.wikipedia.org/wiki?curid=310274", "title": "XFN", "text": "XFN\n\nXFN (zkratka XHTML Friends Network) je mikroformát pro sémantický zápis vztahů mezi lidmi (zej. v sociálních sítích) pomocí HTML nebo XHTML. Jedná se o historicky první mikroformát, který se rozšířil zejména u blogerů.\n\n\n"}
{"id": "310275", "url": "https://cs.wikipedia.org/wiki?curid=310275", "title": "Anorexie", "text": "Anorexie\n\nAnorexie (česky nechutenství) je nespecifický příznak v medicíně.\n\nAnorexie (odvozené z řeckého \"α (ν) -\" ((n) -, prefix, který označuje absence) + \"όρεξη\" (orexe) = chuť k jídlu) je snížení pocitu chuti k jídlu.\n\nAnorexie spočívá v naprostém odporu pacienta k jídlu. Dělá se mu špatně nebo se neustále cítí nehladový. Situace může vést až k podvýživě a k dalším problémům spjatým s hladověním. Anorektici často ani nepoznají, že potřebují přijmout potravu. Proto je nezbytné je k jídlu nutit a zároveň dohlédnout na plnění jejich pitného režimu (obvyklé je podávat vodu smíchanou s dalšími neutrálními tekutinami, avšak vše v přiměřeném množství).\n\nPříčiny anorexie mohou být rozmanité a mohou spočívat ve stavu trávicího systému, v celkovém onemocnění (běžné virózy, tuberkulóza, otravy, selhání ledvin, rube atd.) nebo mohou být vyvolány některými léky.\n\n\n"}
{"id": "310283", "url": "https://cs.wikipedia.org/wiki?curid=310283", "title": "Tehuantepecká šíje", "text": "Tehuantepecká šíje\n\nTehuantepecká šíje je pevninská šíje v Mexiku. Administrativně je tato oblast rozdělena mezi 4 mexické státy: Veracruz a Chiapas na pacifickém pobřeží, Tabasco a Oaxaca při Mexickém zálivu. Rozprostírá se mezi Mexickým zálivem a Tichým oceánem. Vzdálenost mezi těmito vodními plochami je vzdušnou čarou pouze asi 208 km – Tehuantepecká šíje představuje nejužší pevninské rozdělení Mexického zálivu a Pacifiku. Tehuatepecká šíje odděluje pohoří Sierra Madre de Chiapas (na východ od šíje) a Sierra Madre del Sur (na západě). V současnosti šíji křižuje železnice, která je intenzivně využívána pro transport zboží. \n\nV minulosti vznikalo několik nápadů o zbudování mezioceánského průplavu ve středoamerickém regionu. Ve hře byly 3 varianty – průplav přes Tehuatenpeckou šíji, přes jezero Nikaragua (tzv. Nikaragujský průplav) nebo přes Panamskou šíji. Nakonec se realizovala jediná z těchto tří variant propojení oceánů – Panamský průplav. \n\nPodle řeky a města (Santo Domingo Tehuantepec). V aztéčtině (jazyk nahuatl) spojení tecuani-tepec znamená kopec (pahorek) jaguára. \n"}
{"id": "310284", "url": "https://cs.wikipedia.org/wiki?curid=310284", "title": "Viereckschanze", "text": "Viereckschanze\n\nViereckschanze (česky \"čtyřúhelníkové valy\") je německý výraz, používaný v archeologické terminologii české i jinojazyčné jako označení pro čtyřúhelníkové areály ohraničené valy. Pro tyto objekty je charakteristický čtvercový až obdélníkový tvar o straně 50–200 metrů. Uvnitř ohrazení se nacházejí stopy po polozemnicích i větších nadzemních stavbách. Většina plochy však byla nezastavěna. V některých případech se uvnitř ohrazení nacházejí zahloubení interpretované někdy jako kultovní šachty, které mohly sloužit při obětování, nebo jako místo pro odložení použitých kultovních předmětů. U zkoumaných šachet byla zjištěna hloubka někdy až několik desítek metrů (např. 35 metrů v Holzhausen u Mnichova).\n\nTyto typické terénní útvary se objevují hojně v pozdní době laténské od Francie až do střední Evropy s těžištěm v jižním Německu. Řídce se vyskytují i v Čechách, kde jsou nejlépe prozkoumaným objektem čtyřúhelníkové valy u Mšeckých Žehrovic a u Markvartic. K částečně prozkoumaným areálům patří Valy u Bělčic.\n\nNa Moravě je známa dosud pouze jediná, zatím nezkoumaná označovaná jako Švédské šance u Ludéřova, která v případě, že výzkum potvrdí (již nyní ovšem velmi pravděpodobné) laténské stáří objektu, by byla nejvýchodněji položeným objektem tohoto typu v Evropě vůbec.\n\nČtvercový nebo obdélníkový prostor o rozměrech stran cca 50–200 metrů a výměře do 2,5 ha, orientovaný podle světových stran, uzavírají v rozích vyvýšené hliněné sypané valy bez vnitřní konstrukce s příkopem o průřezu ve tvaru písmene V. Na jedné straně (ne severní) bývá ve valu patrné přerušení pro vstup, aniž by však byl přerušen příkop; uprostřed či při některé ze stran bývá zjištěna hluboká šachta; zástavba, pokud je zjištěna, bývá řídká. Budovány byly na místech s dalekým výhledem a alespoň v Čechách a na Moravě na okraji tehdy osídleného prostoru.\n\nČtyřúhelníkové valy jsou datovány do 2. – 1. století př. n. l.\n\n\n"}
{"id": "310285", "url": "https://cs.wikipedia.org/wiki?curid=310285", "title": "Seznam nejdražších fotografií", "text": "Seznam nejdražších fotografií\n\nToto je seznam nejvyšších cen za prodané fotografie (v amerických dolarech, jak byly zveřejněny).\n\n\n\n\n\n\n"}
{"id": "310289", "url": "https://cs.wikipedia.org/wiki?curid=310289", "title": "Vit", "text": "Vit\n\nVit ( ) je řeka v severozápadní části Bulharska (Lovečská, Plevenská oblast). Je 195 km dlouhá. Povodí má rozlohu přibližně 3200 km².\n\nVzniká soutokem Černého a Bílého Vitu, které pramení v pohoří Zlatiško-Tětěvenská Planina v systému Stara Planina. Až k městu Gložene protéká hornatou krajinou a poté vtéká do Dunajské roviny. Ústí zprava do Dunaje.\n\nPrůměrný průtok vody na středním toku u města Jasen činí přibližně 15 m³/s. Nejvyšších vodních stavů dosahuje na jaře, zatímco v létě a na podzim je průtok nízký a řeka téměř vysychá.\n\nVyužívá se k zisku vodní energie.\n"}
{"id": "310291", "url": "https://cs.wikipedia.org/wiki?curid=310291", "title": "Ekonomika Norska", "text": "Ekonomika Norska\n\nEkonomika Norska i norská koruna (NOK) je poměrně silná a stabilní s dlouhodobým růstem. Tamní HDP je zhruba 194 mld. USD, což tvoří přibližně 42 000 USD na obyvatele. HDP je v Norsku tvořeno převážně z podílu služeb (73 %), průmyslu (25 %) a zemědělství (2 %). Nezaměstnanost je v Norsku velmi nízká a pohybuje se okolo 4,6%. 74 % obyvatel pracuje ve službách, 22 % Norů pracuje v průmyslu a jen pouze 4 % norské populace se živí zemědělstvím.\n\nV zemích střední Evropy se stále houževnatě udržuje představa, že si Norové vydělávají peníze takřka výhradně jako rybáři, v zemědělství či lesním hospodářstvím, anebo jako námořníci či pracovníci na ropných plošinách v moři. Je to samozřejmě klamná představa. Země je závislá na dovozu potravin.\n\nNorsko zavedlo daně, které jsou ve srovnání se středoevropskými poměry extrémně vysoké a ve svých progresivních hodnotách dosahují v některých případech až 80 % celkových příjmů. To umožňuje rozsáhlé společenské využití prostředků, nahospodařených v soukromém sektoru. Tak se větší část rizikových záležitostí v průběhu lidského života hradí z prostředků získaných na daních.\n\nNároky na pomocné zásahy, na jakousi \"národní rentu\", jak se říká minimální mzdě, na pomoc v nezaměstnanosti, jsou zajištěny prostřednictvím zvláštního zákona. Ze stejného příjmu z daní se mohou hradit i nároky na umístění dětí do jeslí a mateřských škol, do škol s celodenním provozem, školní obědy, náklady na učební pomůcky a na provoz školních autobusů - ale také přeškolovací kurzy a veškerá opatření pro získání kvalifikace lidí pracujících ve výrobě. Smyslem těchto snah je, aby měl bez výjimky každý Nor vlastní příjem - tedy aby tu existovala plná zaměstnanost všech práce schopných obyvatel země.\n\nNásledkem toho se v Norském království vypočítává počet nezaměstnaných podle zcela jiných metod nežli jinde ve střední Evropě. Každý občan mezi 15. a 67. rokem věku (věk 67 let je důchodovou hranicí) je pokládán za člověka hledajícího práci. Z tohoto úhrnu občanů jsou vyňati žáci, studenti, lidé nemocní, invalidé, matky na mateřské dovolené a vězni ve výkonu trestu. Pro všechny ostatní musí být k dispozici pracovní místa nebo se pro ně musí vytvořit pracovní příležitosti. Osoby, u nichž se ukázaly tyto snahy - většinou dočasné - jako marné, se pokládají za nezaměstnané. Není jich v současnosti víc než asi 5 %. Kdyby se například vedl podle stejných kritérií takový propočet ve Spolkové republice Německo, počet nezaměstnaných by tam činil přes 30 % obyvatelstva.\n\nDalším důležitým cílem státních opatření je všeobecné zlepšení životních podmínek v odlehlých a slabě osídlených pásech země; v podstatě tu jde o to, aby se zamezilo nebo aspoň omezilo vylidňování těchto krajů. Slouží k tomu kulturní domy, bezplatně fungující komunální kina a knihovny a bezplatný systém lékařské péče. Realizuje se i program postupného propojování malých ostrůvků, na nichž většinou nežije víc než 100 obyvatel, mosty a tunely jednak mezi nimi, jednak mezi pevninou.\n\nSystém sociálního zabezpečení a veškerá opatření, umožňující integraci každého jedince do pracovního procesu, jsou samozřejmě extrémně nákladná. Výše přímého zdanění (daň ze mzdy a daň z příjmu), ale i zdanění nepřímého (DPH) dosáhly až kritické a bolestivé hranice - a tak museli skandinávští sousedé Norů, kde se praktikovaly obdobné soustavy, přistoupit ke krácení výhod tohoto sociálního systému. Naproti tomu Norsko si vymoženosti sociálního státu může stále ještě dovolit. Finanční deficit země tvořil roku 1987 celých 80 miliard norských korun, tedy v průměru kolem 20 000 korun na jednoho obyvatele. Od roku 1971, kdy byly v Ekofiskfeldu, který leží jihozápadně od Stavangeru, postaveny první vrtné věže pro těžbu ropy a zemního plynu, hraje toto odvětví rozhodující roli v norském hospodářství.\n\nNejpozději do konce hospodářské krize v 50. letech minulého století tu docházelo k dalekosáhlým strukturálním změnám hospodářství: Postupně se budoval průmysl a sektor služeb. Dále pak mechanizace ve všech oborech zemědělského a lesního hospodářství dovolila rychle a podstatně snižoval počty zaměstnanců v těchto oborech. Dnes na polích a v lese pracuje jen 7 % norského obyvatelstva, což je méně než v klasických průmyslových zemích s rozvinutou mechanizací.\n\nTato skutečnost měla pochopitelně za následek značný odliv pracovních sil z oblastí typicky zemědělských. A tak v současné době žije ze čtyř a půl milionu Norů téměř 60 % ve městech a více než 70 % v takzvaných \"tettstederech\", to znamená v místech obývaných více než dvěma stovkami obyvatel. Aby se odlehlé části Norska zcela nevylidnily, investují se do různých akcí značné finanční prostředky. Tak například subvence pro pracovní místa v zemědělství jsou ve výši 260 000 norských korun ročně bezkonkurenčně nejvyšší v Evropě. Vyplácejí se také vysoké prémie za zalesňování půdy, za kosení horských pastvin a okrajů cest a rovněž veliké částky za pěstování brambor, pšenice a ječmene, různých druhů ovoce a dalších plodin.\n\nV klasických rybářských oblastech - například na Lofotech a Vesterålen - probíhají pokusy vytvářet investicemi velikého kapitálu nová pracovní místa, aby rybáři, kteří tu ztratili pracovní příležitost, pomohli naplnit povolené kvóty norského rybolovu.\n\nMimořádné naděje tu vkládají do vytváření zvláštních vodních farem, kterým se poskytují velkorysé půjčky. Roku 1990 se tu například vyrobilo 150 000 tun lososů. Tento veliký úspěch však s sebou přináší snižování cen. Začalo se i s pokusy chovat mořské jazyky a humry, ale zatím bez výsledků.\n\nV Norsku se pěstují ve větší míře pouze čtyři plodiny - pšenice, oves, ječmen a brambory. Velký význam má i chov dobytka, který se stává významným potenciálem norského zemědělství. Masivní chov je zaměřen na skot, ovce, soby a prasata.\n\nZemě nemá k dispozici mnoho významných těžebních materiálů - s výjimkou nalezišť obrovských zásob ropy a zemního plynu v příbřežní oblasti Atlantiku. To ovšem znamená, že musí dovážet prakticky veškeré průmyslové suroviny a investovat tak do nich veliké prostředky. Na druhou stranu byla země dávno před naftovým boomem zbavena potřeby nakupovat drahou energii, protože jí má dostatek v podobě, kterou poskytuje voda.\n\nNorsko má bohaté přírodní zdroje převážně ropy, zemního plynu a v menší míře i černého uhlí, železné rudy, mědi, zinku a olova. Těžené nerostné suroviny se hojně vyváží do zahraničí, což tvoří výrazný příjem pro Norsko, které se díky těmto nerostným zdrojům stává jednou z nejbohatších zemí Evropy.\n\nKolem politiky, týkající se těžby ropy a zemního plynu, se vedou důkladné úvahy: Především o tom, jak využívat omezených zásob těchto surovin pomalu a maximálně výhodně, to znamená nezahajovat novou těžbu v místech, kde ještě nebyla vybudována odpovídající zařízení, aby nepřišlo nazmar nic z bohatství země.\n\nDruhým zásadním hlediskem je udržet těžbu těchto zdrojů plně pod kontrolou Norska - což znamená v maximální možné míře vyloučit vliv nadnárodních světových koncernů v této oblasti.\n\nA za třetí musí být výtěžky z těžby ropy a zemního plynu využity na pevnině k investicím, které by sloužily zemi i v době \"ponaftové\". Takže už od roku 1995 se odvádějí jisté peněžní prostředky do tzv. \"Fondu budoucnosti\", který se stává základnou pro předpokládané investice vynakládané v zájmu budoucích generací země. Diskutuje se o něm a o jeho využití už dobrých deset let, ale teprve v poslední době jsou přebytky zisků z těžby ropy tak veliké, aby se z nich daly ušetřit významné částky pro fond.\n\nVinu na tomto opoždění nese skutečnost, že se v posledních letech proinvestovaly miliardové částky v norských korunách na budování silniční sítě v zemi. Zlepšovalo se i železniční spojení a v hustě obydlených aglomeracích byly vybudovány systémy místní dopravy. Modernizovala se i rozsáhlá flotila poštovních lodí, která zajišťuje lodní dopravu podél pobřeží. Dosáhla nyní opravdu vysoké úrovně. Mnohé vnitrostátní trajekty byly nahrazeny mosty a tunely.\n\nV každém případě je průmyslový sektor Norska ve srovnání s podnikáním v oboru služeb na ústupu. Od stavu v 60. letech počet pracovních míst v průmyslu poklesl z vysokých 60 % na současných 30 % – naproti tomu v oblasti služeb narostl počet pracovních míst bezmála na dvě třetiny veškerých pracovních míst v zemi. Je sice pravda, že se celosvětový trend vyznačuje přesunem pracovních sil z průmyslu do oboru služeb, ale v Norsku je tento vývoj navíc posilován významnou měrou systémem sociálního státu.\n\nZ Norska se exportují převážně stroje, chemikálie, ryby a jedná se také o významného výrobce lodí. Mezi odběratelské země patří např. Velká Británie, Německo, USA, Japonsko a další.\n\nNorská elektrická energie vzniká v 99,1 % v hydroelektrárnách a zbytek (0,9 %) zajišťují především malé tepelné elektrárny. Asi 23 % použitelného potenciálu vodní síly celé Evropy se nachází na území Norska. A 60 % tohoto úhrnu potenciální energie je reálně přístupno.\n\nProtože elektrická energie se obtížně skladuje a na větší vzdálenost ji lze dopravovat jenom za cenu vysokých ztrát, vsadili v Norsku na průmyslové obory, které vyžadují vysokou spotřebu energie - je to třeba hutnictví hořčíku a hutnictví a zpracovatelství bauxitu a hliníku, ale i průmyslová odvětví související s hutnictvím železa. Kromě toho se elektrického proudu začalo používat všude, kde jen mohl nahradit jiné formy energie. Tak se zde stala takřka výhradním topivem právě elektřina. Teplo obstarává přímo v domácnostech elektrický proud a na elektřině se také vaří. V Trondheimu se jí dokonce vyhřívají i chodníky.\n\nOvšem budování dalších staveb pro výrobu elektřiny z vodní energie v poslední době naráží na stále narůstající odpor. Norsko dokáže pokrýt vlastní energické potřeby a spotřebitelské ceny jsou na bezkonkurenčně nízké úrovni. Poptávka po energii v sousedních státech je samozřejmě omezená a nejeví stoupající tendenci; eventuální export elektřiny do států střední Evropy by vyžadoval mnohamiliardové investice do systémů vedení proudu - ale i tak by na konci toho všeho přebývala asi čtvrtina nově vyrobené energie. Kromě toho by další budování vodních elektráren vyžadovalo obrovské stavby, které by zničily mnoho nádherných vodopádů a narušily rozsáhlé přírodní oblasti.\n\nPrávě proto protivníci budování dalších zdrojů elektrické energie byli pro moratorium. Teprve ve chvíli, kdy se najde důvod pro smysluplné využití nových zdrojů elektrické energie, bude se diskutovat o potřebě dalších vodních elektráren. Zastánci dalších staveb vkládají naděje do vývoje supravodivých kabelových systémů, které by snížily ztráty energie při jejím přenosu a mohly by učinit z vývozu elektrické energie profitující odvětví.\n\nPrůmyslová odvětví související s lesem se také neobejdou bez investic, hlavně proto, že tu stále stlačuje ceny nadbytečná nabídka dřeva z oblastí deštných pralesů v tropickém pásmu Země. Norsko se pokouší opustit roli producenta a dodavatele surového nezpracovaného dřeva a naopak se soustřeďuje na výrobu dřevěných hal, domků, domů a nábytku. Usiluje také o zužitkování dřevěného odpadu například v podobě dřevotřískových desek.\n\nVýše popsané investice do infrastruktury se nutně projevily v příznivém vývoji turistiky. Zlepšená infrastruktura však posílila i tendenci překonávat v čase co možná nejkratším stále větší a větší vzdálenosti. Tím způsobem se průměrná doba, po kterou turisté pobývají na území Norska, zkrátila ze sedmnácti na třináct dnů. Stále větší pozornost je nutno věnovat i tomu, že se přírodní bohatství Norska opotřebovává. Snad právě proto naráží výstavba dalších turistických center na vážný odpor.\n\nNové a nové hotely, využívané prakticky jen tři nebo čtyři měsíce, vyžadují horentní náklady, které se musí projevit i na cenách jejich služeb, které odrazují turisty. Stavba nových hotelů rozpoutává jen závodění v cenách mezi jednotlivými podniky. Kritikové dosavadního vývoje sázejí víc na turistiku s menším počtem hostů, avšak při prodloužení sezony.\n\nDalším zásadním problémem, s nímž se utkává norské hospodářství, je jeho vztah k Evropské unii. Naposledy to bylo roku 1994, kdy Norové odmítli vstup do této organizace, kam do té doby vstoupili všichni jejich skandinávští sousedé. Přes dohodu o volném obchodu jsou teď norské hranice hranicemi Evropské unie i s příslušnými odvody. Proto se norští podnikatelé rázně dožadují masivních subvencí pro export, aby nepřišli o své dosavadní zákazníky ve skandinávských zemích a v ostatní Evropě. Přitom se hrozí také přesunem pracovních míst orientovaných na export do zemí EU.\n\nZcela jistě může Norsko po odmítnutí vstupu do Evropské unie očekávat mnoho problémů. Za toto rozhodnutí země může děkovat prazvláštní koalici kruhů zainteresovaných v zemědělství, rybolovu a v těžbě ropy, které dokázaly probudit k životu odvěké obavy Norů. Jako čerta na zdi malovaly hrůzostrašné, děsivé vize zániku norského zemědělství, bez ostychu neustále opakovaly, že rybáři z jižní Evropy definitivně zplundrují už beztak značně zdecimovaný stav ryb v norských vodách. A ty největší obavy vyplývaly z toho, že norské příjmy z těžby ropy a zemního plynu Brusel rozdělí mezi okrajové státy, jakými jsou Portugalsko, Řecko nebo Irsko.\n\nOvšem celní a pasová unie Norska se Švédskem, Finskem a Dánskem funguje i nadále a nikdo zatím nežádá její zrušení. Pro Norsko však bude třeba najít nějaký zvláštní status, který by skončil jeho kvazičlenstvím v Evropské unii, i když jejím oficiálním členem není.\n\nVnitropolitické napětí vyvolává také úmysl, že by se měla těžba ropy a zemního plynu rozšířit na daleký sever. Když se ukázalo, že pokusné vrty u Tromsø byly úspěšné, předpokládá se, že by vydatná naleziště za 65° severní šířky nahradila tenčící se zásoby ropy na jihu Norska. To zas ovšem naráží na prudký odpor severonorských rybářů, kteří mají oprávněné obavy ze znečištění svých lovišť podél severních břehů země.\n\nMnoho problémů s sebou přineslo také ukončení studené války. Norsko bylo totiž jediným státem NATO, který bezprostředně sousedil s Ruskem. Proto je v severním Norsku dodnes soustředěno mnoho vojenských objektů, které jsou pro rozpadu Varšavského paktu zbytečné a jsou likvidovány. Vytvořit pro specializované síly, které tam pracují, odpovídající pracovní místa, bude vyžadovat veliké úsilí a bude to stát mnoho peněz.\n\n"}
{"id": "310292", "url": "https://cs.wikipedia.org/wiki?curid=310292", "title": "Jaroslav Šlezinger", "text": "Jaroslav Šlezinger\n\nJaroslav Šlezinger (29. dubna 1911, Jemnice – 2. srpna 1955, Vykmanov) byl český akademický sochař.\n\nNarodil se 29. dubna 1911 v Jemnici. Jeho otec, Adolf Šlezinger, padl na začátku 1. světové války, matka, Kateřina, rozená Juránková, živila oba posluhami a příležitostnými pracemi u sedláků.\n\nVýtvarné nadání se u něj projevilo velmi časně, už jako malý chlapec modeloval z hlíny drobné plastiky. Vyučil se tesařem a pracoval v Jemnici. Jako samouk vytvořil však už tehdy pomník padlým ve vsi Chotěbudicích. Díky účinnému zájmu řídícího učitele jemnické školy Karla Gartnera, který mu poskytl finanční půjčku, mohl absolvovat – a to s vyznamenáním, průmyslovou školu sochařskou a kamenickou v Hořicích. Na doporučení školy v Hořicích studoval Jaroslav Šlezinger v letech 1936–1939 na pražské Akademii výtvarných umění v Praze, v sochařském ateliéru prof. Bohumila Kafky a po absolutoriu nastoupil jako pedagog na Umělecko-průmyslové škole v Brně. Krátce nato, v souvislosti se studentskými demonstracemi 17. listopadu, byl však i s řadou studentů zatčen a téměř tři roky vězněn v koncentračním táboře Oranienburg-Sachsenhausen.\n\nPo návratu se usadil v Jihlavě, kde si zřídil sochařský ateliér. Vytvořil řadu soch světců pro kostely v Jihlavě a další v Jemnici, Třebelovicích a Moravských Budějovicích, několik náhrobků (např. pro rodinu Karla Bakeše) a sochy plukovníka Josefa Švece a Sokola v Jemnici.\n\nVyvrcholením jeho tvorby se stala nadživotní socha prezidenta T. G. Masaryka před jihlavským gymnáziem, odhalená roce 1948. V roce 1961 byla socha zlikvidována, stejně jako pomník plukovníka Švece a Sokola v Jemnici.\n\nNa Jihlavsku vzniklo jedno z ohnisek odporu mezi členy a funkcionáři Lidové strany. Vydávali a kolportovali předvolební letáky s požadavkem svobodných voleb pod kontrolou OSN a s dalšími výzvami a varováními.\n\nS nimi spolupracoval i Jaroslav Šlezinger, demokrat, člen Rotary Clubu a duchovně založený člověk. Byl zatčen a odsouzen na dvacet pět let těžkého žaláře. „Dodnes nevím, z jakých důvodů\", napsal v jednom ze svých ilegálních dopisů. Strávil nějaký čas v jihlavské věznici, odkud byl převeden do trestaneckého tábora nucených prací v Ostrově-Vykmanově.\n\nPočátkem roku 1951 byl původní vykmanovský tábor rozšířen na Vykmanov II. s krycím označením \"L\". Vězňové z tábora \"L\" pracovali při mletí a třídění uranové rudy. Byl to jeden z táborů, kam byli posíláni vězňové nepřátelsky zaměření. Prostředí zde bylo zamořené radioaktivním prachem, vězňové v něm pracovali 12–14 hodin bez jakýchkoliv ochranných pomůcek. Sem byl někdy v průběhu let 1951–1952 internován Jaroslav Šlezinger.\n\nV srpnu 1954 jej odvolali z pracoviště s tím, že bude přeložen na jiný tábor, přeškolen a za krátký čas propuštěn. Ještě téhož dne byl převezen do Ústředního tábora, kde se setkal s přítelem a spolužákem z akademie, sochařem Jaroslavem Švecem. Přítele zarazil jeho stav a zavedl jej do vězeňské ordinace. Lékař zjistil, že jde o rozklad krve a vřed na dvanáctníku a začal s léčbou. Teprve o měsíc později, v listopadu 1954 se konečně dostal na vězeňské oddělení nemocnice v Karlových Varech, kde se jeho stav po dvou týdnech zlepšil natolik, že se mohl vrátit k práci. V dubnu 1955 se ale znovu ocitl v karlovarské nemocnici, už s rakovinou plic.\n\nZemřel ve svých 44 letech, 2. srpna 1955 v Ostrově ve vykmanovské vězeňské nemocnici.\n\n\n\n"}
{"id": "310294", "url": "https://cs.wikipedia.org/wiki?curid=310294", "title": "Kardinál červený", "text": "Kardinál červený\n\nKardinál červený (\"Cardinalis cardinalis\") je 21 - 23 cm dlouhý pěvec z čeledi kardinálovitých. Vyskytuje se na okrajích lesů, v parcích, zahradách a v blízkosti bažin v jižní a východní části Severní Ameriky, konkrétně v Mexiku, Belize, Guatemale a na Bermudských ostrovech.\n\nSamec je karmínově červený a na hrdle má černé opeření, samice je žlutohnědě olivová. Má nápadně dlouhý ocas, silný zašpičatělý zobák vhodný k rozbíjení tvrdších semen a na hlavě vztyčitelnou chocholku.\n\nKardinál červený je všežravec, ale jeho hlavní složku potravy tvoří rostlinná strava (semena, plody, květy, listy a jiné části rostlin), občas chytají i menší hmyz. Ozývá se hlasem tvořeným výraznými a melodickými tóny. Samec je po celý rok teritoriální, nejagresivnější je přitom v době rozmnožování. Při námluvách samec do zobáku samice vkládá zralý plod a čeká, zda jej samice přijme. Ročně má 2 až 4 snůšky, přičemž v jedné obvykle bývají 3 až 4 vejce.\n\nV minulosti byl v Americe velice exklusivním domácím mazlíčkem, v současné době je však ilegální chov kardinálů červených přísně zakázán.\n\nKardinál červený je státním ptákem v Illinois, Indianě, Kentucky, Ohiu, Severní Karolíně, Virginii a Západní Virginii. Je symbolem baseballového klubu St. Louis Cardinals a fotbalového klubu Arizona Cardinals.\n\n"}
{"id": "310296", "url": "https://cs.wikipedia.org/wiki?curid=310296", "title": "Zámuří", "text": "Zámuří\n\nZámuří neboli , , zámuřsky \"Prekmürsko,\" je východní část Slovinska. Svůj název má podle řeky Mury, která tudy protéká.\n\nPrekmurje je rovinné a zemědělsky intenzivně využívané, a tvoří západní cíp Pannonské nížiny. Centrem regionu je město Murska Sobota, dalšími významnými sídly jsou obce Lendava, Dobrovnik, Turnišče, Beltinci, či Črenšovci. Obyvatelé jsou převážně Slovinci, existuje ale i maďarská a romská menšina.\n\nOd středověku až do roku 1918 bylo součástí uherských žup Vas a Zala. Na konci první světové války obsadily region vojenské jednotky Státu Slovinců, Chorvatů a Srbů, které však odtud byly záhy vytlačeny maďarskými jednotkami. Od 29. května 1919 do 6. června 1919 zde na většině území existovala Murská republika, která byla 6. června 1919 obsazena jednotkami Maďarské republiky rad. Po její likvidaci jednotkami Rumunska byl region obsazen jednotkami Království Srbů, Chorvatů a Slovinců. Roku 1920 stanovila Trianonská mírová smlouva současnou hranici s Maďarskem. V letech 1919 - 1921 náležel region v rámci Království Srbů, Chorvatů a Slovinců k autonomní zemi Slovinsku, poté od roku 1922 k Mariborské oblasti, v letech 1929–1941 v rámci Království Jugoslávie k Drávské bánovině s centrem v Lublani. Během druhé světové války byl region v letech 1941 - 1944 okupován a anektován Maďarskem, poté v letech 1944 - 1945 nacistickým Německem. V květnu 1945 byl region osvobozen Rudou armádou a poté v rámci obnovené Jugoslávie začleněn do nově zřízeného Slovinska.\n\n"}
{"id": "310308", "url": "https://cs.wikipedia.org/wiki?curid=310308", "title": "Seznam měst v Keni", "text": "Seznam měst v Keni\n\nToto je seznam měst v Keni.\n\nZdaleka největší aglomerací v Keni je Nairobi, kde 1. ledna 2005 žilo 3 639 581 obyvatel, což představuje asi 10% obyvatelstva celé země.\n\nV následující tabulce jsou uvedena města nad 30 000 obyvatel, výsledky sčítání obyvatelstva z let 1969, 1979, 1989 a 1999, odhady počtu obyvatel k 1. lednu 2005 a provincie, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "310310", "url": "https://cs.wikipedia.org/wiki?curid=310310", "title": "Seznam měst v Ugandě", "text": "Seznam měst v Ugandě\n\nToto je seznam měst v Ugandě.\n\nZdaleka největší aglomerací v Ugandě je Kampala, kde 1. ledna 2007 žilo 1 735 918 obyvatel, což představuje asi 6% obyvatelstva celé země.\n\nV následující tabulce jsou uvedena města nad 20 000 obyvatel, výsledky sčítání obyvatelstva z 18. srpna 1969, 18. ledna 1980, 12. ledna 1991 a 13. září 2002, odhady počtu obyvatel k 1. lednu 2007 a distrikty, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "310311", "url": "https://cs.wikipedia.org/wiki?curid=310311", "title": "Skalňák andský", "text": "Skalňák andský\n\nSkalňák andský (\"Rupicola peruvianus\") je poměrně velký, zhruba 30 cm dlouhý pěvec z čeledi kotingovitých rozšířený v andských lesích ve Venezuele, v Kolumbii, Ekvádoru, Peru a v Bolívii. Spolu se skalňákem oranžovým je jediným žijícím zástupcem rodu \"Rupicola\".\n\nSamec má černý ocas a křídla, žluté končetiny, pomerančově až červeně zbarvené hrdlo a hlavu a na ní charakteristický, velký hřeben, který zcela zakrývá nažloutlý zobák. Samice není zdaleka tak barevná, nejčastěji hnědá, má šedé končetiny a výrazně kratší hřeben.\n\nŽije v menších hejnech a živí se především místními lesními plody a květy, občas chytá i malý hmyz. Během zásnub se samci zdržují na společných tokaništích, kde se spolu útočně konfrontují, zvláště bouřlivě tak činí při příletu samice. Vejce klade do hnízd z vlhké zeminy.\n\nDlouhodobě je též národním ptákem Peru.\n\n"}
{"id": "310314", "url": "https://cs.wikipedia.org/wiki?curid=310314", "title": "Karin Adelmundová", "text": "Karin Adelmundová\n\nKarin Yvonne Irene Jansen Adelmundová (18. března 1949 Rotterdam – 21. října 2005 Amsterdam) byla nizozemská členka parlamentu (od roku 1994 do 1998) a od 2002 do 2005) a také \"staatssecretaris\" Ministerstva pro vzdělávání, kulturu a vědu (od 1998 do 2002).\n\nOd února 1997 do srpna 1998 byla Adelmundová předsedkyní strany Partij van de Arbeid.\n\n"}
{"id": "310315", "url": "https://cs.wikipedia.org/wiki?curid=310315", "title": "Seznam měst ve Rwandě", "text": "Seznam měst ve Rwandě\n\nToto je seznam měst v Rwandě.\n\nZdaleka největší aglomerací v Rwandě je Kigali, kde 1. ledna 2005 žilo 1 542 028 obyvatel, což představuje asi 20% obyvatelstva celé země.\n\nV následující tabulce jsou uvedena města nad 10 000 obyvatel, výsledky sčítání obyvatelstva z 15. srpna 1991 a 16. srpna 2002, odhady počtu obyvatel k 1. lednu 2005 a provincie, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "310316", "url": "https://cs.wikipedia.org/wiki?curid=310316", "title": "Řecká občanská válka", "text": "Řecká občanská válka\n\nŘecká občanská válka byl vojenský konflikt, který se odehrál v letech 1946–1949 v Řecku. Na jedné straně konfliktu stála konzervativní část řecké společnosti a vojenské složky řecké vlády, nejdřív podporované Británií a poté USA. Druhá, tzv. revoluční část, byla vedena řeckou komunistickou stranou podporovanou komunistickými režimy v sousední Albánii, Jugoslávii a Bulharsku.\n\nKonec války uspíšily vzájemné spory mezi Stalinem a Titem v létě 1948. Jugoslávie, která aktivně podporovala řecké komunisty a přijímala válečné uprchlíky z Řecka, se obávala nyní přímé intervence SSSR a ve své zahraniční politice se otevřela více západním mocnostem. Řečtí komunisté však zůstali věrní Stalinovi a de facto se stali pro Jugoslávce protivníky. V červnu 1949 proto jugoslávské bezpečnostní složky uzavřely hranici s Řeckem. Řečtí komunisté byli tímto značně demoralizováni; podpora z území Albánie totiž byla podstatně menší. Po válce muselo z politických důvodů opustit vlast na 100 000 Řeků, na 12 000 uprchlíků našlo svůj nový domov v Československu.\n\nDůvody pozdější občanské války musíme hledat již v událostech Druhé světové války. V dubnu 1941 nacistické Německo a jeho spojenci dobyli Athény a instalovali v zemi loutkovou vládu. Řecký král Jiří II. Řecký emigroval do Egypta, kde založil exilovou vládu. Řekové ale ani jednu z vlád nepřijali a postupně se začaly tvořit organizace domácího odporu. Největší skupinou se stala Národně osvobozenecká fronta (řecky:\"Εθνικό Απελευθερωτικό Μέτωπο\", EAM), která vznikla díky spolupráci představitelů čtyř největších levicových stran. Nejsilnější pozici v organizaci měla od začátku Komunistická strana Řecka (\"Κομμουνιστικό Κόμμα Ελλάδας\", KKE). Radikální část EAM se ale během války nespokojila pouze s bojem proti okupačním armádám, ale vedla kampaň i proti ostatním odbojovým organizacím, které by mohly zkomplikovat levicovým stranám poválečnou cestu k moci.\nV roce 1943 ovládali partyzáni již většinu venkovských oblastí Řecka. Ozbrojená větev komunistická strany tzv. Řecká lidová osvobozenecká armáda (\"Ελληνικός Λαϊκός Απελευθερωτικός Στρατός\", ELAS) měla v té době na 25 000 mužů ve zbrani a dalších 80 000 v záloze. Stala se tak daleko nejsilnější odbojovou silou v zemi. V září 1943 kapitulovala fašistická Itálie a její vojska se stáhla z Řecka. Většinu italské výzbroje přebrala právě levicová ELAS. Spojenci v obavách o pozdější politický vývoj v zemi ukončili materiální podporu ELAS a začali vyzbrojovat ryze protikomunistické organizace. Napětí mezi jednotlivými odbojovými uskupeními přerostlo v půlce roku 1943 v ozbrojený konflikt, ve kterém měli komunisté výrazně navrch. Britové na začátku roku 1944 sice dokázali zprostředkovat příměří, ELAS ale svými vojenskými akcemi již dokázala většinu ostatních organizací zcela eliminovat. V březnu 1944 EAM vytvořil tzv. Politický výbor národního osvobození (řecky: \"Πολιτική Επιτροπή Εθνικής Απελευθέρωσης\", PEEA). Nově složená vláda si získala podporu nejen mezi místními obyvateli, ale dokonce se k ní přiklonila část řecké armády bojující v exilu. Britové podporující vládu v exilu následně museli na 5 000 řeckých vojáků internovat v zajateckých táborech, kvůli pokusu o vzpouru. V květnu 1944 se všechny odbojové organizace sjely do libanonského Bejrútu, aby jednaly o poválečné uspořádání země. Na základě konečného jednání měla vzniknou vláda národní jednoty, kde měla EAM čtvrtinu křesel.\n\nV září 1944 kapitulovalo Bulharsko a stáhlo své jednotky ze severního Řecka a v říjnu 1944 se začala stahovat i německá armáda. ELAS využila mocenského vakua a začala obsazovat řecká města. Komunistická strana ale nepřebrala celkovou kontrolu nad zemí, protože SSSR, její ideologický vůdce, zatím nebyl ochoten ohrozit své spojenectví s USA a Velkou Británií. Řecko bylo podle dřívějších dohod zcela v zóně vlivu Spojenců. Podle Stalinových instrukcí se měla ELAS vyhnout veškerým konfrontacím s nově vzniklou vládou v Athénách vedenou Georgiosem Papandreouhem. Napětí ale začalo postupně narůstat s řešením otázky odzbrojení odbojových organizací. EAM se odmítla odzbrojení podrobit v obavě, že bude bezbranná vůči pravicovým skupinám. Navrhla tedy plán kompletního a současného odzbrojení obou táborů. Premiér Papandreou tento plán odmítl, což vedlo na začátku prosince 1945 k demisi všech ministrů z EAM.\n\nKomunisté následně zorganizovali 3. prosince 1944 vládou oficiálně zakázanou demonstraci v Athénách. Dav o počtu 200 000 lidí pochodoval až k hrobu neznámého vojína, kde se začalo střílet. Dodnes se neví, jestli první výstřely vyšly ze strany policie či demonstrantů. Na místě zůstalo nejméně 28 mrtvých a na 148 zraněných. Následně se v Athénách rozhořel boj mezi ELAS a místní policií podporovanou britskými jednotkami. Událost vstoupila do dějin jako Dekemvriana (řecky:Δεκεμβριανά, Prosincové události). Celou událost se pokusil vyřešit britský premiér Churchill, který zorganizoval mírové rozhovory mezi znesvářenými stranami. Jednání sice byla neúspěšná, SSSR na druhé straně nijak nepodpořil bojující řecké komunisty a na základě dřívější dohody o sférách vlivu nechal událostem v zemi volný průběh. Na začátku ledna 1945 bylo jasné, že ELAS v bojích nemůže vyhrát, a tak na následných mírových rozhovorech komunisté kývli na vyklizení měst Patras a Soluň a odzbrojení jednotek na Peloponéském poloostrově. Boje tak trvaly 37 dní a vyžádaly si na 7 000 mrtvých. Komunisté nakonec v bojích prohráli, ale jejich ozbrojené křídlo ELAS nebylo rozpuštěno a hlavně získali čas na plánování dalších kroků. Na druhou stranu krvavé počínání jednotek ELAS vyústilo v odchod nekomunistických činitelů z EAM a výraznému poklesu popularity komunistů mezi obyčejnými Řeky.\n\nPo porážce v prosinci 1944 museli řečtí komunisté skousnout další hned v následujících měsících. Dne 12. února 1945 byla podepsána Varkizká dohoda, která donutila všechny vojenské organizace (včetně ELAS) složit zbraně, amnestovala politické vězně a naplánovala na nacházející rok všeobecné volby a referendum o budoucnosti monarchie v zemi. Mnohé činy ELAS ale byly vyhodnoceny jako kriminální, a tak ve vězení zůstalo na 40 000 bývalých členů ELAS. Samotná ELAS byla zcela rozpuštěna. Mnoho veteránů z ELAS však neodevzdalo zbraně a na 5 000 jich emigrovalo do sousední Jugoslávie, aniž by je k tomu KKE podněcovala. Následně mnoho komunistů na venkově (téměř 2 000 osob) padlo za oběť řádění pravicových militantních skupin, a tak začaly v mnoha vesnicích vznikat z veteránů ELAS paramilitantní obranné oddíly. Se začátkem Studené války se začala radikalizovat i samotná komunistická strana. Vyhlásila obnovení boje proti monarchisticko-fašistickému režimu v zemi a bojkotovala všeobecné volby v roce 1946 i následné referendum o osudu monarchie. Volby vyhrála monarchistická Strana národního sjednocení a následné referendum o uspořádání země dopadlo s celkovým počtem 68,4% hlasů pro zachování monarchie. Král Jiří se vrátil do vlasti a s ním i silný vliv Britů na dění v zemi.\n\nZa začátek války se počítá přepadení policejní stanice ve vesničce Litochoro na úpatí Olympu 30 veterány z ELAS dne 30. března 1946. Na severních hranicích země s Jugoslávií a Albánií se v té době již formovaly vojenské jednotky, ze kterých vznikla Řecká demokratická armáda (řecky: Δημοκρατικός Στρατός Ελλάδας, DSE) vedená bývalým velitelem ELAS Markosem Vafiadisem. Sám vytyčil i heslo války: „\"Všichni do války! Vše pro vítězství\"!“. Ke konci roku 1946 měla komunistická armáda na 16 000 partyzánů po celé zemi. Mohla také počítat s podporou komunistických režimů v Jugoslávii a Albánii, kde vzniklo mnoho tréninkových táborů pro členy DSE. Pro porovnání – regulérní řecká armáda disponovala 90 000 muži a výcvikem zprostředkovaným Brity. Spojené království sice nákladnou přípravu řecké armády se začátkem roku 1947 ukončilo, bylo ale okamžitě vystřídáno Američany, kteří opodstatnili svoji podporu královskému vojsku Trumanovou doktrínou o zadržování komunismu.\n\nV roce 1947 začaly boje nabírat na intenzitě a DSE se podařilo ovládnout rozsáhlé oblasti v Epiru, Thesálii, Makedonii a na Peloponésu. Řecká armáda se odhodlala k masivní ofenzívě, na kterou DSE zareagovala stažením ze svých pozic zpátky do hor. Pouze jednotky na Peloponésu utržily těžké ztráty, protože se nemohly stáhnout z poloostrova. V září 1947 se vedení KKE rozhodlo k přejití od partyzánského vedení boje k plnohodnotnému vojenskému konfliktu. Komunisté zformovali tzv. \"Prozatímní demokratickou vládu\" s Vafiadisem jako premiérem. Regulérní řecká vláda jako protiopatření oficiálně zakázala komunistickou stranu v Řecku a začala s perzekucí jejich členů a sympatizantů. Významným se stal do té doby neobydlený ostrov Makronisos, kde byli vězni koncentrováni. Nová taktika stála DSE mnoho životů při pokusech o dobytí velkých řeckých měst.\n\nPřes velké ztráty (v bitvě u Konitsy ztratila na 1 200 vojáků) dosáhla DSE vrcholu moci na začátku roku 1948. Dokázala se dostat na 20 km od hlavního města Athén a disponovala silou na 20 000 mužů či žen ve zbrani. Mohla se také pochlubit rozsáhlou sítí informátorů a sympatizantů po celém Řecku. Pod kontrolou komunistů bylo kromě hornatého severu na 70% Peloponésu, severozápadní Řecko a velice aktivní skupiny operovaly na ostrovech Lesvos, Limnos, Ikaria, Samos a Krétě. Spojenci v té době začali do Řecka dodávat obrovské množství vojenského materiálu a podporu ve formě vojenských poradců. Řecká armáda tak mohla zorganizovat sérii útoků do severních částí země, díky které připravila komunistům několik výrazných porážek.\nV červnu 1948 postihla řecké komunisty katastrofa, která rozhodla o osudu války. Sovětský vůdce Stalin a jugoslávský prezident Tito se nebyli schopni shodnout na podpoře řeckých komunistů. Tito chtěl pokračovat ve válce a podpoře řeckých komunistů, ale Stalin si byl vědom, že Britové společně s Američany nikdy nedovolí vznik komunistického Řecka. Mnoho dalších rozporů, v mnoha ohledech i osobních, mezi oba vůdci přerostlo až k vystoupení Jugoslávie ze socialistického bloku vedeného SSSR. DSE byla před těžkou volbou. Jugoslávie podporovala KKE již během druhé světové války a byla nejbližším spojencem, na druhé straně vedení KKE bylo zcela oddané SSSR, ve kterém hledalo svůj vzor. Po vnitřních sporech nakonec zvítězila část strany loajální SSSR. V reakci na rozhodnutí řeckých komunistů Tito v červenci 1949 uzavřel jugoslávsko-řeckou hranici a vykázal bojovníky DSE ze země. DSE sice zbylo zázemí v Albánii, ale s jugoslávskou podporou se nedalo srovnávat. Samotná komunistická strana se dostala do krize, ve které se vedení snažilo zlikvidovat skutečné i domnělé Titovy podporovatele. Postupně ztratili komunisté své pozice na jihu země a rozhodující úder byl dokonán ofenzívou vedenou generálem Papagosem v srpnu 1949 v severním Řecku. Zbytek DSE se stáhl do Albánie během září 1949 a beznadějný boj pak ukončilo příměří 16. října 1949.\n\nVálka si vyžádala na 158 000 životů a zanechala Řecko z ekonomického hlediska v troskách. Přes milión lidí byl přesídlen a přes 100 000 Řeků zapojených do aktivit DSE bylo nuceno emigrovat do zemí Východního bloku. Veteráni DSE a levicoví aktivisté ztratili ve své domovině občanství a majetek jim byl zkonfiskován. Prvotní kroky uprchlíků vedly do Albánie, odkud se jich skoro polovina přesunula do Jugoslávie. Celkově 40 - 60 % levicových povstalců se řadilo národnostně mezi slovanské Makedonce, tak se většinou tito uprchlíci usídlili v jugoslávské socialistické Makedonii. Cesta zbytků komunistické armády tvořená většinou etnickými Řeky vedla do SSSR (celkem okolo 12 000 veteránů). Usídlili se převážně v Taškentu a Almaty. Na 12 300 uprchlíků přijalo Polsko a dalších 12 000 Československo. V obou zemích byli uprchlíci umístěni do oblastí po odsunutých Němcích (tj. v Polsku v Dolním Slezsku a v ČSR v bývalých Sudetech). Bulharsko přijalo na 6 000 uprchlíků, ale preferovalo při vybírání slovanské Makedonce. Další komunity uprchlíků vznikly také v Rumunsku, Maďarsku a NDR.\n\nV letech 1948–1949 se usadilo na území tehdejší Československé republiky více než 12 000 emigrantů. Jednalo se převážně o občany levicového zaměření, ale např. i několik desítek válečných zajatců z řad královské armády. V první vlně v roce 1948 dorazilo přes 3000 dětí, na přelomu let 1948 - 1949 je následovali dospělí. Po nezbytné aklimatizaci v karanténních táborech (Lešany u Benešova, Mikulov, Svatobořice u Kyjova, Těchonín) následovalo usídlení emigrantů v příhraničních okresech severní Moravy a severozápadních Čech, ale i na Svitavsku. Zpočátku izolovaná skupina se v polovině 50. let adaptovala a postupně se Řekové rozmístili téměř po celé republice. V 70. letech 20. století žilo v celém Československu 15 tisíc Řeků, z toho 900 v Krnově. Část z nich, zejména ti starší, se snažili vrátit po pádu vlády řecké vojenské junty do své vlasti, což se jim dařilo ve větší míře teprve až po roce 1982. Až dosud přetrvává sporná domněnka, že k přijetí tří tisíc dětí v první vlně emigrantů nebyla vláda Československa motivována ryze humanitárními důvody, ale též utilitárním kalkulem. Rodiče bojují se zbraní v ruce lépe, když nejsou svazováni každodenní starostí o své potomky.\n\nŘecká společnost zůstala vnitřně rozdělena na několik dalších desetiletí. Polarizace společnosti vedla k vleklé politické nestabilitě země, která nakonec byla ukončena pravicovým převratem v roce 1967. Moci se chopila armáda, která vedla zemi až do roku 1974 (více: Řecká vojenská junta). Po kolapsu junty byla zrušena monarchie, obnovena komunistická strana a v roce 1981 vláda tvořená levicovým uskupením PASOK dovolila válečným veteránům a levicovým uprchlíkům návrat do vlasti. Tento akt velice pomohl s konečným vyrovnáním společnosti s důsledky občanské války. Nakonec v roce 1989 řecká vláda oficiálně označila konflikt jako občanskou válku, ne jako komunistickou vzpouru.\n"}
{"id": "310317", "url": "https://cs.wikipedia.org/wiki?curid=310317", "title": "Seznam měst v Burundi", "text": "Seznam měst v Burundi\n\nToto je seznam měst v Burundi.\n\nZdaleka největší aglomerací v Burundi je Bujumbura, kde 1. ledna 2005 žilo 901 345 obyvatel, což představuje asi 12% obyvatelstva celé země.\n\nV následující tabulce jsou uvedena města nad 4 000 obyvatel, výsledky sčítání obyvatelstva z 16. srpna 1990, odhady počtu obyvatel k 1. lednu 2005 a provincie, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "310319", "url": "https://cs.wikipedia.org/wiki?curid=310319", "title": "Seznam měst v Konžské demokratické republice", "text": "Seznam měst v Konžské demokratické republice\n\nToto je seznam měst v Konžské demokratické republice.\n\nZdaleka největší aglomerací v Konžské demokratické republice je Kinshasa, kde 1. ledna 2005 žilo 8 093 048 obyvatel, což představuje asi 14% obyvatelstva celé země.\n\nV následující tabulce jsou uvedena města nad 50 000 obyvatel, výsledky sčítání obyvatelstva z 1. července 1984, odhady počtu obyvatel k 1. lednu 2005 a správní jednotky (provincie), do nichž města náleží. Město Kinshasa je samostatné a nepatří do žádné provincie. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "310320", "url": "https://cs.wikipedia.org/wiki?curid=310320", "title": "Seznam měst v Konžské republice", "text": "Seznam měst v Konžské republice\n\nToto je seznam měst v Konžské republice.\n\nNejvětšími aglomeracemi v Konžské republice jsou hlavní město Brazzaville, kde žije 1 362 764 obyvatel, a Pointe-Noire, kde žije 816 165 obyvatel (stav 1. ledna 2005). Dohromady to představuje asi dvě třetiny obyvatelstva celé země.\n\nV následující tabulce jsou uvedena města nad 2 000 obyvatel, výsledky sčítání obyvatelstva z 22. prosince 1984 a 6. června 1996, odhady počtu obyvatel k 1. lednu 2005 a správní jednotky (oblasti), do nichž města náleží. Město Brazzaville je samostatné a nepatří do žádné oblasti. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "310323", "url": "https://cs.wikipedia.org/wiki?curid=310323", "title": "Ladislav Mrkvička", "text": "Ladislav Mrkvička\n\nLadislav Mrkvička (* 2. února 1939 Praha) je český herec.\n\nPo studiích herectví na pražské DAMU, jež ukončil v roce 1962, působil nejprve pět let v ostravském Divadle Petra Bezruče, v roce 1967 přešel do Klicperova divadla v Hradci Králové. V letech 1968 až 1974 byl členem Divadla S. K. Neumanna v Libni (dnešní Divadlo pod Palmovkou), poté od roku 1977 až do roku 1990 byl v angažmá v Divadle Na zábradlí. V letech 1991 až 2016 byl členem činohry Národního divadla v Praze.\n\nKromě působení na domovské scéně hostuje také na dalších pražských jevištích, patří k úspěšným filmovým, televizním, rozhlasovým a dabingovým hercům i uznávaným recitátorům. Pedagogicky činný na katedře činoherního divadla DAMU od roku 1998, v roce 2012 mu byla udělena Cena Františka Filipovského za celoživotní mistrovství v dabingu.\n\nV roce 2015 mu udělila Nadace Život umělce Cenu Senior Prix za celoživotní mistrovství.\nV roce 2019 získal cenu Thálie za celoživotní mistrovství v oboru činohra.\n\n\n\n"}
{"id": "310328", "url": "https://cs.wikipedia.org/wiki?curid=310328", "title": "Murus gallicus", "text": "Murus gallicus\n\nMurus gallicus (z latiny – \"Gallská zeď\") je označení techniky výstavby hradby keltských oppid, kterou popisuje Gaius Iulius Caesar v Zápiscích o válce galské (\"Commentarii de bello gallico\"):\n\n\"Všechna galská opevnění jsou postavena asi tímto způsobem: podél obrysu budoucí zdi položí na zem napříč ve stejných vzdálenostech dvou stop a bez mezer trámy, které na vnitřní straně sroubí a prostor mezi nimi vysypou silnou vrstvou hlíny. Na čelní straně opevnění vyloží prostor mezi trámy velkými kameny. Když je vše na místě a dobře drží pohromadě, položí se další vrstva; v té jsou trámy opět stejně daleko od sebe, ale nikoli nad trámy, ale nad kameny nižší řady. A tak se ve stavbě pokračuje, dokud není hradba vybudována do potřebné výšky. Tento způsob konstrukce slouží kráse a pestrosti stavby a hradba nepůsobí neforemně, protože na průčelí valu vznikají dlouhé a rovné linie střídavě kamenů a konců trámů. Konstrukce je však také účelná a při obraně velmi užitečná, protože kamení chrání val před požárem a před beranidly zas dřevěná kostra, která je na vnitřní straně svázána podélnými trámy dlouhými kolem čtyřiceti stop a kterou nelze narušit ani tahem, ani tlakem.\"\n\nCaesarovo pozorování potvrzují archeologické výzkumy. Nálezové situace při nich odkryté dokládají, že vnitřní kamenito-štěrkové těleso hradby bylo zpevněno vnitřní armaturou z vodorovných trámů spojených mohutnými železnými hřeby; konce trámů byly na sucho zazděny do kamenné čelní i vnitřní zdi. Čelo hradby bylo obloženo kameny, k vnitřní zdi přiléhal násep.\n\nTento typ hradby tvoří opevnění oppid nejen v samotné Gallii, kde se s ním setkal Caesar, ale i v širší oblasti západní Evropy. Nejvýchodnějším oppidem, kde byla tato technika k výstavbě hradeb použita, je Manching v Bavorsku.\n\nPro oppida dále na východ, tedy i pro oppida česká a moravská, je však typická hradba tzv. typu Kelheim, kde čelní zeď místo pravidelného střídání obkladových kamenů a konců vnitřních trámů byla v pravidelných, cca 1–2 m rozestupech členěna mohutnými svislými kůly (tzv. \"Pfostenschlitzmauer\"), do nichž byly vnitřní příčné trámy ukotveny. Odlišná byla i technologie spojování trámů v konstrukci vnitřního roštu, kde nebyly používány železné hřeby.\n\n"}
{"id": "310332", "url": "https://cs.wikipedia.org/wiki?curid=310332", "title": "Saljut 5", "text": "Saljut 5\n\nSaljut 5 byla orbitální stanice SSSR v rámci programu Saljut. Označení letu dle katalogu COSPAR bylo 1976-057A. Stanice byla součástí vojenského programu Almaz. Na oběžné dráze byla 412 dní v letech 1976 až 1977.\n\nStanice byla vypuštěna z kosmodromu Bajkonur 22. června 1976. Byla podobná předchozím stanicím Saljut 3 a Saljut 4 s drobnými vylepšeními, hmotnost asi 19 000 kg.\n\nKe stanici letěly tři pilotované lodě Sojuz.\n\n\nStanice Saljut 5 zanikla v hustých vrstvách atmosféry nad Tichým oceánem po 412 dnech letu dne 8. srpna 1977 po zapálení korekčního motoru stanice. Vykonala 6 630 obletů Země, provedeno na ní bylo přes 300 experimentů. Za měsíc poté ji nahradila na orbitě sovětská orbitální stanice Saljut 6.\n\n\n"}
{"id": "310337", "url": "https://cs.wikipedia.org/wiki?curid=310337", "title": "Ferdinand Laub", "text": "Ferdinand Laub\n\nFerdinand Antonín Laub (19. ledna 1832 Praha-Malá Strana – 17. března 1875 Gries-Quirein, Itálie) byl český houslista a hudební skladatel 19. století.\n\nNarodil se v Praze na Újezdě; jeho otec, Erasmus Laub, byl známý učitel hudby a houslista. Mezi jeho vzdálené příbuzné patřil také generál Alois Laub.\n\nFerdinand vystupoval poprvé ve věku šesti let v hostinci U Doušů na Václavském náměstí. První samostatný koncert měl 27. února 1842. Studoval na pražské konzervatoři; při jeho absolventském koncertu ve Stavovském divadle byli přítomni Hector Berlioz a Ferenc Liszt. Berlioz byl jeho hrou nadšen a Lauba poté pozval do Paříže. Později Laub hrál na koncertech ve Vídni, mj. císaři Ferdinandu Dobrotivému a po dva roky působil jako sólista divadelního orchestru. Roku 1851 hrál na první Světové výstavě a poté byl oslavován jako virtuóz.\n\nV letech 1853 až 1857 působil na podnět F. Liszta jako koncertní mistr ve Výmaru. Ze zdravotních důvodů (dýchací obtíže) však musel podstoupit léčení v Mariánských Lázních. V letech 1857 až 1865 podnikl řadu koncertních turné – hrál v Praze, Dánsku, Vídni, Petrohradu, Německu, Belgii, Francii, Nizozemí, Norsku a Švédsku. V Göteborgu se roku 1860 setkal s Bedřichem Smetanou a společně s ním uspořádal dva koncerty.\n\nRoku 1863 byl jmenován rakouským komorním virtuózem jako nástupce Josefa Maysedera. O tři roky později, roku 1866 získal místo profesora na moskevské konzervatoři. Petr Iljič Čajkovskij jej označil za největšího houslistu své doby a věnoval mu svůj třetí smyčcový kvartet č. 2 F Dur.\n\nZe zdravotních důvodů však Laub musel svoje povinnosti v Moskvě opustit. Po neúspěšném léčení v Karlových Varech odcestoval do lázní v Meranu, zemřel však po cestě v Griesu. Jeho ostatky byly nejprve uloženy na Olšanských hřbitovech, později byly přeneseny na vyšehradský hřbitov.\nPamátku Ferdinanda Lauba připomíná deska nedaleko místa jeho narození v Praze na Újezdě, v blízké Seminářské zahradě pak stojí jeho socha, dílo Vojtěcha Sapíka z roku 1913, přenesené sem roku 1950 z Křivoklátu. Po Ferdinandu Laubovi je pojmenována ulice v Praze 3 u náměstí Jiřího z Poděbrad.\n\n\n"}
{"id": "310338", "url": "https://cs.wikipedia.org/wiki?curid=310338", "title": "Spolkový ministr vnitra Německa", "text": "Spolkový ministr vnitra Německa\n\nSpolkový ministr vnitra je člen vlády Spolkové republiky Německo, jenž zodpovídá za vnitřní bezpečnost, ochraňuje ústavní pořádek a za ochranu civilistů během náhlých situací, jako je přírodní katastrofa nebo teroristický útok. Do jeho kompetence rovněž spadá i dohlížení nad úřady, jenž vydávají cestovní pasy, občanské průkazy, zbrojní pasy, atd. Spolkové ministerstvo vnitra rovněž spravuje a analyzuje informace, které jsou využívány v boji proti terorismu.\n\n"}
{"id": "310339", "url": "https://cs.wikipedia.org/wiki?curid=310339", "title": "Pomníky v Čenstochové", "text": "Pomníky v Čenstochové\n\nMezi pomníky ve městě Čenstochová v Polsku patří:\n\n\n"}
{"id": "310340", "url": "https://cs.wikipedia.org/wiki?curid=310340", "title": "Cizoložství", "text": "Cizoložství\n\nCizoložství je obecně definováno jako mimomanželský pohlavní styk manžela nebo manželky, čili manželská nevěra. Cizoložníkem je podvádějící z manželů i jeho svůdník.\n\nV některých státech je cizoložství trestným činem s trestem odnětí svobody, v extrému až s trestem smrti. V některých těchto zemích je za tento trestný čin považován i pohlavní styk nedobrovolný, což je terčem kritiky.\n\nOtevřená manželství jsou ta, kde je cizoložství oběma stranami tolerováno. Dobrovolný pohlavní styk mimo vzájemné manželství se nazývá smilstvo.\n\nV některých oblastech je cizoložství nezákonné a v některých zemích jsou tresty za cizoložství nerovné. Ženy jsou někdy například trestány více než muži, za cizoložství je považováno i znásilnění.\n\nVe starém Římě bylo trestné pouze cizoložství ženy (\"adulterium\"), protože byla porušena moc manžela jako pána rodiny a rodina byla ohrožena nebezpečím uvedení cizoložných dětí. Cizoložství muže (\"stuprum\") bylo beztrestné. Manžel měl ve starších dobách v případě přistižení při činu právo beztrestně zabít svůdníka své ženy, otec ženy mohl beztrestně při přistižení zabít pouze oba najednou. V pozdější době (lex Julia de adulteriis coercendis, r. 18 př. Kr.) byl domácí soud nahrazen soudem veřejným a trestem byly buď tresty majetkové nebo vyhoštění na pustý ostrov (\"relegatio\"). Svůdník manželky byl za Konstantina trestán smrtí mečem, manželka za Justiniána uvržena doživotně do kláštera, odkud si ji měl manžel právo po dvou letech vyžádat.\n\nStejně tak i starší německé právo chránilo jen manžela a až křesťanství zavázalo oba manžele ke stejné věrnosti. V tomto duchu upravily i křesťanské státy svoje zákoníky. Například rakouský zákon z roku 1852 trestal oba cizoložníky za spáchání přestupku odnětím svobody na 1 až 6 měsíců a žena měla dostat horší trest, pakliže je v důsledku spáchaného činu pochybnost o manželském zrození dítěte. Šlo o soukromý delikt, jehož stíhání bylo vyhrazeno uražené straně, která mohla podat žalobu proti jednomu nebo oběma cizoložníkům.\n\nPodle křesťanské Bible jsou hříchem vinni oba účastníci. V případě, že jsou manželé rozvedeni z jiného důvodu než z důvodu smilstva (někdy rozlišováno jako rozluka), stále je považován mimomanželský styk muže i ženy jako cizoložství (viz Mk 10,2–9; Mt 19,3–8; Lk 16,18). Za cizoložství se nepovažuje znovuvstoupení do manželství a oddání se novému partneru, pokud předchozí partner zemřel (viz Římanům 7,2-3) nebo v případě, že se jeden z manželů dopustil nevěry; pak má druhý z manželů právo se rozvést, a je tím následně takzvaně volný pro manželství. \n\nPři uvěření v Ježíše Krista a jeho přijetí za Pána a spasitele, které se dovršuje přijetím křtu a obnovuje ve svátosti pokání (zpověď), jsou všechny dřívější hříchy člověku odpuštěny (včetně cizoložství) – zde záleží na interpretaci tou kterou církví, dále záleží na formulaci odpustitelnosti a neodpustitelnosti hříchu – opět záleží na interpretaci tou kterou církví.\n\nV Islámu je cizoložství hříchem z největších a Korán od něho zrazuje už od prvních kroků: „Oči páchají cizoložství, uši páchají cizoložství, jazyky páchají cizoložství, ruce páchají cizoložství, nohy páchají cizoložství: nakonec je dovršeno intimními oblastmi.“ Podobný čin lze odčinit pouze trvalým hlubokým upřímným pokáním a trvalými upřímnými modlitbami k Alláhovi, trvalým důsledným vytěsněním byť jen myšlenek na podobné jednání v budoucnu, trvalým vykonáváním dobrých skutků a maximální trvalou snahou o potěšení zrazeného z manželů.\n\n\n\n"}
{"id": "310343", "url": "https://cs.wikipedia.org/wiki?curid=310343", "title": "Orazio Gentileschi", "text": "Orazio Gentileschi\n\nOrazio Gentileschi, vlastním jménem Orazio Lomi, (9. července 1563, Pisa – 7. února 1639, Londýn) patří mezi významné italské raně barokní malíře. Jako Caravaggiův pokračovatel spojil jeho šerosvit s toskánským smyslem pro barevnost. Byl otcem významné malířky 17. století Artemisie Gentileschiové.\n\nVelmi záhy, snad již ve svých třinácti letech, odešel Orazio do Říma, kde až do prvních let 17. století maloval obrazy ve stylu florentského manýrismu. V letech 1611 – 1612 spolupracoval s krajinářem Agostinem Tassim na výzdobě římského paláce Pallavicini-Rospigliosi, jehož majitelem byl známý sběratel umění kardinál Scipione Borghese. Je možné, že se podílel i na výzdobě blízkého papežského Palazzo del Quirinale, který je dnes sídlem prezidenta Italské republiky. Pracoval též na výzdobě kostelů Santa Maria Maggiore, San Nicola in Carcere, Santa Maria della Pace a San Giovanni in Laterano.\n\nTassi se také stal hlavní postavou nechutného, vleklého soudního sporu, poté co zneužil svého postavení učitele Oraziovy dcery Artemisie a znásilnil ji.\n\nNicméně hlavní vliv na Gentileschiho tvorbu měl nejvýznamnější malíř raného baroka Caravaggio, který v posledním desetiletí 16. a prvním desetiletí 17. století též pobýval v Římě. Orazio patřil k jeho nejlepším následovníkům, takzvaným caravaggistům. Spojil Caravaggiovu techniku šerosvitu, \"chiaroscuro\", s toskánským smyslem pro barevnost a ženský půvab. Gentileschi toho však měl se svým uměleckým vzorem společného víc. V roce 1603 byl povolán, aby o něm u soudu podal svědectví. Roku 1612 vypovídal u soudu znovu, tentokrát v již zmiňovaném procesu proti Agostinu Tassimu.\n\nPo Caravaggiově útěku z Říma se v Oraziově malbě ještě prohloubila toskánská lyričnost charakterizovaná zvýšeným citem pro barvu a detail. Po delším pobytu v oblasti Marche na severozápadě Itálie odcestoval roku 1620 do Janova, posléze do Benátek a nakonec do Paříže ke dvoru královny Marie Medicejské.\n\nV roce 1626 odcestoval z Francie do Anglie, kde se stal dvorním malířem krále Karla I. . V Londýně zůstal po zbytek svého života. Jeho malířský rukopis začal být značně konvenční a přehnaně ozdobný, což však anglické šlechtě vyhovovalo. Významný vlámský malíř Van Dyck jej zahrnul do svých portrétů stovky význačných mužů. Orazio Gentileschi zemřel v Londýně 7. února 1639.\n\nK nejlepším dílům Orazia Gentileschiho patří:\n\n\n"}
{"id": "310350", "url": "https://cs.wikipedia.org/wiki?curid=310350", "title": "Chakasové", "text": "Chakasové\n\nChakasové, zastarale Minusinští Tataři či Abakanští Tataři (vlastním jménem \"Тадарлар\", \"Tadarlar\"), jsou turkický národ, žijící na Sibiři. Jejich počet se odhaduje na přibližně 80 tisíc osob.\n\nChakasové žijí převážně v Ruské federaci, a to zejména v Republice Chakasie, kde tvoří přibližně 12 % obyvatelstva. Žijí též v Republice Tuva a Krasnojarském kraji.\n\nTradičním způsobem obživy Chakasů bylo a zčásti zůstává kočovné a polokočovné pastevectví koní, ovcí a skotu, lov, sběr jedlých rostlin, doplňkově i zemědělství, zvláště pěstování ječmene. Tradicně žijí v jurtách nebo v domcích ze dřeva a hlíny.\n\nChakasové byli v Ruském impériu úředně považováni za pravoslavné. Ve skutečnosti většina vyznávala šamanismus.\n\nPočátek etnogeneze Chakasů (soudobý čínský název Čchien-kchun) se datuje do 17. až 18. století. Míšením Jenisejských Kyrgyzů a dalších turkických kmenů s částmi samodijských a ketských kmenů došlo tehdy k vytvoření územně kmenových skupin Kačiňanů, Sagajců, Kyzylců, Kojbalců, Beltirů a dalších. V 18. až 19. století se z těchto skupin vytvořila jedna etnická skupina, která se na počátku 20. století zformovala v národnost.\n\n"}
{"id": "310351", "url": "https://cs.wikipedia.org/wiki?curid=310351", "title": "Hlen", "text": "Hlen\n\nHlen (mukus, též \"sliz\") je hustá tělní tekutina vylučovaná sliznicemi (tzv. mukózní membránou). Jeho funkcí je zvlhčovat a chránit určité partie těla, jako je trávicí, dýchací a rozmnožovací soustava.\n\nHlen usnadňuje polykání, zvlhčuje potravu, chrání tělo před žaludečními kyselinami a brání trávicím enzymům, aby stravovaly stěnu trávicí trubice. V dýchací soustavě hraje hlen významnou roli při zvlhčování přicházejícího vzduchu a zachycuje v ní také drobné cizorodé částice, které jsou následně díky řasinkovému epitelu vynášeny ven. Rovněž usnadňuje pohlavní styk.\n\nHlen je po chemické stránce koloidní směs, která obsahuje mucin, anorganické soli a dále v malém množství imunoglobuliny a antiseptické enzymy (např. lyzozym).\n\n"}
{"id": "310359", "url": "https://cs.wikipedia.org/wiki?curid=310359", "title": "Tuvinci", "text": "Tuvinci\n\nTuvinci, zastarale Sojoti či Urjanchajci (vlastním jménem \"Тывалар\") jsou turkický národ, žijící na Sibiři a v Mongolsku. Jejich počet se odhaduje na přibližně 270 tisíc osob.\n\nTuvinci žijí převážně v Ruské federaci, a to zejména v Republice Tuva, kde tvoří přibližně 77 % obyvatelstva. Žijí též ve státě Mongolsko, kde jsou též nazýváni \"Cátani\" („sobí lidé“, podle pasteveckého chovu sobů).\n\nTradičním způsobem obživy Тuvinců bylo a zčásti zůstává kočovné pastevectví.\n\nVětšina Tuvinců vyznává tibetský buddhismus nebo tradiční šamanismus.\n\nTuvinská národnost se zformovala na počátku 20. století sjednocením místních kmenů. Na etnogenezi se podílely zejména staroturecké a další turkické kmeny a Mongolové.\n\n\n"}
{"id": "310360", "url": "https://cs.wikipedia.org/wiki?curid=310360", "title": "Husajn ibn Alí", "text": "Husajn ibn Alí\n\nHusajn ibn Alí (kolem 626 – 10. října 680) často nazýván zkráceně jen Husajn, byl vnuk Mohameda, zakladatele islámu. Byl jedním ze synů Mohamedovy dcery Fátimy a Alího, který je v sunnitské tradici považován za čtvrtého voleného chalífu, a v šíitské za prvního imáma. Sám Husajn je pak šíity považován za třetího imáma, přičemž druhý imám byl Husajnův bratr al-Hasan. \n\nPoté, co zemřel Mu‘ávija, první vládce chalífátu z rodu Umajjovců, nárokovali si nástup na jeho místo jak Husajn, tak Mu‘ávijův syn Jazíd. Jazíd však nechal 10. října 680 Husajna zavraždit a s ním i celou jeho rodinu. Tento den patří mezi šíitskými muslimy dodnes mezi nejvýznamnější v roce.\n"}
{"id": "310369", "url": "https://cs.wikipedia.org/wiki?curid=310369", "title": "Dianická Wicca", "text": "Dianická Wicca\n\nDianická wicca (též Dianické čarodějnictví) je novopohanská náboženská tradice, odnož wiccy, zaměřená na Bohyni. Za její zakladatelku je považována Zsuzsanna Budapest. Tradice je praktikována v čistě ženských skupinách.\n\nDianická wicca je obvykle orientovaná pouze na uctívání Bohyně s poukázáním na to, že ona je zdrojem všeho života a vše s ní souvisí. Patří do skupiny náboženských tradic orientovaných na Zemi.Základními kameny tradice je tzv. Pět mystérií krve - zrození, menstruace, porod dítěte, přechod a smrt.\n\nDianické čarodějnictví navazuje na rodinnou čarodějnickou a léčitelskou tradici její zakladatelky Zsuzsanny E. Budapest, která se stala zakladatelkou tohoto hnutí po vydání své knihy \"The Holy Book of Women's Mysteries\" (1973).\n\nStejně jako ostatní wiccané, i dianičky se sdružují v covenech a slaví osm hlavních svátků na Kole roku, úplňky a přechodové rituály. Jsou používány i podobné rituální pomůcky a struktura samotných rituálů.\n\nHlavním rozdílem je, že dianické rituály jsou vyhrazeny obvykle pouze ženám (byť existují i dianické tradice připouštějící účast obou pohlaví)a namísto obvyklé duality (mužský a ženský princip, Bůh a Bohyně) je uctívána pouze Bohyně. Dianické sezónní rituály nejsou založeny na cyklu plodnosti (narození syna, jeho dospívání, následné spojení s bohyní a posléze smrt a znovuzrození), ale na životních cyklech ženy - zrození, smrti a znovuzrození.\n\n\n\n"}
{"id": "310370", "url": "https://cs.wikipedia.org/wiki?curid=310370", "title": "Husajn", "text": "Husajn\n\nHusajn (psáno, zejména v cizojazyčných textech, také Husein, Hussein, Hussain, Husain, Husayin, Hussayin, Huseyin, Husseyin, Huseyn nebo Husseyn, arabsky: \"\") je arabské jméno, zdrobnělina jména Hasan, které znamená \"dobrý\", \"pohledný\" nebo \"krásný\". Mezi nejvýznamnější nositele tohoto jména patří:\n\n"}
{"id": "310378", "url": "https://cs.wikipedia.org/wiki?curid=310378", "title": "Jasko-kišiněvská operace", "text": "Jasko-kišiněvská operace\n\nJasko-kišiněvská operace byla ofenzíva Rudé armády ve dnech 20. - 29. srpna 1944 proti rumunským vojskům, v jejímž důsledku se zhroutila rumunská fašistická vláda, Rumunsko kapitulovalo a na závěrečné měsíce války se stalo spojencem SSSR.\n\nV srpnu roku 1944 stála Rudá armáda na pomezí Ukrajiny a Rumunska, resp. bývalé Moldavské SSR a připravovala se k hlavnímu útoku na Rumunsko.Německá 6.armáda pod velením generála Frettra-Pica neměla o sovětském útoku ani tušení a odpočívala. 20. srpna zahájila vojska 2. ukrajinského frontu a 3. ukrajinského frontu čítající 92 pěších divizí a šest tankových a mechanizovaných sborů mohutnou ofenzívu. Proti ní stála německá skupina armád \"Jižní Ukrajina\" o síle asi půl miliónu mužů a rumunská armáda čítající něco málo přes 400 tisíc vojáků.Němci však ofenzivu podceňovali,a domnívali se že jde pouze o operaci místního významu.Vojska generála Rodiona Malinovského zaútočila severozápadně od města Jasy (Iași) a postupovala k řece Prutu, kterou na několika místech překročila. 3. ukrajinský front, který měl již na západním břehu řeky Dněstru poblíž Tiraspolu vybudované předmostí, zaútočil východněji. \nI když se německá a rumunská vojska stále urputně bránila, Sovětům se do 23. srpna podařilo postoupit značně na jih a obklíčit hlavní město Moldávie Kišiněv. Téhož dne rumunský král Michal I. provedl státní převrat a sesadil premiéra maršála Iona Antonesca a přikázal rumunské armáda ukončit bojové akce proti SSSR. V důsledku toho se fronta zhroutila a Rudá armáda mohla dále rychle postupovat na jih a osvobodit Rumunsko od zbytků německých vojsk. Ofenzíva byla oficiálně ukončena 29. srpna, avšak ještě do 31. srpna byly obsazovány zbytky rumunského území, kde se bránila vojska věrná předchozí fašistické vládě.\n\nJasko-kišiněvská operace dopadla pro Rudou armádu úspěšně. Za cenu zhruba 15 tisíc mrtvých a 55 tisíc raněných zlikvidovala stejné množství německých vojáků a získala velké množství, téměř 180 tisíc, zajatců. Rumunsko vyhlásilo válku Německu a jeho armáda bojovala po boku Rudé armády až do konce druhé světové války. Rodion Jakovlevič Malinovskij byl v září 1944 jmenován maršálem Sovětského svazu.\n\nPo obsazení Rumunska vyhlásil SSSR 5. září válku Bulharsku, které bylo sice spojencem Německa a podílelo se na okupaci Jugoslávie a Řecka, ale ve vztahu k SSSR se chovalo neutrálně. 8. září překročila Rudá armáda rumunsko-bulharské hranice a následující den vypuklo v Bulharsku povstání. Bulharsko se stalo spojencem SSSR a také vyhlásilo Německu válku.\n"}
{"id": "310383", "url": "https://cs.wikipedia.org/wiki?curid=310383", "title": "Říční údolí", "text": "Říční údolí\n\nŘíční údolí je druhem údolí, které vzniká erozivním působením tekoucí vody vedoucí k zahlubování koryta do podloží. Vodní tok vzniká na místě přirozené deprese a sklonu, kde se voda akumuluje a vlivem gravitačního působení se pohybuje z vyšší oblasti do nižší. Během tečení voda působí na své podloží erozivní silou, čímž začíná rozrušovat podloží, uvolněný materiál transportovat a vytvářet si tak říční koryto, které při dlouhodobé aktivitě vede až ke vzniku říčního údolí.\n\nŘíční údolí se oproti jiným typům údolí vyznačuje ostrými svahy ve tvaru písmena V, které se sbíhají k vodní hladině. Říční údolí jsou známá z oblastí vysokých hor, kde má voda silnou erozivní schopnost, ale objevují se i na středním toku, či na místech, kde tok musí překonávat překážku (např. vyzvednutí kůry tektonickými pochody).\n\nSoustava říčních údolí vytváří údolní síť.\n\nV současnosti ve světě neexistuje všeobecně uznávaná typologie říčních údolí.\nExistuje tak několik klasifikačních systémů říčního údolí.\n\n\n\n\n"}
{"id": "310384", "url": "https://cs.wikipedia.org/wiki?curid=310384", "title": "László Papp", "text": "László Papp\n\nLászló Papp (25. března 1926, Budapešť – 16. října 2003, Budapešť) byl maďarský boxer, první sportovec, který v tomto odvětví získal tři zlaté olympijské medaile.\n\nPoprvé zvítězil na letní olympiádě v Londýně v roce 1948, kde ve finále porazil domácího Johna Wrighta. O čtyři roky později zdolal ve finále nové kategorie do 71 kg Jihoafričana Theunise van Schalwyka a třetí zlato získal na olympiádě v Melbourne v roce 1956 finálovou výhrou nad José Torresem ze Spojených států. Byl i amatérským mistrem Evropy.\n\nPo skončení amatérské kariéry boxoval od roku 1957 v profesionálním ringu s bilancí 27 vítězství a 2 nerozhodné výsledky, stal se profesionálním mistrem Evropy. Svolení k tomu bojovat o profesionální titul mistra světa od maďarského režimu nedostal, ale v roce 1989 byl jmenován čestným mistrem světa World Boxing Council. Mezinárodní olympijský výbor ho vyznamenal čestným Olympijským řádem.\n\nV letech 1971–1992 působil jako trenér maďarské boxerské reprezentace. Byl levák, disponující velmi tvrdým úderem. Se svou manželkou měl jednoho syna.\nJe po něm pojmenována největší sportovní hala v Budapešti.\n"}
{"id": "310385", "url": "https://cs.wikipedia.org/wiki?curid=310385", "title": "Ikariam", "text": "Ikariam\n\nIkariam je multiplayerová realtime strategie německé společnosti Gameforge AG, uvedená v roce 2008. Jedná se o tzv. webovou hru, která je naprogramovaná v jazyce PHP. Je inspirována částečně počítačovou hrou Civilization a částečně další webovou hrou Travian. Hráči staví a vylepšují budovy, rozšiřují svá města, obchodují, provádějí výzkum, diplomaticky jednají a válčí.\n\nHráč po bezplatném zaregistrování dostane vesnici na malém ostrově a musí ji rozvíjet tak, aby udržel v rovnováze populační a ekonomickou stránku. Ze začátku hráč může stavět pouze některé budovy, mj. také Akademii, ve které lze provádět výzkumy nezbytné ke stavbě dalších budov, vojáků a lodí. Hlavní suroviny na stavbu většiny budov jsou dřevo a mramor, ve hře se ještě používá krystalické sklo (potřebné např. na rozšiřování akademií), síra (potřebná např. na stavbu válečných lodí a výcvik vojáků) a víno (potřebné pro udržení nálady ve městech). Suroviny se těží v dole, v lese nebo na vinici, které jsou společné pro všechny hráče daného ostrova; je potřeba přispívat dřevem na jejich rozšíření, každým rozšířením vzrůstá jejich kapacita. Finance slouží pro údržbu měst, stavbu obchodních lodí, u kterých není potřeba dřevo, ale právě jen zlato. Dále jistý obnos stojí bojové jednotky a pokud hráč obchoduje na trhu se surovinami, tak i zde je zlato nezbytné. Obchodovat lze také výměnou jisté suroviny za jinou, záleží na dohodě mezi hráči. Dále se ve hře vyskytují ambrósie, dostupné pouze za zaplacení nebo v tutoriálu verze 0.4.1. Hráč díky nim může využívat různé bonusy, např. zvětšení kapacity skladů apod.\n\nBudov je v Ikariamu velká spousta. Některé např. zvyšují produkci surovin, jiné snižují jejich spotřebu. Nejčastěji potřebné suroviny jsou dřevo a mramor.\n\n\n\nPro tyto budovy je společná nejvyšší úroveň – 32.\n\nPro tyto budovy společná nejvyšší úroveň – 32.\n\nVe hře je také náboženství – na každém ostrově je jeden zázrak, kterému hráči přispívají všemi surovinami, kromě dřeva a druhé suroviny, která je na ostrově dostupná (je-li dostupná síra, hráči přispívají vínem, krystalickým sklem a mramorem). Zázrak může působit jako pomoc při boji nebo při nakládání lodí. Podmínkou k aktivaci je, že na ostrově musí být dostatek kněží v chrámech hráčů. Zázrak má určitou dobu působení a dobu odpočtu pro možné znovu použití pro toho hráče, který ho aktivoval.\n\nHru lze u české verze v současné době hrát na šesti světech, každý z nich je pojmenován dle písmena řecké abecedy (Alfa, Beta, My, Ny, Sigma, Tau).\n\nHráč má několik možností, jak zaútočit. Hráč může:\n\nV kasárnách lze trénovat jednotky, každá má jiné vlastnosti a náklady (jednotky jsou seřazeny podle dostupnosti ve výzkumu, v případě shody podle potřebné úrovně kasáren):\n\nHra má unikátní bojový systém, je v něm několik pozic; je důležité mít dost jednotek na jejich obsazení:\n\n"}
{"id": "310387", "url": "https://cs.wikipedia.org/wiki?curid=310387", "title": "Římskokatolická farnost Lipůvka", "text": "Římskokatolická farnost Lipůvka\n\nŘímskokatolická farnost Lipůvka je územní společenství římských katolíků v děkanátu Tišnov s farním kostelem sv. Cecílie.\nSoučasný kostel v Lipůvce je již třetím v historii. Původní kostel svatého Klimenta stál již ve 13. století západně od vesnice. V roce 1787 byl tento kostel zrušen výnosem na základě reforem Josefa II. a v roce 1793 byl pak stržen „z důvodů veřejného bezpečí“.\n\nPoblíž cesty do Lažan stával v Lipůvce kostel či kaple sv. Cecilie, o němž je první zmínka z roku 1655. Tento kostel trpěl v osmnáctém století vlhkem, jeho základy byly ohroženy vodou. Po dlouhých průtazích bylo nakonec rozhodnuto stavět kostel nový, na jiném (současném) místě.\n\nDnešní kostel sv. Cecílie v Lipůvce se začal stavět v roce 1749 a následujícího roku byl dokončen. Kvůli velkému počtu účastníků bohoslužeb byl v závěru 19. století rozšířen (posvěcen byl 13. listopadu 1881).\nOd 1. srpna 2014 byl jako administrátor excurrendo ustanoven R. D. Mgr. Jindřich Kotvrda, kaplan v Řečkovicích. K 1. srpnu 2017 byl novým farářem ustanoven R. D. Mgr. Václav Knotek.\n\nRodákem z Lipůvky byl 12. brněnský biskup Karel Skoupý.\nDnem vzájemných modliteb farností za bohoslovce a bohoslovců za farnosti brněnské diecéze je 5. únor. Adorační den připadá na 20. října.\n\nNa území farnosti se koná Tříkrálová sbírka. Při sbírce v roce 2016 se vybralo v Lažanech 7 239 korun, v Nuzířově 2 707 korun a ve Svinošicích 9 836 korun. O rok později činil výtěžek sbírky v Lipůvce 32 230 korun, v Lažanech 7 889 korun, v Nuzířově 3 404 korun a ve Svinošicích 9 716 korun.\n\n"}
{"id": "310392", "url": "https://cs.wikipedia.org/wiki?curid=310392", "title": "Hasan ibn Alí", "text": "Hasan ibn Alí\n\nHasan ibn Alí ibn Abí Tálib byl vnuk Muhammada, zakladatele islámu. Byl jedním ze synů Muhammadovy dcery Fátimy a Alího, který je v sunnitské tradici považován za čtvrtého voleného chalífu, a v šíitské za prvního imáma. Sám Hasan je pak šíity považován za druhého imáma. Patří do tzv. ahl al-Bajt, čili mezi přímé Muhammadovy potomky.\n\nPo smrti svého otce Alího se Hasan měl stát pátým chalífou. Za úplatek však ustoupil Mu‘ávijovi z rodu Umajjovců, který později zavraždil i Hasanova bratra Husajna, čímž si otevřel cestu k moci a stal se vládcem chalífátu.\n\n"}
{"id": "310394", "url": "https://cs.wikipedia.org/wiki?curid=310394", "title": "Račice-Pístovice", "text": "Račice-Pístovice\n\nRačice-Pístovice (původně \"Ratzici\") jsou obec Jihomoravského kraje ležící v severozápadní části okresu Vyškov s obyvateli. Obě vesnice, Račice a Pístovice, jsou v jednu obec spojeny od roku 1960. Nachází se 9 km severozápadně od města Vyškov v údolí říčky Rakovec na úpatí Drahanské vrchoviny.\n\nPo sloučení byla v obci zahájena výstavba čistírny odpadních vod a také byla provedena plynofikace obou částí vsí. Stojí zde mateřská škola, obecní úřad i pošta. Obcím dominuje Račický zámek stojící na kopci nad vesnicí Račice. Obec je též rekreačním a odpočinkovým místem okolo Pístovické riviéry. Dnešní obec je součástí mikroregionu Drahanská vrchovina. V obci je pár podnikatelských subjektů zaměřených převážně na obchod, rekreaci a zemědělství.\n\nHistorie obce Račice-Pístovice se začíná psát v roce 1227, kdy nalézáme v testamentu Kojaty z Hněvína Mostu první písemnou zmínku o Račicích. V roce 1960 došlo ke sloučení Račic s Pístovicemi v jednu obec, nesoucí název Račice-Pístovice. V roce 1996 byla zahájena výstavba čistírny odpadních vod. V roce 1999 začala plynofikace obou částí obcí, která byla v následujícím roce dokončena.\n\nV obci k počátku roku 2016 žilo celkem 1193 obyvatel. Z nich bylo 594  mužů a 599 žen. Průměrný věk obyvatel obce dosahoval 40,8 let. Dle Sčítání lidu, domů a bytů provedeném v roce 2011, kdy v obci žilo 1107 lidí. Nejvíce z nich bylo (18,2 %) obyvatel ve věku od 30 do 39 let. Děti do 14 let věku tvořily 15 % obyvatel a senioři nad 70 let úhrnem 6,4 %. Z celkem 941 občanů obce starších 15 let mělo vzdělání 40,4 % střední vč. vyučení (bez maturity). Počet vysokoškoláků dosahoval 9 % a bez vzdělání bylo naopak 0,2 % obyvatel. Z cenzu dále vyplývá, že ve městě žilo 538 ekonomicky aktivních občanů. Celkem 91,1 % z nich se řadilo mezi zaměstnané, z nichž 71 % patřilo mezi zaměstnance, 2,4 % k zaměstnavatelům a zbytek pracoval na vlastní účet. Oproti tomu celých 48,2 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 541 obyvatel obce (což je 48,9 %), se hlásilo k české národnosti. Dále 191 obyvatel bylo Moravanů a 11 Slováků. Celých 481 obyvatel obce však svou národnost neuvedlo. Z celkového počtu obyvatel se jich k víře hlásí 327, z toho k římskokatolické církvi 293 věřících. Druhá v pořadí, Církev československá husitská, zde má 4 věřící, všechna ostatní vyznání méně než čtyři.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec náleží k Jihomoravskému kraji a je jedním z bývalých městysů v okrese Vyškov. V místních volbách je voleno 15 členů obecního zastupitelstva, ti poté ze svých řad vybírají starostu, jednoho místostarostu a další členy obecní rady, která má dohromady 5 členů. Při volbách do obecního zastupitelstva na funkční období 2006–2010 ve dnech 20. a 21. října 2006 byla v Račicích-Pístovicích volební účast 61,07% s následujícími výsledky (obecní radu později vytvořili zástupci ČSSD, Moravané, KSČM, Nezávislí a KDU-ČSL):\n\nV letech 2014 a znovu v roce 2018 byl starostou zvolen Lubomír Pospíšil.\nJsou popisovány vyhláškou takto:\n\nV minulém století mělo račické panství rozlohu 2725 ha. Obyvatelé se živili převážně polním hospodářstvím, prací v lese, v kamenolomech, na pile, ve mlýně a na velkostatku. Z řemeslných oborů zde bývalo nejvíce rozšířeno soukenictví. Ještě za první republiky zde fungovala ruční tkalcovna, mlýn a jeden kamenolom. Po válce v Račicích působilo lidové družstvo uměleckých řemesel, truhlářská provozovna a pekárna. Dnes v obci působí pila, pekárna, několik rekreačních zařízení a hostinců. Dále se tu nachází základní škola jednotřídka se dvěma ročníky, mateřská škola, obecní úřad a pošta.\n\nZemědělské družstvo s pastvinářskou farmou bylo založeno v roce 1950 a obhospodařovalo přibližně 250 ha půdy. Po sloučení obcí bylo k družstvu připojeno i JZD Pístovice se 40 ha půdy. V roce 1922 byla v obci zahájena autobusová doprava a to na trati Vyškov - Krásensko. V šedesátých letech zde již jezdilo 12 spojů ve směrech na Brno, Vyškov a Blansko. Po vzniku IDS JMK je veřejná doprava zajišťována autobusy ČSAD Vyškov do Vyškova, do Brna (přes Bukovinku a Ochoz u Brna) a do Adamova.\n\n\nS obcí Račice je svým narozením spojena řada slavných a významných osobností, následující tabulka zachycuje některé z nich:\n\n\"Svazek obcí mikroregionu Drahanská vrchovina\" byl zaregistrován již v roce 2000 a od roku 2003 jej tvoří celkem 12 obcí: Drnovice, Habrovany, Ježkovice, Krásensko, Luleč, Nemojany, Nové Sady, Olšany, Podomí, Račice-Pístovice, Ruprechtov a Studnice. Předmětem činnosti tohoto svazku obcí je vzájemná pomoc při řešení samosprávných, kulturních, environmentálních i hospodářských problémů a získávání finančních prostředků na podporu cestovního ruchu a projektů v regionu. Sídlem svazku obcí byl ustanoven Obecní úřad v Lulči. Nejvyšším orgánem svazku obcí je valná hromada, kterou tvoří statutární zástupci obcí svazku. Svazek obcí \"Drahanská vrchovina\" vstoupil dne 22. června 2006 do \"Národní sítě zdravých měst\".\n\n\n\n"}
{"id": "310395", "url": "https://cs.wikipedia.org/wiki?curid=310395", "title": "Vilém Frendl", "text": "Vilém Frendl\n\nVilém Frendl (28. května 1913, Žďár nad Sázavou – 18. prosince 2007) byl českým fotografem.\n\nFrendl se narodil ve Žďáře nad Sázavou 28. května 1913. V Brně se vyučil fotografem (v \"Americké domovině\", zal. v Králové Poli ze sbírky čechoameričanů) a 1. května 1934 si otevřel fotoateliér ve Žďáře nad Sázavou (v domě u Kosinků – pod kostelem), kde pracoval až do násilného ukončení v padesátých letech, kdy byl nucen pracovat jako fotograf v \"Komunálních službách\".\n\nV roce 1968 se opět pokusil obnovit svůj soukromý ateliér, bylo mu tehdy již 55 let, ale s nadšením se opět pustil do díla. Možnost provozovat soukromý fotoateliér však trvala pouhé dva roky. V roce 1970 byl opět donucen vrátit se zpět do Komunálních služeb města Žďáru nad Sázavou. V roce 1973 odešel do starobního důchodu, ale zřídil si fotoateliér v městečku Nové Veselí a zde fotografoval až do svých 76 let (do roku 1989).\n\nBěhem svého působení ve Žďáře nad Sázavou fotografoval téměř všechny zásadní události, které se ve městě během jeho života udály. V roce 2005 vyšla kniha jeho fotografií (\"Žďár nad Sázavou ve fotografiích – květen 1945\"), která dokumentuje válečné dění ve městě. Během jeho života bylo uspořádáno také množství výstav, z nichž nejpopulárnější se týkaly vývoje města a byly dokumentovány na tehdy nevídaných, širokoúhlých záběrech, které v \"amatérských\" podmínkách vytvářel ve svém ateliéru. Tyto záběry vznikaly slepováním klasických fotografií a ve výsledku dosahovaly několika metrů.\n\nKromě fotografií proměn města Žďáru nad Sázavou se však věnoval i rodinným fotografií, krajinám a také fotografováním různých společenských událostí ve městě. Vilém Frendl zemřel 18. prosince 2007 ve věku 94 let.\n"}
{"id": "310400", "url": "https://cs.wikipedia.org/wiki?curid=310400", "title": "Louis Amédée Achard", "text": "Louis Amédée Achard\n\nLouis Amédée Eugène Achard (19. dubna 1814 Marseille – 1875 Paříž) byl francouzský novinář a spisovatel.\n\nPo krátkém pobytu u Algiers, kde byl dozorcem na statku, odešel do Toulouse, a pak do Marseille, kde se stal novinářem a napsal \"Sémaphore.\"\n\nPřesídlil do Paříže, kde psal pro \"Vert-Vert\", \"Entracte\", \"Charivari\", a \"Époque\". Achard úzce spolupracoval hlavně s \"Époque\", dokonce psal za své kolegy, když jim došla inspirace.\n\nPak přispíval do satirického žurnálu \"Le Pamphlet\" a byl těžce zraněný v souboji s mužem jménem Fiorentino. Ještě v rekonvalescenci odjel s francouzskou armádou do Itálie jako dopisovatel pro \"Journal des Débats\".\n\nAchard byl plodný autor. Napsal kolem třiceti her a čtyřiceti knih. Dodnes je znám hlavně pro své romanticky dobrodružné novely.\n\nJe pochován na pařížském hřbitově Père-Lachaise. \n\n\n"}
{"id": "310404", "url": "https://cs.wikipedia.org/wiki?curid=310404", "title": "Púchovská kultura", "text": "Púchovská kultura\n\nPúchovská kultura se vyvinula v posledních staletích před naším letopočtem na podkladě starších, halštatských kultur hornatého středního Slovenska za působení vlivů dalších etnik – germánského, dáckého a především keltského. Eponymní lokalita v Púchově byla objevena již roku 1888, specifičnost nálezů však rozpoznal až roku 1937 rakouský badatel Eduard Beninger, který označení púchovská kultura použil poprvé. Nejznámější a nejlépe prozkoumanou lokalitou je opevněná soustava Havránok nad Liptovskou Marou, dalším pramenem poznání jsou sídliště, popř. depoty; pohřebiště púchovské kultury (zatím) známa nejsou. Púchovská kultura se ze svého původního území rozšířila v pozdní době laténské (LT C2 – LT D1) i do přilehlých oblastí jižního Polska a severovýchodní a východní Moravy a její nositelé udržovali úzký kontakt s moravským keltským obyvatelstvem.\n\nVýsledky výzkumů především na Slovensku naznačují, že velmi důležitým, ba stěžejním faktorem púchovské ekonomiky bylo železářství a dálkový obchod (předpokládá se, že jedna z větví tzv. Jantarové stezky vedla právě přes území osídlené púchovskou kuturou). Púchovská kultura byla silně latenizována, tj. její nositelé přejímali ve velké míře projevy keltské – či lépe řečeno laténské – kultury a nechávali se jí silně ovlivnit, což lze pozorovat především na zbraních, nástrojích a špercích. Je možno uvažovat i o tom, že etnicky je lze alespoň částečně spojovat s keltským kmenem Kotinů. Nejvýznamnější púchovskou lokalitou na Moravě je hradisko Požaha na katastru obce Jičina u Nového Jičína, typická malá výšinná opevněná sídliště – hradiska pak tvoří pás na okraji hornaté hraniční oblasti Moravskoslezských Beskyd a Bílých Karpat a na jihu sahají až do Povláří. Úloha púchovské kultury v procesu zániku keltského osídlení Moravy není zcela jasná, ovšem zatímco doklady o přítomnosti Keltů zde mizí zhruba kolem roku 50 př. n. l. (tj. koncem stupně LT D1), její výskyt na Moravě pokračuje v období stupně LT D2 až ke zlomu letopočtu.\n\n\n"}
{"id": "310405", "url": "https://cs.wikipedia.org/wiki?curid=310405", "title": "Selb", "text": "Selb\n\nSelb (zastarale česky \"Žleby\") je německé velké okresní město ve spolkové zemi Bavorsko, v okrese Wunsiedel im Fichtelgebirge, které leží na německo-českých hranicích, v blízkosti města Aš. Ve světě je známé svou výrobou porcelánu. V minulém století pocházela polovina produkce německého porcelánu právě ze Selbu, kde sídlily podniky Hutschenreuther, Rosenthal nebo Heinrich.\n\nSlogan města zní: \"Selb není světové velkoměsto, je ale světově proslulé\".\n\nSelb byl kolonizován již ve 12. století osadníky, kteří přišli z bavorského prostoru. Jednalo se o šlechtický rod, který se nazýval „de Selewenové\". Jejich existence je dokazatelná od roku 1135. V roce 1281 byly obce Selb a dnešní česká Aš zastaveny císařem Rudolfem Habsburským fojtu Jindřichovi z Plavna. Roku 1357 byl Selb přepsán jako říšské léno na rod Forsterů. Ti v roce 1412 obec prodali purkrabímu z Norimberka. Roku 1426 propůjčil markrabě Friedrich I. Bayreuthský a Braniborský Selbu městská práva. Selb byl vyhledávaným lovištěm bayreuthských knížat. To dnes stále připomíná paroží ve znaku města.\nDo 18. století bylo město spojováno především s hornictvím, které bylo z velké míry provozováno v kamenolomu na Hausellohe. Vyskytovala se zde velmi jemná žula, neobsahující žádné železné příměsi, čehož bylo využito v druhé polovině 19. století, kdy se zde začal vyrábět porcelán.\n\nV 18. století se Selb stal řemeslnickým městem s asi 1 500 obyvateli. Existovaly zde cechy truhlářské, tesařské, koželužské, mlynářské, obuvnické a tkadlecké. V roce 1709 zde Johann Georg Jäger otevřel také papírnu, která měla velký význam pro ekonomiku města až do 70. let 20. století.\n\n18. března 1856 postihl město velký požár, známý jako „Selbský požár“, a zničil cenné historické jádro. Jen málo budov tento požár přestálo. Jedna ze staveb, která byla zachráněna, byl kostel svaté Trojice z roku 1612. Požár spálil celkem 221 obytných domů a 408 pomocných budov a připravil o domov 624 rodin (přes 3 500 lidí).\n\nV 1857 začíná požárem zničené město spoléhat na výrobu porcelánu. Oheň zničil spoustu budov, ve kterých měli obyvatelé své vlastní živnosti, a tak byli rádi, že získávají práci v nově otevřené porcelánce továrníka Lorenze Hutschenreuthera. „Bílé zlato\", jako bylo porcelánu přezdíváno, bylo také lehce dostupné pro chudší občany. V továrně našlo mnoho nezaměstnaných tkalců novou budoucnost. Otevření železniční trati Hof – Cheb v roce 1864 podpořilo vzrůstající průmyslový vývoj v Selbu. Byly založeny porcelánky Jakob Zeidler & Co., J. Rieber, Rosenthal, Krautheim, Müller, Heinrich & Co., Jäger & Werner, Gräf & Krippner, Krautheim & Adelberg, Zeidler & Purucker, Gebr. Hofmann a Oberfränkische Porzellanfabrik (Hornofrankská porcelánka). V roce 1900 měl Selb již 7 200 obyvatel.\n\n1. července 1919 byl Selb vyjmut ze správy zemského okresu Rehau, a byl mu přidělen statut Kreisfreie Stadt \"(Velké okresní město)\". V roce 1930 mělo 14 200 obyvatel. Počet porcelánek však klesl během Světové hospodářské krize. Většina továren byla prodána novým majitelům. Stále se zde však vyrábí porcelán světoznámých značek Rosenthal, Hutschenreuther a Villeroy & Boch.\n\nNa konci druhé světové války byl Selb obsazen americkými vojsky. Do Selbu také přišlo 3 500 uprchlíků z německého východu. Poté, co hranice uzavřelo Československo a Sasko, přišel Selb o velké množství zdrojů surovin a také o poměrně velký obchodní trh.\n\nBěhem územní reformy v roce 1972 byl Selb začleněn do zemského okresu Wunsiedel. Jako jakési odškodnění za ztrátu samosprávy získal Selb titul velké okresní město. V roce 1978 byly k městu přidruženy obce Erkersreuth, Heidelheim-Steinselb, Längenau, Lauterbach-Wildenau, Mühlbach, Oberweißenbach, Selb-Plößberg, Silberbach, Spielberg, Unterweißenbach a Vielitz.\n\n\n\nBuchwald |\nErkersreuth |\nHeidelheim |\nLängenau |\nLauterbach |\nMittelweißenbach |\nMühlbach |\nOberweißenbach |\nPlößberg |\nSchatzbach |\nSelb |\nSelb-Plößberg |\nSilberbach |\nSpielberg |\nSteinselb |\nUnterweißenbach |\nVielitz |\nVielitz-Siedlung |\nWildenau\n"}
{"id": "310406", "url": "https://cs.wikipedia.org/wiki?curid=310406", "title": "Karakola", "text": "Karakola\n\nKarakola byla vojenská manévrovací taktika pro jezdectvo. Slovo pochází ze španělského \"caracol\", což znamená „šnek“. Tato technika byla využívána jezdectvem vybaveným palnými zbraněmi od první poloviny 16. století a začala postupně upadat během 17. století, ale občas se objevila i později.\n\nJedna eskadrona jezdectva, například dragouni, vyzbrojena střelnými zbraněmi najížděla obloukem před nepřátelský pěší útvar a ostřelovala postupně jeho střed. Eskadrona se pak vždy vrátila, nabila a podnikla druhé kolo. Druhá eskadrona stála mimo dostřel protivníka s připravenými palaši a jakmile oddíl vyzbrojený palnými zbraněmi narušil nepřátelskou formaci, vrhla se na ni a vnikla vzniklou mezerou do jádra nepřátelské formace, kterou následně rozprášila.\n"}
{"id": "310409", "url": "https://cs.wikipedia.org/wiki?curid=310409", "title": "National League A", "text": "National League A\n\nŠvýcarská hokejová liga (National league A či Ligue Nationale A (LNA), Lega Nazionale A, Nationalliga A) je nejvyšší plně profesionální ligou ledního hokeje ve Švýcarsku.\n\nTéto ligy se účastní 12 týmů. Nejlepších osm po základní části postupuje do playoff, které se hraje na čtyři vítězné zápasy. Z playoff vzejde mistr Švýcarska. Čtyři nejhorší týmy hrají play-out. Nejhorší tým z play out hraje na čtyři vítězné zápasy baráž proti vítězi National League B (2. ligy) o místo v nadcházející sezóně v nejvyšší soutěži.\n\nV základní části odehraje každý z 12 klubů 50 zápasů. Kluby hrají každý s každým dvakrát doma a dvakrát venku (44 zápasů) a navíc ještě jednou doma a jednou venku s kluby v rámci regionální čtyřčlenné skupiny. Skupina 1: HC Servette Ženeva, Fribourg-Gottéron, EHC Biel, SC Bern. Skupina 2: EV Zug, HC Ambrì-Piotta, HC Lugano, HC Lausanne. Skupina 3: Kloten Flyers, ZSC Lions, SCL Tigers, HC Davos.\n\nNejlepších osm týmů po základní části postoupí do play-off, ve kterém se hrají série na čtyři vítězné zápasy.\n\nPoslední čtyři kluby po základní části sehrají skupinu o udržení (\"Abstiegsrunde\"), ve které kluby odehrají 6 zápasů, každý s každým vždy jednou doma a jednou venku. Poslední dva kluby sehrají sérii o poslední místo (\"Play-out-Finale\") na čtyři vítězné zápasy. Poražený sehraje barážovou sérii na čtyři vítězství proti vítězi National League B. Obě série se hrají stejným systémem jako série play-off.\n\nZdroj: \n\n"}
{"id": "310411", "url": "https://cs.wikipedia.org/wiki?curid=310411", "title": "Udži (Kjóto)", "text": "Udži (Kjóto)\n\nUdži (: 宇治市; \"Udži-ši\") je druhé největší město ležící v japonské prefektuře Kjóto. Udži se nachází mezi dvěma bývalými hlavními městy Japonska, Narou a Kjótem. Městem protéká řeka Udži, která pramení v jezeře Biwa.\n\nUdži se městem (市, \"ši\") oficiálně stalo 1. března 1951. K 1. březnu 2008 mělo 191 227 obyvatel a celkovou rozlohu 67,55 km².\n\nVe městě leží šintoistická svatyně Udžigami a buddhistický chrám Bjódóin, které byly v prosinci 1994, spolu s dalšími památkami v okolí Kjóta, zapsány na Seznam světového dědictví UNESCO pod společným názvem \"Památky starobylého Kjóta\".\n\n\n"}
{"id": "310412", "url": "https://cs.wikipedia.org/wiki?curid=310412", "title": "Napola", "text": "Napola\n\nNapola je německý dramatický film, který v roce 2004 natočil režisér Dennis Gansel. Film se natáčel i z větší části v Česku, zejména na hradě Bouzov.\n\nNapola, \"Nationalpolitische Erziehungsanstalt\", je elitní nacistická škola. Na tuto školu se dostávají jen ti nejlepší, nejoddanější a nejsilnější. Budoucí elita národa se měla skládat z mladých hochů z celého Německa. Jedním z nich měl být také Friedrich Weimer, který se v roce 1942, po ukončení školy, rozhoduje co dál v životě bude dělat. Poté co potkává chápavého Voglera, neodolává jeho nabídce ke studiu na škole Napola. I přes odmítavý postoj otce, který se nechce zaplétat s nacismem, odjíždí do školy, kde se také zapisuje. Zde si také vytváří největší přátelství s Albrechtem Steinem, který je však na pochybách s „pravdou“, která jim je předkládaná na škole. Chlapci prochází společně výcvikem i ostrou akcí, kde mají nalézt ozbrojené ruské vězně na útěku.\n"}
{"id": "310415", "url": "https://cs.wikipedia.org/wiki?curid=310415", "title": "Ivan Neumaier", "text": "Ivan Neumaier\n\nIvan Neumaier je český ekonom, zabývající se měřením a řízením výkonností firmy.\n\nVystudoval podnikohospodářskou fakultu na VŠE v Praze. Pracoval v soukromé sféře i jako analytik ČNB a Ministerstva průmyslu a obchodu. V současné době působí jako ekonomický poradce a konzultant. \n\nJe autorem publikací, zaměřujících na podniky a jejich rozbory, spolu se svou manželkou Inkou vytvořil model pro komplexní posuzování zdraví firmy (Model IN).\n\n"}
{"id": "310416", "url": "https://cs.wikipedia.org/wiki?curid=310416", "title": "Polská hokejová liga", "text": "Polská hokejová liga\n\nEkstraliga w hokeju na lodzie je nejvyšší profesionální hokejovou soutěží v Polsku. Této ligy se účastní 10 družstev. Nejhorší celek sestupuje do 1. ligy.\n\nPrvní hokejový turnaj se hrál v Polsku v roce 1925-1926 a v roce 1938 byly na podnět Polské hokejové federace zahájeny přípravy na start soutěže s ligovou strukturou. Plány na zahájení sezóny ale zhatil začátek Druhé světové války. Současná soutěž se tak začala hrát až od roku 1955 pod názvem Ekstraklasą. Od sezóny 1999-2000 se je liga zcela profesionální.\n\nV první části ligy hraje každý s každým čtyři zápasy (tj. 36 zápasů). Následně se liga rozdělí do dvou skupin. Prvních 6 týmů hraje tzv. \"silnější skupinu\" (polsky Grupa Silniejsza) každý tým celkem 10 zápasů (s každým s každým jednou doma, jednou venku) o umístění v tabulce před play-off. Zbylé 4 týmů hrají \"slabší skupinu\" (polsky: Grupa Słabsza). Ve slabší skupině se hraje dvakrát doma a dvakrát venku, každý s každým (dohromady každý tým odehraje ve slabší skupině 12 utkání). Dva nejlepší celky skupiny postupují do play-off a poslední tým sestupuje do 1. ligy.\n\nNásleduje play-off, ve kterém se hraje první kolo na 3 vítězné zápasy a následně čtvrtfinále, semifinále a finále hrané na 4 vítězné zápasy. V polské lize se hraje i o konečné třetí místo, a to na 2 vítězné zápasy.\n"}
{"id": "310418", "url": "https://cs.wikipedia.org/wiki?curid=310418", "title": "Aleje Jerozolimskie", "text": "Aleje Jerozolimskie\n\nAleje Jerozolimskie, česky přeložitelné jako Jeruzalémské Aleje, jsou jednou z hlavních tříd ve Varšavě, spojují východ a západ města jižně od centra metropole.\n\nNázev ulice pochází od jména malé vesnice, kterou v roce 1775 nechal vybudovat August Sułkowski pro židovské obyvatele Mazovska. Vesnice nesla název Nowa Jerozolima (Nový Jeruzalém), silnice, která vedla do Varšavy pak byla pojmenována Aleja Jerozolimska. Přestože vesnice byla rychle opuštěna již nedlouho po svém vzniku, název ulice se rychle zažil. Význam Alejí vzrůstal v průmyslové době. Právě zde vzniklo první železniční nádraží ve městě, ve východní části třídy vznikly luxusní domy pro zámožné Varšavany. Na počátku 20. století, zvláště pak v časech vyhlášení polského státu, byla třída rozšířena a přebudována. Zástavba ulice, kterou tvořily domy v secesním a funkcionalistickém stylu zůstala původní až do Varšavského povstání, které bylo krutě potlačeno a kdy bylo město těžce poničeno. Zbylé trosky budov odstranilo již komunistické vedení Polska; nové Aleje se staly rychlostní městskou třídou, doplněnou moderní zástavbou a velkolepými stavbami, které vytvořily obraz moderní Varšavy – Palácem kultury a podzemním nádražím Warszawa Centralna.\n"}
{"id": "310420", "url": "https://cs.wikipedia.org/wiki?curid=310420", "title": "Qoşa qala qapısı", "text": "Qoşa qala qapısı\n\nQoşa qala qapısı nebo Goša gala gapisi (, , ) je nejslavnější ze vstupů do Starého města Baku. Qoşa qala qapısı znamená v překladu dvojitá brána. Někdy se též nazývá jako \"Brána Šamachi\".\n\nBrána je hlavním vstupem do Starého města a je jediná která se skládá ze dvou bran - vnitřní a vnější.\n\n"}
{"id": "310421", "url": "https://cs.wikipedia.org/wiki?curid=310421", "title": "Hausdorffova míra", "text": "Hausdorffova míra\n\nHausdorffova míra (dále formula_1) je „nížedimenzionální“ míra na formula_2, která dovoluje měřit jisté „velmi malé“ podmnožiny formula_2. Základní myšlenkou je, že množina formula_4 je „s-dimenzionální“ podmnožina množiny formula_2, platí-li\n\nformula_6,\n\ni když formula_4 je velmi komplikovaná. formula_1 je definovaná jako výraz obsahující součet průměrů dobrého spočetného pokrytí.\n\nDefinice: Nechť formula_9 Definujme\n\nformula_10\nkde\nformula_11\ntady\nformula_12\nje obyčejná gamma funkce.\nformula_13Pro formula_4 a formula_15 s vlastnostmi jako výše, definujme:\nformula_16\nformula_1 nazveme s-dimenzionální Hausdorffovou mírou na formula_2.\n\nformula_1 je Borelova regulární míra pro formula_20, není ale Radonova míra.\nZ toho plyne následující:\nformula_21 je míra.\nformula_22 je míra.\nformula_23 je borelovská míra.\nDalší zajímavé vlastnosti:\nformula_24 je čítací míra.\nformula_25 na formula_2, kde formula_27 je Lebesgueova míra.\nformula_28 na formula_2 pro všechna formula_30.\nformula_31 pro všechna formula_32.\nformula_33 pro všechny afinní isometrie formula_34.\n\n"}
{"id": "310424", "url": "https://cs.wikipedia.org/wiki?curid=310424", "title": "Filipp Macharadze", "text": "Filipp Macharadze\n\nFilipp Jesejevič Macharadze (gruzínsky: ფილიპე მახარაძე, rusky: Филипп Махарадзе) (9. března 1868 – 10. prosince 1941) byl gruzínský politik a bolševický funkcionář. Od roku 1934 do 1989 se po něm jmenovala gruzínská vesnice Ozurgeti.\n\nNarodil se v roce 1868 ve vesnici Šemokmedi v kraji Guria v západní Gruzii. Studoval nejprve na Teologickém semináři v Tbilisi a potom na veterinárním institutu ve Varšavě. V roce 1891 se přidal k sociálně demokratickým hnutím a jejich ideály hlásal v Gruzii a Ázerbájdžánu. V roce 1903 vstoupil do Ruské sociálně demokratické dělnické strany (RSDDS) a aktivně se v roce 1905 podílel na revolučních událostech v Rusku, potažmo na Kavkaze. V roce 1907 se údajně podílel na vraždě prominentního gruzínského politika a vlastence Ilji Čavčavadzeho a vstoupil do bolševické frakce RSDDS.\n\nPo únorové revoluci v Rusku v roce 1917 byl zvolen jako delegát na sedmý sjezd RSDDS, který se konal v dubnu, a byl bolševiky dosazen do Zakavkazského krajského výboru. V době nezávislé Gruzie vedl odbojové hnutí proti menševické vládě Noaha Žordaniji a po jejím pádu způsobeném invazí Rudé armády stanul od 6. března do 7. července 1921 v čele gruzínského revolučního výboru (Revkomu) a od 28. února 1922 do 22. ledna 1923 v čele gruzínského Ústředního výkonného výboru. Během výkonu této funkce se účastnil tzv. Gruzínského případu a postavil se proti snahám Serga Ordžonikidzeho a Stalina o centralizaci moci do Zakavkazské SFSR a následnému okleštění autonomie jejích federativních republik. Místo toho se přikláněl k přímému začlenění Gruzínské SSR do Sovětského systému. Jako předseda gruzínského Ústředního výkonného výboru pak působil ještě třikrát, a to od června 1925 do 14. června 1927, od dubna 1928 do června 1929 a od ledna 1931 do června 1938. Nakonec byl 10. června 1938 zvolen Předsedou Prezidia gruzínského Nejvyššího sovětu, čímž se stal jedním ze zástupců předsedy Nejvyššího sovětu SSSR. Funkci vykonával až do své smrti 10. prosince 1941. Mezery mezi obdobími výkonů funkce předsedy Ústředního výkonného výboru vyplňovaly jiné stranické funkce. V době mezi červnem 1929 a lednem 1931 Macharadze zastával funkci předsedy Rady lidových komisařů.\n\nKromě politiky se Macharadze také věnoval literární činnosti. Sepsal několik monografií na Alexandra Puškina či Maxima Gorkého a historických prací, většinou na téma bolševického revolučního hnutí v Zakavkazsku nebo na téma rolnického a dělnického hnutí v Gruzii v 19. století.\n\n\n"}
{"id": "310428", "url": "https://cs.wikipedia.org/wiki?curid=310428", "title": "Atəşgah", "text": "Atəşgah\n\nAtəşgah nebo Atešgah (, ), někdy též \"Chrám věčného ohně\" ( ), se nachází v městské části Baku – Suraxanı asi 15 km od centra.\n\nNázev Atešgah v překladu znamená „místo“ nebo „domov ohně“. Pochází ze 17. až 18. století. Historické kořeny této stavby spadají do dob Zoroastrismu, chrám byl vybudován uctívači ohně, kteří tuto zemi považovali za svatou.\n\nCelé okolí je známo naprosto unikátním přírodním fenoménem – ohněm, který hoří přímo ze země. Dominantou tohoto místa je Hinduistický chrám, kde uprostřed plane \"věčný oheň\" a dříve se zde odehrávaly náboženské rituály. V okolních budovách se nacházejí malé místnosti mnichů \"dervišů\" – uctívačů ohně, kteří věřili, že tento oheň má zázračnou duchovní sílu a tuto víru si přinesli z Indie. Důkazem toho jsou i hinduistické nápisy na zdech. V dnešní době se již chrám k bohoslužbám neužívá, slouží jako muzeum. I původ tajuplného ohně je již objasněn – oheň stále hoří díky zemnímu plynu, který v místě chrámu a na dalších místech Apšeronského poloostrova proudí ze zemních otvorů.\n\n"}
{"id": "310429", "url": "https://cs.wikipedia.org/wiki?curid=310429", "title": "Štikozubec obecný", "text": "Štikozubec obecný\n\nŠtikozubec obecný (\"Merluccius merluccius\"), zvaný též hejk nebo mořská štika, je dravá ryba z čeledi štikozubcovitých, která žije v severovýchodním Atlantiku, Středozemním a Černém moři. Má chutné, málo tučné bílé maso, je proto intenzivně lovena komerčními rybáři a její populace trpí nadměrným rybolovem.\n\n\nŠtikozubec obecný je štíhlá ryba s protáhlým válcovitým tělem a velkou hlavou. Tlama je široká a uvnitř jsou dvě řady dlouhých a silných zubů, které jsou navíc mírně zahnuté směrem dovnitř. Nejširší část těla je za hlavou. Štikozubec má dvě hřbetní ploutve, přední je trojúhelníkovitá, zadní prodloužená až k ocasu a konkávně vyklenutá, řitní ploutev se délkou i tvarem podobá zadní hřbetní ploutvi.\n\nŠupiny jsou malé, tělo je svrchu břidlicově šedé nebo hnědavé, na bocích světlejší a stříbřité, břicho je téměř bílé. Hřbetní a ocasní ploutev je tmavě šedohnědá s černavými okraji, ostatní ploutve jsou světle hnědé. Velké oči jsou zlatavé. Tvarem těla se podobá štice, což štikozubci vysloužilo ve středověku jméno- \"maris lucius\", mořská štika. Zkomolením tohoto pojmenování vzniklo současné vědecké jméno, \"Merluccius\".\n\nŠtikozubci mohou dosahovat hmotnosti přes 10 kg, samice je větší než samec, může dorůst až do jednoho metru, samci jsou menší a dorůstají asi 80 cm. Největší štikozubec byl dlouhý 140 cm a vážil 15 kg. V současnosti se ale takové velikosti ryby nedožívají, ulovené kusy bývají 30–60 cm dlouhé a váží tři až čtyři kilogramy.\n\nŠtikozubec obecný je evropský druh štikozubce, severní populace obývá atlantické pobřeží Evropy od Norska až k Islandu, Severní moře a Biskajský záliv, jižní populace žije v Atlantském oceánu u portugalských břehů a u západního pobřeží Severní Afriky, n jihu až k Mauretánii, ve Středozemním moři a při jižním pobřeží Černého moře.\n\nŠtikozubci žijí v hejnech u dna ve velkých hloubkách, obvykle mezi 70–370 m, vyskytují se však také v mělčích vodách, v hloubce 30 m nebo naopak v hloubce až 1000 m. Jsou eurytopní, obývají různá stanoviště a nemají příliš vyhraněné nároky na životní prostředí, preferují však bahnité dno. Dospělci během noci migrují směrem k hladině.\n\nJsou to dravci, loví hlavně jiné ryby, jejich kořistí se stávají sardinky, ančovičky, šproti, sledi a tresky, výjimkou není ani kanibalismus. Živí se také hlavonožci. Následují rybí hejna, nezůstávají na jednom místě, v létě jsou blíže k pobřeží a v zimě spíše na otevřeném moři.\n\nObdobí tření je dlouhé a doba se liší u jednotlivých populací, jižní populace \"Merluccius merluccius smiridus\" se začíná rozmnožovat dříve. U afrického pobřeží a ve Středozemním moři se štikozubci třou od prosince do června, v hloubce mezi 100 až 300 m. Severní populace se vytírá blíže k hladině, v Biskajském zálivu probíhá tření od února do května, kolem Islandu od dubna do července a v okolí Skotska od května do srpna. Jsou velmi plodní, jediná samice může při tření vyprodukovat 2–7 miliónů jiker, 70 cm dlouhá jikernačka může před vytřením obsahovat až 400 000 jiker.\n\nPlůdek se stává součástí planktonu, mladé rybky se první rok svého života, dokud nedorostou asi 16 cm, živí hlavně korýši (krunýřovci, vidlonožci, různonožci). Mladí štikozubci žijí v mělčích vodách, při bahnitém dně.\n\nU dna zůstávají štikozubci až do tří let věku. Samci pohlavně dospívají v pěti letech, samice v sedmi, v tomto věku jsou jedinci severní populace 40 cm, resp. 57 cm dlouzí. Jižní populace roste pomaleji, při dosažení pohlavní dospělosti jsou samci 26–27 cm dlouzí a samice dorůstají 36–40 cm. Samice rostou rychleji než samci. Jsou to dlouhověké ryby, mohou se dožít až 20 let.\n\nŠtikozubec obecný má bílé, měkké, netučné a chutné maso, které je poměrně ceněné, je proto komerčně loven. Nejčastěji jsou používány vlečné sítě a to včetně kontroverzních hlubinných vlečných sítí, jelikož štikozubci žijí u dna, dále se loví na dlouhou lovnou šňůru. Hlavní oblasti lovu je území na severozápad od Skotska, na západ a jih od Irska, Biskajský záliv, španělské, portugalské a africké pobřeží. Většina ryb je ulovena španělskými loděmi, dále je loven Italy, Francouzi, Velkou Británií a v malém množství dalšími státy.\n\nŠtikozubec obecný trpí nadměrným rybolovem; v době od roku 1961 do roku 2003 bylo ročně uloveno 42 000 – 96 000 tun štikozubce, u jižní populace biomasa dospělých ryb schopných tření prudce poklesla mezi lety 1982–1986, z 60 000 t klesla na méně než 30 000 t. To vedlo k poklesu ulovených ryb z téměř 23 000 t na necelých 8 000 t v roce 1998, nicméně v tomto roce byla biomasa rozmnožujících se ryb odhadována na pouhých 20 000 t. ACFM (Advisory Committee on Fishery Management) proto doporučilo zastavení lovu, než se populace vzpamatuje, zatím k tomu však nedošlo.\n\nV případě severní populace počty ryb rychle klesly na konci 90. let 20.  stol. a v současnosti činí asi polovinu stavu v sedmdesátých letech, z téměř 300 000 t klesla biomasa dospělých ryb schopných rozmnožování na 95 100 t v roce 1999. Přitom přijatelný počet pro dlouhodobě udržitelnou situaci je 140 000 t. Pro severní populaci štikozubce obecného byl v roce 2004 přijat Plán na záchranu (EC Reg. No 811/2004). V roce 2006 bylo uloveno 41 800 t, biomasa rozmnožujících se ryb činila 139 900 t.\n\n"}
{"id": "310437", "url": "https://cs.wikipedia.org/wiki?curid=310437", "title": "La Tène", "text": "La Tène\n\nLa Tène je eponymní lokalita na katastru obce Marin-Epagnier na břehu Neuchâtelského jezera (Švýcarsko), podle níž bylo období největšího rozmachu keltského osídlení Evropy se svéráznou hmotnou kulturou nazváno dobou laténskou (cca 500 př. n. l. - 0).\n\nPrvní nálezy (železné meče, nářadí, spony aj.) odtud byly získány kolem poloviny 19. století při bagrování dna jezera. Při poklesu vody v kruté zimě 1853/1854, kdy bylo dno obnaženo, věnoval švýcarský badatel Ferdinand Keller zvýšenou pozornost této situaci a nálezům (vedle velkého množství různých předmětů i zbytky několika můstků), o nichž podal první zprávu v roce 1858 a později pak další; do konce století pak vyšly ještě dvě publikace věnované La Tène (Émile Vouga 1885, V. Gross 1886), systematický výzkum nicméně byl proveden teprve v letech 1907-1917 a publikován v roce 1923 (Paul Vouga).\nNaleziště vydalo na 2500 různých předmětů, z nichž zhruba třetinu tvoří zbraně (železné meče, kopí, štíty) především z mladší doby laténské, dále šperky, nářadí, nástroje, součásti vozů a koňských postrojů aj., vedle toho i zvířecí a lidské kosti.\n\nLokalita byla různě interpretována – např. jako celnice, obětní místo, vojenské stanoviště atd. a její zánik byl spojován s odchodem Helvetiů, kteří sídlili na území dnešního Švýcarska (země je dodnes nazývána \"Helvetia\", název se objevuje např. na poštovních známkách), do Galie v roce 58 př. n. l. Nejnovější interpretace vychází z výsledků výzkumu analogických lokalit rovněž na březích Neuchâtelského jezera (Corneaux, Port, Thielle), kde byly zjištěny zbytky dřevěných mostů a nalezeno opět větší množství různých předmětů v obdobném složení jako v La Tène. Nálezová situace vede k názoru, že předměty byly zavěšovány na konstrukci mostu (mostů) jako oběti vodnímu božstvu; most původně překlenoval říčku spojující dříve Neuchâtelské jezero s nedalekým jezerem \"Lac de Morat (Murtensee)\". Velmi důležitá je skutečnost, že díky uložení ve vodním prostředí se dochovala řada předmětů či jejich částí z organických materiálů, tedy ve své původní celistvé podobě (dřevěné štíty, dřevěná ratiště kopí, dřevěné rukojeti mečů aj.), kterou je zase možno konfrontovat s ikonografickými prameny. Některé z dochovaných dřevěných předmětů bylo možno použít pro dendrochronologické datování (např. kůly z mostu pocházejí z let 254-251 př. n. l., štít s pásovou puklicí, datovanou v rámci Reineckovy periodizace do stupně LT C1, poskytl absolutní datum 229 př. n. l., dřevěné kolo vozu bylo vyrobeno ze dřeva stromu poraženého v roce 38 př. n. l.).\n\nNálezy z lokality La Tène se svým jednotným charakterem výrazně odlišovaly od tehdy již dobře známých nálezů z Hallstattu a na základě rostoucího počtu obdobných nálezů z jiných míst vyvodil roku 1872 švédský archeolog Hans Hildebrandt důležitý závěr: předřímskou dobu železnou rozdělil na období starší (do roku 500 př. n. l.), pro které použil označení doba halštatská, a mladší (500 př.n.l. - 0), které nazval podle naleziště v La Tène dobou laténskou.\n\nObjev lokality, její výzkum a následné vyhodnocení znamenal obrovský posun ve vývoji prehistorické vědy, její pravý význam však vyniká po zasazení do kontextu bohaté a složité struktury keltského osídlení v této oblasti, tvořené vedle samotného La Tène např. i výše zmíněnými lokalitami v Corneaux, Portu a na říčce Thielle, nedalekým oppidem Mont Vully a řadou sídlišť a obchodních center v okolí jezera, vypovídajících o regionu jako o významném centru řemesel a obchodu v daném období.\n\nV současnosti je na místě vybudován kemp s pláží a restaurací; archeologické naleziště připomínají jen skromné tři panely u pláže. Nálezy z lokality jsou uloženy a vystaveny v Laténiu, nedaleko na břehu jezera situovaném muzeu věnovaném pravěké a středověké historii okolí Neuchâtelského jezera.\n\n\n\n"}
{"id": "310442", "url": "https://cs.wikipedia.org/wiki?curid=310442", "title": "Tesla B115", "text": "Tesla B115\n\nTesla B115 (ANP 268) byl československý stolní, dvourychlostní, čtyřstopý, stereofonní, tříhlavý, kotoučový magnetofon Hi-Fi třídy obohacený výkonovým zesilovačem 2×10 W s napájením ze střídavé sítě 220 V, 50 Hz. Byl vyráběn v letech 1981-1985. Jeho rozměry 404×187×428 mm, hmotnost 13 kg s cívkami o průměru do 18 cm. Kmitočtový rozsah byl minimálně 50-15000 Hz (běžně až do 20000 Hz při použití kvalitního pásku) při rychlosti 19,05 cm/s.\n\nDvě rychlosti posuvu pásku 9,53 cm/s a 19,05 cm/s, modulová konstrukce elektrické části, výstup pro stereofonní sluchátka, výstup pro vnější monitor, vstupy pro všechny běžné zdroje programu, dva osvětlené měřiče záznamové popř. snímací úrovně (vu metry), signalizace zapnuté funkce Záznam svítivými červenými diodami, řízení záznamové úrovně a hlasitosi posuvnými regulátory samostatné pro každý kanál, posuvné regulátory basů a výšek, kontrola \"před páskem\" - příposlech zaznamenávaného programu, kontrola \"za páskem\" odposlech nahraného programu přímo z pásku, orientační odposlech při převíjení (cueing), pohotovostní tlačítko, dálkové ovládání pauzy, samočinná regulace posuvu pásku zdvojenými brzdami, samočinné vypínání posuvu pásku na konci a při jeho přetržení, čtyřmístné nulovatelné počítadlo, plastová skříň, průhledné víko páskového prostoru.\n\nTesla B115 patří do řady B11 třídy Hi-Fi. Měl tvrzené hlavy s dlouhou životností. Pozdější verze měly panel s odnímatelným krytem páskové dráhy pro snadné čištění, vyšší nožičky a tenčí ručičky v měřičích úrovně.\n\n"}
{"id": "310449", "url": "https://cs.wikipedia.org/wiki?curid=310449", "title": "Katáib", "text": "Katáib\n\nKatáib (: ), též Falangistická strana, je libanonská politická strana. Strana někdy používá název Libanonská sociálně demokratická strana, přestože se nejedná o stranu sociálně demokratické orientace (ideologické směřování je národně konzervativní). Formálně se označuje světskou stranu, podporována je ovšem převážně maronitskými křesťany.\n\nStrana hrála jednu z hlavních rolí v libanonské občanské válce. K roku 2016 je Katáib parlamentní stranou a součástí Aliance 14. března (která stojí proti Hizballáhu a dalším prosyrským stranám).\n\nStrana byla oficiálně založena Pierrem Džamáílem v roce 1936 jako mládežnické hnutí inspirované NSDAP. Aktivně se účastnila bojů proti francouzské koloniální nadvládě v Libanonu až do vyhlášení libanonské nezávislosti v roce 1943. Její heslo je „Bůh, národ a rodina“.\n\nZpočátku byl vliv falangistické strany omezený. Vše se ale změnilo poté, co se Kataíb při krizi v roce 1958 postavila na stranu vlády. Pierre Džamáíl byl poté jmenován členem vlády a o dva roky později i zvolen do Národního shromáždění.\n\nV roce 1968 se strana připojila k Alianci Hefl, která byla tvořena třemi hlavními křesťanskými stranami v Libanonu. V tomtéž roce Aliance Helf získala 9 křesel (z 99), a stala se tak nejúspěšnějším seskupením v roztříštěném libanonském politickém spektru.\n\nDo konce 60. let 20. století Katáib vytvořila své vlastní ozbrojené milice a brzy na to se začaly množit srážky s palestinskými ozbrojenci.\n\nV dubnu 1975 se falangističtí milicionáři zúčastnili tzv. autobusového masakru, který je obecně považován za záminku k vypuknutí libanonské občanské války. V dalších dnech se 8000 falangistických milicionářů (společně s dalšími křesťanskými milicemi) zapojilo do pouličních bojů proti palestinským milicím a milicím Libanonského národního hnutí.\n\nV srpnu 1976 se Katáib podílela na formování libanonských sil, ozbrojeného křídla Libanonské fronty, přičemž jejich vůdcem byl zvolen syn zakladatele, Bašír Džamáíl. V září 1982 byl Bašír Džamáíl v průběhu první libanonské války zvolen prezidentem Libanonu. O měsíc později zahynul při atentátu, který spáchal prosyrský disident. K atentátu se však přihlásili palestinští muslimové. Izraelská armáda, která v té době okupovala Bejrút, umožnila falangistickým oddílům zesnulého prezidenta Džamáíla vstoupit do palestinských uprchlických táborů Sabra a Šatíla, kde měly hledat ozbrojené příslušníky palestinské teroristické skupiny Organizace pro osvobození Palestiny. V průběhu následujících dvou dnů namísto toho zmasakrovaly 474 až 2300 mužů, žen a dětí.\n\nStrana ztrácela směr a vzájemně v ní soupeřilo několik frakcí. Od roku 1986 až do své smrti v roce 1998 stál v čele strany Georges Saadeh. Toho o rok později nahradil Mounir Hajj, který předsednický post zastával do roku 2002. Následně se předsedou stal Karim Pakradouni, jenž v této funkci působil do roku 2007. Tehdy se nejvyšším představitelem strany stal někdejší libanonský prezident Amín Džamáíl, syn Pierra Džamáíla a bratr Bašíra Džamáíla, kterého v roce 2015 nahradil jeho syn Samy Džamáíl.\n\nV březnu roku 2005 se po atentátu na Rafíka Harírího strana zúčastnila protisyrských demonstrací, později známých jako Cedrová revoluce. Stala se součástí Aliance 14. března (společně s Hnutím budoucnosti, Pokrokovou socialistickou stranou, Libanonskými silami a dalšími menšími stranami). Ve volbách v červnu 2005 získala Katáib 3 křesla v libanonském parlamentu a v nově sestavené vládě F. Siniora zasedl Pierre Amín Džamáíl, syn předsedy Amína Džamáíla, jako ministr průmyslu. Pierre Amín Džamáíl zahynul v listopadu 2006 při atentátů, z něhož byla obviněna Sýrie. Další člen Strany Katáib, Antoine Ghanem, zemřel při bombovém atentátu v září 2007.\n\n"}
{"id": "310451", "url": "https://cs.wikipedia.org/wiki?curid=310451", "title": "Operace Lítání", "text": "Operace Lítání\n\nOperace Lítání je název pro vojenskou akci Izraelských obranných sil (IOS), při níž izraelské vojenské jednotky v roce 1978 pronikly do Libanonu a obsadily jeho území až po řeku Lítání. Při této operaci se IOS podařilo úspěšně zatlačit vojenské síly OOP severně za tuto řeku. Libanonské protesty u OSN vedly posléze k vytvoření mírových sil UNIFIL a izraelskému stažení z obsazených území.\n\nNázev libanonské řeky Lítání se během plánování operace nikdy nevyskytl, neboť s postupem IOS až k této řece se vůbec nepočítalo.. \nOperace Lítání byla výsledkem dlouhotrvajícího izraelsko-palestinského konfliktu. V roce 1968 OOP a další palestinské ozbrojené skupiny obsadily jižní část Libanonu. S přílivem 3 000 příslušníků OOP vyhnaných z Jordánska (po neúspěšném pokusu o převrat) vzniklo na jihu Libanonu území, na němž vládu de facto vykonávaly palestinské organizace. Toto území bylo zároveň palestinskými ozbrojenci využíváno k útokům proti severu Izraele. Na tyto útoky Izrael odpovídal vojenskými útoky proti základnám OOP. Vzájemné srážky se vystupňovaly až do První libanonské války v roce 1982 a vytlačení OOP z Libanonu.\n\n11. března 1978 se na izraelské pláži ve Středozemním moři vylodilo komando 11 Palestinců ozbrojených Kalašnikovy AK-47, granáty a dynamitem. Zastřelili americko-izraelskou fotografku a poté na dálnici mezi Tel Avivem a Haifou zajali dva autobusy plné výletníků. Většinu z nich nacpali do jednoho z autobusů a řidiče přinutili jet směrem na Tel Aviv. Cestou stříleli po projíždějících autech i po policejních pronásledovatelích. Autobus se podařilo zadržet na jedné z křižovatek severně od Tel Avivu. Zde došlo k přestřelce mezi únosci a oddílem izraelských policistů, pohraničníků a vojáků. Během přestřelky explodovaly granáty a autobus začal hořet. Výsledkem masakru na pobřežní silnici byla smrt 38 Izraelců a devíti Palestinců. Jako odvetu spustil Izrael o pět dní Operaci Lítání.\n\nJednotky, které se Operace Lítání měly zúčastnit dostaly rozkaz postoupit 10 km do hloubky libanonského území a zničit tábory OOP a její vojenské základny. Zároveň měly být obsazeny 4 enklávy, které by vzápětí byly předány pod kontrolu křesťanské Jiholibanonské armády (SLA).\n\n14. března 1978 zahájilo několik brigád IOS o síle 7000 mužů\n(později až 25 000) útok přes izraelsko-libanonskou hranici směrem k řece Lítání. Celé toto území (s výjimkou Týru) bylo záhy obsazeno. V týlu protivníka byly vysazeny paradesantní oddíly určené k odříznutí ústupových cest a letectvo a dělostřelectvo systematicky ničilo pozice Palestinců. Obrněné jednotky postupovaly opatrně a pomalu, aby co nejvíce snížily vlastní ztráty.\n\nDíky tomu, že operace probíhala hladce, postoupily izraelské jednotky během sedmi dní až řece Lítání a místo obsazení naplánovaných 4 enkláv obsadily souvislé pásmo území mezi izraelsko-libanonskou hranicí a řekou Lítání. Celé území bylo předáno pod kontrolu SLA. Izraelské velení ale nevěřilo, že by SLA dokázala území s převážně muslimským obyvatelstvem zvládnout.\n\nBěhem Operace Lítání zahynulo, podle odhadu libanonské vlády, 1 100 - 2000 Libanonců, vesměs civilistů. Několik izraelských vojáků bylo postaveno před vojenský soud za zabíjení civilistů. Na izraelské straně zahynulo 20 příslušníků IOS.\n\nJako odpověď na izraelskou invazi do Libanonu vydala Rada bezpečnosti OSN rezoluce č. 425 a 426, ve kterých vyzývá Izrael ke stažení jednotek. Zároveň vznikly prozatímní jednotky mise UNIFIL (\"The United Nations Interim Forces in Lebanon\"), které měly rezoluce RB prosazovat a zajišťovat mír a svrchovanost libanonské vlády na území jižního Libanonu. Příslušníci těchto jednotek se stávali cíli útoků jak ze strany SLA, tak palestinských skupin.\n\nIzraelská armáda zahájila stahování 30. června 1978. SLA Izrael předal území o šířce 10 - 15 km podél libanonsko-izraelské hranice.\n\nVálka započatá Operací Lítání byla oficiálně ukončena 16. června 2000, kdy RB OSN konstatovala, že Izrael splnil všechny požadavky obsažené v rezoluci RB OSN č. 425 (stáhl své jednotky za izraelsko-libanonskou hranici). Libanonská vláda ale požadovala úplné stažení, tzn. i z farem Šibáa, což je území, o které Libanon i Izrael vedou spory. Libanonský požadavek však byl odmítnut ve zprávě generálního tajemníka OSN.\n\n"}
{"id": "310453", "url": "https://cs.wikipedia.org/wiki?curid=310453", "title": "Džugderdemidín Gurragčá", "text": "Džugderdemidín Gurragčá\n\nDžugderdemidín Gurragčá () (* 5. prosince 1947 na samotě Rašang v somonu Curvan – Bulak v Bulganském ajmaku), kosmonaut z Mongolska z programu Interkosmos, letěl v roce 1981 na lodi Sojuz 39.\n\nJeho rodina po generace byli pastýři ovcí a koní, s jurtou kočující v dolině Bulganského ajmaku. Od svých tří let jej otec učil jezdit na koni a v sedmi letech vyhrál poprvé dostihy. V maličké vesničce, která nebyla na mapách, dokončil čtyři třídy základní školy a pak pokračoval na desetiletce města Gulgab. Pak si podal žádost na vysokou zemědělskou školu do hlavního města Mongolska Ulánbátaru a v roce 1966 zde zahájil studium. Po dvou letech jej přerušil, byl povolán do armády kvůli napětí na čínsko-mongolských hranicích jako radista. Po třech letech dostal nabídku dokončit studia v Sovětském svazu. Po návratu s titulem inženýra pracoval jako elektromechanik vrtulníků. Roku 1973 pokračoval ve studiu v SSSR na Vojenské letecké inženýrské akademii Žukovského v Moskvě, úspěšně ji ukončil roku 1977. Oženil se. V roce 1978 se přestěhoval do Hvězdného městečka a podrobil se nejdříve výběru, pak i výcviku. Spolu s ním i mongolský náhradník, inženýr energetik Majdaržavin Ganzorig.\n\nLetěl pouze jednou, ve dvoučlenné posádce spolu s velitelem lodě Sojuz 39 Vladimírem Džanibekovem. Spojili se s orbitální stanicí Saljut 6, kde strávili několik dní připravenými úkoly včetně přínosných pro Mongolsko, například experiment Biosféra k podrobnému snímkování Mongolska. Po 188 hodinách ve vesmíru v pořádku přistáli na území Kazašské SSR. Stal se 101 kosmonautem Země. Po svém letu ze střediska kosmonautů odešel, v armádě zůstal a stal se z něj generálmajor.\n\n\n"}
{"id": "310454", "url": "https://cs.wikipedia.org/wiki?curid=310454", "title": "Červekův větrný mlýn", "text": "Červekův větrný mlýn\n\nČervekův větrný mlýn je dřevěný sloupový větrný mlýn německého typu ve Skaličce v okrese Přerov. Byl postaven na počátku 19. století a původně stával v nedalekých Dřevohosticích. Na jeho součástech jsou zachovány datace 1786 a 1812, které svědčí o tom, že při stavbě byly použity součásti starších mlýnů. Na nynější místo byl svým vlastníkem Janem Herodkem přestěhován v roce 1850, od roku 1879 až do současnosti patří rodině Červeků, do níž se provdala Herodkova dcera. Naposledy byl v provozu v roce 1966, jeho zařízení je plně zachováno. \n\n"}
{"id": "310460", "url": "https://cs.wikipedia.org/wiki?curid=310460", "title": "Staroměstská vodárenská věž", "text": "Staroměstská vodárenská věž\n\nStaroměstská vodárenská věž se nalézá v Praze 1 na Starém Městě pražském na Novotného lávce (dříve Staroměstská lávka) na pravém břehu řeky Vltavy v areálu dnešního Muzea Bedřicha Smetany. Věž i budova muzea byly původně součástí staroměstské vodárny postavené v roce 1883 s návrhem fasád od Antonína Wiehla se sgrafity podle návrhu Mikoláše Alše, Františka Ženíška a Jana Kouly.\nV dřívějších dobách zde stávala skupina mlýnů doplněná o vodárenskou věž, jež zásobovala vltavskou vodou kašny na Starém Městě. První zmínky o ní pocházejí z konce 15. století, kdy zde stávala dřevěná vodárenská věž, jež, tak jako mnoho jiných dřevěných staveb oné doby, byla často poškozena požárem. Požáry dřevěných vodárenských věží vznikaly dost často hlavně proto, že v zimě byla zamrzající vodárenská zařízení rozmrazována pomocí otevřeného ohně. Vodárenské věže také bývaly často poničeny i v důsledků povodní. Staroměstskou vodárenskou věž navíc poškodila nejméně dvakrát válka. Nejprve se tak stalo v roce 1648, kdy věž poničili Švédové během svého útoku na nedalekém Karlově mostu (další rekonstrukce věže pak proběhla v roce 1762), podruhé byla věž poničena během revolučních událostí v roce 1848. Poslední pohroma přišla v roce 1878, kdy ji opětovně poničil další požár.\n\nJádro původní stavby pochází z roku 1577 a je vystavěno z přitesaných pískovcových kvádrů (podobně jako nedaleký Karlův most) a disponuje čtvercovým půdorysem. V roce 1835 byla věž technicky modernizována Františkem Josefem Gerstnerem a Josefem Božkem, po roce 1848 byla znovuobnovena architektem Bergmannem. Ve výšce 31 metrů byl ve věži umístěn vodojem, z něhož byla vltavská voda rozváděna samospádem do okolí. Po posledním požáru v letech 1878–1888 došlo k novogotické přestavbě, věž byla zvýšena o jedno podlaží, byla doplněna velkým hodinovým strojem se čtyřmi ciferníky, byla zde také vyměněna původní barokní střešní báň za dnešní novogotickou. Svému účelu přestal sloužit v roce 1880 také věžní vodojem, přilehlá vodárna pak dosloužila definitivně v roce 1913. Věž je 53 metrů vysoká a má celkem pět podlaží.\n\nNovorenesanční budova staroměstské vodárny podle návrhu Antonína Wiehla s přilehlou věží, ve které se nacházely pumpy pro přečerpávání vltavské vody do vodojemu ve věži, byla díky iniciativě Společnosti Bedřicha Smetany nákladně zrekonstruována a od 12. května 1936 slouží jakožto Muzeum Bedřicha Smetany. Dnes je součástí expozic Českého muzea hudby, které je součást Národního muzea v Praze.\n\n\n\n"}
{"id": "310463", "url": "https://cs.wikipedia.org/wiki?curid=310463", "title": "Ahl al-bajt", "text": "Ahl al-bajt\n\nAhl al-bajt (:أهل البيت) je původem arabská fráze, která znamená „Lidé domu“. V islámské tradici se výraz ahl al-bajt používá pro označení Muhammadových přímých potomků.\n\nPro šíitské muslimy termín ahl al-bajt označuje potomky v linii Muhammadovy dcery Fátimy a jeho zetě a bratrance Alího, dále jejich dva syny Husajna a Hasana. Šíité též používají termín ahl al-bajt pro označení dvanácti imámů, které považují za vyvolené bohem. Jelikož sunnité s konceptem imámů nepracují, jejich pojetí termínu ahl al-bajt se v tomto liší.\n\n"}
{"id": "310467", "url": "https://cs.wikipedia.org/wiki?curid=310467", "title": "Seznam mutualistických symbiotických svazků", "text": "Seznam mutualistických symbiotických svazků\n\nSeznam mutualistických symbiotických svazků je nekompletní seznam některých významných či obecně známých mutualistických symbiotických svazků.\n\n"}
{"id": "310469", "url": "https://cs.wikipedia.org/wiki?curid=310469", "title": "Dennis Gansel", "text": "Dennis Gansel\n\nDennis Gansel (4. října 1973, Hannover) je německý režisér, herec a scenárista.\n\n\n\n"}
{"id": "310471", "url": "https://cs.wikipedia.org/wiki?curid=310471", "title": "Bohučovice", "text": "Bohučovice\n\nBohučovice (německy \"Bohutschowitz\") je vesnice a katastrální území patřící k městu Hradec nad Moravicí, od kterého je vzdálena 2 km východním směrem. Ve vsi žije přes 400 obyvatel. Funguje zde mateřská škola, dobrovolní hasiči a občanské sdružení Šance 2011. Nadmořská výška je 373 m n. m.\n\nPrvní písemná zmínka pochází z roku 1413.\n\n"}
{"id": "310472", "url": "https://cs.wikipedia.org/wiki?curid=310472", "title": "Státní hranice Srbska", "text": "Státní hranice Srbska\n\nStátní hranice Srbska se v průběhu let velice měnily a patří tak mezi nejživější v Evropě. I dnes jsou velice sporné. Neshody jsou hlavně o jihozápadní hranici, kde vyhlásilo Kosovo samostatnost a ne každý stát ho uznal. Proto některé zdroje uvádějí, že Srbsko sousedí s Albánií a jiní říkají, že s Kosovem, jakožto samostatným státem.\n\nHraničními státy Srbska dnes jsou:\n\n"}
{"id": "310473", "url": "https://cs.wikipedia.org/wiki?curid=310473", "title": "Zajdíja", "text": "Zajdíja\n\nZajdíja (: الزيدية) je jedna z šíitských sekt, která dostala název po svém zakladateli Zajdovi ibn Alím (okolo 695-740). Zajd byl vnuk Husajna, což byl vnuk Mohameda, zakladatele islámu. Stoupenci zajdíji jsou označováni jako zajdovci, někdy též pětníci. Označení pětníci pramení ze skutečnosti, že zajdíjovci uznávají pět imámů, přičemž za pátého imáma považují samotného Zajda.\n\nZajdíja patří k umírněnější větvi islámu. Dodnes má četné stoupence, a to zejména v Jemenu.\n"}
{"id": "310478", "url": "https://cs.wikipedia.org/wiki?curid=310478", "title": "Umma", "text": "Umma\n\nUmma (: أمة‎) je původem arabský výraz, který doslova znamená „komunita“ či „národ“. Tímto výrazem se běžně označují arabské státy (tedy takové státy, kde převažuje arabské obyvatelstvo, jehož převažujícím náboženstvím je islám). V kontextu islámu však termín umma bývá používán k označení obce věřících, tedy všech muslimů ve světě, včetně těch, kteří žijí v diasporách.\n\nMuhammad jako prorok chtěl sjednotit rozdrobené arabské kmeny i novým náboženstvím, islámem. V Mekce se dostal do sporu s vládnoucími Kurajšovci, a tak dochází k hidžře. V Medíně byl uznán za hlavu tvořícího se nového společenství. Jeho stoupenci z Mekky, kteří jej následovali, byli nazýváni \"muhádžirové\", přesídlenci. Medínští muslimové byli nazýváni \"ansárové\", pomocníci. Vzniká tak \"umma\", politické společenství v čele s Muhammadem. V Prorokových životopisech se objevují články první ústavy tohoto společenství:\n\nVe jménu Boha milosrdného, slitovného. Toto je zápis Proroka Muhammada o vztahu mezi věřícími z řad Kurajšovců a Jathribem [původní název Medíny] a těmi, kdo následují, připojili se k nim a spolupracují s nimi. Všichni tvoří jedinou obec, odlišnou od ostatních lidí. Kurajšovští přesídlenci se budou řídit svými obyčeji a zavazují se platit penězi za krev, kterou by mezi sebou prolili. Budou podle zvyku a spravedlnosti příslušející věřícím vykupovat své zajatce ... Věřící se nespolčí proti jinému věřícímu s jeho propuštěncem. Zbožný muslim se postaví proti rozbojníkům a proti těm, kdo by mezi věřícími šířili nepravosti, hříchy, nepřátelství nebo rozklad. Ať se na takového oboří ruka každého, třebas by šlo o jeho syna. Věřící nesmí zabít věřícího kvůli nevěřícímu, ani nesmí pomáhat nevěřícímu proti věřícímu. Ochrana Boží patří všem. Věřící jsou navzájem bratry s vyloučením ostatních.\n\nTěm židům, kteří nás následují, přísluší pomoc a rovnoprávnost. Nebude jim křivděno a jejich nepřátelům nebude poskytnuta pomoc. Mír věřících je nedělitelný. Když věřící bojuje za Boží věc, nebude uzavřen mír, leč za čestných a vůči všem spravedlivých podmínek. Při každém bojovém přepadu se věřící navzájem podporují. Věřící musí pomstít krev, kterou prolili jejich druzi v Božím boji. Bůh vede bohabojné muslimy nejlépe a nejpříznivěji. Žádný modloslužebník nebude chránit majetek nebo osoby nevěřících Kurajšovců a nezasáhne proti věřícímu. Kdokoliv by zabil věřícího bez náležitého důvodu, bude sám na odplatu zabit, pokud se příbuzní zabitého nespokojí s výkupným. Všichni věřící se proti němu postaví jako jeden muž a vykonají pomstu.\n\nVěřícímu, který se hlásí k této smlouvě a věří v Boha a soudný den, není dovoleno pomáhat pachateli zla a poskytnout mu ochranu … Jathrib ať je svatyní pro lid této smlouvy. Cizinec pod ochranou jako domácí. Nebude jim ubližováno a sami zas nebudou páchat zlo. Ženě lze poskytnout ochranu jen se souhlasem její rodiny. A kdyby se mezi lidem této smlouvy vyskytly spory a nedorozumění, z nichž by mohlo vzejít zlo, obraťte se s nimi na Boha, On je mocný a vznešený, a na Muhammada, ať mu Bůh žehná a dá mu mír. Bůh je ručitelem zbožného dodržování této smlouvy.\n\nTato smlouva nechrání nespravedlivé a hříšníky. Kdokoli odchází do boje a kdokoli zůstává doma v Jathribu, je bezpečen, dokud se nedopustí bezpráví nebo hříchů. Bůh je ochránce zbožných a bohabojných a Muhammad je Posel Boží.\n\nKROPÁČEK, Luboš: Duchovní cesty islámu, vyd. Vyšehrad, Praha 2011, str. 15nn.\n"}
{"id": "310484", "url": "https://cs.wikipedia.org/wiki?curid=310484", "title": "Nostradamus", "text": "Nostradamus\n\nMichel de Nostredame zvaný Nostradamus (* 14. prosince/24. prosince - gregor. kal. 1503 Saint-Rémy-de-Provence – 2. července/12. červenec greg.kal. 1566 Salon-de-Provence) byl francouzský lékař, proslul jako věštec. Narodil se v rodině Židů, kteří konvertovali ke křesťanství. V patnácti letech, kdy studoval v Avignonu, měl již zkušenosti s astrologií. Roku 1529 začal studovat lékařskou vědu na univerzitě v Montpellieru (věnoval se zejm. starým lékařským a filozofickým textům, anatomii a lékopisu), ale byl ze studia vyloučen. Později se zdokonaloval v Agenu pod dohledem lékaře a filologa Julese-Césara Scaligera.\n\nJeho manželka a dvě děti podlehly morové epidemii. Po jejich smrti počal Nostradamus studovat morovou problematiku v Marseilles a v Aix-en-Provence. Stal se z něj odborník, který na rozdíl od většiny současníků nevěřil, že mor je nezvratným Božím trestem. Snažil se vyrobit lék na bázi cypřiše, kosatce, červené růže a dalších složek. Tvrdil, že všichni, kdo si směsí potřou rty, jsou před morem chráněni. Navrhoval hygienická opatření, radil polévat vše octem a výtažky z rostlin kvůli dezinfekci, chránit si nos a ústa, mýt si ruce před jídlem atp.\n\nStejně jako všichni tehdejší lékaři opíral se Nostradamus při určování příčin nemoci o astrologii. V té době se věřilo, že všechny části těla jsou ovlivněny pohybem planet a jejich konstelací. Na hvězdách zakládá svá proroctví. Když v jednom z nich předpověděl téměř přesně smrt Jindřicha II., získal si důvěru Kateřiny Medičejské, která jej přijala do svých služeb. Vrcholu kariéry dosáhl roku 1564, kdy byl jmenován dvorním lékařem a rádcem krále Karla IX. O dva roky později Nostradamus umírá v Salon-de-Provence jako jeden z nejuznávanějších mužů francouzského království.\n\nNarozen 14. nebo 21. prosince roku 1503 v Saint-Rémy-de-Provence v jižní Francii, kde je dosud dochován dům, v němž se narodil. Michel de Nostredame pocházel z početné rodiny. Jeho otec Jaume (Jacques) de Nostredame (obchodník s obilím a církevní notář) a matka Reynière (Renée) de St-Rémy měli nejméně dalších osm potomků. Rodina nosila původně židovské příjmení, ale otec Jaume, Guy Gassonet, okolo roku 1455 konvertoval ke křesťanství a přijal křesťanské jméno „Pierre“ a příjmení „Nostredame“. Michelovi sourozenci – Delphine, Jehan (asi 1507–1577), Pierre, Hector, Louis (*1522), Bertrand, Jean (*1522) a Antoine (*1523). O dětství Nostradama není mnoho známo; předpokládá se, že jej vzdělával dědeček ze strany matky Jean de St. Rémy.\nV patnácti letech nastoupil Nostradamus na Avignonskou univerzitu. Z Avignonu, kde by za běžných okolností dostudoval trivium (skládalo se z gramatiky, rétoriky a logiky), byl nucen odejít, protože univerzita byla uzavřena kvůli propuknutí morové epidemie. Nostradamus poté (podle svých vlastních slov) cestoval osm let krajem. Od roku 1521 vynalézal léky z bylinek (našimi slovy: amatérsky se zabýval lékárnictvím) a po několika letech této činnosti nastoupil 3. října 1529 na univerzitu v Montpellier ve snaze získat diplom z lékařství. Zanedlouho byl z univerzity vykázán, jelikož se zjistilo, že byl lékárníkem, což stanovy univerzity zakazovaly. Listina o vyloučení ze studia je uložena ve fondu fakultní knihovny (BIU Montpellier, Registre S 2 folio 87, et voir ci-dessous). Přesto bývá později v korespondenci či nakladateli označován jako lékař. Po vyloučení pokračuje Nostradamus ve své práci, pravděpodobně jako lékárník. Kolem roku 1533 se přestěhoval do Agen, kde praktikoval léčitelství při domácím ošetřování. V Agen Nostradama přizval ke spolupráci Julius Caesar Scaliger, čelní renesanční učenec. Přesná délka Nostradamova pobytu ve městě není známa; možná tři, možná pět let.\n\nV Agen se Nostradamus oženil se ženou, jejíž jméno je nejisté (asi Henriette d'Encausse), která porodila dvě děti, syna a dceru. O tři roky později, v roce 1534, manželka i děti zemřely při epidemii, patrně moru. V letech 1540–1545 Nostradamus cestoval po Francii a setkal se s mnohými osobnostmi, učenci a lékaři.\n\nPo návratu z cest roku 1545 pomáhal lékaři jménem Louis Serre v boji proti moru v hlavním ohnisku, v Marseille. Sám léčil v dalších ohniscích nákazy, v Salon-de-Provence a v krajském městě Aix-en-Provence. Roku 1547 se usadil v Salon-de-Provence, v domě, který stojí dodnes. V té době se oženil s bohatou vdovou jménem Anne Ponsarde, s níž měl šest dětí – tři dcery a tři syny. Mezi léty 1556 a 1567 získal spolu s manželkou jednu třináctinu podílu z obrovského projektu zavlažovacího kanálu (Canal de Craponne) iniciovaného francouzským králem Henrym II., jehož projektantem a realizátorem byl šlechtic a inženýr Adam de Craponne. Kanálem byla vedena voda z řeky Durance na suchou planinu Crau, k městu Salon-de-Provence.\n\nKromě úcty a reputace si již od prvního vydání proroctví roku 1555 Nostradamus vysloužil posměch a odpor kvůli chybným výpočtům a opsaným interpretacím. Jedním z nejzuřivějších odpůrců se stal jeho bývalý mistr, lékař Scaliger, který tvrdil, že Nostradamovy předpovědi jsou snůškou lží a výmyslů. V 19. století se Nostradamovo jméno vžilo ve francouzštině jako synonymum pro výrazy „kouzelník“, „mág“, „astrolog“ v posměšném významu (Littrého slovník, dictionnaire de français Littré ). Jeho výroky byly mj. zneužívány k politické propagandě (během druhé světové války interpretoval Goebbels některá jeho čtyřverší jako předzvěst porážky spojeneckých vojsk). Po útoku na World Trade Center se na internetu objevily verše, v nichž údajně Nostradamus událost předpověděl. Ve skutečnosti šlo o montáž z několika čtyřverší nebo o napodobeninu.\n\nV každé době existovali lidé, kteří Nostradama hájili. Podle nich samotné životopisné údaje svědčí o tom, že mínil své předpovědi upřímně. Byl prototypem renesančního člověka s širokým záběrem. Věnoval se lékařské vědě, astrologii, astronomii, výrobě léků atd. Nesrozumitelnost a tajuplnost jeho proroctví je podle jeho příznivců dána tím, že žil v nebezpečné době, v níž bylo třeba být opatrný.\n\nPrávě nejednoznačnost Nostradamových čtyřverší svádí mnohé, aby se pokoušeli o konkrétní výklad. Není to jednoduché. V prvé řadě v 16. století neexistovala jednotná typografie. Pravopis jednotlivých slov se od jednoho vydání k dalšímu mění, až může dojít k naprosté změně původního významu. Například z výrazu \"Par le cinquiesme\" (= skrze pátého/ý/ou) se postupem času stává \"Carle cinquiesme\" (= Karel V.). Druhým kamenem úrazu je volnost, jakou si sám autor dopřál při psaní čtyřverší. Používá často archaickou, někdy i originální větnou skladbu, francouzské výrazy míchá s latinskými, řeckými a provensálskými. Hraje si s anagramy, hojně užívá alegorických obratů a mytologických narážek. Sám přiznává, že některá slova upravil. To vše činí z jeho veršů tvrdý interpretační oříšek. Některé verše naopak zarážejí přesností. Nejslavnějším je v tomto ohledu pětatřicáté čtyřverší z první stovky veršů, které podle Nostradamových současníků předpovědělo smrt krále Jindřicha II. Hovoří se v něm o dvou lvech, starém a mladém, kteří se utkají v zápase. Mladý lev při něm starému vypíchne oko a zraněný sok zemře v krutých bolestech. Jindřich II. skutečně zemřel na následky poranění oka, které mu při turnaji v Paříži probodl kopím hrabě Montgomery.\n\nMezi vykladači Nostradamových veršů existuje přinejmenším jeden, který se dvakrát nespletl. Jean-Charles de Fontbrune na základě čtyřverší předpověděl rok předem zvolení Francoise Mitterranda francouzským prezidentem a atentát na papeže Jana Pavla II. v roce 1981. Jeho kniha se v té době prodávala rychlostí 5000 výtisků za den.\n\n\n"}
{"id": "310486", "url": "https://cs.wikipedia.org/wiki?curid=310486", "title": "Chewbacca", "text": "Chewbacca\n\nChewbacca, dříve označovaný také jako Žvejkal, je postava z filmové ságy Star Wars. Vystupuje v epizodách , , , , , a ve filmu . Jedná se o Wookieeho, majícího podobu vysokého chlupatého humanoida.\n\nChewbacca pochází z domovské planety Wookieeů – Kashyyyku. Odsud byl odvlečen Imperiálními otrokáři a posléze zachráněn Hanem Solem a tak se stal jeho nejlepším přítelem a současně druhým pilotem na Hanově lodi – Millennium Falconu. Stejně jako všichni Wookieeové i Chewbacca je neuvěřitelně loajální k těm, které nazývá přáteli a často riskuje vlastní život v jejich zájmu. Rozumí normálnímu jazyku, avšak je schopen hovořit pouze skřeky, kterým na druhou stranu rozumí Han – a ten jimi zase neumí mluvit. Je velmi vysoký, svalnatý a celý pokrytý chundelatou kožešinou. Chewbaccovým jediným oděvem je pás, který nosí přes levé rameno a který drží vak obsahující střelivo do jeho oblíbené zbraně – kuše, jinak nazývané bowcaster.\n\nProtože je Chewbacca vynikající mechanik, často provádí opravy na Millennium Falconu. Je však také výborný pilot a obávaný válečník. Již mnohokrát pomohl k porážce Impéria. Spolupilotoval Hanovu loď v průběhu první bitvy o Hvězdu smrti. Když byl Han zmrazen v karbonitu, Chewbacca sehrál významnou roli při jeho záchraně. Byl také členem úderného týmu, kterému se podařilo vyřadit z provozu štítový generátor na Endoru, což vedlo ke zničení druhé Hvězdy Smrti a porážce Impéria. Když na ně v  kloni zaútočili, přežil jen on a wookieeský vůdce Tarfful; zbytek zemřel v bitvě o Kashyyk. Tomu poté pomohli uprchnout z Kashyyyku.\n\nV původním rozšířeném universu (dnes Legends) Chewbacca zemřel na planetě Sernpidal na začátku války s Yuuzhan Vongy, kam přiletěl s Hanem a Anakinem pomoci s evakuací uprchlíků. Těsně předtím zachránil Anakinovi život; ten si jeho smrt nikdy neodpustil. Na Chewbaccu, který na planetě musel zůstat, aby Han s Anakinem mohli uprchlíky evakuovat, spadl měsíc.\n\nZatím i po devátém díle nikomu není známo o Chewbaccově smrti.\n"}
{"id": "310487", "url": "https://cs.wikipedia.org/wiki?curid=310487", "title": "Synagoga v Karlových Varech", "text": "Synagoga v Karlových Varech\n\nSynagoga v Karlových Varech, neboli Tempel, stála v lázeňském městě Karlových Varů mezi lety 1877–1938. Během tzv. Křišťálové noci 10. listopadu 1938 v pozdním odpoledni byl vypleněn vzácný interiér, synagoga vypálena a srovnána se zemí nacisty.\n\nNení známo, zda před rokem 1499, kdy to král Vladislav II. zakázal, žilo ve městě nějaké židovské obyvatelstvo. Do revolučního roku 1848 Židé, povětšinou obchodníci zásobující lázeňské hosty, směli ve městě pobývat pouze přes letní sezonu. Místní židovská komunita tak měla své centrum zejména v nedalekém Hroznětíně. Například roku 1834 policie zjistila 30 osob židovského vyznání tajně sídlících ve městě.\n\nOvšem již roku 1847 byl pro židovské lázeňské hosty na návrší nad městem zřízen malý zděný domek, který sloužil jako modlitebna (dnes zde stojí hotel Imperial). V témže roce byla zprovozněna i škola, chrámový sbor zpěváků, spolek židovských žen, špitál, chudobinec, starobinec a pohřební bratrstvo. Roku 1864 byl ustanoven židovský náboženský spolek, který byl již o čtyři roky později, roku 1868, změněn na samostatnou náboženskou obec. Roku 1869 žilo v Karlových Varech již přes 100 židovských rodin a jejich počet neustále stoupal. Posléze došlo k reorganizaci systému sociální péče a vznikla celá židovská nemocnice, židovská rituální restaurace, domov stáří, nedlouho poté byl zřízen v Shlaggenwaldu i židovský rekreační dům. Roku 1930 se ve sčítání lidu k židovskému vyznání přihlásilo 2120 občanů města, což bylo 10 % tehdejších obyvatel. Ve skutečnosti ale v Karlových Varech žilo Židů více, jelikož zde pobývalo mnoho židovských lázeňských hostí.\n\nŽidovská rodina Moserů vybudovala v Karlových Varech sklárnu vyrábějící světově proslulé umělecké sklo, rodinná firma Davida Bechera založila světoznámou výrobnu likéru Becherovka.\n\nVzhledem k nebývalému rozkvětu místní židovské obce bylo rozhodnuto postavit novou, reprezentativní stavbu synagogy, kam by se věřící pohodlně vešli všichni. Chrám byl vystavěn podle návrhu stuttgartského architekta Adolfa Wolffa v novorománském a novogotickém eklektickém stylu v Sadové třídě v letech 1875–1877 a ještě téhož roku slavnostně vysvěcena. Budova měřila na délku 36, na šířku 22 a na výšku 40 metrů. Měla jednu hlavní a dvě menší, postranní kopule. Dodala lesk nejen celé ulici, ale stala se jednou z dominant celého města. Náklad na celou stavbu, hrazený místními a hosty, byl 155 000 zlatých. Dovnitř se pohodlně vešlo až 1200 věřících.\n\nV synagoze působil mezi lety 1888 až 1938, tedy plných padesát let, význačný československý reformní rabín dr. Ignác Ziegler.\n\nSynagoga sloužila místní židovské obci až do připojení Sudet k nacistickému Německu na základě mnichovské dohody. V rámci křišťálové noci z 9. na 10. listopadu 1938 byla budova vypleněna a zapálena, celá vyhořela a v roce 1939 byly její trosky odstraněny. Stejný osud potkal židovskou nemocnici a několik dalších budov připomínajících židovský element. Židé, kteří se včas nezachránili útěkem za hranice, byli v naprosté většině vyvražděni v hrůzách šoa během druhé světové války.\n\nNa místě bývalé synagogy byl v Sadové ulici v letech 1984–1985 postaven hotel Družba, dnes nazvaný hotel Bristol. Na hotelu je vlevo umístěna pamětní deska připomínající synagogu, nedaleko je památník židovských obětí nacismu.\n\nPo osvobození v roce 1945 byla ŽNO obnovena a čítala několik stovek věřících, převážně starých lidí. Dnešní židovská obec má pouze již několik desítek členů a schází se sporadicky, pouze k oslavám větších svátků.\n\n\n"}
{"id": "310488", "url": "https://cs.wikipedia.org/wiki?curid=310488", "title": "Státní znak Finska", "text": "Státní znak Finska\n\nStátní znak Finska je tvořen červeným štítem, na kterém je zlatý, korunovaný lev ve skoku. Stojí na zahnuté šavli (symbol vítězství nad nepřáteli). Místo pravé přední tlapy má lidskou ruku ve stříbrném brnění, bránící se stříbrným mečem. Štít je poset devíti stříbrnými růžemi.\n\nDle současného výkladu symbolizuje devět růží počet historických finských gubernií, historických provincií je však deset.\n\nRoku 1284 bylo území Finska připojeno jako vévodství ke Švédsku a roku 1577 bylo vyhlášeno velkovévodstvím. Znak se zlatým korunovaným lvem byl však používán již dříve, a to i v podobě se dvěma, respektive třemi lvy. Od roku 1581 užívalo Finské velkovévodství znak udělený švédským králem Janem III. poté, co přijal titul finského velkovévody. Znak tvořil červený štít se zlatým korunovaným lvem ve skoku, třímající v pravé tlapě (chráněné stříbrnou plechovnicí) stříbrný meč se zlatým jílcem a šlapající po stříbrné, zakřivené šavli se zlatým jílcem. Lev byl provázen devíti (v té době bez symboliky) stříbrnými růžemi, na štítu spočívala zlatá, červeným sametem podšitá, velkovévodská koruna. Námět znaku je poznamenán osobním nepřátelstvím Jana III. a ruského cara Ivana IV. Hrozného (finský lev pošlapává ruskou šavli). Znak se v průběhu dalších let v detailech měnil (počet růží 12 nebo 16, meč drží levá tlapa).\n\nPo finské válce (nazývané též rusko-švédská) v letech 1808–1809 bylo Finsko postoupeno Ruskému impériu a 29. března 1809 bylo švédské Finské velkovévodství přeměněno na ruské autonomní (s vlastním parlamentem) Finské velkoknížectví. Znak v rámci Ruského impéria (na rozdíl od vlajky) zůstal zachován. Kolem roku 1848 byl znak zobrazován se štítem, obklopeným věncem z dubové a vavřínové větévky.\n\nPodle výnosu z 26. října 1809 se uvádí: „Znak Finska je takový, že štít má červené pole, posetý růžemi ze stříbra, na kterém je zlatý lev se zlatou korunou stojící na stříbrné šavli, v pravé přední tlapě, která je obrněná, má vzpřímený meč.“\n\nV roce 1857 byl počet růží na znaku upraven na osm a koruna na štítu byla doplněna o ruskou dvouhlavou orlici. Tato podoba finského znaku byla zobrazena i na velkém znaku Ruské říše (a to i po úpravách z roku 1882).\n\nV průběhu reformy ruské oficiální heraldiky v roce 1857, se znak změnil z iniciativy barona Karla von Bernhard Köhne. Hlavní změny spočívaly v tom, že lev spíše připomínal psa, nežli lva, a na šavli již nestál (či nešlapal), ale držel ji v levé přední tlapě. Zároveň byl také zkrácen lvem držený meč, jenž tak připomínal spíše dýku. Další změnou byla koruna nad štítem znaku. Nová koruna již měla oblouky a uvnitř neměla „čapku“, na předním oblouku či ráfku byla umístěna malá ruské orlice. Tato verze znaku bývá nazývána právě podle Köhneho.\n\nBěhem snah o rusifikaci Finska (v letech 1899–1905 a 1908–1917) výrazně vzrostlo používání znaku ve Finsku, a znak se tak stal populárním v širší populaci.\n\nŘeditel finského Národního archivu, Karl August Bomansson (1827–1906) učinil první významnou studii o znaku Finska v moderní době. Po jeho úpravě znaku v roce 1886, se lev opět více podobal svému zobrazení na znaku Uppsaly. Hlavní změnou bylo, že lev opět pošlapával šavli. Změna se dotkla i koruny, která byla změněna přibližně do podoby, jakou měla (německá) knížecí koruna. Tato verze znaku byla následně používána v prvních letech finské nezávislosti.\n\n17. července 1917 vyhlásil finský \"Zemský sněm\" nezávislost na Rusku. Definitivní nezávislost však získalo Finsko až 6. prosince (Finské království). Státním znakem se stal mírně upravený dosavadní znak. Po občanské válce, byla nakrátko vyhlášena v jižní části země Finská socialistická dělnická republika, pod vlivem Sovětského svazu. Znak zaveden nebyl a za pomoci německých vojsk byla bolševická revoluce potlačena. Finský král Fridrich Karel Hesenský (zvolen 9. října 1918, měl vládnout pod jménem Väinö I.) po porážce Německa v I. světové válce odstoupil (14. prosince 1918) a 17. července 1919 byla vyhlášena Finská republika. \"Výbor pro státní znak\" potvrdil dosavadní státní znak.\n\n12. února 1920 byla ze znaku odstraněna koruna a rozměry štítu byly upraveny do téměř čtvercového tvaru. Tento znak se začal užívat ve středu finské státní vlajky, kromě ní se však tento znak v praxi neužíval. Znak jiného tvaru se užíval např. na finských bankovkách z let 1922–1945 nebo z roku 1963, na finských mincích z let 1928–1951 nebo na vyobrazení znaku z roku 1926.\n\nBěhem 20. a 30. let se státní znak stal předmětem diskuzí a debat. Tyto diskuze se týkaly zejména návrhu, zda by ve znaku měl být lev nahrazen medvědem, který měl významné místo v národním folklóru Finska. Již v roce 1557 se medvěd stal symbolem \"Finnia septentrionalis\" („Severní Finsko“, v té době zhruba stejný jako Satakunta a severního Vlastního Finska). Mimo Finsko byl však medvěd obvykle považován za symbol Ruska, což se projevovalo v mnoha tehdejších karikaturách. Situace zůstávala nevyřešená, a tak po většinu 20. století zůstala verze státního znaku v podobě zobrazujícího se lva z Uppsaly.\n\nV roce 1936 navrhl národní výbor kompromis, že Finsko by mělo mít „velký“ a „malý“ znak. Malý znak by zůstal stejný, ale větší znak byl navržen tak, aby obsahoval jak dosavadní znak Finska (lva), tak i medvěda, jakožto znak národního folklóru. Znak sestával ze štítu z dosavadního znaku se lvem a růžemi, nad nímž byla koruna (i když v té době bylo Finsko skoro 20 let republikou). Štít podpírali z obou stran dva medvědi, kteří zaujímali pozici štítonošů. Štítonoši stáli na smrkových větvičkách, kolem kterých bylo motto: \"„Vapaa, vankka, vakaa.“\" („Svobodný, nepoddajný, vytrvalý.“). Tímto způsobem by se dal medvěd vnést do státního znaku, ale tento návrh nebyl nikdy přijat.\n\nV letech 1968–1970 upravil finský heraldik Olof Eriksson (1911–1987) znak, v jehož úpravě byl přijat zákonem č. 381/1987 Finského úředního věstníku ze dne 26. května 1978 (s účinností od 1. června 1978) jako finský státní znak, který se užívá (v téměř nezměněné podobě) do současnosti.\n\nStátní znak je vyobrazen uprostřed modrého kříže ve čtvercové podobě na vlajce státní, válečné, prezidentské a na vlajce lodní (Naval Jack). Dříve byl státní znak vyobrazen i na finských bankovkách a mincích (finská Markka).\n\nFinsko se administrativně člení na 19 provincií (, ), Alandy mají zvláštní postavení.\n\n"}
{"id": "310491", "url": "https://cs.wikipedia.org/wiki?curid=310491", "title": "Kamenný most v Řezně", "text": "Kamenný most v Řezně\n\nKamenný most ( ) je nejstarším mostem v Německu a významnou románskou stavbou města Řezna.\n\nMost byl stavěn mezi léty 1135 a 1146. Dlouhý je přes 330 metrů. Protože se po dlouhou dobu jednalo o jediný most přes Dunaj, město zbohatlo na výběru mýta. Kamenný most údajně postavil stejný stavitel jako Juditin most v Praze a posloužil jako inspirace také pro další mosty.\n\nSlavné párky Würstchen (něm. „buřtík“) údajně vznikly při stravování dělníků na stavbě tohoto mostu.\n\nKe stavbě mostu se váže legenda o sázce stavitelů tohoto mostu a Dómu sv. Petra. Stavitelé mostu a Dómu se vsadili, kdo bude se stavbou hotov jako první. Stavitel mostu prohrával. Proto uzavřel dohodu s Ďáblem, kdy za pomoci ďábla dokončí most dříve než bude dokončen Dóm. Na oplátku si Ďábel vezme první živou bytost, která přes most přejde. Po dokončení mostu nechal stavitel přes most přeběhnout psa a jeho část dohody s Ďáblem byla splněna. Stavitel Dómu měl po své porážce spáchat sebevraždu skokem z věže Dómu. Datování vzniku mostu a Dómu naznačuje, že tato legenda není pravdivá.\n\n"}
{"id": "310499", "url": "https://cs.wikipedia.org/wiki?curid=310499", "title": "Ladislav Stroupežnický", "text": "Ladislav Stroupežnický\n\nLadislav Stroupežnický (6. ledna 1850 Cerhonice – 11. srpna 1892 Praha) byl český dramatik a dramaturg Národního divadla.\n\nStroupežnický neměl žádné literární vzdělání. Absolvoval pouze dvě třídy reálky v Písku a poté se stal ve svém rodišti praktikantem na premonstrátském velkostatku, kde pracoval jeho otec jako hospodářský správce. Ve svých sedmnácti letech, v noci při číhané, omylem vystřelil po hajném, načež se v pominutí mysli pokusil o sebevraždu. Rána mu utrhla spodní čelist a nos a i po ročním pobytu v nemocnici a po plastice mu až do konce života zůstal zohavený obličej.\n\nBrzy po nehodě se přestěhoval do Prahy, kde přispíval do několika časopisů. Nejprve se snažil prosadit jako humorista. V té době pracoval jako úředník v pojišťovně, později jako písař na berní správě. Roku 1882, když se po požáru začalo znovu budovat pražské Národní divadlo, stal se až do své smrti jeho prvním dramaturgem. V této funkci musel překonávat řadu překážek a odrážet útoky nepřátel, ale jeho přísnost a vysoké nároky vůči dramatikům získaly divadlu vysoký kredit už v jeho počátcích. Dne 22. května 1890 se oženil s herečkou Annou Turkovou (1855–1909). Žili spolu v Praze, Na Zderaze. Roku 1892 Stroupežnický zemřel, když podlehl onemocnění tyfem.\n\nJe pohřben na Olšanských hřbitovech v Praze. Ve stejném hrobě je pohřbena i jeho manželka.\n\n\nStroupežnický se nejdříve pokoušel o romány a humoresky, ale příliš se jimi neproslavil.\n\n\n\n\n"}
{"id": "310505", "url": "https://cs.wikipedia.org/wiki?curid=310505", "title": "Sidón", "text": "Sidón\n\nSidón, nebo také Saïda (fénicky , řecky , arabsky ), je třetí největší město v Libanonu a dnes je hlavním městem Jižního gubernátu. Město leží na středomořském pobřeží, asi čtyřicet kilometrů severně od Tyru a čtyřicet kilometrů jižně od libanonského hlavního města Bejrútu. Jméno města znamená \"rybolov\". Má kolem 200 000 obyvatel, převážně muslimských sunnitů a šíitů, z křesťanů jsou zde zastoupeni řečtí ortodoxní, maronitští katolíci a řeckokatolíci-melchité.\n\nSidón byl osídlen již v dobách raného neolitu (6000 - 4000 př. n. l.). Byl jedním z nejstarších a nejdůležitějších fénických měst. Odtud a dalších levantských přístavů Féničané vybudovali své obchodní impérium. Homér se zmiňuje o umění zdejších výrobců skla a purpuru. Ze Sidónu také pocházeli kolonisté, kteří založili a osídlili Tyros, který se záhy stal mocným a bohatým přístavem, který se Sidónem neustále soupeřil s status \"metropole\" - fénického mateřského města.\n\nRoku 1855 byl nalezen sarkofág krále Ešmunzara II., který je dnes umístěn v Louvru. Z fénických znaků na jeho víku byl rozluštěn nápis \"„Král Sidoňanů“\", pocházející nejspíš z 5. století př. n. l., ale i další informace, že králova matka byla kněžkou Aštarte, \"„bohyně sidónské“\". Nápisy také hovoří o bozích Ešmun a Ba'al, pán Sidónu (kteří mohou, ale nemusí být jedna a táž osoba), kteří jsou vykreslování jako hlavní sidónská božstva. Aštarte bývá nazývána \"Aštarte-Šem-Baal\" - což znamená \"Aštarte jméno Pána\" a tento titul byl nalezen i v ugaritských textech.\n\nV průběhu dějin byl Sidón mnohokrát dobyt různými národy: Asyřany, Babylóňany, Egypťany, Peršany, Řeky a nakonec Římany. Podobně jako další fénická města, i Sidón dobýváním velmi utrpěl. Ke konci perské nadvlády, roku 351 př. n. l. do Sidónu vtrhl perský velkokrál Artaxerxés III. a nedlouho na to, roku 333 př. n. l. jej dobyl Alexandr Veliký, čímž v Sidónu započala éra helénismu. Za vlády Alexandrových nástupců (tzv. diadochů) Sidón požíval relativní svobody.\n\nKdyž Sidón padl do rukou Římanů, začali zde razit své stříbrné mince. Za vlády Římanů bylo ve městě vybudováno divadlo a několik dalších monumentálních památek z této doby. Za vlády římského císaře Heliogabala zde byla založena římská kolonie, nesoucí jméno \n\nBěhem nadvlády Východořímské, potažmo Byzantské říše zažil Sidón roku 551 obrovské zemětřesení, které zničilo většinu starých fénických měst a budov a to včetně Bejrútské právnické školy, která se poté uchýlila do Sidónu. Roku 636 bylo město dobyto Araby.\n\n4. prosince roku 1110 byl Sidón dobyt křižáckými vojsky jeruzalémského krále Balduina I. a jejich norskými spojenci pod velením krále Sigurda. Sidón se následně stal centrem Sidónského panství, důležitého vazala Jeruzalémského království. Křižáci ve městě zbudovali Mořský hrad a ve 13. století také Hrad svatého Ludvíka. Během křížových výprav byl Sidón několikrát dobyt a vydrancován. Roku 1249 byl zničen Saracény a o jedenáct let později znovu Mongoly.\n\nPoté, co se Sidón roku 1517 stal součástí Osmanské říše, začal znovu nabývat svou dávnou slávu coby důležité obchodní centrum. Po první světové válce se město stalo součásti francouzského mandátu Libanon. Během druhé světové války byl Sidón, jakož i zbytek Libanonu dobyt britskými sbory, které bojovaly na Blízkém východě proti Vichistické Francii. V dalších letech se stal významným městem nezávislého Libanonu.\n\nPoté, co roku 1948, po vyhlášení nezávislosti Státu Izrael následoval velký příliv palestinských Arabů do Libanonu, kteří přišli i do Sidónu, kde založili dva velké uprchlické tábory Ajn al-Hilweh a Mia Mia. Tábory vyrostly de facto v těsném sousedství města, ale mají svou vlastní samosprávu i politický status, který z nich dělá druh enklávy. V téže době město opustili zbývající Židé. V roce 1950 byl zprovozněn Transarabský ropovod, který do Sidónu přiváděl ropu ze Saúdské Arábie.\n\nV roce 2000 byl otevřen i Sidónský mezinárodní stadion, který téhož roku hostil Mistrovství Asie ve fotbale.\n\n\n\n"}
{"id": "310509", "url": "https://cs.wikipedia.org/wiki?curid=310509", "title": "Krvavé pondělí (Čenstochová)", "text": "Krvavé pondělí (Čenstochová)\n\nKrvavé pondělí je označení vraždy několika set civilních obyvatel Čenstochové v jižním Polsku, spáchané Němci 4. září 1939, den po okupaci města.\n\nVojáci Wehrmachtu a funkcionáři SS pořádali v ulicích města razie, vyváděli lidi z domů a se zbraněmi v rukou je naháněli do předem stanovených shromažďovacích bodů (mj. náměstí před katedrálou, ulice Strażacka, dnešní náměstí Biegańského a náměstí Daszyńského). Před katedrálou stříleli Němci z kulometů do sevřeného davu, před radnicí zabíjeli jednotlivými výstřely do hlavy. K vraždění došlo rovněž ve vojenské nemocnici, která měla vyvěšenu vlajku Červeného kříže. Tisíce lidí bylo uvězněno ve čtvrti Zawodzie a v městských kostelech.\n\nPři exhumaci, provedené na příkaz stadthauptmanna Richarda Wendlera úředníkem polské městského správy Bolesławem Kurkowským mezi únorem a dubnem 1940, bylo nalezeno 227 mrtvol: 194 mužů, 25 žen a 8 dětí; 205 Poláků a 22 Židů.\n\nTento počet obětí však není konečný, neboť exhumace nebyla provedena na místech, jež byly v té době v držení Němců (kasárna, letiště). V některých případech si těla zabitých také odnesly jejich rodiny. Exhumované oběti byly pochovány na hřbitově Kule. \n\nCelkový počet obětí „krvavého pondělí“ se odhaduje na 300 – 500 osob.\n"}
{"id": "310510", "url": "https://cs.wikipedia.org/wiki?curid=310510", "title": "Heckler &amp; Koch G36", "text": "Heckler &amp; Koch G36\n\nHeckler & Koch G36 je útočná puška německé výroby vyráběná firmou Heckler & Koch.\n\nNavržena byla v roce 1990 jako náhrada za pušku G3. Projekt se nazýval HK 50. V roce 1995 byla zařazena jako služební puška do výzbroje německé armády (Bundeswehr). Dnes je používána mnoha jinými armádami (hlavně speciálními jednotkami) a policejními sbory nejen v Evropě, ale i v Americe.\n\nG36 má tělo vytvořeno z polymerů zpevněných ocelovými pláty. Má zabudovanou optiku s 1,5 nebo 3-násobným přiblížením a sklopnou pažbu. Dá se různě modifikovat, dají se připevnit různé svítilny, puškohledy, kolimátory, laserové zaměřování. Dále se dá namontovat granátomet Heckler & Koch AG36 a dá se použít bajonet z AK-74. Zásobník je z průhledného plastu, a tak je možno kontrolovat počet nábojů. Na zásobníku jsou též výstupky, určené ke spojování zásobníků, bez nutnosti použití svorek. Zásobníkovou šachtu lze vyměnit za novou šachtu, která je určena pro zásobníky STANAG.\n\nRáže každé G36 (u ráže na variantách nezáleží) je 5,56mm. Délka standardní G36 (s rozloženou pažbou) je 998 mm, G36K - 858 mm a G36C 720 mm. Délka hlavně G36 - 480 mm, G36K - 320 mm a G36C - 228 mm. Hmotnost zbraně bez zásobníku je 3,6kg (G36), 3,3 kg (G36K), 2,8 kg (G36C). Hmotnost schránkového zásobníku je 130 g (všechny varianty) a bubnového zásobníku 900 g (také všechny varianty).\n\n22. dubna 2015 bylo rozhodnuto o budoucím vyřazení této zbraně z výzbroje německé armády. Důvodem je prokazatelné extrémní zhoršení přesnosti střelby při zahřátí zbraně během déle trvajících přestřelek.\n\nKromě základní verze existuje několik variant.\n\n\nKromě toho byly zkonstruovány zbraně odvozené od G36 - SL8 a SL9. Na designu G36 je založená i puška XM8 vyvíjená ve spolupráci americké armády a firmy Heckler & Koch.\n"}
{"id": "310515", "url": "https://cs.wikipedia.org/wiki?curid=310515", "title": "Patro (ústa)", "text": "Patro (ústa)\n\nPatro (\"palatum\") je strop dutiny ústní. Jedná se o přepážku, oddělující nosní dutiny od úst. Patro je pokryto mukózní membránou (jako součást sliznice). Patro se velmi často rozlišuje na přední tvrdé patro, které nese též horní čelist, a zadněji umístěné patro měkké, tvořené svalovinou a vazivem. Měkké patro při polykání zabraňuje tomu, aby sousta pronikala nahoru nosní dutinou. Patro také pomáhá při tvorbě zvuku.\n\nU nejjednodušších obratlovců se patro označuje jako primární, jelikož jeho kostěnou výztuhu představují pouze kosti na bázi mozkovny (neurokrania). U lalokoploutvých ryb a některých čtyřnožců se přímo v primárním patře nachází otvory, tzv. choany. To však znamenalo, že ústní dutina plnila funkci dýchací i trávicí, což mohlo u suchozemských obratlovců představovat problém. Přidáním další kostěné přepážky u pokročilých obratlovců vzniklo tzv. sekundární (druhotné) patro. Tato druhá přepážka se poprvé vyskytla zřejmě ve spodní juře u \"protosuchianních\" krokodylomorfů; z dnešních plazů například (v různém rozsahu) u krokodýlů, ale i želv i hadů (vznikly konvergentně). Přinejmenším u savců druhotné patro vzniká z vaziva budoucí horní čelisti a postupně překrývá směrem k nosnímu septu.\n\n\"Palatum durum - tvrdé patro\". Jeho podklad tvoří párové procc. palatini maxillarum et laminae horizontales ossium palatinorum, vepředu (od foramen incisivum) též premaxilla srostlá s maxilou. Sliznice tvrdého patra pevně srůstá s periostem a je nepohyblivá.Najdeme zde následující útvary:\n\n\"Palatum molle - měkké patro\" je pohyblivá ploténka navazující dorzálně na palatum durum. Základ tvoří vazivová aponeurosis palatina, která pokračuje z periostu laminae horizontales ossium palatinorum, do ní se upínají a od ní začínají mm. palatini mollis et faucium (svaly měkkého patra a úžiny hltanové). Povrch měkkého patra je kryt sliznicí, jejíž povrch tvoří na spodní ústní straně mnohovrstevný dlaždicovitý epitel, v němž jsou místy zabudovány chuťové pohárky, a na horní straně epitel víceřadý cylindrický s řasinkami obsahující roztroušené ostrůvky dlaždicovitého mnohovrstevnatého epitelu. Ploténka měkkého patra je pohyblivá, od tvrdého patra se sklání šikmo dorsokaudálně; uprostřed zadního okraje měkkého patra vyčnívá uvula palatina (čípek).\nVe sliznici patra se nacházejí drobné slinné žlázky glandulae palatinae.\n\nKaždé pětisté dítě se rodí s tzv. rozštěpem patra.\n\n"}
{"id": "310517", "url": "https://cs.wikipedia.org/wiki?curid=310517", "title": "Slaměný kuželový klobouk", "text": "Slaměný kuželový klobouk\n\nSlaměný kuželový klobouk má původ v jižní a jihovýchodní Asii. Na hlavu se připevňuje většinou šátkem. Jeho kuželový tvar má sloužit k tomu, aby ochraňoval hlavu před sluncem a deštěm a zároveň ochlazoval hlavu, ponoříme-li ho do vody.\n\nV Japonsku se nazývá sugegasa (菅笠), v Číně dǒu lì (斗笠) a ve Vietnamu Nón lá.\n\n"}
{"id": "310518", "url": "https://cs.wikipedia.org/wiki?curid=310518", "title": "East River", "text": "East River\n\nEast River, česky \"Východní řeka\", je přílivová úžina v New York City, USA. Propojuje záliv Upper New York Bay na jihu s jižní částí Long Island Sound na severu. Odděluje Long Island (včetně městských částí Queens a Brooklyn) od ostrova Manhattan a od Bronxu. Řeka je dlouhá 26 kilometrů.\n\nÚžinu překlenují některé významné newyorské mosty, např. Queensboro Bridge, Manhattan Bridge či Brooklyn Bridge.\n"}
{"id": "310519", "url": "https://cs.wikipedia.org/wiki?curid=310519", "title": "Milan Nový", "text": "Milan Nový\n\nMilan Nový (* 23. září 1951 Kamenné Žehrovice) je bývalý československý hokejový útočník a člen české hokejové síně slávy.\n\nMezi jeho největší úspěchy patří stříbro z olympiády v Innsbrucku 1976, zlato z Mistrovství světa 1976 a 1977 a stříbro z Kanadského poháru 1976. V domácí lize vyhrál v letech 1975–1980 s týmem TJ SONP Kladno pět titulů.\n\nNový byl třikrát vyhlášen nejlepším hráčem domácí ligy v anketě Zlatá hokejka a v šesti sezónách byl nejlepším střelcem. Jeho 90 bodů za 59 gólů a 31 asistencí v ročníku 1976/1977 je rekordem ligy. Celkem je autorem 474 gólů v 590 ligových zápasech a za československou reprezentaci dal 120 branek v 211 utkáních. Je na prvním místě v klubu hokejových střelců deníku Sport. V osmi ligových ročnících za sebou nevynechal ani jeden zápas.\n\nNový získal stříbrnou medaili na Zimních olympijských hrách 1976 a zúčastnil se i Zimních olympijských her 1980, kde se tým Československa umístil na 5. místě a Nový zde vyhrál kanadské bodování s 15 body. V letech 1975–1982 hrál na sedmi světových šampionátech, v roce 1976 byl nominován do all–star sestavy mistrovství. Stal se nejlepším střelcem Turnaje Izvestija v Moskvě v roce 1974.\n\nNa Kanadském poháru 1976 byl nejlepším střelcem svého týmu a dostal se i do all-stars sestavy turnaje. Byl autorem jediného gólu v zápase, ve kterém Československo zvítězilo 1:0 nad Kanadou. Hrál také na Kanadském poháru 1981.\n\nV sezóně 1982/83 hrál v NHL za Washington Capitals, ale po roce se vrátil zpět do Evropy, protože si nezvykl na severoamerický herní styl. Hrál ještě dva roky ve Švýcarsku, rok v Rakousku a v roce 1986 se vrátil zpět do Kladna. Ve své poslední sezóně 1988/1989 hrál v útoku s tehdy sedmnáctiletým Jaromírem Jágrem.\n\nPo skončení hokejové kariéry se Milan Nový stal podnikatelem, zástupcem izraelské kosmetické firmy v Česku. Později pracoval jako obchodní manažer ve firmě HUTIRA - BRNO, které je zaměřená na plynárenství a energetiku.\n\n\n\n"}
{"id": "310520", "url": "https://cs.wikipedia.org/wiki?curid=310520", "title": "Branické ledárny", "text": "Branické ledárny\n\nBranické ledárny jsou pozdně secesní průmyslový areál v pražské čtvrti Braník, ulice Ledařská, při pravém břehu řeky Vltavy. Areál byl v minulosti zbudován a sloužil jako ledárna, tedy velký sklad přírodního ledu. Součástí objektu byly také stáje pro koně, vila (kdysi správní budova) a dům správce objektu. Autorem Branických ledáren je architekt Josef Kovařovič, stavbu provedla firma Nekvasil. Od roku 1964 jsou Branické ledárny chráněnou stavební památkou. Jsou významné technicky i architektonicky a jsou významným objektem českého průmyslového dědictví. Ledárny jsou několik desetiletí v soukromém vlastnictví, veřejnosti nepřístupné a postupně chátrají.\n\nV letech 1933–1959 byla ve smyčce „Ledárny“ ukončena tramvajová trať od Braníka.\n\nVýstavbu ledáren iniciovali pražští hospodští, protože ledárna na ostrově Štvanice přestávala vyhovovat.\n\nK ledárnám přiléhá záliv, kde byl led řezán. Lokalita byla také dále vhodná, protože šlo o jedno z nejchladnější míst ve vltavském údolí.\n\nBudovu postavila známá karlínská firma Nekvasil. Stavělo se od roku 1909 do roku 1911 (průčelí domu však nese r. 1910). Hlavní budova areálu, tzv. lednice, byla jednou z prvních staveb využívající železobetonový skelet. Konstrukce byla dále obehnána izolační zdí s korkovou izolací a další vzduchovou mezerou. Má také důmyslný systém odvětrávání a odvodu vody.\n\nKapacita uskladněného ledu byla 20 tisíc tun.\n\nV minulosti se k chlazení piva používal přírodní led. Ten se v Praze běžně těžil přímo ze zamrzlé řeky Vltavy a uskladňoval v zemních krechtech. Tuto činnost vykonávali tzv. ledaři, což byli dělníci, kteří byli velmi často v letním období zároveň i voraři. Později pražští hospodští a restauratéři založili obchodní společnost Akciové ledárny, která v letech 1909 až 1911 vybudovala areál Branických ledáren. Led zde byl uskladněn po celý rok, pomocí těžkých nákladních povozů tažených koňmi pak byl během roku rozvážen do jednotlivých hospod po celé Praze a v jejím okolí. Led byl distribuován také do nemocnic, restaurací a potravinářských provozů. Původní provoz ledáren byl ukončen v roce 1954 v souvislosti s výstavbou Slapské přehrady Vltavské vodní kaskády, jež fakticky způsobila, že řeka Vltava v zimě téměř vůbec nezamrzá, a to ani za těch největších mrazů.\nV osmdesátých letech (přinejmenším) byl v ledárnách sklad a balírna brambor podniku Ovoce zelenina Praha.\n\nV polovině osmdesátých let 20. století byl návrh na přeměnu areálu v paleontologické muzeum. Návrh nebyl realizován. Po r. 1989 areál několikrát změnil majitele. Na konci devadesátých let se jej pokusila zakoupit i Praha, ale byla přeplacena zahraničním investorem. Areál sloužil převážně jako sklad a chátrá dodnes (info k r. 2018).\n\nV r. 2010 byl předložen návrh Národnímu památkovému ústavu na přestavbu na byty a hotel. K realizaci též nedošlo.\n\nV polovině devadesátých let 20. století se o areálu přemýšlelo jako možné místo pro nevěstinec. Magistrát v rámci řešení boje s prostitucí a night-kluby, dal zadání všem městským částem, aby vytipovaly lokalitu na svém území, kde by byla tato činnost tolerována. V okolí ledárny totiž nikdo nebydlí a hlavní objekt nemá okna, byl tedy ideálním kandidátem na takovouto lokalitu.\n"}
{"id": "310521", "url": "https://cs.wikipedia.org/wiki?curid=310521", "title": "Isná ašaríja", "text": "Isná ašaríja\n\nIsná ašaríja (: اثنا عشرية), též dvanáctníci, je šíitské hnutí, jehož následovníci tvoří v rámci šíitského islámu nejpočetnější skupiny. Odhaduje se, že okolo 10–15 % z celkové populace muslimů jsou šíité, a přibližně 80 % šíitů jsou dvanáctníci. Např. v Íránu tvoří dvanáctníci dodnes silně majoritní skupinu. Příslušníci isná ašaríji uznávají dvanáct imámů. Jejich pořadí je následující:\n\n\nPoslední, 12. imám se již v raném věku prý ztratil nebo uchýlil do ústraní. Podobně jako u dalších šíitských sekt, i učení isná ašaríji předpokládá příchod 12. imáma v soudný den.\n\n"}
{"id": "310525", "url": "https://cs.wikipedia.org/wiki?curid=310525", "title": "Římskokatolická farnost Nedvědice pod Pernštejnem", "text": "Římskokatolická farnost Nedvědice pod Pernštejnem\n\nŘímskokatolická farnost Nedvědice pod Pernštejnem je územní společenství římských katolíků v obci Nedvědice s farním kostelem svaté Kunhuty.\n\n\nFarářem je od srpna 1995 R. D. Zdeněk Chylík.\nNa území farnosti se koná Tříkrálová sbírka. Při sbírce v roce 2016 se vybralo jenom v Nedvědici 34 785 korun. O rok později činil výtěžek sbírky v Nedvědici 33 303 korun. Při sbírce v roce 2019 se vybralo 51 805 korun.\n\nV provozu je farní knihovna.\n\n"}
{"id": "310530", "url": "https://cs.wikipedia.org/wiki?curid=310530", "title": "Dějiny Srbska", "text": "Dějiny Srbska\n\nDějiny Srbska začínají v 6. století, kdy přišli jižní Slované na Balkán.\n\nPočátky srbského státu jsou spojeny se dvěma historickými územími, s vnitrozemskou Raškou a s přímořskou Dukljou (Zetou). Ze státotvorného hlediska jsou Srbové mezi posledními národy na Balkáně, kteří vytvořili organizované společenství neboli stát.\n\nFormování Srbska bylo v rámci Balkánu jedním z nejkomplikovanějších procesů středověku. Střídavý tlak sousední Byzantské říše, Bulharska, Uher a dalších evropských\na asijských států se podepsal na politickém, ekonomickém i historickém vývoji celé srbské země.\nOvlivněno bylo i náboženské myšlení a tím i kultura, která byla v rámci Srbska velice různorodá.\n\nBěhem 6. století do oblasti přišli slovanští předci Srbů. Pod silným kulturním vlivem Východořímské říše se zde uchytilo pravoslaví. V polovině 10. století vznikl první státní útvar v Rašce, kterému vládl Časlav Klonimirović. Jádro tohoto království leželo na jihu dnešního Srbska, v regionu stejného jména. První srbské státy se soustředily v okolí pevnosti Ras; nebyly příliš zemědělské a jejich obyvatelstvo se věnovalo hlavně chovu dobytka.\n\nU jadranského pobřeží se vytvořily další státní útvary, z nichž nejvýznamnější byla Duklja, později nazývaná Zeta. Tento stát je nicméně vnímán spíše jako klíčová država z hlediska černohorských dějin. Dukljanská knížata si dokázala při střetech s Byzantskou říší udržet jistou míru samosprávy. Mezi nejvýznamnější vládce tohoto útvaru patřili Štěpán Vojislav, Michailo a Konstantin Bodin. Duklja a další okolní státní útvary byly v různých údobích samostatné, případně podléhaly lenní vládě Byzance. Srbští vládcové často dostávali od byzantských císařů titul despoty, což byla po císaři nejvyšší hodnost v Byzantské říši. Titulem tehdejších srbských vládců, kteří vládli Rašce, byl Velký Župan. Nejednotu těchto státečků dokázaly sousední mocnější říše (Bulharsko a Byzantská říše) využít pro svoje zájmy a několikrát vojensky tak obsadili jak Duklju, tak i Rašku.\n\nSjednotitelem všech srbských držav (\"Regnum Serville\") se stal v druhé polovině 12. století král Štěpán Nemanja, který založil dynastii Nemanjićů. Pod jeho vládu se dostala kromě celé Rašky také i Duklja, ale i oblasti, jakými jsou Zachlumsko a Travuňsko (okolí Trebinje) - obě v dnešní Hercegovině. Rovněž také přispěl k rozšíření křesťanství mezi prostý lid; zasadil se o rozvoj klášterů, jejichž síť patří v Srbsku i dnes mezi ty hustší. Jeho syn Rastko Nemanjić (známější jako svatý Sáva) se stal prvním arcibiskupem autokefální srbské pravoslavné církve se sídlem v klášteře Žiča.\n\nZa vlády cara Dušana Velikého (1331–1355) dosáhlo středověké Srbsko největší moci a rozlohy. Většina Balkánu byla tehdy ovládaná Dušanovou říší, která se poměřovala i s tehdejší regionální mocností -Byzancí. Její územní rozsah značně převýšil cokoliv předtím; Srbsko se rozkládalo až k Peloponésu, což přivodilo významné územní ztráty hlavně Byzantské říši. Srbské území se začalo zvětšovat velmi rychle; po Bitvě u Velbuždu v roce 1330 byly spojené síly Bulharů a Byzantské říše zastaveny a srbskému vojsku nestálo již nic v cestě. O několik let později byla obsazena města Prilep, Ochrid a Strumica. Na severní hranici Srbska pak došlo o několik let později ke střetům s uherským králem Karlem Robertem, které rovněž dopadly pro Srbsko úspěšně a ziskem území Mačvy. V říjnu 1345 se nechal Štěpán Dušan uznat za císaře Srbů a Řeků a jeho cílem bylo zcela nepochybně ovládnout celou Byzanc. Tehdejší stát přejímal byzantskou kulturu. Byl také sestaven i první zákoník, který nese dodnes Dušanovo jméno.\n\nPo Dušanově smrti, která nastala za neznámých okolností, se srbská říše rozpadla a na jejím území vzniklo několik nástupnických států, kde soupeřily o moc jednotlivé dynastie. Rozhádanost jednotlivých panovníků využily v polovině 14. století sílící turecké snahy o pronikání do Evropy. Odehrálo se několik bitev, které oslabily pozici jednotlivých srbských vládců. Jednou z významnějších z těchto střetů byla také bitva na Kosově poli v roce 1389, jejíž výsledek je hodnocen jako nerozhodný, ale byla v ní zničena srbská elita včetně cara Lazara Hrebeljanoviće. Padl i turecký sultán Murad, jehož dle legendy zabil rytíř Miloš Obilić.\n\nOsmanská říše se střetla se srbským vojskem ve dvou klíčových bitvách; nejprve vyšla vítězně z bitvy na řece Marici nedaleko od dnešního města Edirne, druhým významným střetnutím se stala bitva na Kosově poli, kde Osmanům čelila vojska knížete Lazara, tehdejšího nejvýznamnějšího vladaře Srbů. Výsledek bitvy je hodnocen zpravidla jako nerozhodný, přesto bitva vyřešila osud Srbska, neboť v ní byla zničena srbská elita, hlavní síla, která byla schopná Turky zastavit.\n\nZemě následně vstoupila do neklidného období, kdy se u vlády střídali nepříliš silní despotové. Srbsko ztratilo velkou část území a postupně se dostávalo pod nadvládu Osmanské říše. V 15. století se Srbové pod vládou nové dynastie Brankovićů v boji proti turecké expanzi spojili s uherským králem Janem Hunyadym, ale nakonec podlehli. Hlavní město Smederevo bylo obsazeno Turky bez boje v červnu 1459, což také znamenalo na téměř 350 let konec srbské nezávislosti.\n\nPo zániku srbského státu udělovali do roku 1537 uherští vládci srbským představitelům titul despoty, ti se účastnili bojů proti Osmanům. Po bitvě u Moháče se nechal za srbského cara označit lidový vůdce Jovan Nenad (1526–1527), který shromáždil vojsko svých příznivců a se střídavými úspěchy bojoval s Osmany; vojsko po něm převzal Radoslav Čelnik (1527–1530). Turci však obsadili Uhry a rozvrátili také oblast, rozkládající se na území dnešní Vojvodiny.\n\nSrbsko strávilo jako součást Osmanské říše téměř pět století. Na území dnešního státu, které bylo rozděleno mezi osmanské administrativní jednotky, známé jako sandžaky, začaly platit islámské zákony a pořádky. Původní centra byla opuštěna, staré hospodářské vztahy přestaly fungovat. Došlo k útlumu kulturního rozvoje.\n\nSrbsko bylo zčásti islamizováno, vzhledem k relativní náboženské toleranci v Osmanské říši docházelo k přestupům na novou víru zejména z ekonomických důvodů, neboť se muslimové stali protežovanou skupinou obyvatelstva s řadou privilegií a možností získáni funkcí ve státní správě říše. Asimilace v Srbsku se nikdy neuskutečnila, srbové si zachovali pravoslaví. Úspěšně ale proběhla v Bosně a Hercegovině, kde probíhala relativně hladce a vedla k vytvoření nového etnika s vlastní kulturní, náboženskou i národní identitou - Bosňáků.\n\nPravoslavní mohli pod podmínkou loajality nadále vyznávat svou víru, pokračovala také činnost klášterů. V roce 1557 byl Osmanskou říší obnoven srbský patriarchát zaniklý pádem Smedereva. Patriarchové zčásti s říší spolupracovali, zčásti však vyjednávali s jinými mocnostmi a výrazně se angažovali v obou srbských povstáních. Po opětovném nastolení loajálního vedení byl nakonec srbský patriarchát roku 1766 zrušen.\n\nJistou změnou poměrů se stal konec 17. století, kdy turecké síly oslabily a začaly se po prohraných bitvách stahovat z uherského území. To bylo následně osvobozeno od osmanské nadvlády Rakouskem, jehož postup se zastavil až v samotném Srbsku. Po dobytí Bělehradu roku 1688 vypuklo na osmanském území povstání a habsburská vojska poté pronikla až do Makedonie. Válečná situace se však obrátila a roku 1690 Turci znovu obsadili Bělehrad. V reakci na to začaly rozsáhlé přesuny Srbů z osmanského území do Uher. Ty se staly součástí migračního procesu známého jako srbské stěhování, které způsobilo drastické demografické proměny západního Balkánu i Uher.\n\nV roce 1716 vyhlásili Rakušané oslabené Osmanské říši válku, v níž získali území až po řeku Západní Moravu. Nastalo období přibližování evropské civilizaci, muslimské měšťany nahradili katoličtí kolonisté, často Němci. I kvůli nepříliš tolerantnímu prosazování katolictví však habsburská vláda nezískala podporu místních pravoslavných. Roku 1737 došlo v součinnosti s Rakušany k dalšímu srbskému povstání na osmanském území. Po počátečních úspěších bylo rakouské vojsko roku 1739 poraženo a padl Bělehrad. Mírovou smlouvou se hranice vrátila téměř do stavu na počátku století, byla tvořena řekami Dunajem a Sávou a ze Srbska se stalo pohraniční území. Bačka, Srem a Banát se staly teritorii uherskými a s početnou srbskou menšinou. I nadále tam proudily početné zástupy lidí, čemuž se snažila Osmanská říše zabránit, avšak jen s částečným úspěchem.\n\nNa sklonku 18. století proběhla rakousko-turecká válka, které se účastnily i dobrovolnické oddíly srbských emigrantů, tzv. \"frajkory\". Císařská vojska pod vedením generála Laudona dobyla roku 1789 Bělehrad a postupovala dále na jih, mezinárodní situace si však vyžádala uzavření míru, jenž vracel hranice do předválečného stavu.\n\nV roce 1804 využil vnitřní krize Osmanské říše obchodník s dobytkem Karađorđe Petrović, který se postavil do čela úspěšného povstání. Tato vzpoura nebyla zaměřena prvotně proti Turkům jako takovým, ale proti správcům (tzv. dahijům), kteří tehdejší území Srbska spravovali a počínali si obzvláště krutým způsobem. Zpočátku se proti nim Srbové spojili se sultánovými vojáky a společně dobyli Bělehrad, poté ale odmítli svá vojska rozpustit a pokračovali v povstání. Po řadě výbojů, během kterých se území ovládané vzbouřenci rozšířilo z Orašje až na celý bělehradský pašalík, vznikla první vláda nezávislá na sultánovi (tzv. praviteljstvujušči sovet). Srbští povstalci viděli velkou pomoc v Ruském impériu, od kterého doufali zajištění bezpečnosti před Turky, Rusové se ovšem do celé akce nezapojili, navíc Evropa byla zmítaná napoleonskými válkami, což znamenalo, že cílem bylo situaci v Šumadiji co nejrychleji uklidnit. Srbští vzbouřenci vyslali do Istanbulu svého zástupce - Petra Ička, který vyjednal roku 1806 mírové podmínky. Ty přiznávaly Srbsku autonomii včetně vlastního výběru daní, ale kvůli vypuknutí nové rusko-turecké války nebyly realizovány.\n\nPo skončení rusko-turecké války se uvolnily Istanbulu vojenské síly pro zpacifikování Srbska. Vzbouřenci o této skutečnosti věděli a velmi se jí obávali. V roce 1813 tak byla zahájena vojenská akce; obsazena Šumadija a Karađorđe uprchl do vyhnanství. Za správce sandžaku byl jmenován bosenský vezír Sulejman Skopljak. Ačkoliv sultán vyhlásil amnestii, docházelo k vyhánění Srbů z půdy a jejich zabíjení a brutálně byly potlačeny srbské vzpoury na konci roku 1814.\n\nJiž následující rok proto vypuklo další povstání. Bylo vedené jedním z vojenských velitelů prvního povstání Milošem Obrenovićem. Ten si počínal mnohem obratněji: po vojenských úspěších v průběhu roku 1815 vedl diplomatická jednání, díky nimž byl o rok později uznán Osmanskou říší vrchních knížetem Srbů a vznikla srbská autonomie, i když nebyla formálně potvrzena.\n\nAutonomie Srbského knížectví v rámci Osmanské říše, jejíž moc v knížectví byla silně omezena, byla formálně potvrzena po rusko-turecké válce v letech 1828–29. Osmané si pouze zachovali právo na roční poplatek a kontrolu nad 6 městy a 2 pevnostmi. Početné muslimské obyvatelstvo bylo z knížectví se vystěhovalo nebo bylo vyhnáno (za to bylo říši zaplaceno odškodné), případně se stáhlo do 6 měst s osmanskými posádkami (hlavně vzhledem k tomu, že severní hranice Srbska byla zároveň i tureckou hranicí s Rakouskem). Vyhnané muslimy nahrazovali pravoslavní kolonisté z jiných částí Balkánu.\n\nMiloš Obrenović byl nucen abdikovat v roce 1839; následovala vláda tzv. ustavobranitelů - vlivných úředníků, kteří byli protiváhou panovníka. Procesy modernizace země, která byla značně zaostalá díky osmanské vládě, postupovaly velmi pozvolna. Evropské země (z nichž nejblíže Srbsku bylo Uhersko), vstupovaly do průmyslového věku; naproti tomu srbské knížectví bylo zemí, kde zcela chybělo odborné školství.\n\nPo krátké vládě Milošova syna Michala Obrenoviće byl k moci povolán syn zakladatele srbského státu Alexandr Karađorđević. Roku 1858 se však role vyměnily a Obrenovićové se vrátili na trůn. Téměř 80letý Miloš Obrenović zemřel roku 1860. Jeho syn Michal při své druhé vládě roku 1867 dosáhl odchodu Turků z většiny pevností a tím úplné faktické nezávislosti na Turecku; o rok později podlehl atentátu.\n\nPo Michalovi vládl Milan I. Vedl s Tureckem válku v součinnosti s Ruskem. Berlínská mírová smlouva znamenala rozšíření území Srbska směrem na jih a formální uznání jeho nezávislosti. Milan orientoval zemi navzdory většinové náladě společnosti na Rakousko-Uhersko, s jehož souhlasem prohlásil roku 1882 Srbsko královstvím. Nevyrovnaný panovník podnítil na konci roku 1885 neúspěšnou válku s Bulharskem, stal se známý rodinnými problémy a snahou o rozvod a bez zjevného důvodu roku 1889 abdikoval.\n\nPo Milanovi nastoupil na trůn Alexandr I., a to ještě před dosažením plnoletosti. Alexandr v roce 1894 zrušil ústavu a nastolil autoritativní režim, vyznačující se častým střídáním vlád a dlouhodobou vnitropolitickou krizí. Veřejné mínění si však proti sobě obrátil až svatbou s výrazně starší Dragou Mašínovou. Královská rodina byla nakonec vzbouřenci z řad armádních důstojníků roku 1903 vyvražděna.\n\nNásledně se již potřetí na trůn vrátili Karađorđevićové, reprezentováni nyní králem Petrem I. Ten žil téměř celý život po vyhnání svého otce Alexandra ve francouzském exilu, získal vysoké hodnosti ve francouzské armádě, zúčastnil se bosenského povstání a byl ženat s dcerou černohorského knížete a později krále Nikoly I. Zorkou Petrović-Njegoš. Petr obnovil parlamentní demokracii. Za jeho panování zažívalo Srbsko po dlouhodobé stagnaci hospodářský a kulturní rozvoj a doposud agrární země se začala také s pomocí zahraničních investic industrializovat. I přesto zemi tížily mnohé spory, hlavně s Bulharskem. Nová generace politiků, umělců a společnost vůbec se zaměřila na Anglii a Francii a odpoutala se od Německa a Rakouska, jehož vliv byl díky blízkosti rakousko-uherských hranic u hlavního města Bělehradu nesporný. Srbsko se stalo spojencem států Dohody.\n\nV letech 1912–1913 se Srbsko zúčastnilo první balkánské války spolu s Černou Horou, Bulharskem a Řeckem. Srbská 1. armáda pod vedením prince Alexandra zvítězila nad tureckou armádou v bitvě u Kumanova, Turci byli definitivně vyhnáni z Balkánu a Srbsko dosáhlo rozšíření svého území o většinu Kosova a část Makedonie (v údolí řeky Vardar, dnešní území Severní Makedonie). Následně ve druhé balkánské válce toto území uhájilo, když zvítězilo nad Bulharskem. V roce 1914 byl v Sarajevu srbskými nacionalisty proveden atentát na Františka Ferdinanda d'Este a po vypršení ultimáta 28. července vyhlásilo Rakousko-Uhersko Srbsku válku.\n\nAtentát na Ferdinanda d'Este, jehož hlavními pachateli byli mladí srbští nacionalisté z Bosny, postavil Srbsko do obtížné situace. Rakousko-Uhersko vyvolalo ostrou kampaň proti Srbsku a proti Srbům žijících na území monarchie. Srbští politici se snažili vyvrátit obvinění a proto atentát ostře odsoudili. Rakouské ultimátum, jehož přijetí by ze Srbska fakticky učinilo rakouského vazala, však odmítli a válku přijali. Srbský premiér Nikola Pašić po přečtení zprávy o vyhlášení války prorocky zvolal: \"„Rakousko nám vyhlásilo válku. To bude jeho konec!“\"\nVálku proti habsburské monarchii ze začátku Srbsko s pomocí černohorských vojáků vedlo úspěšně. První ofenzívu Rakušanů odrazilo a srbské oddíly dokonce pronikly na území Bosny a dobyly Sarajevo. Na podzim nastal zlom. Rakousko-Uhersko 6. listopadu zaútočilo na celé frontě a srbská armáda se prakticky zhroutila. Záhy se však vzpamatovala a již 3. prosince armáda pod vedením generála Živojina Mišiće vyrazila do protiofenzivy. Rakousko-uherská linie na řece Kolubaře zakolísala a rozpadla se. Vzápětí byl osvobozen Bělehrad, který byl pod nadvládou Habsburků pouze 13 dní. Srbové se díky vítězství nad mnohonásobnou přesilou stali středem obdivu spojenců ze západu i z východu. Vydrželi se úspěšně bránit ještě celý rok, ale koncem roku 1915 vstoupili do války proti Srbsku také Bulhaři a Rakušanům dorazila na pomoc také silná německá armáda pod velením generála von Mackensena.\nNa přelomu roku 1915 a 1916 byla srbská armáda zatlačena na jih země a území státu bylo rozděleno mezi Rakousko a Bulharsko. Zatímco Rakušané ve své okupační zóně neplánovali trvalé připojení, protože se obávali vyhrocení národnostních rozporů v říši, Bulharsko se snažilo srbskou národnost kompletně zlikvidovat a na jím okupovaném území začala silná bulharizace, ničení dokumentů a knih v srbštině a bulharština se stala úředním jazykem na úřadech a ve školách. Srbská armáda ustupovala v kruté zimě přes Albánii a s pomocí francouzského loďstva se znovu shromáždila na řeckém ostrově Korfu. Následně bylo asi 40 000 vojáků převezeno do Řecka na soluňskou frontu.\nV září 1918 se armádě Srbska s pomocí spojenců a povstalců v bulharském týlu podařilo prorazit nepřátelské linie a proniknout znovu na srbské území, kde doplňovala stavy nově naverbovanými vojáky. Bulharská a rakouská nadvláda se rychle zhroutila a po měsíci ofenzívy dosáhla vítězná srbská vojska Bělehradu. Ihned po válce se začalo utvářet Království Srbů, Chorvatů a Slovinců.\n\nPo skončení první světové války se Srbsko stalo součástí Království SHS. Jako zcela klíčová součást tohoto státu, jehož vládnoucí dynastie se navíc stala dynastií jugoslávskou, zahrnoval skoro polovinu Balkánského poloostrova. Srbsko však bylo tvrdě postiženo následky války, hospodářskou krizí a vyčerpaností. Ekonomice neprospěla ani skutečnost, že nový stát se nacházel v zcela nových nehistorických hranicích a infrastruktura na toto nebyla připravena - železniční sítě byly oddělené, životní úroveň v různých oblastech Srbska se drasticky lišila. Průmyslová výroba byla omezena na ekonomická centra Srbska, především Bělehrad a další významná větší města.\n\nNový stát ovládla hlavně politická nestabilita, která pramenila z mnohonárodnostní povahu celého státu. I Srbsko samotné bylo víceméně národnostně nehomogenní; Vojvodinu obývali také Maďaři a Němci, na jihu se pak nacházela i albánská menšina. Srbsko však bylo v rámci Jugoslávie vnímáno jako osvoboditel. a mnohonárodnostní mechanismy byly v této době ještě nerozvinuté, což vedlo k tomu, že Srbové v celé monarchii zastávali klíčové posty.\n\nV duchu tehdejších idejí nepříliš vzdálených panslavismu byla zkonstruována představa jednotného jugoslávského národa, která však byla nesrbskými politiky odmítána, Srbové proti ní neprotestovali, protože ji považovali za pokračování srbských národních tradic. Jugoslávský stát prosazoval tehdy ideologii \"jednoho\" státního národa (jugoslávského) se srbským, chorvatským a slovinským \"plemenem\". Existenci jiných národů, či obyvatelstva národnostně nevyhraněného (s výjimkou národnostních menšin) neuznával, či proti němu otevřeně vystupoval. Do odlehlých oblastí na jihu Srbska (v tehdejších intencích, dnes tedy Kosova a Severní Makedonie byli vysíláni kolonisté, kteří měli postupem času vytvořit jádro nového souvislého srbského osídlení. Obyvatelstvo na území dnešní Severní Makedonie bylo považováno za srbské a všechny pokusy o jinou národnostní identifikaci (ať už bulharskou či makedonskou) byly nemilosrdně potírány. Někteří radikální Makedonci se na protest proti tehdejší srbské politice i oficiálně přihlásili k bulharské národnosti a začali zakládat ozbrojené spolky sympatizující s Bulharskem.\n\nPo smrti Petra I. přešla vláda na Alexandra I., který 6. ledna 1929 nastolil diktaturu a začal tvrdě prosazovat ideu jugoslávství. Království bylo přejmenováno na Jugoslávii, byly zakázány národně orientované organizace a symboly a stát byl správně reorganizován. Jako administrativní jednotky byly zřízeny tzv. bánoviny, které byly záměrně mnohonárodní, stanovené pouze podle geografických, a nikoliv národnostních a historických kritérií.. Srbsko samotné (v hranicích před první světovou válkou) bylo rozděleno na Dunajskou, Drinskou, Zetskou, Moravskou a Vardarskou bánovinu (tato území přesahovala dále do Bosny, Černé Hory, či Chorvatska).\n\nV říjnu 1934 podlehl Alexandr I. v Marseille atentátu a moc převzala za nezletilého Petra II. regentská rada, v níž měl nejvýznamnější vliv princ Pavel. Došlo k uvolnění poměrů v zemi a národnostní napětí si vyžádalo si vyžádalo v roce 1939 zřízení autonomní Chorvatské bánoviny. V reakci na to posílil srbský nacionalismus, plány na srbskou autonomii připravené v roce 1940 už ale nebyly kvůli dalším událostem realizovány.\n\nZ mezinárodního hlediska bylo snahou Jugoslávie zachovat za druhé světové války neutralitu, to však vyžadovalo ústupky státům Osy a nakonec pod silným tlakem okolností podepsali zástupci vlády 25. března 1941 přistoupení Jugoslávie k paktu Osy. Dohoda však nebyla naplněna, neboť v noci z 26. na 27. března proběhl vojenský puč, který svrhl regentskou radu a prohlásil za plnoletého krále Petra II.\n\nV dubnu 1941 byla během necelých dvou týdnů královská vojska poražena. Na území jugoslávského království vznikl Německu podřízený Nezávislý stát Chorvatsko, další území včetně srbských byla obsazena Albánií, která byla pod italskou správou, Maďarskem a Bulharskem, zbylé území Srbska bylo okupováno Německem. Na Němci spravovaném území vznikla Nedićova loutková vláda, jejíž požadavky byly ignorovány a jež disponovala minimálními pravomocemi.\n\nV Záhřebu se ujal moci Ante Pavelić – do této doby žijící v exilu a jeho ustašovské hnutí. Ustašovci zahájili v dubnu 1941 na území chorvatského státu brutální genocidu srbského obyvatelstva. Diskriminaci přecházejí v násilnosti byli vystaveni Srbové žijící na okupovaných území Kosova, Makedonie a Bačky. Kvůli tomu uprchlo na území vlastního srbského státu asi 350 000 Srbů. V těchto etnických čistkách lze hledat počátek všech pozdějších národnostních problémů na Balkáně, nesmíme ovšem zapomínat, že prvotně byly čistky namířeny proti srbskému národu.\n\nSkupinka srbských důstojníků věrných králi a vedených generálem Dražou Mihajlovićem, se však nehodlala smířit s porážkou a uchýlila se do hor. V oblasti okolo vrcholu zvaného Ravna gora pak četnici vytvořili centrum masivního a dobře fungujícího odbojového hnutí, které bylo podporováno Londýnem a které si díky svým účinným akcím dobylo uznání spojenců. Symbolem četniků se stala černá vlajka s lebkou a zkříženými hnáty a nápisem \"„Za krále a vlast – svobodu nebo smrt“\". Tímto heslem dávali četnici najevo svou věrnost nejen králi, ale i předválečné Jugoslávii.\n\nDo boje proti Němcům a ustašovcům se o nějakou dobu později zapojili komunističtí partyzáni vedeni chorvatským komunistou Josipem Brozem Titem. Ti získávali postupně podporu obyvatelstva a jejich akce přinášely značnou efektivitu. Po krátkou dobu (během existence tzv. Užické republiky - osvobozeného území na rozhraní západního a jižního Srbska) vedli i společný ozbrojený boj proti Němcům. Spolupráce se však na začátku zimy zhroutila a v Srbsku vypukla občanská válka mezi monarchisty (četniky) a komunisty (partyzány). Na rozdíl od četnického hnutí, omezených převážně na Srby, se do partyzánského hnutí zapojily i ostatní jugoslávské národy a jeho represivní akce nebyly systematicky zaměřeny proti nesrbským národům. To přispělo k tomu, že komunističtí partyzáni získali převahu a během roku 1944 byli uznáni za představitele jugoslávského odboje ze strany Británie i jugoslávské nekomunistické emigrace. Osvobozování Srbska vyvrcholilo, když 20. října 1944 jugoslávská partyzánská a sovětská vojska dobyla Bělehrad.\n\nMírové konference v letech 1943–1945 rozhodly o rozdělení vlivu v Jugoslávii v poměru 50:50, po skončení války se však moci chopili Titovi komunisté, a přičlenili zemi k Východnímu bloku.\n\nJiž v průběhu jednání spojenců koncem druhé světové války bylo rozhodnuto, že na Balkáně dojde ke vzniku socialistického státu. I proto bylo možné, aby v tomto prostoru vznikla nová Jugoslávie. Ta se měla vyvarovat chyb, kterých se dopustila ta první, především tedy nastolením socialistického režimu, uznáním pěti národností místo faktických tří (přibyli Makedonci a Černohorci, později pak ještě Bosňáci) a důsledného potírání jakýchkoliv nacionalistických a náboženských extremistických prvků. Autorita prezidenta Tita toto umožňovala. Vznikla tak Lidová republika Srbsko se dvěma autonomními oblastmi, Vojvodinou a Kosovem a Metohijí. Federativní uspořádání však bylo pouze formální a Jugoslávie zůstala centralizovaným státem, hranice mezi federativními republikami byly určeny direktivně včetně sporné západní hranice Vojvodiny.\n\nPoválečné Srbsko, byť se začalo s velkou silou obnovovat, bylo místem, kde vládl - podobně jako v dalších jiných částech Jugoslávie - tvrdý komunistický režim, došlo ke znárodnění podniků a kolektivizaci. Začala výstavba velkolepých projektů v socialistickém stylu, na které se podílely mládežnické brigády.\n\nVzhledem k okolnostem (neúspěch první pětiletky, odvrat vlády v Bělehradě od Východního bloku) však postupem času došlo k liberalizaci poměrů (například bylo umožněno vystupovat ze zemědělských družstev, což vedlo v užším Srbsku k jejich rozpadu), což umožnilo jednak kulturní rozvoj, jednak ekonomický vzestup. Srbsko nepatřilo k těm nejchudším částem Jugoslávie, jako například Bosna a Hercegovina, nebo Makedonie, nemohlo se ale měřit ani se Slovinskem. V průběhu let se ale hospodářský zázrak vyčerpal a začaly opět komplikace ohledně přidělování peněz. Jih Srbska, který je převážně hornatý, vyžadoval značné investiční náklady, které se mohly realizovat jen za přispění financování z rozvinutějších republik pomocí tzv. Fondu pro nerozvinuté republiky. Díky tomu se tak stavěly nové silnice, továrny i infrastruktura.\n\nNa počátku 70. let v čele srbských komunistů stanuli liberálnější politici reprezentovaní Markem Nikezićem, později však nad nimi zvítězili zastánci dogmatické linie, které podpořil Tito.\n\nV únoru 1974 byla přijata nová ústava SFRJ, jež přinesla jednotlivým subjektům federace větší autonomii, a Jugoslávie se tím stala faktickou konfederací. Pro Srbsko byla nevýhodná, jelikož autonomní oblasti získaly pravomoci srovnatelné s federativními republikami. Nová ústava znamenala také omezení finančních toků mezi republikami federace a jejich ekonomické izolování. V Srbsku docházelo k ekonomickému zaostávání doprovázenému inflací a zhoršováním životní úrovně. Příčinou bylo zamítnutí liberálních reforem i značné příspěvky posílané na rozvoj Kosova.\n\nPřestože byla v Kosovu místní albánské většině zajištěna rozsáhlá kulturní autonomie a budovány byly kulturní instituce, které mnohdy dosahovaly vyšší úrovně než v samotné Albánii, nezaměstnanost, inflace a další neduhy jugoslávské cesty k socialismu dorazily i sem, a to v mnohem větší míře, než do jiných částí Srbska. Roku 1981 situace vyeskalovala ve veřejné nacionalistické protesty. V reakci na ně bylo vyměněno vedení autonomní oblasti a odsouzeny stovky osob. Srbsko a Srby zachvátila vlna antimuslimských nálad, která se projevovala nejen v Srbsku nebo Kosovu, ale například i v Bosně a Hercegovině. V Bělehradě se začaly objevovat otázky, proč je Srbsko jako jediná ze svazových republik rozdělena ještě na autonomní oblasti (Vojvodina a Kosovo), když například Srbové v Chorvatsku vlastní autonomii nemají. Ideje komunistického Bratrství a jednoty začaly dostávat těžkou ránu. K tomu se navíc přidaly obavy z rozpadu nebo rozvolnění společného státu, které vyvolávaly proevropské ideje Slovinska, ale i Chorvatska.\n\nV této atmosféře poloviny 80. let se k moci v Srbsku začala dostávat skupina politiků, která prohlašovala, že je nutné bránit srbský národ a postavit se za jeho národní zájmy. Mezi těmito lidmi dominoval Slobodan Milošević, kterému se podařilo získat velký vliv a odstranit předchozí garnituru, představovanou Ivanem Stambolićem. V nadcházejících debatách o budoucí podobě jugoslávského státu Srbsko prosazovalo centralistické postoje a v případě rozpadu federace hodlalo diskutovat o úpravách hranic srbské svazové republiky tak, aby zahrnovala etnicky čistá srbská území. Znovu se tak vrátil nacionalismus, který v dobách meziválečných, ale ještě i počátku 20. století, způsoboval izolaci jednotlivých národních skupin Srbska i jeho okolí, v plné síle. Ekonomická situace svazu nebyla dobrá, Srbsko - podobně jako mnohé další republiky, převážně ty chudší - se propadalo do stále závažnějších problémů. Protržně orientované reformy ve Slovinsku a Chorvatsku však v obou severních republikách zaznamenaly úspěch a ještě více znepokojovaly Bělehrad. Svazový premiér Ante Marković se rozhodl situaci řešit přijetím drastického ozdravného plánu, který měl zkrotit inflaci a zajistit normální fungování ekonomiky. Slobodan Milošević převzal nacionalistickou rétoriku a stylizoval se do role ochránce Srbů, památným se stal jeho výrok „Nikdo vás nesmí bít!“ z roku 1987 určený demonstrujícím kosovským Srbům. Milošević vystoupil i na slavnosti na Gazimestanu k výročí bitvy na Kosově poli na Vidovdan 1989, které se zúčastnilo přes milion Srbů. Situace v autonomní oblasti byla již v této době velmi špatná, Srbové ji hojně opouštěli. Nacionalisté se snažili tvrdit, že se jednalo o výsledek albánských násilností, Albánci naopak poukazovali na vysokou nezaměstnanost a špatnou situaci, kterou vláda v Bělehradě nedokázala řešit. Po několika vážnějších demonstracích byla autonomie Vojvodiny i Kosova i přes jejich silné protesty počátkem roku 1989 fakticky zrušena a obě oblasti začaly být nově spravovány přímo z Bělehradu. Vliv srbských nacionalistů se tak ve federaci posílil, neboť nyní měli k dispozici tři namísto jednoho hlasu.\n\nZačátkem roku 1990 se konal v Bělehradě 14. kongres Svazu komunistů Jugoslávie, ve kterém se Srbsko postavilo i přes protest téměř všech ostatních republik za centralistické pokračování federace. V nadcházejících prvních svobodných volbách se jasně ukázalo, za čím Srbové stojí, tedy za svoji Socialistickou stranou pod vedením skupiny lidí kolem Miloševiće, zatímco v ostatních republikách se začaly prosazovat demokratické politické proudy, proevropského typu. V červnu a červenci 1991 vyhlásilo Slovinsko a Chorvatsko nezávislost, chorvatští Srbové se postavili proti. Vrátit situaci do původního stavu měla armáda, která se pokusila obě oblasti obsadit, nicméně v souboji s místními jednotkami TO vypukla regulérní válka. Ve vojenských kruzích začal jasně dominovat srbský prvek a z celosvazové armády se stala jasně armáda respektující jasně zájmy Srbů a tedy Miloševićova Srbska. Vzhledem k tomu, že násilná anexe byla neúspěšná a nově vznikající státy získaly fakticky podporu Západu (EU uznala jak Slovinsko, tak i Chorvatsko a Bosnu a Hercegovinu), transformovalo se Srbsko a Černá Hora ve Svazovou republiku Jugoslávii, která byla fakticky vyhlášena 27. dubna 1992.\n\nV roce 1991 se rozhořela válka v Jugoslávii, během které se postupně odtrhlo Slovinsko, Chorvatsko, Republika Makedonie i Bosna a Hercegovina, Srbsko a Černá Hora zůstaly ve společné federaci pod názvem Svazová republika Jugoslávie, jejímž představitelem byl Slobodan Milošević. Organizace spojených národů neuznala stát jako nástupnický po Jugoslávii, schválila ale tuto federaci. Zbytek původního federativního státu sice zamítl socialismus jako formu státního zřízení, Miloševićova socialistická strana však v Srbsku vládla pevně. Protesty proti ní byly v Bělehradě rozháněny. Představitelem opozičního hnutí v Srbsku se stal Vuk Drašković a jeho strana SPO.\n\nNově vzniklá federace trpěla hospodářskými potížemi. Válečné podmínky v nově vzniklých okolních zemích a mezinárodní embargo vedly ke zhroucení ekonomiky, která byla ve špatném stavu již v 80. letech. Rezolucí 757 uvedla Rada bezpečnosti OSN úplné embargo na ekonomiku země, zakázala přelety přes jugoslávský vzdušný prostor, omezila působení zahraničních misí a rozhodla o zákazu sportovní, kulturní a technické spolupráce se zahraničím. Životní standard poklesl, měna se zhroutila. Velkolepé plány, mezi které patřila například kandidatura Bělehradu na pořádání letních olympijských her v roce 1992, vzaly za své. Ekonomickou situaci se podařilo stabilizovat reformami z roku 1994, po podpisu Daytonských dohod byly zmírněny sankce a mezinárodní izolace země. Srbsko se potýkalo s množstvím uprchlíků z Bosny a chorvatské Krajiny, jejichž počet dosáhl k roku 1995 půl milionu.\n\nSituace se začala horšit rovněž v Kosovu, kde od roku 1996 podnikala Kosovská osvobozenecká armáda (UÇK) násilné akce proti Srbům a provládním Albáncům. V létě 1998 byla do bojů vyslána jugoslávská armáda a UÇK po řadě porážek v říjnu dočasně zastavila boje. Po ultimátu Spojených států se většina jugoslávských jednotek stáhla a UÇK svou činnost obnovila. Po zřejmě zmanipulovaném incidentu v Račaku z ledna 1999 se tlak na Jugoslávii stupňoval. Milošević odmítl americký návrh omezující jugoslávskou suverenitu a po odchodu pozorovatelů z Kosova v polovině března 1999 začaly srbské jednotky vyhánět Albánce. V noci z 23. března 1999 zahájily letecké síly NATO bombardování Jugoslávie, a tedy i Srbska. Údery byly mířeny na vojenské objekty, infrastrukturu, průmyslové podniky i civilní objekty. V Kosovu vedly akce srbských oddílů i UÇK k tomu, že zemi opustily statisíce lidí, čímž se jejich počet znásobil oproti stavu před bombardováním. Nálety ukončila dohoda z 9. června, podle níž se srbské jednotky stáhly z Kosova, které se dostalo pod mezinárodní správu.\n\nPo sérii opozičních demonstrací byly na září 2000 vyhlášeny volby svazového prezidenta, v nichž zvítězil Vojislav Koštunica. Slobodan Milošević zpočátku výsledek odmítal uznat, ale po dalších protestech se stáhl z politiky a následující rok byl zatčen a vydán do Haagu. Změna byla potvrzena prosincovými parlamentními volbami, po nichž se stal premiérem Zoran Đinđić. Došlo ke zrušení většiny sankcí a zaváděly se tržní reformy.\n\nV roce 2002 se federální parlament rozhodl pro změnu názvu a udělení větší pravomoci oběma republikám. V roce 2003 tak zanikla Svazová republika Jugoslávie, kterou nahradila volná konfederace nazvaná Státní společenství Srbsko a Černá Hora, v níž oba celky spojovala již jen společná obranná politika. Černá Hora však cítila potřebu se zcela osamostatnit, 21. května 2006 bylo uspořádáno referendum o nezávislosti a 3. června nezávislost vyhlásila. Srbsko následně vyhlásilo svou nezávislost 5. června 2006.\n\nParlament autonomní oblasti Kosovo vyhlásil dne 17. února 2008 nezávislost na Srbsku a prohlásil Kosovo za demokratický, světský a multietnický stát. Oficiální orgány a představitelé Srbska nezávislost odmítly uznat a považují oblast nadále za součást Srbska, postoj ostatních států není jednotný.\n\nV prvním desetiletí 21. století hrály nejvýznamnější úlohu na srbské politické scéně Demokratická strana vedená Borisem Tadićem a Srbská radikální strana, resp. později Srbská pokroková strana vedená Tomislavem Nikolićem. Země se začala orientovat proevropsky, roku 2009 podala přihlášku do Evropské unie a roku 2012 získala status kandidáta EU.\n"}
{"id": "310531", "url": "https://cs.wikipedia.org/wiki?curid=310531", "title": "Letov Š-4", "text": "Letov Š-4\n\nŠ-4 vycházel z pokusného stroje Š-HS.1.01 (Š jako Šmolík, HS jako Hispano-Suiza) zalétaného v roce 1922. Po zkouškách byla zadána sériová výroba 20ks letadel pro armádu. V roce 1923 byl pokusný Š-HS.1.01 přestavěn na prototyp Š-4.0 a následovala sériová výroba letadel Š-4.1 až Š-4.20 . První tři stroje byly vyrobeny v roce 1923, ostatní v roce 1924. Tyto sériové letouny Š-4 (před úpravami z let 1925 - 1928) jsou na pohled rozpoznatelné podle prstencového chladiče za vrtulovým kuželem a menší SOP. Byly osazeny motorem Hispano-Suiza 8B o výkonu 162 kW (220 k).\n\nPozn.: Dlebyly některé stroje z let 1923 až 1924 vyrobeny jako cvičné (se slabším motorem Hispano-Suiza 8A o výkonu 180k a bez výzbroje) – NEOVĚŘENO. Tato rozporuplná informace se opakuje i na Válka.cz, Vinar.cz, apod. V knihách toto uvedeno není. Ani fotografii takového stroje (BEZ VÝZBROJE, s PRAVOTOČIVOU VRTULÍ, s menší SOP, nejspíš s prstencovým chladičem a s praporovým čs. označením z doby před rokem 1927) jsem nikde nenašel. Poznámka k vrtuli: Motory Hispano-Suiza 8B o výkonu 220k měly reduktor a levotočivou vrtuli, kdežto motory Hispano-Suiza 8A o výkonu 180k bez reduktoru měly pravotočivou vrtuli (směr otáčení z pohledu pilota).\n\nDva letouny Š-4 byly přiděleny Leteckému učilišti v Chebu, pět Leteckému pluku č. 1 v Praze, a zbývajících třináct Leteckému pluku č. 2 v Olomouci. Letouny se v provozu příliš neosvědčily, neměly dobré letové vlastnosti, trpěly praskáním motorového lože a netěsnostmi prstencových chladičů. Dle dne 22.7.1925 nouzově přistál pilot čet. Tichý od LP2 s letadlem Š-4, protože se mu zlomila hřídel -vrtule rozbita, motor málo poškozen. \nV roce 1925 bylo na všech Š-4 zastaveno létání a byly podrobeny továrním prohlídkám. Šestnáct letounů bylo vyhodnoceno jako schopných opravy. \n\nTěmto šestnáctí letounům Š-4 byla zesílena motorová lože, upravena kování křídel, zvětšena směrová i výšková kormidla a byly osazeny slabšími motory Hispano-Suiza 8A o výkonu 132 kW (180 k) s čelními chladiči, a nadále létaly bez výzbroje. Takto upravené letouny byly roku 1928 vráceny do služby, ale už jen jako cvičné do Leteckého učiliště, kde létaly do roku 1931. Tyto letouny se napohled poznají podle kapotáže motoru s čelním chladičem a podle větší ostře zakončené SOP. A taky mají kruhové čs. označení, používané od roku 1927.\n\nPozn.: Tyto stroje upravené na cvičné se dnes značí Š-4a. Není jasné, kdy toto označení začalo být používáno, a zda vůbec bylo používáno v době provozu těchto letounů. Letoun Š-4a (bez výzbroje s čelním chladičem, pravotočivou vrtulí a větší SOP – tedy opravdu cvičný po úpravě) na fotografii má totiž pod kabinou napsáno Š-4.8. Takže stroj vzhledem skutečně odpovídá cvičné verzi po úpravě z let 1925 až 1928, ale sám výrobce jej jako Š-4a.8 neoznačil. V knize není označení Š-4a používáno vůbec. Tovární označení to tedy nebude, mohlo by však jít o armádní označení – NEOVĚŘENO.\nKonstrukce byla smíšená: kovová kostra trupu a ocasních ploch potažená plátnem, křídla dřevěná potažená plátnem, vyztužená vzpěrami a dráty, křidélka jen na horním křídle. Vztlakové klapky letadlo nemá. Kapotáž motoru plechová. Podvozek pevný kolový s ostruhou. Pilotní prostor otevřený s větrným štítkem a aerodynamickou hlavovou opěrkou. \nVýzbroj Š-4 tvořila dvojice synchronizovaných kulometů Vickers ráže 7,7 mm nad motorem, cvičné Š-4a létaly bez výzbroje.\n\nByly přihlášeny dva Š-4: \n\n• tovární závodní Š-4 s motorem Hispano-Suiza 8Fb o výkonu 300k a s aerodynamickým krytem motoru se startovním číslem 3, tovární pilot Alois Ježek – nestartoval (asi pro havárii s Š-8 )\n\n• normální stíhací Š-4 od LP1 se startovním číslem 25, pilot Alois Vrecl – nedoletěl\n\nByly přihlášeny nejméně dva Š-4: \n\n• normální stíhací Š-4 se startovním číslem 25, pilot František Diviš z MNO – doletěl na 6. místě v hlavním závodě\n\n• normální stíhací Š-4 (asi v.č.12) od LP2 se startovním číslem 10, pilot František Merhout - neumístil se, asi nedoletěl\nPozn.: V roce 1924 jako tovární letěl již hornoplošník Š-14 se startovním číslem 3.\n\nŠ-4 tovární závodní speciál s motorem Hispano-Suiza 8Fb o výkonu 300k (foto v odstavci Účast v závodech), s aerodynamickým krytem motoru, pro závod v roce 1923 měl startovní číslo 3; chladič byl asi pod motorem a byl aerodynamicky zakrytován. Výrobní číslo nezjištěno, ale nabízí se možnost, že jde o stejný letoun, který byl pro závod roku 1924 dále upravován a přeznačen na Š-14 – NEOVĚŘENO\nŠ-14: do letounu Š-4.20 byl vestavěn motor Hispano-Suiza 8Fb o výkonu 3OOk s aerodynamickým krytem motoru a chladiči na bocích trupu; letoun byl po úpravách označen Š-14, a se startovním číslem 3 se zúčastnil Leteckého rychlostního závodu o cenu prezidenta republiky v roce 1924. Další osud Š-14 není známý, ale možná byl přestavěn zpět (NEOVĚŘENO), protože Š-4.20 měl být zničen v Leteckém učilišti dne 14.5.1929. \n\nŠ-7: upravený drak letounu Š-4 s motorem Hispano-Suiza 8Fb o výkonu 3OOk s chladičem pod motorem byl základem prototypu letounu Š-7. Tento typ nebyl objednán do sériové výroby, a prototyp Š-7.0 byl zkouškami natolik opotřebován, že dosloužil jako nelétající pomůcka v Leteckém učilišti.\n\n\n\n\n\n\n\nValka.cz: https://www.valka.cz/topic/view/8366/Letov-S-4\nVinar.cz: http://www.vinar.cz/mitte/s4.htm\nFilm ze závodů 1924: https://vimeo.com/151411217\n"}
{"id": "310536", "url": "https://cs.wikipedia.org/wiki?curid=310536", "title": "Sildenafil", "text": "Sildenafil\n\nSildenafil (známější pod komerčním názvem Viagra) je prostředek používaný muži na erektilní dysfunkci (impotenci), vyvinutý farmaceutickou společností Pfizer.\n\nJeho účinek spočívá v tom, že inhibuje fosfodiesterázu, jež by jinak rozkládala cyklický GMP. Cyklický GMP následně může stimulovat účinek oxidu dusnatého (NO), látky, která je schopná vyvolat erekci.\n\nPod názvem Revatio se prodává také k léčbě vzácné plicní arteriální hypertenze.\n\nSildenafil byl připraven pod kódovým označením UK-92480 skupinou chemiků ve výzkumném ústavu firmy Pfizer v anglickém Sandwichi. Nejprve byl studován jako možný lék na vysoký tlak a anginu pectoris a prošel klinickými testy. V první fázi těchto testů bylo prokázáno, že látka má nepatrné účinky v léčbě anginy pectoris, nicméně u mužských pacientů vyvolává erekci penisu. Firma Pfizer se tedy následně rozhodla lék nabízet k léčbě erektilní dysfunkce. Lék si patentovala v roce 1996 a v roce 1998 získala povolení amerického úřadu FDA. Stal se prvním americkým orálně podávaným lékem proti erektilní dysfunkci. Látka měla brzy velký komerční úspěch, v roce 2008 se prodala Viagra za 1,934 miliardy amerických dolarů. V roce 2013 vypršel patent na sildenafil v Evropské unii a od té doby jej může kterýkoliv podnik vyrábět jako generikum.\n\nV roce 2017 byl v Británii na krysách zkoumán vliv sildenafilu na vývoj dítěte v prenatálním stadiu. Studie naznačovala, že se zlepší tok krve v placentě, čímž se zlepší i vývoj plodu. V roce 2018 na to konto vznikly studie v Nizozemsku a Kanadě zkoumající tento vliv na těhotných ženách. V Holandsku se ho zúčastnilo 93 žen a 90 žen z kontrolní skupiny dostávalo placebo. Po porodu se ale u dětí žen dostávajících lék vyskytovaly obtíže s plícemi, u 17 dětí vážné a 11 z nich zemřelo. Způsobeny byly nesprávnou funkcí placenty. Výzkum Lékařského centra Amsterdam University tak byl okamžitě ukončen, stejně jako výzkum v Kanadě. V době ukončení existovala ještě skupina deseti až patnácti žen teprve čekající, jak ukončený výzkum ovlivní jejich plody. Deník The Guardian uvedl, že pravděpodobně došlo k přílišnému zvýšení tlaku dětí v plicích, čímž se do nich dostávalo málo kyslíku. Nic nenasvědčuje tomu, že došlo během výzkumu k lidskému pochybení a vedoucí výzkumu Wessel Ganzevoort jeho výsledku litoval a uvedl, že dosáhl pravého opaku, než byl záměr – zefektivnit růst plodu. Amsterodamská nemocnice potvrdila, že výzkum proběhl korektně, nicméně k tomu uvedla, že potvrdil, že sildenafil může být škodlivý pro dítě po narození a zvyšuje pravděpodobnost poruch plic či úmrtí po narození. Naopak žádné pozitivní dopady nalezeny nebyly.\n\n"}
{"id": "310539", "url": "https://cs.wikipedia.org/wiki?curid=310539", "title": "Dacia (automobilka)", "text": "Dacia (automobilka)\n\nDacia je rumunská automobilka; v září 1999 ji koupila společnost Renault. Název je odvozen od antického státu Dácie.\nSpolečnost Dacia byla založena v roce 1966 za pomoci automobilky Renault. Hlavní závod automobilky je v Colibași (dnes Mioveni, poblíž města Pitești), byla postavena dva roky po založení (1968), výrobní areál má dlouholetou tradici, během II. světové války sloužil areál pro výrobu vojenských letadel. Automobilka vyráběla pod jménem Dacia 1100 jen mírně upravenou verzi Renaultu 8. Dacia 1300 vyráběná v letech 1968–2006 byla pak kopií Renaultu 12, Dacia 2000 byla kopií Renaultu 20 a Dacia D6 byla kopií Renaultu Estafette. Novější automobily byly navrženy samostatně.\n\n\n"}
{"id": "310540", "url": "https://cs.wikipedia.org/wiki?curid=310540", "title": "Malostranská vodárenská věž", "text": "Malostranská vodárenská věž\n\nMalostranská vodárenská věž zvaná též Petržilkovská věž je nejmenší pražská historická vodárenská věž, jediná z historických vodárenských věží při levém břehu řeky Vltavy. Nachází se na Smíchově (Praha 5) na Petržilkovském ostrově, poblíž Janáčkova nábřeží a jižního cípu Dětského ostrova.\n\nVěž stojí na místě bývalého Kartouzského mlýna, jehož vlastníkem byl mlynář Jan Petržilka, od něhož pochází její název. V letech 1561 až 1562 zde byla namísto původní dřevěné věže v blízkosti Petržilkova mlýna postavena kamenná vodárenská věž, jež zásobovala vodou z řeky Vltavy pražskou Malou Stranu. Tomuto účelu věž s vodárnou sloužila až do roku 1886. V roce 1987 až 1988 věž prodělala rekonstrukci a byla připojena lávkou k přilehlé administrativní budově. Výška této vodárenské věže činí pouze 34 metrů a má sedm podlaží.\n\nPřilehlá vodárna byla roku 1826 vybavena, obdobně jako Staroměstská vodárenská věž, čerpadly českého inženýra Josefa Božka.\n\n\n\n"}
{"id": "310542", "url": "https://cs.wikipedia.org/wiki?curid=310542", "title": "Zborov nad Bystricou", "text": "Zborov nad Bystricou\n\nZborov nad Bystricou je obec na Slovensku v okrese Čadca.\n\nÚzemí obce se nachází v severozápadní části Slovenska, severovýchodní oblasti Kysuc v okrese Čadca. Obec leží na styku Kysuckých Beskyd a Kysuckých vrchů v dolní části toku řeky Bystrice. S ostatními vesničkami tvoří přirozený silniční spojení Kysuce – Orava.\n\n\n"}
{"id": "310546", "url": "https://cs.wikipedia.org/wiki?curid=310546", "title": "Rez travní", "text": "Rez travní\n\nRez travní (\"Puccinia graminis\") je druh rzi (tedy houby z oddělení stopkovýtrusných hub), které parazituje na obilí a na dřišťálu.\n\nRezavá ložiska prášivých výtrusů jsou na spodní straně listů dřišťálu, výtrusy jsou rozšiřovány větrem na obilniny nebo na jiné trávy, kde vyklíčí. Na listech těchto rostlin se ve vegetační době tvoří tzv. letní výtrusy; těmi se rez v létě šíří a vyvolává infekci na zdravých rostlinách.\n\nKoncem vegetační doby vznikají černá ložiska zimních výtrusů; přezimují a na jaře příštího roku vyklíčí v čtyřbuněčné vlákénko se stopkatými výtrusy, které jsou roznášeny větrem a mohou opět nakazit listy dřišťálu. Posloupnost tvorby různých výtrusů a střídání hostitelů jsou přísně zákonité a pro mnohé druhy rzí velmi charakteristické.\n\n"}
{"id": "310550", "url": "https://cs.wikipedia.org/wiki?curid=310550", "title": "Varný reaktor", "text": "Varný reaktor\n\nVarný reaktor (: BWR, \"Boiling Water Reactor\") je druhý nejrozšířenější typ jaderného reaktoru.\n\nTěchto reaktorů pracuje na světě asi 94, což je asi 21 % celkového počtu. Palivem je mírně obohacený uran ve formě válečků oxidu uraničitého uspořádaných do palivových tyčí. Výměna paliva probíhá při odstaveném reaktoru zpravidla jednou za 1 až 1,5 roku. Aktivní zóna je podobná aktivní zóně tlakovodního reaktoru. Moderátorem i chladivem je obyčejná voda. Voda se ohřívá až do varu přímo v tlakové nádobě a v horní části reaktoru se hromadí pára. Pára se zbaví vlhkosti a žene se přímo k turbíně. Elektrárny s reaktory BWR jsou tedy jednookruhové.\n\nOdlišné konstrukce je sovětský varný reaktor RBMK, který je moderovaný grafitem.\n\n\"Typické parametry\" reaktoru BWR s výkonem 1000MW:\n\n"}
{"id": "310552", "url": "https://cs.wikipedia.org/wiki?curid=310552", "title": "Mu'ávija I.", "text": "Mu'ávija I.\n\nMu‘ávija I. (?602, Mekka – 6. května 680, Damašek), první chalífa a zakladatel dynastie Umajjovců vládnoucí v letech 661–680. Vítěz v občanské válce s Alím a jeho potomky. Velmi schopný velitel a diplomat.\n\nMu’ávija se narodil v Mekce. Příslušel do rodu Umajjovců, kteří byli významnou součástí kmene Kurajšovců. Jeho otcem byl Abú Sufján, jedna z vůdčích osobností Mekky. V době Muhammadových prvních zjevení se Umajjovci postavili proti Prorokově učení a zůstali v přímé vojenské rezistenci až do dobytí Mekky muslimy roku 630. Ovládnutí Mekky způsobilo konec odporu a rod Umajjovců se přihlásil k nové víře. Islám tehdy přijal i Abú Sufján a jeho syn Mu’ávija.\n\nMu’ávija přistoupil k Islámu, až když odpor nebyl možný. Pravděpodobně tak učinil z vypočítavosti, nikoliv z náboženské horlivosti, což bylo Umajjovcům často připomínáno jejich odpůrci. Jisté však je, že Prorok tak získal na svou stranu jednoho z vynikajících mužů a schopných velitelů.\n\nPo Muhammadově smrti došlo mezi jeho blízkými k dohodě a chalífou se stal Abú Bakr. Za jeho vlády v letech 632–634 se Mu’ávija účastnil bojů na byzantském pomezí v Palestině pod vedením svého bratra Jazída ibn Abú Sufján. Podařilo se mu získat významný post v armádě a za druhého chalífy Umara roku 640 osobně velel vojskům, která dobyla palestinskou Caesareiu. Ve stejném roce zemřel jeho bratr Jazíd na mor, což mu umožnilo stát se místodržícím v Sýrii.\n\nMu’ávija si za sídelní město zvolil syrský Damašek. Záměrně posiloval svou pozici jednak pravidelnými každoročními nájezdy svých jednotek do byzantské Anatolie, jednak řešením problémů mezi znesvářenými arabskými kmeny. Trvalým problémem pro Mu’áviju však bylo byzantské loďstvo, které stále ovládalo moře a neustále napadalo pobřežní oblasti. Za vlády chalífy Uthmána proto nechal Mu’ávija po dohodě s egyptským místodržícím budovat válečné loďstvo, které poté ovládlo východní Středomoří a roku 655 porazilo byzantskou flotilu u pobřeží Lýkie.\n\nRoku 656 byl chalífa Uthmán zavražděn a jeho nástupce Alí ibn Abí Tálib nebyl schopen potrestat jeho vrahy. Mu’ávija nechal v Damašku vyvěsit Uthmánovu zkrvavenou košili, prohlásil se za mstitele, přičemž došlo k občanské válce. Roku 657 se Mu’ávijova a Alího vojska střetla v Mezopotámii v bitvě u Siffínu. Mu’ávija by pravděpodobně prohrál, ale uplatnil své diplomatické umění a lest, když uprostřed bitvy nechal na zbraně svých vojáků v předních liniích připevnit Korán. To přimělo fanatiky v Alího armádě zastavit boj, čímž získal čas.\n\nDiplomatická jednání po bitvě u Siffínu znamenala potvrzení Mu’ávijovy pozice jako syrského místodržícího, zatímco vliv chalífy Alího byl značně omezen vzpourou v jeho vlastním táboře. Podařilo se mu na svou stranu získat Egypt, kde byl místodržícím Amr ibn al-Ás. Roku 659 uzavřel Mu’ávija příměří s Byzantskou říší a zavázal se platit Konstantinopoli roční tribut. Tím si kryl záda, aby se roku 660 nechal prohlásit v Jeruzalémě chalífou. Alí byl poté na počátku roku 661 zabit jedním cháridžovcem.\n\nAlího strana (šíité) se poté snažila prosadit do čela chalífátu jeho syna Hasana. Ten však neměl schopnosti svého otce a po drobném střetu kdesi na hranicích Sýrie navázal diplomatická jednání s Mu’ávijou. Ten ho přiměl k rezignaci, finančně ho zabezpečil a umožnil mu dožít svůj krátký život v Medíně. V létě 661 pak Mu’ávija slavnostně vstoupil do Kúfy – centra Alího strany.\n\nMu’ávija převzal teritoriálně ustálenou říši, v době jeho vlády došlo ke stabilizaci centrální moci a zklidnění vnitřních poměrů. Centrum chalífátu se přesunulo do Damašku, který se stal hlavním centrem. Chalífa zde měl vybudované zázemí a mohl si být jist loajalitou zdejších poddaných. Důležitým faktorem byly také zkušenosti, kterých nabyl v předchozích dvaceti letech jako správce této oblasti.\n\nZa Mu’ávijovy vlády došlo k přetvoření celého chalífátu. Bývalý polonomándský styl života, anarchie a primitivní náboženská správa ustoupily budování státního zřízení se silným úřednickým aparátem tvořeným věrnými, oddanými, schopnými a spolehlivými osobami. Chalífa vycházel ze zkušenosti, které měl se syrskými Araby, kteří byli zvyklí na původní byzantskou správu, jež jim dávala kázeň a kulturní i sociální vyspělost. Tyto poddané pak často využíval při upevňování umajjovské moci v odlehlejších provinciích.\n\nSmrtí Uthmánovou se Mu’ávija také poučil. Rozhodl se, že nebude příliš protežovat vlastní rod. Umajjovský místodržící tak přibyl pouze v jejich rodném Hidžázu. Naopak uplatňoval při správě jednotlivých provincií osoby z jiných rodů, často i muže schopné a původem neurozené. Tito úředníci se pak prosadili zejména v oblasti Mezopotámie, kde stále propukaly nepokoje díky stoupencům šíi a cháridži.\n\nDamašský dvůr se také začal proměňovat. Primitivní rituály nomádů byly zcela odstraněny. Chování chalífy jako vládce se zcela změnilo. Byl vytvořen reprezentativní dvůr, který se podobal byzantskému vzoru, avšak nedošlo ke vzniku panovnického absolutismu, náčelníci arabských kmenů měli k chalífovi stále přístup a účastnili se hromadných návštěv dvora.\n\nNově byl zreformován systém financování. Mu’ávija provedl revizi vyplácených rent, budoval a obnovoval zavlažovací kanály, nechal kopat studny a stavět přehrady. Hodlal tak zvýšit příjmy státu, který musel vydávat stále větší prostředky na administrativu, armádu a loďstvo.\n\nJedním z velkých plánů, které Mu’ávija měl byla expanze na úkor Byzantské říše. Příměří, které panovalo od války s Alím bylo porušeno po roce 666 díky divokým nomádským kmenům sídlícím severně od Antiochie. Již roku 668 vpadlo arabské vojsko do Anatolie a postoupilo až k Chalkedonu. Od roku 669 pak začalo první arabské obléhání Konstantinopole, které s přerušením probíhalo v letech 669–679.\n\nArabové roku 669 překročili Bospor a poprvé zaútočili na Konstantinopol. Jejich vojsko však bylo odraženo, a poté nedaleko města téměř zničeno v bitvě u Armoria. Roku 672 se pokusili Arabové o námořní útok na město, byli ale zastaveni v bitvě u Kyziku. V tomto střetnutí byl pravděpodobně poprvé použit tzv. řecký oheň. Hned následujícího roku se Arabové vrátili aby se pokusili o námořní blokádu a obléhání. Jejich bojová plavidla opět utrpěla značné ztráty vlivem řeckého ohně. Obléhání a blokáda s přerušením trvaly do roku 677. Poté bylo arabské loďstvo zničeno v bitvě u Syllaea u jižního pobřeží Malé Asie. Poté Mu’ávija požádal o mír, který byl uzavřen roku 679, a zavázal se k vyklizení Kypru, zachování míru po dobu třiceti let a k platbě ročních poplatků.\n\nV severní Africe byl jmenován místodržícím Ukba ibn Nafi al – Fihrí. Roku 670 pronikl přes území Kyrenajky a Tripolska na území dnešního Tuniska, kde roku 670 založil vojenský tábor Kajruán (dnešní Kairouan). Jeho postup byl však zastaven odporem místních byzantských posádek s centrem v Kartágu a Berbery sídlícími v oblasti.\n\nTaké na východní hranici byla obnovena expanze. Po pádu Perské říše a smrti jejích vládce Jazdkarta III. došlo po roce 652 k obnovení postupu v Afghánistánu a roku 664 byl dočasně ovládnut Kábul. Arabové také postupovali podél pobřeží Indického oceánu a v letech 661–663 pronikli do povodí dolního Indu. Tyto akce byly ukončeny v letech 674–676 vpádem do Transoxiany, kde Arabové dočasně obsadili Bucharu a Samarkand. Toto tažení uspělo hlavně díky dočasné slabosti čínské dynastie Tchang, která byla tehdy díky Tibeťanům odříznuta od svých západních provincií.\n\nMu’ávija zemřel roku 680, ještě před svou smrtí určil za nástupce svého syna Jazída I. přesto, že se snažil přimět stále žijící současníky Muhammadovy, aby tento akt přijali, nesetkal se s pochopením a došlo k další občanské válce.\n\n"}
{"id": "310555", "url": "https://cs.wikipedia.org/wiki?curid=310555", "title": "Setkání po letech", "text": "Setkání po letech\n\nSetkání po letech je studiové album Rudolfa Cortése, které vyšlo v roce 1971 jako LP.\n\n\n"}
{"id": "310557", "url": "https://cs.wikipedia.org/wiki?curid=310557", "title": "Rukojmí", "text": "Rukojmí\n\nRukojmí je osoba, nezákonně proti své vůli zadržovaná jinou osobou.\n\nPůvod slova lze hledat ve slově rukojemství, což je starší výraz pro „ručení“. Slovo rukojmí v češtině může být jak rodu mužského životného tak středního.\n\n\n\n\n"}
{"id": "310558", "url": "https://cs.wikipedia.org/wiki?curid=310558", "title": "RBMK", "text": "RBMK\n\nReaktor typu RBMK (, \"reaktor bolšoj moščnosti kanalnyj\", česky kanálový reaktor velkého výkonu), známá je též zkratka LWGR (, lehkou vodou chlazený reaktor s grafitovým moderátorem), je sovětský jaderný reaktor, který se stavěl jen na území bývalého SSSR.\n\nJedná se o grafitem moderovaný a vodou chlazený varný reaktor, ve kterém jsou palivové tyče s přírodním nebo slabě obohaceným uranem uloženy v kanálech. Jimi proudí voda, která slouží kromě chlazení po přeměně na páru k pohonu turbíny. Jeho podstatnou nevýhodou je nestabilita v případě přehřátí.\n\nTohoto typu byl například reaktor první jaderné elektrárny v Obninsku nebo reaktory v Černobylu. Další reaktory tohoto typu se již nestaví.\n\nMKER reaktory se plánovaly hned na několika místech, například v Leningradě a Kursku. Jediný fyzický prototyp grafitem moderovaného reaktoru s ochranným kontejnmentem se nachází v Kursku, konkrétně blok 5, jehož výstavba byla definitivně pozastavena k 15. srpnu 2012.\nReaktor RBMK je charakteristický tím, že palivové kazety jsou uloženy ve vzájemně nezávislých kanálech. Do těchto kanálů je čerpána voda, která se teplem z jaderné reakce ohřívá a její výsledná směs s párou proudí do separátorů, odkud je samotná pára vedena do turbín. Po vykonání práce a ochlazení se opět v kapalné formě čerpá zpět do reaktoru.\n\nVoda primárně působí jako chladivo a médium pro přenos energie, ne jako moderátor jaderné reakce. K tomu slouží grafitová vyzdívka – grafitové nitro reaktoru. K regulaci výkonu jsou použity řídící tyče (obsahující bor a v některých implementacích s konci z grafitu), které se zasouvají do aktivní zóny a regulují tok neutronů. Grafitové konce byly zamýšlené pro umožnění pozitivní regulace (lehké zvýšení výkonu) a až poté se případně uplatnila bórová část pohlcující neutrony – tím se naopak snižuje reaktivita. Tento typ reaktoru má však v některých specifických podmínkách kladnou hodnotu reaktivity, což znamená, že reaktor může zvyšovat svůj výkon bez zásahu z vnějšku. To je způsobeno tím, že, jak se voda mění v páru, přestává pohlcovat neutrony, štěpná reakce se díky moderujícímu grafitu zrychluje, teplota dále stoupá a stále více vody se mění na páru.\n\nPočet palivových kanálů tohoto typu reaktoru je variabilní a závisí na konstrukci a zamýšleném celkovém výkonu. Dále jsou v jádře umístěny přídavné chladicí kanály a kanály regulačních tyčí. Všechny tyto kanály jsou vlastně dutiny v masivní grafitové vyzdívce reaktoru. Z toho vyplývá, že celé řešení má velké nároky na prostor – v případě Černobylské elektrárny průměr cca 12 m a výška cca 7 m.\n\nKonstrukční vlastností je možnost výrazné kolísavosti rozložení neutronového toku v reaktoru – za určitých podmínek mohou současně existovat oblasti, kde probíhá bouřlivá štěpná reakce a oblasti s prakticky nulovou aktivitou. To může být výhodou, kdy při výměně paliva není nutná kompletní odstávka. Vyhořelé palivové kazety se „jednoduše“ vytáhnou a nahradí novými. Na druhou stranu tato vlastnost zvyšuje reakční nestabilitu reaktoru a zvyšuje nároky na obsluhu. Další výhodou je, že reaktor je tzv. plodivého typu, čili při reakci vzniká, krom jiných produktů, plutonium, které je možné z vyhořelého paliva extrahovat a použít pro výrobu jaderných zbraní. Dále reaktor nemá zásadní požadavky na stupeň obohacení paliva izotopem U-235 a existovaly i plány pro použití čistě přírodního uranu.\n\nDalší důležitou vlastností je připojení turbíny na primární chladicí okruh. To sice umožňuje levnější stavbu a efektivnější využití vzniklého tepla, ale v případě poruchy na turbínové sekci může dojít daleko snáze k úniku radioaktivních látek do objektu elektrárny, případně do okolí, než je tomu u elektrárny (reaktoru) typu VVER.\n\nTypické parametry reaktoru RBMK s výkonem 1000 MW:obohacení uranu izotopem U-235 na 1,8 %\n\n\nNásledující seznam zahrnuje lehkou vodou chlazené reaktory s grafitovým moderátorem – reaktory typu RBMK, jeho menší verzi EPG-6 a předchůdce AM a AMB. S výjimkou nedokončených reaktorů lze detailnější údaje včetně statistik využití a množství dodané elektrické energie najít v informačním systému PRIS spravovaném Mezinárodní agenturou pro atomovou energii (ze kterého údaje v tabulce pocházejí).\n\nLegenda:\n\n"}
{"id": "310561", "url": "https://cs.wikipedia.org/wiki?curid=310561", "title": "Aplastická anémie", "text": "Aplastická anémie\n\nAplastická anémie neboli dřeňový útlum je anémie charakterizovaná nedostatečnou tvorbou krevních buněk vedoucí k úbytku všech krevních elementů - červených krvinek (erytrocytů), bílých krvinek (leukocytů) i krevních destiček (trombocytů). Toto onemocnění je způsobeno poruchou kmenové (mateřské buňky), která vytváří všechny tři druhy krvinek. Aplastické anémie mohou být vrozené nebo získané.\n\nFanconiho anémie patří k vrozeným aplastickým anémiím, jedná se o dědičné onemocnění. Onemocnění patří do skupiny chorob s chromozomální nestabilitou.\n\nZískaná aplastická anémie je velmi vzácné a závažné onemocnění, které může být způsobeno některými léky (chloramfenikol, thiamfenikol), zářením, nebo chemickými látkami. Je také známé spojení aplastické anémie s některými druhy virových infekcí, např. hepatitida. Ve většině případů však druh hepatitidy, ani důvod onemocnění nelze zjistit. Lékem je nalezení shodného dárce kostní dřeně nebo pupečníkové krve (nejlépe sourozenec) a pozdější transplantace.\n"}
{"id": "310562", "url": "https://cs.wikipedia.org/wiki?curid=310562", "title": "Ondřej Synek", "text": "Ondřej Synek\n\nKpt. Ondřej Synek (* 13. října 1982 Brandýs nad Labem-Stará Boleslav) je český veslař, historicky první český mistr světa v olympijské disciplíně, když na novozélandském jezeře Karapiro zvítězil ve skifu ve finálové jízdě MS 2010. Kromě závodního veslování na skifu pracuje jako sportovní instruktor ASC Dukla Praha. S veslováním začal v roce 1995 ve veslařském klubu KV Kondor Brandýs nad Labem.\n\nVyučil se zlatníkem. Od roku 2011 je ženatý, s manželkou Pavlou má dvě děti. K roku 2011 jej trénoval Milan Doleček starší. V komunálních volbách 2014 byl zvolen do zastupitelstva dvojměsta Brandýs nad Labem-Stará Boleslav.\n\nZačínal v roce 1995 v KV Kondor Brandýs nad Labem. V roce 2007 na mistrovství světa v Mnichově získal druhé místo a ve světovém poháru již potřetí za sebou vyhrál celkovou klasifikaci. V témže roce byl členem posádky vítězné osmy pražských Primátorek a se stejnou lodi dojel k titulu na mistrovství Evropy. Vyhrál anketu o nejlepšího českého veslaře roku 2007.\n\nAčkoliv dlouhou dobu jezdil s Milanem Dolečkem mladším na dvojskifu a společně dojeli na olympiádě v roce 2004 pro páté místo, nyní jezdí sám. Na místě české skifařské jedničky vystřídal Václava Chalupu.\n\nV roce 2008 vyhrál v Hoříně mistrovství České republiky na dlouhých tratích. Na olympijských hrách v Pekingu v roce 2008 získal stříbrnou medaili ve veslování na skifu.\n\n6. listopadu 2010 získal na Novém Zélandu titul mistra světa ve skifu. Od počátku pořádání mistrovstvích světa v roce 1962 se jedná o 46. medaili pro české veslaře. Před tímto vítězstvím byl jediným českým mistrem světa Michal Vabroušek v neolympijské disciplíně \"skif lehkých vah\" z MS 2000 v Záhřebu. Za jeho úspěch následně 10. listopadu 2010 ministr Alexandr Vondra povýšil do hodnosti nadporučíka. Následně se stal nejlepším českým veslařem roku 2010.\n\nV letech 2005, 2007, 2008 a 2010 vyhrál celkové hodnocení Světového poháru ve skifu, v roce 2003 zvítězil také ve dvojskifu s Milanem Dolečkem mladším. Stal se i dvojnásobným vítězem tradičního londýnského veslařského závodu osmiveslic Head of the River Race.\n\n\n\n"}
{"id": "310564", "url": "https://cs.wikipedia.org/wiki?curid=310564", "title": "Seznam braniborských panovníků", "text": "Seznam braniborských panovníků\n\nNa této stránce naleznete chronologicky řazená braniborská markrabata a kurfiřty.\n\nZa vlády kurfiřta Fridricha Viléma IV. (pruský král Fridrich Vilém III.) bylo Braniborské kurfiřtství včleněno do Pruského království.\n\n"}
{"id": "310568", "url": "https://cs.wikipedia.org/wiki?curid=310568", "title": "HTGR", "text": "HTGR\n\nVysokoteplotní plynem chlazené reaktory HTGR (High-Temperature Gas-Cooled Reactors) jsou energetická zařízení pracující na teplotním rozmezí mezi 700-950 °C. Dělí se na dva základní typy podle tvaru segmentů aktivní zóny. Ty mohou být buď kulovité (PBR - Pebble Bed Reactor), nebo hranolovité se šestiúhelníkovým průřezem (PMR - Prismatic Block Reactor). Pro oba typy má aktivní zóna válcový tvar. Moderátorem je v obou případech grafit, přičemž ke chlazení se využívá především helium, které má výhodu inertního plynu. Vysoké výstupní teploty umožňují využít HTGR reaktor nejen k výrobě elektrické energie, ale i k dalším průmyslovým procesům, jako například k produkci vodíku a odsolování mořské vody. Ačkoliv se jedná o perspektivní vývojovou řadu, tyto reaktory se v současné době provozují jen jako výzkumné prototypy.\n\nPlynem chlazené reaktory (GCR) se začaly vyvíjet na samém počátku vývoje jaderné energetiky už v 50. letech. První reaktor typu HTGR byl pak spuštěn ve Velké Británii roku 1964. Jednalo se o experimentální reaktor typu PMR o výkonu 20 MWt, který nesl název Dragon a byl provozován do roku 1975. Prvním HTGR reaktorem s koncepcí PBR byl roku 1967 reaktor AVR o tepelném výkonu 46 MW, který byl provozován ve Spolkové republice Německo až do roku 1988. Následovaly další reaktory, které postupně navyšovaly výkon. Mezi nimi byl roku 1966 americký Peach Bottom Unit 1 o tepelném výkonu 115 MW a roku 1976 jeho následovník Fort St. Vrain o tepelném výkonu 842 MW. Reaktory v USA využívaly koncepci s hranolovým palivem. Na konci roku 1985 byl ve Spolkové republice Německo spuštěn thoriový reaktor THTR-300 (Thorium-High-Teperature Reactor), jenž vycházel z návrhu dřívějšího reaktoru AVR. Blok byl připojen k síti, kam dodával 308 MW z celkového tepelného výkonu 750 MW. Pro četné technické problémy především s palivem však fungoval pouze do roku 1989. Poslední tři jmenované reaktory byly tzv. demonstrační průmyslové jednotky.\n\nDo dnešní doby (3/2016) jsou v provozu pouze dva výzkumné reaktory v Asii. Prvním je HTTR (High-Temperature Test Reactor) spuštěný roku 1998 v Japonsku. Reaktor má tepelný výkon 30 MW a stejně jako americké reaktory je typu PMR. Tím druhým je HTR-10 fungující od roku 2010 v Číně, který je typu PBR, poskytuje tepelný výkon 10 MW. \nTeplo je vyvíjeno v aktivní zóně reaktoru, která je tvořena kulovými či hranolovými tělesy. Ty se skládají z povlakovaných palivových tělísek z oxidu uraničitého (UO) o průměru několik desetin milimetru, která jsou zapouzdřená v grafitové matrici. HTGR reaktory také často používají palivo obohacené o thorium (Th). Palivo u PBR zařízení je měněno a doplňováno za provozu systémem odebírání a třídění kuliček umístěným vespod nádoby. Aktivní zóna je chlazena plynem proudícím v případě PBR od shora dolů, aby se jednotlivé segmenty držely pohromadě. Tlak primárního okruhu se pohybuje kolem 6 MPa.\n\nPro koncepci PBR i PMR lze k přeměně tepelné energie na mechanickou využít buď Braytonův plynový cyklus, nebo Rankinův parní cyklus. V případě Braytonova plynového cyklu se prozatímní technická řešení potýkají především s velkými úniky helia, což je hlavním důvodem uplatňování Rankinova parního cyklu, který ovšem zahrnuje parogenerátor. Parní cyklus byl uplatněn u reaktoru AVR, Peach Bottom Unit 1, Fort St. Vrain a THTR-300.\n\nOproti standardním lehkovodním reaktorům mají HTGR reaktory vyšší účinnost díky vyšším teplotám, lepší bezpečnostní parametry a menší produkci jaderného odpadu, jelikož umožňují vyšší vyhoření. Zároveň přináší možnost využití jednou použitého paliva bez nutnosti jeho přepracování, čímž se zvedá počet využitelných zdrojů. Inertní helium má navíc tu výhodu, že nemoderuje neutrony a zůstává stále v plynné fázi. Nevýhodou helia je však poměrně špatná schopnost odvodu tepla. Zde v otázce přeměny kinetické energie plynu na mechanickou též narážíme na nedostatečné zkušenosti s konstrukcí turbín poháněných heliem, které jsou navíc podstatně menší než parní. Konstrukční návrh HTGR reaktoru je ale snazší a hlavním problémem tak zůstávají především vhodné materiály, zejména z pohledu dosahovaných teplot v kontaktu s heliem.\nBezpečnostní výhodou je například lepší schopnost udržení integrity paliva v případě LOCA havárie a oproti tlakovodním reaktorům i výrazně nižší tlak primárního okruhu. To vše přináší nižší nároky na bezpečnostní systémy, což se zřetelně projeví na ceně.\n\nŠtěpný materiál ve formě velmi malé kuličky (cca 0,5 mm) je pokrytý nejprve relativně porézní vrstvou grafitu a poté kompaktnější vrstvou pyrolytického grafitu (PyC). Takto povlakované kuličky jsou následně zapuštěny do grafitové matrice a umístěny do aktivní zóny.\nTento model paliva přidává další dva povlaky na vrstvu z PyC. Materiálem prvního přidaného povlaku je karbid křemíku (SiC), ale v minulosti byly vyzkoušeny i povlaky ze zirkonia. Druhý povlak je opět z PyC. Výsledkem přidání dalších dvou vrstev je lepší zadržení štěpných produktů, což vedlo k četnějšímu používání tohoto typu paliva. Takto pokryté palivo má průměr okolo 0,9 mm.\nV tomto případě se jedná o pokrytí standardní palivové částice TRISO vrstvou z vyhořívajícího absorbátoru, kterou většinou tvoří oxidy europia nebo erbia. QUADRISO částice jsou vhodné pro použití ve směsi s TRISO palivem, kde je lze využít ke kompenzaci přebytečné reaktivity.\n\nPalivové částice jsou následně umístěny do grafitových matric kulového nebo hranolovitého tvaru. V případě kulového segmentu jsou palivové kuličky umístěny ve středu matrice a při okrajích je ponechána vrstva 5mm obsahující pouze grafit.\n\nKromě práce na již existujících pokusných reaktorech v Číně a Japonsku, se výzkum v posledních letech soustředí především na tři hlavní projekty.\nTím prvním je PBMR (Pebble Bed Modular Reactor), jehož vývoj vede jihoafrická společnost Eskom. V prosinci roku 2008 však vedení společnosti oznámilo odložení projektu kvůli nedostatku financí. O technologické zakázky se v tu dobu ucházely společnosti Westinghouse a AREVA. Ačkoliv následně došlo ke spolupráci s firmou Westinghouse, projekt byl zastaven v září 2010 rozhodnutím tamní vlády.\n\nDruhým projektem je tzv. GT-MHR (Gas Turbine Modular Helium Reactor), na kterém pracují ruský Rosatom, americký General Atomic, francouzská AREVA a japonský Fuji Electric.\n\nSoučasné snahy jsou ale nejvíce upírány k projektu jaderné elektrárny nové generace neboli NGNP (New Generation Nuclear Plant), na jehož vývoji se podílí francouzská AREVA a Národní laboratoř v Idaho, USA. Projekt počítá s uplatněním HTGR reaktoru tzv. čtvrté generace, někdy označovaného jako VHTR, jehož návrh poskytla právě AREVA. Pro kombinaci s parním cyklem je tento model reaktoru označován jako SC-HTGR. Kromě francouzského výrobce nabízely projektu NGNP svoji technologii i dvě americké firmy - General Atomic a Westinghouse. Zařízení má vyrábět teplo nejen pro výrobu elektrické energie, ale i pro další průmyslové procesy jako zpracování ropy, chemický průmysl, výrobu vodíku a odsolování mořské vody.\n\nV budoucnu se počítá s větší rolí HTGR reaktorů hlavně na poli malých modulárních zařízení. Jednodušší konstrukční postup, menší rozměry, vyšší bezpečnostní parametry hlavně v případě paliva i možnost širšího využití této technologie by mohly umožnit výstavbu i v lokalitách, kde by standardní reaktory akceptovány nebyly. Možnost efektivnější modularizace konstrukce pak otevírá cestu k sériové výrobě, která jde ruku v ruce s nižšími náklady. Důkazem je dohoda mezi Japonskem a Indonésií z roku 2014 o vybudování několika malých modulárních reaktorů do elektrického výkonu 100 MW, čemuž by mělo předcházet postavení experimentálního reaktoru o elektrickém výkonu 3-10 MW.\nKromě malých modulárních reaktorů se v dlouhodobém horizontu uvažuje i o výstavbě větších demonstračních jednotek. Doba výstavby těchto vysokoteplotních bloků by se dle odhadů měla pohybovat mezi 3 a 4 roky.\n\nGCR (Gas-Cooled Graphite-Moderated Reactor) – Označení pro plynem chlazené a grafitem moderované reaktory, mezi něž se řadí i HTGR.\n\nVHTR (Very High-Temperature Reactor) – Pokročilý koncept reaktorů HTGR, dosahující výstupní teploty chladicího média přes 1 000 °C.\n"}
{"id": "310580", "url": "https://cs.wikipedia.org/wiki?curid=310580", "title": "Erste Bank Eishockey Liga", "text": "Erste Bank Eishockey Liga\n\nErste Bank Eishockey Liga (německy: Österreichische Eishockey-Liga) je nejvyšší profesionální hokejovou ligou v Rakousku. V současné době v ní hrají kromě rakouských týmů také týmy z Chorvatska, Česka, Maďarska a Itálie. Od sezóny 2011/2012 zde hraje i český celek Orli Znojmo. Italský tým HC Bolzano je jediným mistrem EBEL ze zahraničí (a to dvakrát v letech 2014 a 2018, z ČR v kádru brankář Jaroslav Hübl). Statisticky je ovšem mistrem Rakouska v obou případech tým EC Red Bull Salzburg, kterému jsou připočteny tituly z let 2014 a 2018 jako nejvýše postavenému rakouskému týmu v play-off.\n\nHistorie rakouské hokejové ligy sahá až do roku 1923. Liga se nehrála v roce 1936 a během druhé světové války (1939 - 1945). Po anšlusu Rakouska Třetí říší v roce 1938 se některé rakouské týmy připojily k německé hokejové lize. Dokonce dokázal tým EK Engelmann Wien v roce 1939 a tým Wiener EG v roce 1940 německou ligu vyhrát. Liga existuje v dnešní formě od sezóny 1965/66.\n\nDo sezóny 2005/06 hrály ligu výhradně rakouské týmy. Od té doby se přidaly k lize postupně týmy ze Slovinska, Maďarska, Chorvatska, Česka a Itálie.\n\n\nEBEL ligu hrály do sezóny 2011/2012 dva slovinské týmy, které se po ukončení EBEL střetly o celkového mistra Slovinska s vítěznými týmy z Slohokej Liga. Tento malý turnaj se nazývá Slovenska hokejska liga. Od sezóny 2012/2013 se mění struktura nižších soutěží v Rakousku i Slovinsku, když byla založena nová společná druhá liga pod názvem Inter-National-League, kterou budou hrát čtyři rakouské a tři slovinské týmy\n\nOficiální maďarská liga se jmenuje OB I. Bajnokság, která se hraje od února do dubna (od září do ledna její celky hrají MOL ligu). Do play-off OB I. Bajnokság naskočí také Alba Volán Székesfehérvár hrající EBEL.\n\nV sezóně 2011/2012 přibyl do EBEL ligy první český tým. Z 1. české ligy se pro její neatraktivnost rozhodli Orli Znojmo odejít do jiné soutěže. Znojmo v průběhu sezóny hraje pouze EBEL ligu.\n\n</div><div style=\"float:left;margin-right:2em\">\n\nZdroj: \n\nZdroj: \n\n"}
{"id": "310582", "url": "https://cs.wikipedia.org/wiki?curid=310582", "title": "Z-DNA", "text": "Z-DNA\n\nZ-DNA je jedna z mnoha možných dvoušroubovicových struktur DNA. Jedná se o levotočivý útvar, ve kterém se šroubovice stáčí vlevo (na rozdíl od běžnější B-DNA, jejíž šroubovice se stáčí doprava) podle \"cik-cak\" vzoru. Společně s A-DNA a B-DNA je Z-DNA uznávána za jednu ze tří biologicky činných dvoušroubovicových struktur.\nZ-DNA byla první objasněná krystalická struktura DNA molekuly. Tento objev učinili Andrew Wang, Alexander Rich a jejich spolupracovníci v roce 1979 v MIT. Pokusná krystalizace z B- na Z-DNA spojení v roce 2005 umožnila lepší pochopení úlohy, kterou hraje Z-DNA pro buňky.\n\nV roce 2007 byla RNA varianta Z-DNA popsána jako transformace A-RNA dvojité šroubovice na dvojitou levotočivou šroubovici.\n\nZ-DNA je poměrně odlišná od pravotočivých forem. Ve skutečnosti se Z-DNA často porovnává s B-DNA pro pochopení největších rozdílů. Jak již bylo řečeno, šroubovice Z-DNA je levotočivá a její struktura se opakuje vždy po dvou základních párech. Majoritní a minoritní rýhování na rozdíl od A- a B-DNA vykazuje rozdílnou šířku. Z-DNA může vytvořit spojení s B-DNA ve struktuře, která umožňuje extruzi základního páru.\nJe možné předem určit pravděpodobnost, s jakou DNA sekvence zformuje Z-DNA strukturu. Algoritmus pro výpočet náchylnosti reformace z B- na Z- formu, ZHunt, byl vytvořen doktorem P. Shing Ho v roce 1984 v MIT. Tento algoritmus později vyvíjeli Tracy Camp, P. Christoph Champ, Sandor Maurice, a Jeffrey M. Vargason v čele s P. Shing Ho pro použití k mapování genetických informací uložených v Z-DNA.\n\nAčkoli definitivní biologický význam Z-DNA nebyl stanoven, usuzuje se, že jejím účelem je zajišťovat podporu transkripce DNA. Potenciál pro zformování Z-DNA formace také koreluje s regiony aktivní transkripce.\n\nPřechod DNA do Z-formy je mechanismus účinku toxického efektu ethidium bromidu na trypanozomy. Ethidium bromid se interkaluje do jejich kinetoplastidové DNA, což rozvolňuje strukturu DNA až do úrovně přechodu na Z-formu, což vyvolává zablokování transkripce jejich kinetoplastidové DNA.\n\n\n"}
{"id": "310584", "url": "https://cs.wikipedia.org/wiki?curid=310584", "title": "Rudolf Höss", "text": "Rudolf Höss\n\nRudolf Franz Ferdinand Höss (Höß) (25. listopadu 1901, Baden-Baden – 16. dubna 1947, Osvětim) byl nacistický válečný zločinec a první hlavní velitel koncentračního tábora Auschwitz u polské Osvětimi. Člen NSDAP (č. 3 240) a SS (č. 193 616).\n\nNarodil se 25. listopadu 1901 v Baden-Badenu v přísně katolické rodině. Jeho otcem byl Franz Xaver Höss, matkou Paulina Specková. Otec vyžadoval přísnou poslušnost, založenou na jeho náboženském přesvědčení a dřívějších vojenských zkušenostech. Mladý Rudolf byl vychován tak, aby bezpodmínečně poslouchal příkazy starších a nadřízených osob. Po začátku první světové války začal pracovat jako dobrovolník v nemocnici, kam byli přiváženi zranění vojáci. Ačkoliv si otec přál, aby se z Rudolfa stal kněz, vstoupil mladý Rudolf rok po jeho smrti jako dobrovolník do armády. 1. srpna 1916 vstoupil do 21. pluku bádenských dragounů (v této jednotce dříve sloužil jeho otec i děd). V první světové válce se účastnil bojů v Turecku, Iráku a Palestině. Získal železný kříž I. a II. třídy. Během jeho nepřítomnosti mu v roce 1917 zemřela matka. Po návratu domů zjistil, že si příbuzní rozebrali její majetek, neboť počítali s tím, že se Rudolf stane knězem a jeho sestry zůstanou v klášteře. Doktor Vogel, který byl vykonavatel závěti jeho otce, mu odmítl vydat peníze na jiné vzdělání než duchovní. Stal se proto členem Freikorpsu, v jehož řadách operoval v Pobaltí, Horním Slezsku a Porúří.\n\nV roce 1922 vystoupil z katolické církve a krátce nato se stal členem NSDAP (členské číslo 3 240). V roce 1923 byl odsouzen za vraždu Waltra Kadowa k 10 letům vězení. Propuštěn byl po šesti letech na základě všeobecné amnestie. Po návratu z vězení mu nějaký čas trvalo, než si zvykl na novou realitu. Pomáhali mu v tom jeho známí z NSDAP. Ti po něm chtěli, aby buďto odjel do ciziny nebo začal pracovat v bojových jednotkách strany. Höss se však rozhodl stát se zemědělcem. Dostal se do kontaktu se Svazem Artamanů – rolnickým hnutím, které se snažilo žít v souladu se zemí a propagovalo myšlenky sociálního darwinismu a nadřazenost germánské rasy (k této skupině patřil mj. i Heinrich Himmler). Mezi těmito lidmi poznal Höss i svoji budoucí ženu – Hedwigu Henselovou, s níž se v roce 1929 oženil a později s ní měl 5 dětí.\n\nV roce 1934 jej Himmler přesvědčil, aby vstoupil do SS. Stal se členem \"SS-Totenkopfverbände\" a v prosinci byl odvelen do koncentračního tábora Dachau. Sloužil nejprve jako řadový strážce, později jako velitel bloku (\"Blockführer\"). Setkal se zde s tvrdou školou Theodora Eickeho, který se snažil, aby strážci považovali všechny vězně za nepřátele státu a podle toho s nimi i jednali.\n\nV roce 1938 získal hodnost \"SS-Hauptsturmführera\" a byl převelen do koncentračního tábora Sachsenhausen, kde sloužil jako adjutant velitele tábora a později jako vedoucí tábora (\"Schutzhaftlagerführer\").\n\nOsvětim poprvé navštívil 18. dubna 1940 jako člen komise, která měla posoudit, zdali je toto místo vhodné ke zřízení koncentračního tábora. 4. května 1940 byl oficiálně jmenován Himmlerem velitelem nově vznikajícího tábora Auschwitz, kde měl dohlížet na jeho výstavbu. Původně velel táboru Auschwitz I - Stammlager (kmenový tábor), později se táborový komplex značně rozrostl (zejména o Auschwitz II-Birkenau a Auschwitz III-Monowitz, ale také řadu pobočných táborů). V prvních letech byl tábor určen zejména pro polské politické vězně. V roce 1941 byl Höss Himmlerem pověřen přetransformovat Auschwitz na největší vyhlazovací tábor. V rámci studia vražedných metod navštívil vyhlazovací tábor v Treblince. V září 1941, v době Hössovy nepřítomnosti v Auschwitz, vyzkoušel Karl Fritzsch k vraždění obětí Cyklon B, který se do té doby v táboře používal k hubení hmyzu. Höss později v Birkenau koordinoval výstavbu moderních plynových komor s krematorii. Co se týče prvních pokusů s Cyklonem B, vzpomínal pak během Norimberského procesu na ně takto: \"\"Do té doby ani já, ani Eichmann jsme nedovedli najít způsob, jak je budeme hromadně popravovat. Mělo být k tomu sice použito jakéhosi plynu, ale nebylo známo, o jaký plyn jde a jak ho užívat. Těmito pokusy jsme nalezli současně plyn i způsob postupu...\"\"\n\nHöss velel jako hlavní velitel táboru až do listopadu 1943, kdy se z táborů v Birkenau a Monowicích staly samostatné jednotky s vlastními veliteli. Jeho nástupci ve velení vyhlazovacího tábora Auschwitz-Birkenau se stali velitelé Arthur Liebenhenschel, později Richard Baer, Monowicím velel Heinrich Schwarz, mužskému táboru v Březince velel např. Friedrich Hartjenstein či Josef Kramer. Höss se od 1. prosince 1943 stal vedoucím odboru DI na Inspekci koncentračních táborů, kde působil až do května 1945. Velitelem všech krematorií v Březince pak Höss pro dobré organizační schopnosti jmenoval Otta Molla.\n\nV květnu 1944 se do Auschwitz vrátil, aby pomáhal při likvidaci zhruba 400 000 maďarských Židů (po něm pojmenované Akci Höss).\n\nDopaden byl 11. března 1946 Brity, svědčil u Norimberského tribunálu v procesu s Ernstem Kaltenbrunnerem a poté byl předán k soudu do Varšavy. Tam byl odsouzen k trestu smrti a 16. dubna 1947 oběšen na symbolickém místě – na šibenici za krematoriem č. 1 v Osvětimi.\n\nBěhem Norimberského procesu, ke kterému byl převezen jako svědek, byl jeden z mála velitelů, kteří vinu nezapírali - naopak podrobně některé postupy v masovém vraždění podrobně popsal. Byla zaznamenána jeho slova, ve kterých mj. popisuje naprosto klidným tónem způsob zabíjení lidí během jeho velení v Osvětimi:\n„\"Samotné usmrcování trvalo nejkratší dobu. Za půl hodiny jsme mohli vyřídit 2 000 lidí, ale spalování trvalo strašně dlouho. Zabíjení bylo lehké, nebylo třeba ani stráží, aby je nahnali do komor; šli tam dobrovolně, protože si mysleli, že se jdou sprchovat; místo vody jsme pak pustili jedovatý plyn. To všechno šlo velmi rychle.\"“\n\nV době, kdy svědčil u Norimberského procestu jako svědek, byl v cele americkým psychologem G. M. Gilbertem dotazován na jeho vztah k Židům, jeho původ antisemitského myšlení a zda-li někdy uvažoval o tom, že by si Židé takový osud zasloužili. Höss na to odpověděl:\n\n„\"Což nechápete, že my z organizace SS jsme neměli co uvažovat o těchto věcech? Ani nás to nikdy nenapadlo. A kromě toho bylo pro nás samozřejmé, že Židé byli vším vinni. Nikdy jsme neslyšeli nic jiného. Nepsalo se tak jenom v novinách, jako bylo Stürmer, ale setkávali jsme se s tím všude. Dokonce i v naší vojenské a ideologické výchově se považovalo za samozřejmost, že musíme chránit Německo před Židy... Teprve po zhroucení Německa jsem začal uvažovat, že to snad nebylo docela správné, když jsem slyšel, co říkali lidé. Ale o tom se takto nikdy předtím nemluvilo, aspoň jsme nic o tom neslyšeli. Dnes bych opravdu rád věděl, zda Himmler sám tomu skutečně věřil nebo zda to předstíral, aby odůvodnil to, co chtěl, abych provedl. Avšak o to vůbec nejde. Byli jsme všichni tak vycvičeni provádět rozkazy, že nikdo o nich ani neuvažoval. Nikoho ani nenapadla myšlenka rozkaz nesplnit - a stejně, když bych to neudělal já, udělal by to někdo jiný...\"\"\n\n\n"}
{"id": "310587", "url": "https://cs.wikipedia.org/wiki?curid=310587", "title": "Willy Coppens", "text": "Willy Coppens\n\nWilly Omer François Jean Coppens de Houthulst (6. července 1892, Watermael-Boitsfort - 21. prosince 1986, Antverpy) byl nejúspěšnějším belgickým stíhacím pilotem první světové války s celkem 37 uznanými sestřely.\n\nByl nejúspěšnějším specialistou na sestřelování balónů ze všech letců první světové války – z jeho 37 sestřelů bylo 34 balónů. Všechny své sestřely získal s letounem Hanriot HD.1.\n\n\n\n"}
{"id": "310592", "url": "https://cs.wikipedia.org/wiki?curid=310592", "title": "Rudolf Jelínek (herec)", "text": "Rudolf Jelínek (herec)\n\nRudolf Jelínek (* 27. února 1935 Kutná Hora) je český herec.\n\nNarodil se jako nejstarší z pěti dětí, otec byl obchodníkem se smíšeným zbožím, vystudoval reálné gymnázium. Po absolutoriu DAMU v roce 1957 (obor herectví) nastoupil své první angažmá v Beskydském divadle v Novém Jičíně, poté působil v Divadle F. X. Šaldy v Liberci. V Praze hrál nejprve v Divadle S. K. Neumanna (nynější Divadlo pod Palmovkou), v letech 1966–1972 v Divadle za branou Otomara Krejči. Od roku 1973 až do roku 2004 byl členem činohry Divadla na Vinohradech. Poté přešel do Divadla A. Dvořáka v Příbrami.\n\nPrvní manželkou byla herečka Jarmila Hlavatá (1936–2000), se kterou má dvě děti. Jeho druhou manželkou je dostihová trenérka a žokejka Martina Růžičková-Jelínková.\n\nV letech 1955 až 2016 hrál ve více než 150 filmech, televizních filmech, televizních seriálech a televizních inscenacích, zúčastnil se dabingu více než 60 filmů a televizních seriálů.\n\nMezi jeho známější filmové role patří např. Ota Josíf ve filmu \"Štěňata\" (1957), jezdec Tomáš Bouček ve filmu \"Smrt v sedle\" (1958), astronaut Toník ve filmu Karla Zemana \"Baron Prášil\" (1961), Jan Kubiš ve filmu Atentát (1964), role policistů v několika českých kriminálních filmech a major Jiří Hradec v seriálu 30 případů majora Zemana (1974–1979) a v samostatném filmu \"Rukojmí v Bella Vista\" (1980).\n\n\nV r. 2015 byl Rudolf Jelínek jmenován čestným občanem Kutné Hory. \n\n\n"}
{"id": "310607", "url": "https://cs.wikipedia.org/wiki?curid=310607", "title": "Eckhart Tolle", "text": "Eckhart Tolle\n\nEckhart Tolle, původním jménem Ulrich Leonard Tolle, (* 16. února 1948 Lünen, Německo) je německý filozof a duchovní učitel. V Německu strávil prvních třináct let života. Po ukončení studia na Londýnské univerzitě odešel do Cambridge, kde pracoval jako badatel a odborný asistent. Když mu bylo devětadvacet let, radikálně změnil směr svého života.\n\nPosledních deset let je poradcem a duchovním učitelem pracujícím s jednotlivci i malými skupinami v Evropě a Severní Americe. Od roku 1996 žije ve Vancouveru v Britské Kolumbii. Jeho prvotina \"Moc přítomného okamžiku\" (The Power of Now) se stala bestsellerem a byla přeložena do 33 jazyků.\n\n\n"}
{"id": "310614", "url": "https://cs.wikipedia.org/wiki?curid=310614", "title": "PAMP (software)", "text": "PAMP (software)\n\nAkronym AMP je označení pro sadu softwaru, obvykle zdarma / open-source software, použitý pro vytvoření dynamického webového serveru.\n\nPísmeno P v akronymu PAMP je označení pro Personal ( Personal Apache MySQL PHP ).\n\nPAMP je označení pro Apache, MySQL a PHP běžící na Symbian 9 s uživatelským rozhraním S60 3rd Edition od Nokie.\n\nPAMP je testován zatím na Nokii N95 8GB a na Nokii E90. Pro spouštění PAMP je doporučeno mít přístroj s 128 MB RAM.\n\nV Symbian Series60 prostředí je AMP balík implementován přes Open C. Open C je set industry-standard POSIX a middleware C knihoven pro S60 na Symbian OS. \nBalík můžeme vyjádřit jako:\n\n\nKomponenty jsou licencovány pod stejnou licencí jako originální nebo pod Apache License, Verze 2.0.\n\n"}
{"id": "310619", "url": "https://cs.wikipedia.org/wiki?curid=310619", "title": "Cassis", "text": "Cassis\n\nCassis je městečko situované 20 km jihovýchodně od Marseille. Je to hojně navštěvovaný přístav, známý pro své skalnaté zátoky (calanques).\n\nPrvní obyvatelé na území dnešní Cassis v 5. století př. n. l. byli z kmene Ligurů, který zde vybudoval první opevněné hradiště. Tito lidé se zde živili rybolovem a zemědělstvím.\n\nSpojení s řeckou Marseille (tehdy Massilia) nasvědčuje, že poté toto místo obývali Řekové, ale neexistuje proto zatím žádný důkaz. Za časů římské říše bylo Cassis zastávkou námořní cesty, kterou podnikl císař Antoninus Pius. Nyní už zde byla stálá vesnice, jejíž obyvatelé nacházeli své živobytí v rybolovu a námořním obchodem se Severní Afrikou a Středním Východem. To potvrdilo několik archeologických objevů.\n\nOd 5. do 10. století vedla invaze barbarů obyvatele Cassis k hledání ochrany v opevněném táboře (\"castrum\"), které se stalo majetkem panství v Baux-de-Provence v 13. století. V 15. století bylo postoupeno hrabatům v Provence, poté dal král René městečko do rukou biskupství v Marseille, které mu vládlo až do Velké francouzské revoluce.\n\nV 18. století se počalo Cassis rozšiřovat i za hradby svého opevněného přístavu. Po Bourbonské restauraci se zde začali vyvíjet různá průmyslová odvětví jako oděvnictví, výroba olivového oleje, vinařství a těžba místního vápence a výroba cementu. Těžba tzv. \"Stone of Cassis\" je věhlasná již od starověku. Zdivo nábřeží mnoha středomořských přístavů je původem z Cassis, pro pestrost můžeme zmínit několik příkladů - Marseille, Pireus, Alžír, Alexandrie. Ze zdejšího kamene je vyroben i podstavec Sochy Svobody v New Yorku. Tato odvětví začala na počátku 20. století mizet. Z toho vznikající volná pracovní síla posílila vinařskou výrobu (Cassis byla jednou z první vinařských oblastí, které začali profitovat z \"appellation d'origine contrôlée\" (uznávaná kontrola původu vína založená roku 1936). Zdejší vína jsou bílá, ale i růžová.\n\nŽil zde malíř Rudolf Kundera, který v Cassis 9. ledna 2005 zemřel. \n\n\"Abitanti censiti\"\n\n"}
{"id": "310626", "url": "https://cs.wikipedia.org/wiki?curid=310626", "title": "Aktivum", "text": "Aktivum\n\nAktivum může znamenat:\n"}
{"id": "310627", "url": "https://cs.wikipedia.org/wiki?curid=310627", "title": "Římskokatolická farnost Olší u Tišnova", "text": "Římskokatolická farnost Olší u Tišnova\n\nŘímskokatolická farnost Olší u Tišnova je územní společenství římských katolíků v děkanátu Tišnov s farním kostelem svatého Jiří.\n\nDo roku 2011 patřila do farnosti také obec Skryje.\nKostel v Olší je zmiňován již v letech 1242 a 1285. Současná stavba pochází zřejmě z 15. století a v 18. století byla barokně přestavěna. Jedná se o jednolodní chrám s trojboce zakončeným kněžištěm, loď i presbytář jsou zaklenuty křížovou klenbou. Před západním průčelí je postavena mohutná hranolová věž pevnostního charakteru.\n\nDuchovním správcem je zde farář z Dolních Louček. Administrátorem excurrendo byl od 1. září 2007 R. D. Marián Kalina. Od 1. srpna 2014 byl jako administrátor excurrendo ustanoven R. D. Mgr. Pavel Křivý.\nFarnost pravidelně pořádá tříkrálovou sbírku. Při sbírce v roce 2016 se vybralo v Olší 4 290 korun, v Drahoníně 3 514 korun, v Klokočí 1200 korun.O rok později činil výtěžek sbírky v Olší 6 219 korun.\n\nKaždým rokem se koná společný farní den farnosti Dolní Loučky a farnosti Olší u Tišnova na 4. neděli velikonoční (Neděle Dobrého Pastýře). Výuka náboženství se koná v budově základní školy. farnost je zapojena do projektu adopce na dálku. Adorační den připadá na 25. září. farnost yvdává čtyřikrát do roka farní zpravodaj.\n\n"}
{"id": "310630", "url": "https://cs.wikipedia.org/wiki?curid=310630", "title": "Pasivum (účetnictví)", "text": "Pasivum (účetnictví)\n\nPasiva v účetnictví představují zdroje, kterými jsou kryta aktiva podniku. Jde o závazky vůči věřitelům (včetně závazků z obchodního styku), vklady vlastníků do společnosti, zisky (ztráty) minulých let a výsledek hospodaření běžného roku. Tradičně se pasivum definuje jako zdroj krytí majetku, neboť informuje o tom, odkud (z jakých \"zdrojů\") byl majetek podniku (aktivum) pořízen. Aktiva a pasiva jsou zobrazena ve finančním výkazu, který se nazývá rozvaha.\n\nAktiva a pasiva se v rozvaze zobrazují buď horizontálně ve dvou sloupcích (tzv. T-forma), kdy jsou aktiva zobrazena na levé straně a pasiva na pravé, nebo jsou položky zobrazeny jednoduše pod sebou. Neobvyklá není ani forma, kdy jsou zobrazena nejprve aktiva, pak zdroje podniku, zvlášť cizí a vlastní kapitál.\n\nVlastní kapitál\n\nCizí zdroje\n\n"}
{"id": "310636", "url": "https://cs.wikipedia.org/wiki?curid=310636", "title": "Předvaha", "text": "Předvaha\n\nPředvaha nebo přesněji obratová předvaha je výpis počátečních stavů, obratů a konečných zůstatků všech účtů, které účetní jednotka použila za vybrané období.\n\nPředvaha se používá pro formální kontrolu správnosti podvojného účetnictví, neboť při zachování principu podvojnosti se součet všech počátečních stavů a konečných zůstatků musí rovnat nule a součet obratů strany Má dáti se musí rovnat součtu obratů strany Dal.\n\n Účet Název účtu Počáteční stav Obrat MD Obrat DAL Konečný zůstatek\n"}
{"id": "310638", "url": "https://cs.wikipedia.org/wiki?curid=310638", "title": "Římskokatolická farnost Svatoslav", "text": "Římskokatolická farnost Svatoslav\n\nŘímskokatolická farnost Svatoslav je územní společenství římských katolíků v obci Svatoslav s farním kostelem Nanebevzetí Panny Marie.\n\n\nFara existovala ve Svatoslavi již před rokem 1240. Podle první zmínky z tohoto roku již byla Svatoslav významnou farní obcí patřící pod tišnovský cisterciácký klášter, se kterým byla pod ochranným právem zeměpanského hradu Veveří. První přímá zmínka o kostelu je ale až z roku 1501. V letech 1649 až 1756 byla farnost spojena s farností ve Veverských Knínicích.\n\nJádro chrámu pochází ze 13. století, portál do sakristie z konce 14. století, hlavní portál je pozdně gotický z doby kolem roku 1500. Kostel byl později upraven barokně, včetně nové klenby z druhé poloviny 18. století. Jedná se o jednolodní stavbu s ploše uzavřeným kněžištěm, nad kterým stojí hranolová věž. \n\nAdministrátorem excurrendo byl od 1. června 2001 P. Mgr. Maria Dominik Eremiáš, OSB, farář z Domašova. Toho od 23. srpna 2017 vystřídal diecézní kněz R. D. Jiří Hének.\n\nNa 28. duben připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 15. října.\n\nNa území farnosti se koná Tříkrálová sbírka. Při sbírce v roce 2016 se vybralo ve Svatoslavi 11 267 korun a v Radoškově 1 387 korun. O rok později činil výtěžek sbírky ve Svatoslavi 11 554 korun, v Radoškově 2 121 korun.\n\n"}
{"id": "310639", "url": "https://cs.wikipedia.org/wiki?curid=310639", "title": "Státní znak Estonska", "text": "Státní znak Estonska\n\nStátní znak Estonska je tvořen zlatým štítem se třemi, nad sebou umístěnými, modrými lvi s červenými jazyky a stříbrnýma očima. Štít je obklopen věncem ze zlatých dubových ratolestí, malým státním znakem je samotný štít bez ratolestí.\n\nZnak je připomínkou Valdemara II. Dánského, zakladatele středověkého Tallinnu. Proto je podobný dánskému znaku a štít estonského hlavního města je shodný se znakem státním.\n\nPo bolševické revoluci (7. listopadu 1917), oddělení Estonska od Ruska (28. listopadu 1917) a vyhlášení nezávislosti (24. února 1918) byl spolu s estonskou vlajkou zaveden (ale až 27. června 1922) i státní znak. Tento znak je užíván opět od roku 1990 do současnosti.\n\n21. června 1940 obsadila sovětská vojska na základě smlouvy s hitlerovským Německem Pobaltí. O den později byla připojena nově vzniklá Estonská sovětská socialistická republika k Sovětskému svazu a po zavedení nove vlajky svazové republiky podle sovětského vzoru (použití dosavadních symbolů bylo zakázáno), byl v říjnu 1940 zaveden i nový znak. Ten tvořil podle sovětského vzoru srp a kladivo (ve zlaté barvě), zkřížené na paprscích vycházejícího slunce. Výjev byl obklopen věncem, heraldicky vpravo větvičkou jehličnatého stromu, vlevo pak obilnými klasy, V dolní části byl věnec převázaný rudou stuhu s bílými hesly Proletáři všech zemí, spojte se! v estonštině (heraldicky vpravo, ) a ruštině (heraldicky vlevo ) a estonským názvem republiky Eesti NSV (plně Eesti Nõukogude Sotsialistlik Vabariik) v dolní části. Vše zastřešovala rudá, zlatě lemovaná, pěticípá hvězda, symbol komunismu.\n\nPři velkých společenských změnách v Sovětském svazu v druhé polovině 80. let bylo nejprve usnesením Estonského nejvyššího sovětu povoleno 23. června 1988 užívat tradiční estonskou vlajku (charakter státní vlajky však měla i nadále vlajka Estonské SSR). 12. března 1990 vyhlásilo Estonsko svrchovanost v rámci Sovětského svazu. 8. května 1990 byl název země změněn na \"Estonská republika\" a byl přijat zákon o státní symbolice. 16. října 1990 byl spolu s vlajkou s konečnou platností uzákoněn i státní znak v podobě z let 1922–1940. 20. srpna 1991 pak byla vyhlášena úplná nezávislost.\n\nEstonsko je členěno na 15 krajů (), které mají své znaky. Tyto znaky jsou též umístěny na vlajkách estonských krajů (vždy bílo-zelená bikolóra, v bílém pruhu příslušný znak). Názvy oblastí jsou na různých mapách uvedeny s koncovkou -maa, označující estonský kraj.\n\n\n"}
{"id": "310640", "url": "https://cs.wikipedia.org/wiki?curid=310640", "title": "Motu Nui", "text": "Motu Nui\n\nMotu Nui je největší ze tří ostrůvků, nacházejících se na jih od Velikonočního ostrova a je to současné také nejzápadnější území Chile.\nMotu Nui je vrchol podmořské sopky, která má ode dna výšku přes 2 000 m.\n\nVšechny tři ostrůvky jsou osídleny mořským ptactvem, ale právě Motu Nui hrál nejvýznamnější roli v kultu Ptačího muže v období mezi érou stavitelů soch Moai a křesťanskou érou na ostrově. Rituál Ptačího muže byla soutěž, kdo první v sezóně donese do Oronga vejce rybáka černohřbetého.\n\"Motu\" znamená v Rapanuištině, v jazyce původních obyvatel ostrova, \"ostrov\".\nVedle Motu Nui jsou v blízkosti ostrůvku další dva menší: Motu Iti a Motu Kao Kao,\ndosahující výšky okolo 20 metrů.\n\nMotu Nui byl poprvé vědecky zkoumán roku 1914 expedicí Katherine Routledge, která\ndoložila, že kromě rybáka černohřbetého hnízdí na ostrůvku dalších šest druhů mořských ptáků. Expedice také prozkoumala dvě jeskyně, nalézající se ostrůvku. První používali soutěžící Kultu Ptačího muže, při čekání na první vejce rybáka, druhá pak obsahovala Titahanga-o-te-henua, malou sochu Moai, které je dnes v Oxfordu v muzeu \"Pitt Rivers Museum\".\n\nPřístup na ostrůvky je v dnešní době zakázán chilskou vládou z důvodu ochrany přírody.\n\n"}
{"id": "310641", "url": "https://cs.wikipedia.org/wiki?curid=310641", "title": "Účetní jednotka", "text": "Účetní jednotka\n\nÚčetní jednotka je fyzická, či právnická osoba vedoucí účetnictví.\n\n\n"}
{"id": "310642", "url": "https://cs.wikipedia.org/wiki?curid=310642", "title": "Římskokatolická farnost Tišnov", "text": "Římskokatolická farnost Tišnov\n\nŘímskokatolická farnost Tišnov je územní společenství římských katolíků ve děkanátu Tišnov s farním kostelem svatého Václava.\n\nFarní kostel svatého Václava stojí na místě kostelíka dřevěného, který je poprvé zmiňován v první polovině třináctého století. Tišnovská fara byla do založení kláštera Porta coeli (1233) obsazována olomouckými biskupy. Zakladatelka kláštera královna Konstancie darovala patronát kostela roku 1239 klášteru Porta coeli. Ve čtrnáctém století byl Tišnov sídlem děkanství. V knize svatebních smluv města Velké Meziříčí je uváděn jako svědek roku 1606 na svatbě Jana Sarkandra kněz Adam Calinius (Kalina), farář tišnovský. Roku 1633 se stal farářem Pavel Surprius, kterým začala řada farářů z řádu cisterciáků (až do roku 1788). Od roku 1967 je z Tišnova spravována farnost Předklášteří.\n\nV letech 1846-1853 byla loď kostela prodloužena asi o deset metrů (a tím spojena s věží), na jižní straně byla přistavěna mariánská kaple, oratoře a vestavěna nová kruchta. Nejstarší kostelní zvon je z roku 1666, největší z roku 1672 (900 kg) a dva zvony z roku 1956.\n\nDuchovním správcem farnosti byl v letech 1979 - 2010 Mons. Josef Šindar, který poté odešel na odpočinek do domova důchodců sv. Alžběty na blízké Žernůvce. Od 1. srpna 2010 do července 2015 byl farářem R. D. Mgr. Jiří Buchta. \nOd 1. srpna 2015 byl farářem ustanoven R. D. Mgr. Josef Rybecký.\n\nOd října 2019 zde nastoupil ke kaplanské službě P. Jiří Landa z Schonstatského hnutí. Tento kněz se mimo své povinnosti v hnutí věnuje pastoraci v tišnovské a předklášterské farnosti.\n\nVe farnosti začínají často svoji duchovní službu jáhni či novokněží.\n\nDnem vzájemných modliteb farností za bohoslovce a bohoslovců za farnosti brněnské diecéze je 9. duben. Adorační den připadá na 22. října.\n\nVe farnosti se konají dvakrát ročně misijní jarmarky, organizované tzv. Misijním klubkem, při kterých se nabízí výrobky dětí. Výtěžky jsou přes Papežská misijní díla upotřebena v chudých krajinách.\n\nHojně se pracuje s dětmi a mládeží - probíhá výuka náboženství, příprava na svátost biřmování, předvánoční krmení zvířátek a besídka, výlety na zajímavá místa a různé další aktivity. Dvakrát ročně připravuje mládež pro děti víkendové pobyty s různou tematikou. Během letních prázdnin se koná desetidenní tábor.\n\nNa území farnosti se pravidelně koná Tříkrálová sbírka. Při sbírce v roce 2016 se vybralo jen v Tišnově 190 405 korun. O rok později činil výtěžek sbírky pouze v Tišnově 213 262 Kč, v celém děkanátu pak 1 462 197 Kč.\n\nV prosinci 2017 uspořádala farnost první ročník vánoční charitativní besídky, její výtěžek (11 444 korun) byl určen do Centra sociální rehabilitace Skryje. Výtěžek (22 930 Kč) z vánoční charitativní sbírky 2018 pokryl náklady na léčebný pobyt v lázních Klimkovice pro nemocného chlapce ze sousední farnosti.\n\n"}
{"id": "310643", "url": "https://cs.wikipedia.org/wiki?curid=310643", "title": "Remington 870", "text": "Remington 870\n\nRemington 870 je v současné době nejrozšířenější opakovací brokovnicí používanou ozbrojenými složkami. Od roku 1950 až do současnosti ji vyrábí americká zbrojovka Remington Arms. Vyrábí se ve sportovní a lovecké verzi, rovněž pro policejní a vojenské použití. V polovině šedesátých let byla přijata do výzbroje americké námořní pěchoty. Je určena pro strážní jednotky a jako zbraň pro příslušníky ochrany velvyslanectví.\n\nJde o opakovací zbraň s opakovací funkcí ovládanou pohyblivým předpažbím. Brokovnice ráže 12 má trubicový zásobník uložený pod hlavní. Ten je v základní variantě na 7 nábojů. Zbraň používá systém uzamčení závěru výkyvným blokem na horní straně závěru. Různé používané náboje obsahují velké broky, malé broky, jednotný náboj, šipky, projektily s CS plynem, plastikové střely a další.\n\n\n"}
{"id": "310649", "url": "https://cs.wikipedia.org/wiki?curid=310649", "title": "Neodymový magnet", "text": "Neodymový magnet\n\nNeodymové magnety, přesněji NdFeB, jsou směsí neodymu, železa a boru. Tyto magnety nabízejí nejlepší poměr ve srovnání užitných vlastností a ceny. Ještě do nedávné doby byly nejsilnějšími známými permanentní magnety materiály na bázi samaria a kobaltu. V roce 1982 však byly překonány materiálem, jehož chemické složení je NdFeB. Tento materiál je v současnosti nejnovějším a nejsilnějším typem magnetu s vynikajícími magnetickými vlastnostmi a vůbec nejvyšší vnitřní energií, jako je remanence a energetická hustota. Magnety uvedeného typu jsou schopny unést více než tisícinásobek vlastní hmotnosti a magnet o velikosti malé mince tak může udržet železný předmět o hmotnosti kolem 10 kg. Zajímavé je, že i výrobní cena těchto magnetů je nižší než u samarium-kobaltových magnetů. Vzhledem ke své síle jsou poměrně levné a malé. Velice snadno korodují, proto je potřeba u nich provést povrchovou úpravu nejčastěji niklováním, zinkováním nebo pryskyřicí. Jejich další nevýhodou je malá tepelná odolnost oproti magnetům samarium-kobaltovým. Naopak magnety NdFeB mají dobrou odolnost proti působení vnějšího demagnetizačního pole kvůli jejich vysoké koercitivitě. Proto jsou tyto magnety obzvláště vhodné pro elektromechanické aplikace. V současné době jsou tyto magnety prakticky používány v počítačové technice v záznamových hlavách harddisků nebo při výrobě malých mikrofonů a reproduktorů ve sluchátkách a obdobných elektrotechnických aplikacích.\n\nBloky neodymových magnetů jsou obvykle vyráběny procesem práškové metalurgie. Neodymový prach o velikosti několika mikronů je produkován v atmosféře inertního plynu a pak následně stlačen v tuhé ocelové nebo gumové formě. Kaučuková forma je zpevněná na všech stranách kapalinou a ta předává tlak pro isostatické slisování. V ocelových formách jsou produkovány magnety finálních tvarů, zatímco v gumových formách jsou produkovány velké bloky (tzv. bochníky), které jsou pak následně děleny na konečné tvary. Magnetický výkon slitiny je optimalizován tím, že je používáno silného magnetického pole před a během lisovacího procesu. Toto pole určí směr magnetizace tzv. orientaci Weissových domén. Srovnání částeček vyplývá z anizotropní povahy slitiny a velice zlepšuje remanentní magnetickou indukci \"Br\" a ostatní magnetické charakteristiky permanentního magnetu. Po vylisování a spečení až dosáhnou plně tuhé konzistence, se chovají jako permanentní magnety. Vylisované magnety takto dosáhnou finálních rozměrů, ale magnety lisované v gumových formách do tzv. „bochníků“ se obvykle srovnají na velkých mlýncích a pak následně „nakrájejí“ na finální tvary.\n\nVedle intermetalických fázových částic obsahuje strukturální stavba těchto trvalých magnetů volný neodym. Tomu nelze z výrobně-technických důvodů úplně zamezit. Jako téměř všechny kovy ze skupiny vzácných zemin je i tento ve své volné formě extrémně náchylný ke korozi a ke spontánní přeměně na práškový oxid nebo hydroxid neodymu doprovázené výrazným vzrůstem objemu. Permanentní magnety NdFeB jsou již napadány působením vzdušné vlhkosti. Materiál je však vůči většině rozpouštědel relativně stabilní, na soli a kyseliny reaguje ovšem extrémně silnou korozí. Působením vodíku materiál křehne. Reakce probíhá spontánně za vzniku tepla a silného vzrůstu objemu. Magnetické vlastnosti se ztrácejí.\n\nNdFeB magnety podléhají velice rychle korozi. Lakování a pokovení jsou jedny z možností jak chránit magnet před okolním prostředím. Velice rychlá oxidace vyžaduje pečlivou přípravu povrchu magnetu před nanesením laku nebo pokovením. Většina prostředků pro povrchovou úpravu není schopna tuto slitinu magnetu povrchově upravit. Slitina NdFeB nepřijme pokovení tak jako ostatní slitiny kovů a to má za následek, že začne korodovat zevnitř směrem na povrch magnetu. Způsob povrchové úpravy tohoto typu magnetu je: zinkem, niklem, pasivací, epoxidovou pryskyřicí, stříbrem, zlatem.\n\nVrstva korozivzdorného kovu se nanáší nejčastěji galvanicky. Tato ochrana povrchu je vhodná pro permanentní magnety SmCo a NdFeB. Ochranná vrstva zvětšuje zpravidla „vzduchovou“ mezeru a vrstva niklu vytváří ještě navíc „magnetický zkrat“. Takto je způsobeno snížení magnetické indukce až do 5%.\n\nPřevážně používané povrstvení parylenem (příp. epoxidovou pryskyřicí) je vhodné pro veškeré feromagnetické materiály a vytváří těsný a uzavřený povlak. Povrstvení skýtá účinnou ochranu vůči korozi a vlhkosti, neboť váže volné částice na povrchové ploše. Zůstane stabilní při trvalé teplotě ve vzduchu do 110 °C , nebo při absenci kyslíku do 220 °C. Povlakování se provádí při pokojové teplotě, tím jsou vyloučena termická poškození permanentních magnetů. Ani během úpravy ani po úpravě nevznikají odpadní plyny nebo odpadní vody, zatěžující životní prostředí.\n\nObsahují feromagnetický materiál NdFeB a epoxidovou pryskyřici nebo polyamid. Volný neodym, který se vyskytuje v sintrovaných materiálech, se zde nachází jen v nepatrném podílu. Tyto permanentní magnety jsou proto značně odolnější, nežli srovnatelný sintrovaný materiál. Vysokým podílem plastového pojiva (až do 20 % objemu), který feromagnetický materiál obklopuje, jsou ještě více chráněny citlivé částice. Povrchová koroze, která se eventuálně vyskytuje, vniká pouze velmi pomalu dále do tělesa permanentního magnetu. Proto jsou permanentní magnety tohoto druhu použitelné pro většinu aplikací. V kritických aplikacích se provádí ochrana povrchu doplňkovým plastovým povrstvením. Zhoršování funkce v důsledku odlupování materiálu se zabrání a dále se zvýší odolnost permanentních magnetů vůči chemickým vlivům.\n\nNeodymové magnety ztrácejí magnetické vlastnosti již při teplotě nad 80 °C, zatímco běžné feritové magnety jsou použitelné i při teplotách kolem 300 °C.\n\nJejich vysoká magnetická síla může způsobit vymazání dat na magnetických záznamových mediích (disketa, pevný disk, VHS), ale i na bankovních kartách, znemožnit funkci některých zařízení jako elektroměrů, vodoměrů, nebo poškození obrazovek počítačových monitorů typu CRT.\n\n"}
{"id": "310650", "url": "https://cs.wikipedia.org/wiki?curid=310650", "title": "Římskokatolická farnost Újezd u Černé Hory", "text": "Římskokatolická farnost Újezd u Černé Hory\n\nŘímskokatolická farnost Újezd u Černě Hory je územní společenství římských katolíků v obci Újezd u Černé Hory s farním kostelem Všech svatých.\nKostel byl postaven na počátku 13. století jako šlechtická svatyně v románském slohu. Nejstarší dochovanou zprávou o kostele je zápis z roku 1308 o faráři Jakubu z Újezda. V letech 1592 až 1634 zde působili nekatoličtí duchovní. V polovině 17. století patřila obec do farnosti Lipůvka, roku 1797 byla farnost obnovena. První farář František Slovák se zasloužil o vybudování nové fary v letech 1802-1803.\n\nAdministrátorem excurrendo je od 15. září 2005 R. D. Ing. Vladislav Valentík, dříve farář, od srpna 2017 výpomocný duchovní v Černé Hoře.\n\nDnem vzájemných modliteb farností za bohoslovce a bohoslovců za farnosti brněnské diecéze je 17. únor. Adorační den připadá na 19. října.\n\nNa území farnosti se koná Tříkrálová sbírka. Při sbírce v roce 2016 se vybralo například v Lažanech 7 239 korun. O rok později činil výtěžek sbírky v Lažanech 7 889 korun, v obci Lubě 6 479 korun.\n\n"}
{"id": "310654", "url": "https://cs.wikipedia.org/wiki?curid=310654", "title": "Salesiánská rodina", "text": "Salesiánská rodina\n\nSalesiánská rodina je hnutí v katolické církvi, sdružuje společenství laiků i řeholníků, která žijí salesiánskou spiritualitu a vychovávají mladé lidi v duchu salesiánské výchovy. Některá z nich (jako např. FMA nebo ACS) založil sám Don Bosco. Salesiánská rodina má dnes ve světě kolem 400 000 členů.\n\n\n\n"}
{"id": "310657", "url": "https://cs.wikipedia.org/wiki?curid=310657", "title": "Římskokatolická farnost Unín u Tišnova", "text": "Římskokatolická farnost Unín u Tišnova\n\nŘímskokatolická farnost Unín u Tišnova je územní společenství římských katolíků v obci Unín s farním kostelem sv. Petra a Pavla.\n\n\nAdministrátorem excurrendo je od 1. srpna 2005 R. D. Ervín Jansa, farář z Lomnice u Tišnova.\n\nDnem vzájemných modliteb farností za bohoslovce a bohoslovců za farnosti brněnské diecéze je 24. březen. Adorační den připadá na 27. září.\n\nNa území farnosti se koná Tříkrálová sbírka. Při sbírce v roce 2016 se vybralo mj. v Uníně 6 350 korun, v Rohozci 8 442 korun. O rok později činil výtěžek sbírky v Uníně 6 829 korun, v Rohozci 8 931 korun.\n\n"}
{"id": "310660", "url": "https://cs.wikipedia.org/wiki?curid=310660", "title": "Déjà Vu (film)", "text": "Déjà Vu (film)\n\nDéjà Vu, , je vědeckofantastický detektivní romantický thriller, který režíroval Tony Scott a produkoval Jerry Bruckheimer. Hlavní roli hraje Denzel Washington. Film byl v USA uveden 22. listopadu 2006, premiéra v České republice proběhla 28. prosince 2006.\n\nDouglas Carlin, agent neworleanské pobočky ATF (federálního Úřadu pro alkohol, tabák, zbraně a výbušniny), je přidělen k vyšetřování exploze přívozu, který přepravoval námořníky z lodi USS Nimitz a jejich rodiny na oslavu. Záhy zjistí, že tragédie s 543 oběťmi byl předem připravený teroristický útok. Již hodinu před výbuchem je z vody vytaženo tělo mladé ženy, které je ohořelé a nese stopy stejného typu výbušniny. Podrobným ohledáním se zjistí, že byla zavražděna, před smrtí jí byly odstraněny koncové části prstů, byla spoutána a měla zalepená ústa páskou. Zemřelá je posléze identifikována jako Claire Kucheverová.\n\nAgent Carlin je přizván do zvláštního týmu FBI, který pomocí prototypu zařízení využívajícího červí díru je schopen sledovat události, k nimž došlo před čtyřmi dny a šesti hodinami. Agent Carlin se domnívá, že Claire byla nějakým způsobem využita pachatelem útoku a přesvědčí sledovací tým, aby zařízení zaměřil právě na její osobu. V průběhu sledování se agent Carlin postupně zamiluje do ženy, jejíž poslední dny zpětně vidí. Sledovací tým se pokusí zabránit útoku tím, že agentovi Carlinovi pošle do minulosti list papíru s anonymním oznámením o chystaném útoku. Papír v kanceláři najde Carlinův kolega Minuti, který rozhodne informace ihned ověřit, při zatýkání ho však pachatel budoucího teroristického útoku zastřelí. Tento pokus o změnu minulosti vyústí také v to, že si terorista musí opatřit nový automobil pro umístění výbušniny. Odpoví na inzerát právě Claire, která vhodný automobil nabízí k prodeji. Pomocí sledování tým zjistí identitu teroristy, který je následně zatčen.\n\nAgent Carlin se však s takovým výsledkem nemůže smířit a chce jak zabránit celému teroristickému útoku, tak zachránit život Claire. Přesvědčí jednoho z vědců v týmu FBI, aby ho pomocí zařízení poslal do minulosti, ačkoliv tím riskuje vlastní život. Přenos se podaří a Carlin nejdříve zachrání ženu, do které se zamiloval, a následně se jim společně na poslední chvíli podaří s vozidlem naloženým výbušninou sjet s přívozu do zálivu. Z vody se ale dostane jenom Claire a Carlinovo \"já z budoucnosti\" zahyne. Film končí romantickou scénou, kdy otřesená Claire čeká v přístavu přívozu na výslech, který přijíždí provést agent Carlin (z nově vytvořené reality, která vznikla po zmaření teroristického činu).\n\n"}
{"id": "310661", "url": "https://cs.wikipedia.org/wiki?curid=310661", "title": "Dumitru Prunariu", "text": "Dumitru Prunariu\n\nDumitru Dorin Prunariu (* 27. září 1952 Brašov, Rumunsko) je bývalý rumunský kosmonaut, který se v roce 1981 zúčastnil letu do vesmíru v rámci programu Interkosmos.\n\nUčil se velmi dobře už na základní a střední škole. V roce 1971 se dostal na leteckou fakultu polytechnického institutu v Bukurešti a souběžně se studiem i létal v místním leteckém klubu. Po studiích se vrátil domů, do Brašova, do letecké továrny. Půl roku poté byl povolán do armády a zanedlouho se ocitl ve výběru budoucích kosmonautů na lékařských testech v Moskvě. I se svým náhradníkem Dumitrem Dediu v březnu 1978 nastoupil do Hvězdného městečka u Bajkonuru.\n\nLetěl pouze jednou, ve dvoučlenné posádce spolu s velitelem lodě Sojuz 40 Leonidem Popovem. Brzy po startu z kosmodromu Bajkonur se připojili k orbitální stanicí Saljut 6, kde strávili několik dní. Po 188 hodinách ve vesmíru v pořádku přistáli na území Kazašské SSR. Je zaregistrován jako 103. člověk ve vesmíru.\n\n\nPo svém letu ze střediska kosmonautů odešel. Nejdříve pracoval ve funkci generálního inspektora vojenského letectva. Od roku 1992 byl členem rady rumunské kosmické agentury Agentia Spatiala Româna, kterou od roku 1998 řídil. Byl jmenován ředitelem Rumunského národního kosmického programu v Bukurešti. V roce 2004 byl rumunským prezidentem pověřen funkcí velvyslance Rumunska v Moskvě.\n\nJe členem Mezinárodní asociace účastníků kosmických letů (ASE – \"\"), zúčastňuje se mezinárodních kongresů účastníků kosmických letů (např. v roce 2007 se zúčastnil XX. planetárního kongresu ASE ve skotském Edinburgu, v roce 2009 byl účastníkem XXII. planetárního kongresu v Praze.)\n\n"}
{"id": "310665", "url": "https://cs.wikipedia.org/wiki?curid=310665", "title": "Thomas de Quincey", "text": "Thomas de Quincey\n\nThomas de Quincey (15. srpna 1785, Manchester – 8. prosince 1859, Edinburgh) byl anglický romantický filozof, prozaik, esejista a literární kritik.\nThomas de Quincey se narodil roku 1786 v Manchesteru. Vzdělání nabyl na Oxfordské univerzitě, kde pojal i osudnou náklonnost k opiu, které se již nikdy nedokázal zcela zbavit. Měl velmi blízko k tzv. jezerním básníkům díky své známosti ze Samuelem Taylorem Coleridgem a Williamem Wordsworthem. Proto také roku 1809 odjel do Grasmere v Jezerním okrsku na severozápadě Anglie, kde žil více než deset let a kde se roku 1816 také oženil.\n\nRoku 1821 se Quincey přestěhoval do Londýna a zde o rok později vydal svou slavnou autobiografickou knihu \"Zpověď anglického poživače opia\" (1822, Confessions of an English Opium Eater), ve které s pozorovatelským a stylistickým mistrovstvím vylíčil extrémní polohy lidské psychiky, když popsal, jak mu opium otevřelo \"bránu rajských rozkoší\", svět úchvatných vizí, snů a fantastických smyslových vjemů, jen aby ho vzápětí uvrhlo do propastného utrpení fyzického i duševního.\n\nRoku 1826 se Quincey přestěhoval do Skotska do Edinburghu, kde také roku 1859 zemřel.\n\nThomas de Quincey je autorem celé řady esejí, které vždy duchaplně pojednávají o nejrozmanitějších předmětech, hlavně z oboru filozofie a literární kritiky. Pro svou velkolepou fantasii a brilantnost bývá považován za předchůdce lartpourlartismu v literatuře. Nesporný vliv měl na Edgara Allana Poea a Charlese Buadelaira, ale obdivoval ho např. také Jorge Luis Borges, který přiznával, že jím byl částečně ovlivněn.\n\n\n\n\n"}
{"id": "310669", "url": "https://cs.wikipedia.org/wiki?curid=310669", "title": "Davis", "text": "Davis\n\nDavis [\"dejvis\"] může znamenat:\n\n\n\n\n"}
{"id": "310670", "url": "https://cs.wikipedia.org/wiki?curid=310670", "title": "Diane Arbus", "text": "Diane Arbus\n\nDiane Arbus (roz. Nemerov) (14. března 1923 New York City – 26. července 1971) byla americká fotografka, známá svými portréty lidí na pokraji společnosti, jako jsou transvestité, trpaslíci, giganti, prostitutky, ale také dvojčata nebo lidé v neobvyklých pózách a situacích.\n\nDiane Arbus (roz. Nemerov) se narodila ve městě New York City v židovské rodině, jako mladší sestra Howarda Nemerova, který byl básníkem.\n\nZa muže si vzala Allana Arbuse, který pracoval jako herec a fotograf. Spolu měli dvě dcery. Jejich první dcera Doon se narodila se v roce 1945 a později se stala spisovatelkou. Jejich druhá dcera Amy se narodila v roce 1954 a stala se fotografkou.\nDiane a Allan Arbusovi začali žít odděleně v roce 1959 a rozvedeni byli v roce 1969.\n\nArbus je řazena k takzvané „Newyorské škole fotografie“, která s oblibou od 30. do 70. let dvacátého století využívala různé druhy neostrosti. Nebyla to instituce v pravém slova smyslu, ale šestnáct autorů (narozených od 1898–1934) žijících a tvořících v New Yorku. Jednalo se o fotografy, jejichž jména jsou dnes již legendami: Robert Frank, Alexey Brodovitch, Ted Croner, Bruce Davidson, Don Donaghy, Louis Faurer, Richard Avedon, Sid Grossmann, William Klein, Saul Liter, Leon Levinstein, Helen Levitt, Lisette Model, David Vestal a Weegee.\n\nNa snímku \"Identická dvojčata\" se zabývá podobností dvojčat. Stejným tématem se zabývaly autorky Tereza Vlčková (cyklus \"Two\" – \"Dvojice\"), Loretta Lux (\"Sasha and Ruby\"), Rineke Dijkstra (\"Chen a Efrat\"), Dagmar Hochová, August Sander, Mary Ellen Mark, Wendy McMurdo nebo Chantal Michel.\n\nV roce 1963 Arbusová získala Guggenheimovo stipendium. Druhé Guggenheimovo stipendium získala v roce 1966. Muzeum moderního umění pak o rok později představilo její dílo jako \"Nový dokument\" současně s díly autorů Garryho Winogranda a Lee Friedlandera. Vyučovala také fotografii na Parsonově škole designu v New Yorku a Hampshire College v Amherstu v Massachusetts.\n\nV červenci 1971 Arbusová ve svých 48 letech v Greenwich Village spáchala sebevraždu. Předávkovala se barbituráty a podřezala žíly na zápěstí.\nPříklady fotografií Diany Arbus:\n\n\nJejí fotografie jsou také součástí sbírky Fotografis, která byla představena na začátku roku 2009 v Praze.\n\n\nŽivotem Diany Arbus byl inspirován film \"\" (původní anglický název \"Fur: An Imaginary Portrait of Diane Arbus\") z roku 2006. Fotografku ztvárnila Nicole Kidman.\n\n\n\n"}
{"id": "310673", "url": "https://cs.wikipedia.org/wiki?curid=310673", "title": "Karel Doležal (hudebník)", "text": "Karel Doležal (hudebník)\n\nKarel Doležal (16. ledna 1948 – 22. září 2018) byl český hudebník, violista a pedagog, jedna z nejvýznamnějších osobností svého oboru.\n\nStudoval na Pražské konzervatoři v letech 1964 až 70 u profesorů Vincence Zahradníka a Lubomíra Malého. V letech 1972 až 75 pokračoval v postgraduálním kurzu Hudebního studia Ministerstva kultury u proslulého profesora Ladislava Černého. Komorní hru studoval u členů Smetanova kvarteta. V roce 1975 se zúčastnil mistrovských kurzů ve Výmaru u Raphaela Hylliera, violisty Juilliard quartetta.\n\nSvoji uměleckou dráhu zahájil jako člen Talichova kvarteta, ve kterém působil v letech 1969 až 1972. Získal s ním titul laureáta Evropské asociace hudebních festivalů (1969) a 2. cenu na Mezinárodní soutěži smyčcových kvartet v Bělehradě (1970).V letech 1972 až 2003 byl členem a uměleckým vedoucím Doležalova kvarteta, které odehrálo 2000 koncertů na nejprestižnějších festivalech a pódiích celého světa. Doležalovo kvarteto získalo titul laureáta a Cenu pro nejmladšího účastníka na Mezinárodní soutěži smyčcových kvartet Pražské jaro (1975), Stříbrnou medaili na Mezinárodní soutěži smyčcových kvartet ve francouzském Bordeaux (1977) a Cenu Českého spolku pro komorní hudbu při České filharmonii (1989). Nahrálo desítky snímků pro rozhlas a televizi v zahraničí (Radio New York Times, BBC, Radio France atd.). Natočilo řadu CD, která byla rovněž oceněna, např. nahrávka kvartetů Antonína Dvořáka (\"Nejlepší nahrávka měsíce\" – časopis Neue Zeitschrift für Musik, Německo 1982) nebo Leoše Janáčka (Diapason d´Or, Francie 1985 a \"Nejlepší nahrávka roku\", USA 1996). K nejdůležitějším vystoupením Doležalova kvarteta patří festivaly v Tunisku s klavíristou Pavlem Štěpánem (1977), koncerty na festivalu ve finském Kuhmo s kontrabasistou Františkem Poštou a violistou Jurijem Bašmetem (1982), koncerty ve Francii s violoncellistou Mischou Maiskym (1984), podíl na kompletním provedení Beethovenových kvartetů v Tonhalle Zürich spolu s Amadeus, Alban Berg a Julliard Quartett (1984), vystoupení v přímém přenosu Radio France na festivalu v Montpellier (1990), koncert na Dnech Bohuslava Martinů v Paříži s klavíristou Josefem Páleníčkem (1990), koncert s violoncellistou Smetanova kvarteta Antonínem Kohoutem (1990) nebo festivaly v Japonsku s klavíristou Josefem Hálou (1993). \n\nJako sólista vystoupil Karel Doležal se Státní filharmonií Brno, Symfonickým orchestrem Čs. rozhlasu, Karlovarským symfonickým orchestrem, Filharmonií Hradec Králové a též s orchestry v Jižní Koreji a Německu. Na recitálech a dalších vystoupeních se představil v ČR (festival Pražské jaro, komorní cyklus České filharmonie, Bratislavské hudební slavnosti, Mladé pódium Karlovy Vary), dále v Jižní Koreji, Švýcarsku, Nizozemí, Polsku a Rumunsku. Pořídil sólové nahrávky pro Českou televizi, Český rozhlas a Radio Rotterdam. Nahrál dvě sólová CD, za která získal ocenění v USA (\"Deska měsíce\" časopisu Strad). Jeho nahrávka sólové Elegie Igora Stravinského byla zařazena na CD francouzské firmy Harmonia Mundi spolu se snímky Josefa Suka, Vladimira Spivakova či Tokyo String Quartet. Jako komorní hráč vystoupil také s Kvartetem města Prahy na festivalu Dvořákův karlovarský podzim. \n\nV devadesátých letech zahájil Karel Doležal úspěšnou pedagogickou činnost. Vedl mistrovské kurzy na univerzitách v USA, Jižní Koreji, Finsku, Norsku a Španělsku, externě vyučoval na Pedagogické fakultě Univerzity Karlovy a též na pražské pobočce New York University. Od roku 1993 působil na Pražské konzervatoři, kde od roku 2007 zároveň vedl smyčcové oddělení. Své studenty připravil k úspěchům v mezinárodních soutěžích a ke studiu na významných hudebních školách v zahraničí. Od roku 2005 pořádal Mezinárodní mistrovské kurzy v Dobřichovicích u Prahy. V roce 2005 byl jmenován členem Českého spolku pro komorní hudbu při České filharmonii. \n\nJako dirigent vedl Smyčcový orchestr Pražské konzervatoře. Získal s ním vítěznou cenu rozhlasové soutěže Concerto Bohemia 2013 a vystoupil s ním v prestižních cyklech, mj. jako doprovod sólistů Václava Hudečka či Kateřiny Englichové. \n\n"}
{"id": "310688", "url": "https://cs.wikipedia.org/wiki?curid=310688", "title": "Mater et Magistra", "text": "Mater et Magistra\n\nMater et Magistra (česky Matka a učitelka) – \"o nejnovějším vývoji života společnosti a jeho utváření ve světle křesťanského učení\" – je encyklikou papeže Jana XXIII. vydaná dne 15. května 1961. Je jednou z nejvýznamnějších sociálních encyklik 20. století.\n\nEncyklikou se papež obrací na všechny křesťany, což dosvědčuje i oslovení v úvodu encykliky – \"Ctihodní bratři a milovaní synové, pozdrav a apoštolské požehnání\" – a vyzývá je k aktivnímu křesťanskému i občanskému životu a jeho naplnění podle zásad evangelia.\n\nEncyklika shrnuje, potvrzuje a rozvíjí sociální nauku církve. Připomíná a rozebírá obsah předcházejících sociálních encyklik, zejména pak Rerum novarum Lva XIII. – potvrzuje, rozvádí a vysvětluje jejich učení. Papež zde také upozorňuje na nové výzvy stojící před církví a společností, se kterými se soudobý svět musí potýkat. Papež navrhuje také řešení těchto problémů založená na úctě ke každému člověku, jeho životu a rozvoji s přihlédnutím k obecnému blahu. Konstatuje, že cílem každého společenského řádu musí být člověk a jeho všestranný rozvoj.\n\n\n"}
{"id": "310689", "url": "https://cs.wikipedia.org/wiki?curid=310689", "title": "Andronikos II.", "text": "Andronikos II.\n\nAndronikos II. Palaiologos (25. března 1259, Nikaia–13. února 1332, Konstantinopol) vládl jako druhý císař z rodu Palaiologovců v Byzantské říši v letech 1282–1328.\n\nAndronikos se narodil v 25. března 1259 jako syn nikájského císaře Michaela VIII. a jeho manželky Theodory. Když se jeho otec zmocnil roku 1261 Konstantinopole, dal svého syna prohlásit okamžitě spolucísařem a korunovat v chrámu Hagia Sofia, zajistil tím tak nezpochybnitelné panování palailiogovské dynastie. O Andronikově dětství se toho moc neví, k první důležité události dochází, když jej Michael poslal v sedmdesátých či v osmdesátých letech bojovat proti Turkům, kteří pronikali na byzantská území v Malé Asii. Andronikos dosáhl několika úspěchů, včetně obnovy města Tralles, které bylo přejmenováno na Andrinocopolis, ale po Andronikově odchodu opět přebírají území Turci. Samostatným vládcem se Andronikos stal v prosinci 1282.\n\nDvacetičtyřletý Andronikos nezdědil po otci lehké postavení, právě naopak. Byzantská říše byla na pokraji rozvratu. Hlavním problémem byla nespokojenost lidu s přijetím náboženské unie za císaře Michaela a nejen to, říše byla chudá a na pokraji bankrotu. Andronikos nechal dokonce svého otce pohřbít raději v Selymbrii, než aby rozbouřil konstantinopolské obyvatelstvo.\n\nSvé panování začal Andronikos tím, že zrušil nepopulární unii se západem. Andronikos byl od počátku proti unii, avšak za otcovi vlády musel chtě nechtě souhlasit. Tímto opatřením si císař naklonil pravoslavnou církev, i když nebyl schopen vyřešit její vnitřní rozkoly. Císař také učinil několik ústupků šlechtě a díky těmto opatřením se mu podařilo uklidnit rozbouřenou společnost. Roku 1284 se oženil s Jolandou z Montferratu.\n\nBěhem jeho vlády došlo k velké hospodářské krizi impéria, díky níž začala hodnota hyperpyronu strmě klesat, avšak tato negativní tendence započala již za vlády Michaela VIII. Prázdnou státní pokladnu se císař snažil naplnit neoblíbenými opatřeními. Daně byly stále vyšší a vyšší, výdaje na armádu snižovány, zlato v císařském paláci roztaveno a v roce 1285 učinil císař snad největší chybu – dal provést demontáž byzantského loďstva, které v té době mělo 80 až 120 lodí. Kvůli likvidaci loďstva byla Byzantská říše stále více závislá na italských republikách Janovu a Benátkách, tím bylo později usnadněno pronikání Turků do Evropy.\n\nRoku 1290 odjel Andronikos na návštěvu k bývalému nikájskému císaři Janu IV., který byl Michaelem oslepen a zbaven vlády. Císař se Janovi omluvil za to, co mu kdysi provedl jeho otec. Tímto aktem si císař získal náklonnost církve. Posléze císař roku 1291 opět jednal s Janovskou republikou o obchodních privilegiích, výměnou za převedení finančních zisků z Krymu na Byzanc a zachování byzantského loďstva. I přesto se již nikdy neměla říše vymanit z námořní dominance italských republik. Roku 1295 přijal císař za spolucísaře svého syna Michaela IX., kterému předal kontrolu nad financemi a vedení nad armádou.\n\nNa rozdíl od svého otce rozpoznal Andronikos II. závažnost situace v Malé Asii. Snažil se všemožnými způsoby vyhnat Turky, kteří se usazovali na byzantském území – především Osmanské Turky. Jeho prvním krokem byl přesunut svého dvora do Nikáje, aby mohl osobně dohlížet na výstavbu opevnění a posilovat morálku zdejších vojenských posádek. Poté poslal svého nejlepšího generála Alexia Philantropenose, aby z Meandrového údolí vyhnal Turky. To se mu dočasně podařilo, avšak úspěch byl narušen spiknutím a Alexios Philantropenos byl zbaven velení. Poté císař poslal v čele armády do Malé Asie svého syna Michaela IX. a generála Muzalon porazit Turky. Došlo k bitvě u Baphea roku 1302 a Byzanc byla poražena, poté se Byzantinci zmohli jen na obranu silně opevněných měst.\n\nRoku 1308 požádal císař o pomoc Mongoly a Srby a podařilo se mu poslat 6 000 mužů, opět pode velením svého syna, aby zkonsolidoval poslední byzantské državy v Býthii.\n\nV polovině roku 1302 dorazili do Konstantinopole dva vyslanci Rogera de Flor, kteří přišli nabídnout služby katalánské společnosti císaři po dobu devíti měsíců, výměnou za udělení Rogerovi titulu Megas Duxe (velkovévoda) a ruky jeho neteře Marie z Monferenttu, císař měl také společnosti vyplácet žold. Protože si byl císař vědom katastrofální situace v Malé Asii, rozhodl se nabídku katalánských žoldnéřů přijmout a to i přes vysokou cenu. Katalánská společnost se na lodích přepravila z Itálie, kde působila u aragonského krále. Celkem do Byzance přibylo kolem 7 000 lidí, včetně dětí a žen, z nichž bylo 2 500 bojovníků.\n\nV září 1302 přijel do Konstantinopole Roger de Flor osobně. Andronikos mu podle svého slibu udělil titul Megas Duxe a dal mu ruku své neteře Marie. Katalánci způsobili mnoho problémů v okolí města a tak je císař dal co nejdříve přepravit přes Bospor do Anatolie. Katalánští se vylodili u Kyziku a porazili Turky, kteří obléhali město, samozřejmě se to neobešlo bez plenění. Během několika měsíců se podařilo vyhnat Turky od Efezu, Philadelphie a Magnesia. Taktikou katalánských žoldnéřů byly rychlé útoky na nepřítele, který nedokázal včas využít svých luků.\n\nRoku 1304 byla byzantská armáda pod velením Michaela IX. poražena u Skafidy Bulhary. Podle mírové smlouvy, uzavřené roku 1307 musela Byzanc odstoupit několik hradů a měst Bulharsku.\n\nRoger de Flor zatím odrazil invazi Alanů u Černého moře a postoupil daleko do Malé Asie až k pohoří Taurus, kde v srpnu 1305 porazil Osmany a jeho muži získali obrovskou kořist. Dobytá území předal císař Rogerovi do správy. Bohužel docházelo k mnoha sporům mezi neukázněnými Katalánci a obyvatelstvem. Katalánci se zde dopustili na obyvatelích mnoha excesů. Mnoho lidí by raději žilo pod nadvládou Turků než pod krutými Katalánci. Přesto Byzantici neučinili nic, aby zabránili Kataláncům v řádění. Nakonec v době, kdy Roger odešel na vojenské tažení, se Magnesia vzbouřila a odmítla jej vpustit do města. Roger se město chystal oblehnout, avšak císař jej rychle povolal zpět na Balkán, aby se účastnil bojů proti Bulharům.\n\nVztahy mezi císařem a bulharským carem byly velmi napjaté. Car Theodor Svatoslav napadl roku 1305 říši a chtěl se zmocnit byzantských přístavů na pobřeží Černého moře. Michael IX. se snažil území bránit, avšak jeho armáda byla příliš malá a slabá a tak byla nakonec poražena. Michael se chtěl pomstít a Andronikos povolal Katalánské. Avšak byzantská armáda to těžce nesla a nakonec Michael poslal dopis, ve kterém vyjádřil své obavy z rivality Katalánců a byzantské armády a obával se, že by mohlo na straně Byzanticů dojít k povstání. Katalánci již dorazili přes Bospor do Galiopolis a cítili se dotčeni, když císař Rogera posílal zpět do Malé Asie. Roger se cítil tímto přístupem uražen a odmítl císařovu žádost. Poté požadoval okamžité vyplacení žoldu, avšak císař mohl Kataláncům vyplatit jen malou částku toho, co původně chtěli. Navíc Katalánským dorazily posily od krále Jakuba II. Aragonského.\n\nMezi Byzantici a katalánskou stranou započaly kruté boje. Katalánští plenili Thrákii a způsobili mnoho útrap obyvatelům oblasti. Roger chtěl vytvořit svou vlastní říši, ta se měla rozkládat v Malé Asii. K jeho ambicím patřilo i dobytí Konstantinopole. V lednu 1307 dobyl Roger Galiopolis a zoufalý císař se s ním rozhodl vyjednávat. Udělil mu titul \"cesare\" a dostal v léno asijská území říše (kromě Býthie). Roger se nyní ze své základny chystal zničit Turky s pomocí 3 000 mužů.\n\nAle chování Rogera vzbudilo nepřátelství a rivalitu spolucísaře Michaela. Ten chtěl Katalánskou společnost zničit. Michael pozval Rogera na hostinu pro vojenské velitele. Roger ignoroval nepřátelství se spolucísařem a jeho pozvání přijal. Tato chyba jej stála život – dne 7. dubna 1307 byl na hostině na svojí počest zabit žoldnéři císaře Michaela spolu se svým doprovodem 400 rytíři a tisícem pěšáků. Michael pak s pomocí mnoha Turků zaútočil na Galiopolis, kterou ovládal Berenguer, jiný velitel Katalánců, ten sebou přivezl 9 galér. Útok na Galiopolis byl neúspěšný, ale katalánská společnost utrpěla velké ztráty. Berenguer však poté pobil veškeré byzantské obyvatelstvo Galiopolis a vytvořil zde jakýsi typ samostatného státu. Poté Katalánci porazili císařské armády a vyplenili Makedonii a Thrákii.\n\nSituace v Byzantské říši se konečně začala zlepšovat, avšak záhy vypukla první občanská válka za vlády Palailogovců. Po smrti císaře Michaela IX. se novým spolucísařem Andronika stal roku 1325 jeho vnuk Andronikos III. Nakonec měl však být kvůli rodovým sporům Andronikos III. zbaven moci. Avšak mladý spolucísař byl spojen s byrokracií a vzbouřil se proti svému dědovi. Tak došlo v Byzanci ke kruté občanské válce.\n\nTurci mohli nyní v klidu pokračovat ve svém tažení a roku 1326 dobyli Bursu. Poté byla krom měst Nikomedie a Nikáji celá Býthie definitivně ztracena. Na Balkáně se zas mohli Srbové zmocnit několika pevností v Makedonii. Andronikos II. dal navíc provést další demontáž loďstva, to umožnilo Naxu a Benátkám dobýt mnoho Egejských ostrovů.\n\nV roce 1328 se vzbouřencům podařilo lstí proniknout do hlavního města a Andronikos II. byl nucen abdikovat ve prospěch svého vnuka Andronika III. Poté Andronikos odešel do kláštera, kde jako mnich 13. února 1332 zemřel.\n\nS Annou Uherskou měl císař dvě děti:\n\n\nS druhou manželkou Jolandou měl děti:\n\n\nDále měl dvě nemanželské dcery Irenu a Marii.\n"}
{"id": "310692", "url": "https://cs.wikipedia.org/wiki?curid=310692", "title": "Děmjanský kotel", "text": "Děmjanský kotel\n\nDěmjanský kotel či Děmjanská kapsa je termín pro dlouhý výběžek v sovětsko-německé frontě ve Velké vlastenecké válce, o který byly v roce 1942 a 1943 svedeny mohutné boje.\nPo bitvě u Moskvy byla německá armáda zahnána čerstvými sovětskými jednotkami zpět na západ místy až o několik stovek kilometrů. Německému 2. armádnímu sboru se však podařilo udržet ve vysunuté baště u Děmjanska. Snahou Rudé armády bylo tento nebezpečný výběžek, který mohl sloužit jako základna k dalším německým ofenzívám, zlikvidovat. Proto docházelo k útokům, jejichž vyvrcholením bylo 8. února 1942 obklíčení 12., 30., 32., 123. a 290. divize Wehrmachtu a divize SS Totenkopf u Děmjanska. Hitler chtěl jednotky za každou cenu v tomto prostoru zachovat, a tak nařídil zásobování obklíčených vojsk letecky. Německá armáda bojovala nejen s nepřítelem, ale i s mrazem. Díky úspěšnému leteckému mostu se však podařilo zvládat zásobování. Kotel byl proražen 21. dubna 1942 německými jednotkami, přičemž vznikl koridor, který spojil hlavní německé síly s vyčerpanými jednotkami. Otevřením kotle se nic nevyřešilo. Sověti přišli o tisíce obětí, zdecimovaná byla i německá vojska, i když její ztráty byly početně nižší. Děmjanská kapsa dále vázala téměř stotisícovou německou armádu, stejně jako značný počet vojáků Rudé armády.\n\nBoje v této oblasti trvaly prakticky až do podzimu roku 1942 a 28. listopadu došlo k další sovětské ofenzívě proti německým vojskům. Útok byl zahájen mohutnou dělostřeleckou přípravou a Sověti si vytvořili téměř absolutní nadvládu ve vzduchu. Německá obrana, která zde byla v uplynulých měsících vybudována, však byla příliš silná a neumožňovala rychlý postup Rudé armády. Sověti do poloviny ledna ztratili deset tisíc mužů a přes 400 tanků. Německé ztráty na lidech však byly vyšší, čítaly téměř 18 tisíc mrtvých, raněných a nezvěstných. Německé velení zvážilo situaci a rozhodlo o postupném vyklizení kotle. Sovětská vojska byla v této době přeskupena, došlo k jejich doplnění a 15. února 1943 začal další útok Rudé armády. Německým vojskům se však za těžkých ústupových bojů podařilo poměrně úspěšně do 27. února 1943 vyklidit Děmjanskou kapsu a vyhnout se tak hrozícímu obklíčení.\n"}
{"id": "310693", "url": "https://cs.wikipedia.org/wiki?curid=310693", "title": "Palaš", "text": "Palaš\n\nPalaš – slovo pochází z tureckého termínu pro šavli \"palach\", do češtiny se dostalo pravděpodobně prostřednictvím maďarského výrazu \"pallos\", stejně se vyslovuje ruské \" палаш\" nebo polské \"palasz\". Je to historická sečná a bodná zbraň, těžký meč typu zcela nebo téměř rovné šavle s pádnou, širokou ocelovou čepelí, jedno- nebo dvojbřitou. Jílec má opatřený košem nebo silnými poutky na ochranu ruky, místo poutek mohou být symetricky k čepeli zahnuté pruty se dvěma hlavičkami šelem. Oproti klasické šavli je palaš vhodnější k bodnému útoku. Palaš měřil i s rukojetí do 1,1 metru.\n\nZbraň do střední Evropy pronikla prostřednictvím turko-tatarských nájezdníků z východu. V našich zemích se používala především v raném novověku, v 16. a 17. století, zavedlo ji uherské, chorvatské a litevské jezdectvo. Tento typ zbraní se později stal nejdůležitější částí výzbroje těžkého jezdectva – například kyrysníků a dragounů – většiny armád střední a západní Evropy a zůstal jím až do 19. století. \n\nHonosné palaše osmanských Turků s jílcem zahnutým do tvaru hlavy orla, posázené drahokamy a se stejně klenotnicky zdobenou pochvou byly vítanou kořistí, diplomatickým dárkem či obchodním artiklem na panovnických dvorech střední Evropy kolem roku 1600 a staly se sběratelským předmětem.\n\n"}
{"id": "310694", "url": "https://cs.wikipedia.org/wiki?curid=310694", "title": "Andronikos III.", "text": "Andronikos III.\n\nAdronikos III. Palaiologos (1296 Konstantinopol – 15. června 1341) byl byzantský císař, vládl v letech 1328–1341. Uvědomoval si smrtelnou hrozbu osmanských Turků a snažil se ozdravit vyčerpanou říši.\n\nAndronikos se stal roku 1316 spolucísařem svého děda Andronika II. Poté Andronikos spolu se svou rodinou odešel do Soluně, kde žili. Roku 1320 se však odehrála nešťastná událost, při které mladý Adronikos nešťastnou náhodou zabil svého bratra Manuela. Jeho otec Michael zemřel, pravděpodobně v důsledku šoku, který utrpěl, když se hroznou novinu dozvěděl. Vražda a otřesné chování Andronika a jeho přátel, většinou synů pocházejících z mocných aristokratických rodů, císaře Andronika II. natolik rozlítily, že svého vnuka vydědil. Andronikos III. se však odmítal jen tak svých pozic vzdát, uprchl od dvora a v Thrákii začal shromažďovat své přívržence. Tím začala občanská válka.\n\nObčanská válka mezi oběma Androniky, dědem a vnukem se rozhořela v letech 1322 až 1328. Obě strany se však vyhýbaly přímému střetnutí a armády císařů se pouze přesunovaly z místa na místo. Přesuny armád postihly hlavně venkovské obyvatelstvo v Thrákii, Makedonii a Thesálii. Za mladého Andronika se postavily především mocní aristokraté, mezi jinými i Kantakuzenové. Oba císaře do občanské války zaplétali i své slovanské spojence, Andronikos II. se opíral o Srbsko v čele se Štěpánem Dušanem, kdežto Andronikos III. o Bulharsko, kde vládl car Michal Šišman. Za těchto okolností nebyla věnována pozornost maloasijským provinciím, kde roku 1326 dobyl sultán Osman Bursu a položil tak základ mocné Osmanské říši. Navíc, z války vytěžily své i Bulharsko a Srbsko, které získaly některá území na úkor říše. Epir a Thesálie vyhlásily nezávislost na říši. Občanská válka byla konečně ukončena roku 1328, kdy Andronikos III. lstí pronikl do Konstantinopole a přinutil svého děda Andronika abdikovat. Stal se tak konečně autokratorem.\n\nAndronikos III. byl jedním z posledních mocných a velkých panovníků Byzantské říše. Snažil se ozdravit finance, udržet říši v nepozměněných hranicích a případně ji i rozšířit.\n\nAndronikos III. se věnoval především válkám se slovanskými státy na Balkáně. Avšak jeho pozornost si vynutily i nedávné události v Malé Asii, kde se osmanští Turci zmocnili Bursy a učinili z ní své hlavní město. Oslabení východní hranice má své počátky již za vlády císaře Michaela VIII., císaři totiž nevěnovali ve své snaze podmanit si Balkán pozornost východní hranici. Účinný obranný systém pevností z dob Nikájského exilu, byl podlomen šetřením výdajů na obranu hranic. A právě v této době trpěl východ Malé Asie pod nájezdy Mongolů, což vyvolalo velký pohyb tureckých kmenů na západ. Původně malý bezvýznamný osmanský kmen se usadil v Býthii, kde však brzy zahájil své výboje.\n\nAndronikos III. se na Osmany zaměřil hned po nástupu na trůn. Roku 1329 se osobně v čele armády, která však čítala pouze okolo 2 000 mužů, vydal do Býthie, kde zamýšlel osvobodit Bursu a vyhnat Osmany z říšského území. Andronikos byl však Turky zaskočen v Bitvě u Pelekanonu a rozhodným způsobem poražen. Tažení Andronika III. bylo posledním pokusem o byzantskou ofenzívu v Malé Asii. Osmané se tři roky na to zmocnili Nikaey a roku 1337 padlo do jejich rukou významné starověké sídlo římských císařů, Nicomedia. Vše, co Byzanci nyní v Malé Asii zbývalo, bylo několik pevností v Býthii a město Philadelphia. Navíc byla říše ponížena tím, že musela Osmanům za území, která jí zbyla v Anatolii platit roční tribut. Andronikos se již o další významné zásahy proti Turkům nepokusil.\n\nNa Balkáně musela byzantská říše čelit soutěžení Srbska a Bulharska o hegemonii nad poloostrovem. Císař se však jen tak nemínil svých nároků na území vzdát a zahájil několik válečných kampaní.\n\nSpojenectví s bulharským carem Michalem proti Srbsku nepřineslo žádné kýžené zisky. Navíc byli Bulhaři poraženi v bitvě u Velbaždu roku 1330, dříve než se mohli spojit s byzantskými posilami. Novým bulharským carem se stal poté Ivan Alexandr, se kterým se císař brzy ocitnul v konfliktu o některá thrácká území. Andronikos osobně vytáhl proti Bulharům, avšak opět v čele malé zanedbatelné armády. Bulhaři uštědřili císaři tvrdou porážku u Rusokastra. Byla to poslední velká bitva mezi odvěkými rivaly, sedm set let trvajících konfliktech o nadvládu nad Balkánem. Císař musel učinit územní ústupky v Thrákii a mír byl zaručen sňatkem dětí obou panovníků.\n\nV soupeření se Srbskem došlo ke konfliktu roku 1334. Srbský vládce Štěpán Uroš IV. Dušan expandoval na území byzantské říše v Makedonii. Podařilo se mu získat významné strategické body v oblasti jako byly Ochrid, Kastoria, Strumica a další. Navíc, guvernér Soluně Syrgiannes Palaleologos přešel na stranu Srbů. Srbové situace využili a s vojskem vytáhli proti Soluni. Naštěstí se byzantskému veliteli Sphrantzesovi Palaiologovy podařilo Syrgianna zabít. Když se Srbové dozvěděli o Syrgiannově smrti, vypukl v jejich řadách zmatek a dali se na ústup. V srpnu roku 1334 pak Štěpán Uroš IV. uzavřel s císařem mír. A Andronikos obnovil svrchovanost říše nad ztracenými oblastmi.\n\nPřes tyto neúspěchy se císaři Andronikovi opět podařilo získat nadvládu nad Thesálií, někdy v letech 1330 až 1333. Nakonec roku 1337 dokončil podmanění Epiru, kam se vydal s vojskem. Úspěchu císaře napomohly dynastické rozpory v obou zemích.\n\nNa rozdíl od svých předchůdců císař Andronikos zachovával značně nepřátelský postoj k italským republikám, které považoval za parazity byzantské ekonomiky. Zaujal proti nim zcela nekompromisní postoj a po celou dobu vlády se cílevědomě snažil oslabit jejich postavení v egejské oblasti. Obnovené byzantské loďstvo dobylo Lesbos, který byl ovládnut na čas Janovany. Jeho loďstvo poté obnovilo kontrolu nad všemi ostrovy ztracenými za občanské války a donutilo uznat svrchovanost Byzance i některá latinská knížectví na ostrově Euboia.\n\nAndronikos III. zdědil říši na pokraji zhroucení. Po celou dobu vlády se snažil o efektivní reformy, které měly posílit byzantskou společnost. Zatímco sám se věnoval spíše lovům a válkám, správu říše vykonával jeho přítel a ministr schopný Jan Kantakuzenos, ten byl jmenován i megas domesticem, nejvyšším velitelem vojska. Císař a jeho ministři reorganizovali byzantské námořnictvo, které čítalo roku 1332 okolo deseti lodí. Byla provedena i reforma soudního systému, zřízení čtyř univerzálních soudů. Zvýšeny byly tresty za korupci a daňové úniky. Ve městech, která byla ještě životaschopná, bylo provedeno zdanění bohatých měšťanů.\n\nZpůsob jakým převzal Andronikos III. vládu, nebyl zrovna ideální. Císař se však projevil jako schopný vládce, který alespoň na čas zastavil nezadržitelný úpadek Byzantské říše. Účinnými reformami říši posílil. Podařilo se mu obnovit loďstvo a na rozdíl od svých předchůdců se nespoléhal na nespolehlivé zahraniční žoldnéře.\n\nCísař sám o sobě nebyl zrovna nejschopnějším, ale úspěch jeho vlády spočíval v tom, že se dokázal obklopit zkušenými muži, jako byl pozdější císař Jan Kantakuzenos, kteří spravovali říši za císaře, zatímco on se věnoval válečným tažením. Došlo tak k jakémusi přerozdělení vládní moci do několika oblastí. Nemůžeme Andronikovy ani upřít jeho válečné úspěchy, za jeho vlády se sice již zhroutila východní hranice, ale netoliko jeho vinou. Východní hranici nebyla věnována dostatečná pozornost od obnovení Byzantské říše a Andronikos se mohl již pokusit pouze ochránit zbylá území. Dále císař utrpěl porážku od Bulharů, ale na druhou stranu se mu podařilo zastavit postup Srbů. Vítězstvím nad Epirem, Thesálií a latinskými knížectvími se sjednocení Balkánu přiblížil víc, než kterýkoliv císař od smrti Manuela I. Komnena. Andronikos bývá moderními dějinami poněkud opomíjen. Je nutno zdůraznit, že po jeho předčasné smrti nastal rapidní pokles byzantské moci.\n\nAndronikos III. byl dvakrát ženat, jeho první manželkou byla Adelhaid Brunšvická, která zemřela roku 1324, poté se jeho manželkou stala Anna Savojská, se kterou měl několik dětí:\n\n\n"}
{"id": "310695", "url": "https://cs.wikipedia.org/wiki?curid=310695", "title": "San Pancrazio (Řím)", "text": "San Pancrazio (Řím)\n\nBazilika San Pancrazio je římský kostel, založený v 6. století za hrabami Říma na Via Aurelia.\n\nBaziliku založil papež Symmachus (498–514) na místě lázně (lat. \"balneum\"), v níž byli křtěni první římští křesťané. V katakombách pod ní dala zbožná žena Ottavilla pohřbít tělo mučedníka svatého Pankráce. Bazilika byla upravována v 7. století za papeže Honoria I. a o století později na pokyn papeže Řehoře Velikého, který byl Pankrácovým ctitelem a nad jeho hrobem pronesl první kázání (homilii sv. Pankráce). Středověkou podobu chrámu dovršil Pietro Aragonský roku 1205.\n\nV roce 1606 dal baziliku přestavět kardinál Ludovico Monreale, a na římse portálu hlavního vchodu dal vytesat své jméno a titul (\"LVDOVICUS CARD. S. MONTIS REGALIS\"). Papež Alexandr VII. (1655–1667) dal baziliku s přilehlým objektem do užívání řádu obutých karmelitánů.\n\nMezi \"kardinály - tituláře\" patřili mj. budoucí papežové Pavel IV. (15. leden – 24. září 1537), Klement VIII. (18. prosinec 1585 – 30. leden 1592) a Inocenc XII..\n\nRoku 1854 byla bazilika prohlášena národním památníkem.\n\n\n\n\n"}
{"id": "310696", "url": "https://cs.wikipedia.org/wiki?curid=310696", "title": "Pamětní dvoueurové mince roku 2009", "text": "Pamětní dvoueurové mince roku 2009\n\nPamětní dvoueurové mince jsou speciální mince měny euro, které připomínají významnou událost nebo výročí významné pro vydávající zemi. V roce 2009 byly vydány 2€ pamětní oběžné mince všemi tehdejšími aktuálními státy eurozóny (16 států) jako připomínka uplynutí 10 let od zavedení eura jako bezhotovostních peněz. Pro design této série mincí probíhala do 22. února 2008 veřejná internetová anketa, ve které byl zvolen motiv pro tyto mince. Kromě této společné série mincí vydaly vlastní národní pamětní dvoueurové mince některé členské státy EU (např. Německo, Lucembursko, Slovensko, Finsko...).\n\nEvropská unie povolila od roku 2004 členským státům eurozóny (a Monaku, San Marinu a Vatikánu) vydávat omezený počet vlastních pamětních euromincí, ale pouze v hodnotě dvou eur. Mince jsou oběžné, v běžném platebním styku se však vyskytují jen zřídka (na rozdíl od běžných dvoueurových mincí) kvůli tomu, že jsou vyhledávány sběrateli).\n\nV roce 2009 proběhlo druhé vydání společných dvoueurových mincí k výročí 10 let od zavedení společné měny euro. Tohoto vydání se zúčastnily všechny státy, které k 1. lednu 2009 zavedly euro jako své platidlo. Motiv byl vybrán v internetovém hlasování, které se konalo od 1. do 22. února 2008. Tohoto hlasování se mohl zúčastnit každý obyvatel členské země EU. Vybraný motiv ukazuje stylizované lidi a evropské hvězdy. Německo vydá celkem 30 milionů mincí, naproti tomu Malta vydá jen maximálně 700 000 mincí. Slovensko - země, která teprve od 1. ledna 2009 euro zavedla vydala celkem 2,5 milionu. Datum vydání 1. ledna 2009 je pouze symbolické, neboť tento den je v zemích EU státním svátkem.\n"}
{"id": "310697", "url": "https://cs.wikipedia.org/wiki?curid=310697", "title": "Andronikos IV.", "text": "Andronikos IV.\n\nAndronikos IV. Palaiologos (2. dubna 1348 – 28. června 1385) vládl v byzantské říši v letech 1376–1379.\n\nVzdorocísař proti Janovi V. Roku 1376 se pomocí Turků a Janovanů zmocnil Konstantinopole, uvěznil členy císařské rodiny (své vlastní příbuzné) a sám se ujal vlády nad Byzancí. Roku 1379 byl s pomocí Benátčanů a Turků sesazen.\n"}
{"id": "310700", "url": "https://cs.wikipedia.org/wiki?curid=310700", "title": "Pontifikát", "text": "Pontifikát\n\nPontifikát vyjadřuje úřad papeže a zároveň označuje i délku období, kdy vykonává svůj úřad, je nejvyšším pontifikem katolické církve. Toto období má proměnlivou délku, která se u každého jednotlivého Svatého otce liší.\n\nPříbuzné slovo je pontifex (pontifik), což znamená příslušníka nejvyššího kněžského sboru v dané církvi, v katolické církvi mezi pontifiky patří všichni biskupové. Obecně se jedná o synonymum pro sousloví nejvyšší kněz neboli velekněz.\n\nPontifikálie je v církevní praxi insignie velekněze, tedy biskupů včetně papeže (prsten, mitra, berla, pektorál, dříve ještě rukavice), dříve také některých dalších význačných hodnostářů (proboštů, arciděkanů apod.). Jedná se také o činnosti, které provádí biskup během bohoslužby.\n"}
{"id": "310709", "url": "https://cs.wikipedia.org/wiki?curid=310709", "title": "Rašíd ad-Dín Sinan", "text": "Rašíd ad-Dín Sinan\n\nŠejk Rašíd ad-Dín Sinan, mezi Evropany známý jako Stařec z hor (v křižáckých originálech \"Vetulus de Montanis\") byl jedním z vůdců muslimské sekty Asasínů a důležitou postavou křížových výprav.\n\nPodle jediného autobiografického fragmentu, který se do dnešních dnů dochoval, pocházel Rašíd ad-Dín Sinan z Alamutu, který ležel v centru území Asasínů. V mládí prodělal typický asasínský výcvik. V roce 1162 tehdejší vůdce sekty imám Hasan II. vyslal Rašída do Sýrie. Když tam Rašíd dorazil, prohlásil se zde Kijamáhem. Sinanovou hlavní pevností v Sýrii se stal Masjaf, odkud kontroloval další oblasti v severní Sýrii, jmenovitě Džabal as-Summaq, Ma'arrat Masrin a Sarmin.\n\nSinanovým úhlavním nepřítelem se stal sultán Saladin, který se po svržení fátimovských chopil moci v Egyptě a začal expandovat i do oblasti Sýrie. Sinan proto nařídil Saladinovo zabití. Asasínští zabijáci se Saladina pokusili zabít dvakrát, ale neuspěli. Když poté Saladin pochodoval na Aleppo, zničil několik asasínských pozic. Roku 1176 Saladin jako odvetu vytáhl proti asasínské pevnosti Masjaf, ale z obléhání vyvstaly dvě význačné události, které se udály mezi Saladinem a Sinanem. Jedné noci Saladinovi vojáci objevili Sinana a jeho osobní gardu potulovat se po horách, ale Saladinovým vojákům se nepodařilo na něj zaútočit, protože je od Sinana držela jakási mystická síla. Během obléhání Saladina trápily noční můry a jedné noci se probudil a našel vedle své postele čerstvě upečené koláče (takové které pekli jedině asasíni), otrávenou dýku a výhrůžné verše. Saladin uvěřil, že je tam dal Rašíd ad-Dín Sinan osobně, proto ihned ukončil obléhání a uznal nezávislost asasínského teritoria.\n\nSinanův poslední významný čin byl rozkaz k vraždě nově zvoleného jeruzalémského krále Konráda z Montferratu roku 1192. Zdali tato vražda byla nějak ve spolupráci se Saladinem, či anglickým králem Richardem zůstává dodnes nevyjasněno.\n\n"}
{"id": "310719", "url": "https://cs.wikipedia.org/wiki?curid=310719", "title": "Magellan", "text": "Magellan\n\nMagellan má několik významů:\n\n\n\n"}
{"id": "310723", "url": "https://cs.wikipedia.org/wiki?curid=310723", "title": "Jan V. Palaiologos", "text": "Jan V. Palaiologos\n\nJan V. Palailogos (18. června 1332 – 16. února 1391 Konstantinopol) byl byzantský císař v letech 1341–1391.\n\nNa byzantský trůn dosedl jako devítiletý chlapec po otcově smrti roku 1341. Do roku 1347 vládl nezletilý Jan s pomocí regentské rady, v jejímž čele byla matka Anna Savojská, společně s patriarchou Ioannem Kalekou a vrchním velitelem byzantského loďstva Alexiem Apokaukem. Nejvýznamnější místa v radě zaujímali Palaiologovci a Kantakuzenové. Došlo však ke sporu regentské rady s vrchním velitelem armády Janem Kantakuzenem, který se roku 1341 za podpory provinciální šlechty prohlásil ve městě Didymoteichos císařem. Proti tomu však vypuklo povstání v Konstantinopoli, při němž lid vyplenil domy bohatých aristokratů. Jan Kantakuzenos se v této občanské válce opřel o vlivné athoské mnišstvo.\n\nKantakuzenos nakonec zvítězil a v letech 1347–1354 se stal jako Jan VI. spoluvládcem Jana V. Největší odpor k uzurpátorovi trůnu se projevil v Soluni v povstání Zélotů (1342–1350), Zéloti bojovali za pravého císaře Jana V., vyhnali aristokracii se Soluně, a ozbrojili lid, Janu VI. nezbývalo nic jiného než vyčkávat až dojdou obleženému městu zásoby. Teprve na přelomu roku 1349 a 1350 se mu město podařilo dobýt. Říše však byla v absultním hospodářském i morálním úpadku, Thrákie byla vypleněna a vylidněna. Císař Jan VI. se snažil situaci řešit snížením cel, aby tak nalákal obchodníky, ani toto opatření říši nepomohlo. Navíc roku 1347 vypukla v Byzanci morová epidemie, která zahubila třetinu obyvatelstva říše.\n\nRoku 1354 konečně na trůn nastoupil právoplatný císař Jan V., skoncoval s vládou Jana VI., jenž se uchýlil do kláštera v Mystře. Roku 1361 Turci dobyli Adrianopol a trvale se usadili na evropském kontinentě, před tím dobyli roku 1354 významný přístav Gallipoli. Jan V. se pokoušel nalézt pomoc proti Turkům na západě, svého syna Manuela vyslal k jednání k papeži, avšak nebyl ochoten přijmout unii, protože věděl že jeho lid s ní nikdy nebude souhlasit. V roce 1366 se císař osobně vydal jednat o pomoc do Uher, byl však zajat a ze zajetí jej vysvobodil až bratranec Amadeus VI. Savojský. Počátkem léta 1369 cestoval spolu se svým švagrem, janovským patricijem Franceskem Gattilusim do Říma k papeži, kde 18. října 1369 podepsal závazek, že přijímá katolickou víru a podřizuje se \"\"svaté římské církvi\"\" a papeži.\n\nPočátkem května 1370 přibyl do Benátek, kde byly zastaveny již od roku 1343 byzantské korunovační klenoty. Benátčané nabídli jejich vrácení, poskytnutí šesti galér a další finanční sumy zato, že jim císař vydá ostrov Tenedos. To však v Konstantinopoli odmítl jeho syn a spolucísař, v té době regent Andronikos IV. Janu V. nyní zcela chyběly finanční prostředky a zůstal v Benátkách fakticky jako vězeň. Jeho propuštění zařídil druhý nejstarší syn Manuel, místodržící v Soluni, který přispěchal s penězi. Roku 1373 se císař stal sultánovým vazalem, uvázal se platit roční tribut a vojensky jej podporoval v Anatólii. Roku 1376 se trůnu zmocnil uzurpátor Andronikos IV., který byl s pomocí Turků a Benátčanů vyhnán roku 1379. Císař byl pak sesazen ještě jednou roku 1390 svým vnukem Janem VII. Zemřel v únoru 1391 a byl pohřben v konstantinopolském klášteře Krista Pantokratora.\n"}
{"id": "310724", "url": "https://cs.wikipedia.org/wiki?curid=310724", "title": "CANDU", "text": "CANDU\n\nCANDU (\"CANada Deuterium-Uranium\") je kanadský energetický jaderný reaktor moderovaný a chlazený těžkou vodou v horizontálních tlakových kanálech. Je typem reaktoru umožňující použití přírodního, tedy neobohaceného uranu. Tento typ prokázal své přednosti především v rámci kanadského národního rozvoje jaderné energetiky a má tak ve srovnání s lehkovodními reaktory spíše lokální vý­znam. Možnost použití domácího přírodního uranu a nezávislost provozovatele na obohacovacích kapacitách však činí systém CANDU atraktivní i pro další, zejména rozvojové země. V roce 2015 byly reaktory tohoto typu v provozu v Indii, Pákistánu, Jižní Koreji, Argentině, Rumunsku a v Číně. O reaktory CANDU se zajímají také Turecko a Portugalsko.\n\nVýzkum těžkovodních reaktorů byl zahájen již v roce 1945, kdy byl v Kanadě spuštěn první experimentální reaktor ZEEP \"(Zero Energy Experimental Pile)\". O dva roky později následovalo ve výzkumném středisku Chalk River spuštění velkého experi­mentálního reaktoru NRX \"(National Reactor Experiment)\". Tento reaktor měl na svou dobu pozoruhodný tepelný výkon 47 MW a po dlouhou dobu produkoval nejvyšší hustotu neutronového toku na světě. Kanadská výzkumná základna byla v roce 1957 doplněna reaktorem NRU o tepelném výkonu 95 MW, čímž byly vytvořeny podmínky pro výstavbu malé demonstrační elektrárny NPD \"(Nuclear Power Demonstration Station)\".\n\nPodle původní koncepce měl být NPD postaven jako těžkovodní reaktor s nádobou tankového typu o elektrickém výkonu kolem 20 MW. Pozdější analýzy však ukázaly před­nosti reaktoru s horizontálními tlakovými kanály a tak byla v roce 1962 spuštěna elektrárna, z níž vycházejí produkty současných kanadských těžkovodních reaktorů typu CANDU. Další elektrárnu Douglas Point (el. výkon 206 MW), uvedenou do provozu v roce 1968, můžeme již považovat za průmyslový prototyp elektrárny s reaktorem CANDU.\n\nÚspěšný provoz demonstrační elektrárny NPD a zkušenosti shromážděné v průběhu výstavby a provozu prototypu \"Douglas Point\" umožnily zahájit průmyslovou výstavbu jaderných elektráren s reaktory CANDU. V roce 1965 bylo započato s výstavbou prvého bloku JE \"Pickering A\", projektované se čtyřmi bloky o celkovém elektrickém výkonu přes 2 000 MWe. Již v roce 1973 byl spuštěn poslední blok a ještě v témž roce stanula JE Pickering v čele světové produkce jaderné elektrické energie, když vyrobila přes 14 TWh. Jednotlivé bloky dosáhly pozoruhodného součinitele ročního využití 93, 70, 86 a 90 %. Také v dalších letech byly provozní výsledky této elektrárny vynikající.\n\nJeště v roce 1971 byla zahájena výstavba další kanadské elektrárny s reaktory CANDU \"(Bruce)\" a zájem o kanadské těžkovodní reaktory projevily i některé další země, sledující nezávislost jaderné energetiky na zahraničních dodávkách obohaceného uranu. Kromě Indie, Pákistánu, Argentiny a Jižní Koreje vystavělo JE s reaktory CANDU také Rumunsko. Od roku 2002 se mezi země provozující reaktory CANDU přidala také Čína. \n\nTěžkovodní reaktor je jaderný reaktor, jehož chladivem a současně moderátorem neutronů je těžká voda (DO). Hlavní části těžkovodního reaktoru tvoří:\nHlavním cílem těžkovodního reaktoru je ohřev vody v jeho aktivní zóně na co nejvyšší teplotu. Tato voda pak proudí primárním okruhem do parogenerátoru, kde předává své teplo parovodní směsi o nižším tlaku tak, aby následně do parní turbíny odcházela suchá pára. Ochlazená voda primárního okruhu se pak z parogenerátoru vrací pomocí hlavního cirkulačního čerpadla zpět do reaktoru.\n\nVlastní reaktor je součástí primárního okruhu, jehož dalšími hlavními komponentami jsou:\n\nV aktivní zóně předává jaderné palivo své teplo chladivu. Aktivní zóna se skládá z těchto hlavních částí:\n\nMezi přednosti jaderných elektráren s reaktory CANDU patří na prvním místě možnost \"použití přírodního uranu\", bez nároků na obohacovací kapacity. Parazitní absorpce neutronů v aktivní zóně moderované a chlazené těžkou vodou je nízká a reaktory CANDU se ve spotřebě štěpného materiálu projevují vysokou hospodárností. Další předností kanadských reaktorů je \"spolehlivý provoz\", s vysokým součinitelem využití. Jelikož se palivo v reaktorech vyměňuje za plného provozu, není třeba elektrárnu při výměně paliva odstavovat. Další příznivý vliv na spolehlivost systému má kromě pečlivé výroby a údržby i zvolená koncepce s horizontálními tlakovými kanály. Předností této koncepce je, že pouze část zařízení pracuje při vysokém tlaku a že odpadá tlaková nádoba reaktoru. Jednotlivé části elektrárny lze tak vyrábět za kontrolovaných podmínek ve výrobních závodech a snadno převážet na staveniště. \n\nMezi nedostatky kanadské koncepce patří \"značné množství těžké vody\" potřebné k provozu reaktoru a úniky této drahé kapaliny v systému odvodu tepla. Technologie výroby těžké vody je však plné zvládnuta a může být vyvezena i do zahraničí těm partnerům, kteří chtějí provozovat dovezené reaktory nezávisle na výrobci. Každý nový reaktor vyžaduje asi 0,8 t těžké vody na 1 instalovaný MW elektrického výkonu. Jaderná elektrárna o výkonu 1 000 MWe, tedy potřebuje ke svému provozu asi 800 tun těžké vody. Výstavba závodu na výrobu těžké vody s kapacitou 800 t/r si vyžádá asi polovinu investičních prostředků potřebných k výstavbě elektrárny o výkonu 1 000 MWe.\n\nMezi další nedostatky této koncepce je \"nižší termodynamická účinnost\" elektráren, která je z velké části způsobena izolací moderátoru od chladiva. Moderátor je od palivového kanálu oddělen plynovou vrstvou a jeho pracovní teplota je nízká. Jelikož se asi 5 % tepelné energie získané při štěpení těžkých jader uvolňuje zpomalováním štěpných neutronů přímo v moderátoru, je nutné toto teplo odvádět samostatným chladicím okruhem. Využitelnost tohoto tepla je však vzhledem k nízké teplotě problematická. Nižší účinnost přeměny energie je kompenzována úsporou paliva.\n\n"}
{"id": "310725", "url": "https://cs.wikipedia.org/wiki?curid=310725", "title": "Ferrari Testarossa", "text": "Ferrari Testarossa\n\nFerrari Testarossa je sportovní automobil vyráběný firmou Ferrari v letech 1984 až 1996. Automobil byl představen v roce 1984 na pařížském autosalonu. Název Testarossa, který byl používán pro exkluzivní vysokovýkonné vozy pro nejbohatší zájemce, byl použit proto, že hlavy válců jsou lakovány červeně. Výroba probíhala až do roku 1996 a zahrnovala i modely 512 TR a 512 M. Celkem bylo vyrobeno asi 5 648 kusů. Design je dílem Pininfariny. Vychází ze studie Wing-Car (Křídlo vůz), která má svůj původ ve Formuli 1, kde byl tento prvek později zakázán. Šířka auta je téměř 2 metry. Chladiče jsou umístěny vzadu na bocích auta. Obrovské chladicí otvory jsou opatřeny žebry, které tento vůz proslavily. Vůz se také v bílé barvě objevil v seriálu Miami Vice.\n\nK pohonu sloužil čtyřdobý plochý dvanáctiválec (s válci svírajícími úhel 180°) o objemu 4 942 cm o výkonu 287 kW. Motor má rozvod 2×2 OHC a je umístěn před zadní nápravou. Pětistupňová převodovka přenáší pohon na zadní nápravu. Kola jsou nezávisle zavěšená na příčných ramenech, pérování je zajištěno vinutými pružinami s teleskopickými tlumiči (vzadu zdvojenými). Maximální rychlost je 290 km/h a spotřeba 16 litrů na 100 km.\n\nObjevil se v roce 1991. TR znamená Testa Rossa. Design prošel modernizací, křivky vozu se mírně zakulatily a vozidlo získalo zpětné zrcátko i na straně spolujezdce. Byl zde použit výkonnější motor a maximální rychlost se vyšplhala na 307 km/h. Bylo vyrobeno 2 295 kusů.\n\nPředstavil se v roce 1994. Maximální rychlost byla 315 km/h. Karoserie byla kompletně přepracována. Přední světlomety se přesunuly na přední kapotu, vzadu se objevily kulaté. Bylo vyrobeno pouze 500 kusů.\n"}
{"id": "310726", "url": "https://cs.wikipedia.org/wiki?curid=310726", "title": "Jan VI. Kantakuzenos", "text": "Jan VI. Kantakuzenos\n\nJan VI Kantakuzenos nebo Cantacuzenus (Řecky: Ἰωάννης ΣΤʹ Καντακουζηνός, Iōannēs VI Kantakouzēnos) (asi 1292 – 15. červen 1383) byl byzantským císařem od roku 1347 do roku 1354. Jeho triumf v šest let trvající občanské válce se stal předmětem poemy „John Kantakuzinos Triumphs“ současného řeckého básníka Constantina Cavafy.\n\nNarodil se v Konstantinopoli jako syn Michaela Kantakuzena, vládce Morey. V linii své matky Theodory Palaiologiny Angeliny byl též následovníkem vládnoucí dynastie Palaiologů. S císařskou dynastií byl spřízněn přes svou ženu Irenu Aseninu, vzdálenou sestřenicí císaře Andronika III. Palaiologa. Kantakuzenos se stal blízkým přítelem Andronika III. a byl jedním z hlavních podporovatelů Andronikova boje proti jeho dědovi Andronikovi II. Palaiologovi. Po nástupu Andronika III. na trůn byl pověřen vrchní správou dvorní administrativy. Po smrti císaře v roce 1341 byl Jan Kantakuzenos prohlášen regentem a ochráncem jeho, dosud devítiletého, syna Jana V. Palaiologa. Jan sám neměl císařské ambice a odmítl nechat se korunovat spolucísařem, ačkoli mu to bylo císařem Andronikem III. několikrát nabídnuto. Po smrti Andronika znovu odmítl císařský trůn a trval na tom, že právoplatným následníkem je Jan V. a měl by převzít adminstrativní kontrolu nad impériem, dokud mladý císař nedospěje. Bez ohledu na jeho věrnost a oddanost mladému císaři a jeho matce Anně Savojské, jeho přátelství bylo narušeno jak žárlivostí konstantinopolského patriarchy Jana XIV. Kaleka a jeho bývalého chráněnce Alexia Apokauka, tak paranoiou císařovny, která jej podezřívala z touhy po uzurpaci. Když Jan Kanatakuzenos odjel z Konstantinopole do Morey, jeho nepřátelé využili příležitosti k prohlášení Jana V. císařem a k vydání rozkazu k rozpuštění Kantakuzenovy armády. Když tyto zprávy dostihly armádu ležící v Didymoteichonu v Thrákii, vojáci prohlásili Kantakuzena císařem, a tím odstartovali občanskou válku mezi Janem Kantakuzenem a regentstvím v Konstantinopoli, vedeným Annou Savojskou, Alexiem Apokaukem a Janem Kalekou. Následná občanská válka trvala šest let, během nichž si obě strany konfliktu povolávaly na pomoc Srby, Bulhary a Osmany a nasazovali žoldnéře ze všech možných zemí. Právě a pouze s pomocí Osmanů nakonec dotáhl Jan VI. Kantakuzenus válku do konce ve svůj prospěch.\n\nV roce 1347 triumfálně vstoupil do Konstantinopole s armádou 1000 mužů a donutil své oponenty k uspořádání, ve kterém se stal spoluvládcem Jana V. Palaiologa a jediným vládcem říše po dobu dětství malého císaře. V roce 1353 učinil svého syna Matthaiase Kantakuzena spolucísařem. V průběhu tohoto období, bylo byzantské území napadáno ze všech stran. Vedena byla neúspěspěšná válka s Janovany a jejich kolonií v Galatě – v Konstantinopoli samotné. Pozdější účast ve válce mezi Benátkami a Janovem také nepřinesla konkrétní výsledky a byla ukončena smlouvou s Janovem roku 1352. Následovala válka se Srbskem, které v té době výrazně expandovalo na severovýchodní hranici. Nebezpečná aliance s Osmany vedla ke konci jeho vlády k prvnímu osmanskému záboru v Evropě, v Gallipoli v Thrákii. V roce 1349 vyslal nově postavenou flotilu devíti velkých válečných lodí a stovky menších proti Janovanům, ale celá byla zajata. Poté v roce 1351 podpořil Benátky v boji proti Janovu dalšími 12 loděmi, ale flotila byla poražena. Kantakuzenos byl příliš ochotný využívat cizinců ve svých evropských sporech a jeho neschopnost jim pak zaplatit byla používána jako záminka jejich usazování se na evropském území. Finanční břímě uvalené na říši činilo jeho osobu stále méně oblíbenou a zároveň působilo ve prospěch Jana V. Palailoga. Když Jan V. roku 1354 vstoupil do Konstantinopole, jeho cesta k úspěchu byla již snadná.\n\nKantakuzenos se uchýlil do kláštera (kde přijal jméno Ioasaf Christodoulos) a zabýval se literární činností. Zemřel na Peloponésu a byl svými syny pohřben v Mistře v Lakonii. V roce 1367 byl Ioasaf (jak byl nyní nazýván) vyslán jako vyslanec ortodoxní církve jednat s Pavlem ze Smyrny, pozdějším titulárním latinským patriarchou Konstantinopole, o možnosti sjednocení východní ortodoxie s římsko-katolickou církví. Dohodli se svolání velkého ekumenického koncilu za účasti papeže, všech patriarchů, biskupů a arcibiskupů obou církví. Tento plán byl papežem Urbanem V. následně odmítnut a nic z něj nebylo.\nJeho \"Historie\", kterou sepsal pod jménem Christodulos ve čtyřech knihách, se zabývá lety 1320 až 1356. Jako ospravedlnění vlastních činů musí být přijímána s rezervou. Naštěstí ji můžeme doplnit a korigovat prací jeho současníka Nikefora Gregorase. Jeho \"Historie\" je významná svou skladbou a uceleností, události jsou řazeny okolo hlavní postavy v osobě autora, ale informace, kterých sám osobně nebyl svědkem, jsou nepřesné. Kantakuzenos také sepsal obranu hésychasmu, řecké mystické doktríny.\n\nSe svou ženou Irenou Asenovnou, dcerou Andronika Asena (synem bulharského cara Ivana Asena III. a Ireny Palaiologovny, dcery císaře Michaela VIII. Palaiologa), měl Jan VI. Kantakuzenos několik dětí, mezi jinými:\n\n"}
{"id": "310727", "url": "https://cs.wikipedia.org/wiki?curid=310727", "title": "Las Médulas", "text": "Las Médulas\n\nLas Médulas bývaly nejdůležitější zlaté doly antického Říma. Jejich zbytky se nacházejí ve Španělsku, v provincii León, v blízkosti města Ponferrada. Na seznam světového dědictví UNESCO byly spolu s celou okolní kulturní krajinou zapsány v roce 1997.\n\nPozoruhodně utvářená krajina je důsledkem římské dobývací techniky zvané „Ruina Montium“ (zničení hory) popsané Pliniem starším. Metoda spočívala v navrtání skály mnoha vrty a následném vymývání velkým množstvím vody, takže se hornina prakticky zhroutila. Je to svým způsobem předchůdce dnešních hydraulických metod dolování. Potřebná voda byla přiváděna z pohoří Sierra de La Cabrera systémem kanálů měřících stovky kilometrů. Některé části těchto kanálů jsou dochovány dodnes.\n\nTěžba zde probíhala od počátku našeho letopočtu až do poloviny 3. století. Celková plocha dolů byla okolo 10 km. Podle Plinia v době největší slávy pracovalo v dolech 60 000 dělníků, kteří vytěžili ročně 20 000 římských liber (tj. 6 600 kg) zlata. Za 250 let existence dolů bylo údajně vytěženo 5 mil. římských liber (1 650 tun) zlata.\n\nLewis, P. R. and G. D. B. Jones, \"Roman gold-mining in north-west Spain,\" \"Journal of Roman Studies\" 60 (1970): 169-85\n\n"}
{"id": "310728", "url": "https://cs.wikipedia.org/wiki?curid=310728", "title": "Depot", "text": "Depot\n\nDepot, jinak též poklad, sklad, hromadný nález. Depot je soubor předmětů podobného charakteru (zbraní, šperků, nástrojů, mincí, keramiky apod.), záměrně do země uložených z různých důvodů – rituálních (jako oběť), ochranných (uschování v neklidných dobách) apod. U nejznámějších keltských „pokladů“ je jednoznačné rituální pozadí nálezu (časté uložení v kotli, symbolu hojnosti – tzv. duchcovský poklad z Lahoště, Podmokly; v Teplicích, opět Obří pramen v Lahošti u Duchcova; v místech vzdálených souvisle osídlenému území – Ptení). Rituální uložení snad lze předpokládat i u depotů železných předmětů nalezených v areálu hradišť, stejně tak ovšem mohlo jít o ukrytí cenných předmětů v očekávání bojů, jež často končily násilným zánikem hradiště.\n\n"}
{"id": "310729", "url": "https://cs.wikipedia.org/wiki?curid=310729", "title": "Magnox", "text": "Magnox\n\nPlynem chlazený reaktor Magnox, nebo také GCR (Gas Cooled, Graphite Moderated Reactor) se používá ve Velké Británii a Japonsku. Palivem je přírodní kovový uran ve formě tyčí pokrytých slitinou hořčíku a hliníku. Aktivní zóna se skládá z grafitových bloků (moderátor), kterými prochází několik tisíc kanálů, do každého se umisťuje několik palivových tyčí. Aktivní zóna je uzavřena v kulové ocelové tlakové nádobě se silným betonovým stíněním. Palivo se vyměňuje za provozu. Chladivem je oxid uhličitý, který se po ohřátí vede do parogenerátoru, kde předá teplo vodě sekundárního okruhu.\n\nTypické parametry reaktoru Magnox s výkonem 600 MW:\n"}
{"id": "310730", "url": "https://cs.wikipedia.org/wiki?curid=310730", "title": "Kontinentální hokejová liga", "text": "Kontinentální hokejová liga\n\nKontinentální hokejová liga (KHL, ) je mezinárodní profesionální hokejová liga. Byla založena v roce 2008 a navazuje na svého předchůdce, ruskou superligu. V současnosti je považovaná za prémiovou ligu v Evropě a Asii a za druhou nejlepší hokejovou ligu na světě.\n\nKHL je složena z 24 klubů (z Ruska 19, z Kazachstánu, Běloruska, Lotyšska,Finska a Číny po jednom).Od sezóny 2019/20 zde nehraje už slovenský klub HC Slovan Bratislava a také v roce 2014 zkrachoval český tým HC Lev Praha. Velkou většinu tvoří v KHL ruští hráči, ale hrají v ní i hráči z Evropy a ze Severní Ameriky. Nejstarší hokejové kluby v ruském hokeji jsou CSKA Moskva, Spartak Moskva, Dynamo Moskva a SKA Petrohrad, které byly založeny již v roce 1946.\n\nV premiérové sezóně ve finále zvítězil Ak Bars Kazaň nad Lokomotivem Jaroslavl symbolicky v den letu Jurije Gagarina do vesmíru. Přesně 12. dubna zvedl poprvé v historii Alexej Morozov Gagarinův pohár. KHL má nejvyšší celkovou návštěvnost v Evropě s 5,32 miliony v základní části.\n\nOd roku 2010 se změnila struktura ligy, kluby jsou nyní rozděleny podle geografické polohy a vznikly dvě konference – Východní a Západní, každá konference se dále dělí do dvou divizí. Každý tým v sezóně hraje minimálně dvě hry proti každému z ostatních týmů. V play-off hraje nejlepších osm klubů z každé konference a to na čtyři vítězné zápasy, ve finále vítězové hrají o Gagarinův pohár.\n\nV ruských klubech KHL může hrát jen pět zahraničních hráčů, což znamená, že v základní sestavě může nastoupit pouze 5 hráčů, kteří nemají ruské občanství. Během minulé sezóny hráli v lize hráči minimálně třinácti různých národností. V posledních dvou letech vede KHL spor s NHL ohledně hráčů, kteří nedovoleně odejdou buď z KHL nebo z NHL. Asi nejznámějším hráčem, kterého se tento spor týká je Alexandr Radulov, který v roce 2008 utekl ze zámořského Nashvillu Predators do ruské Ufy. V říjnu 2010 byl konflikt mezi ligami vypořádán, když obě podepsali novou dohodu ke ctění jejich vzájemných smluv s hráči.\n\n\n\n\nOd sezóny 2013 má v Česku, na Slovensku a v Maďarsku na KHL výhradní práva televize Sport 1 a Sport 2 maďarské společnosti \"AMC Networks International Central Europe\" (dříve \"Chello Central Europe)\", v Česku vysílala vybrané zápasy i Nova Sport a Fanda. V Rusku, USA a Kanadě jsou zápasy vysílány hlavně na televizním kanále KHL-TV, mezinárodně se dá sledovat také na internetu (tv.khl.ru). Práva na vysílání mají také ruské televize Match TV, v Evropě pak Viasat, Sport 1 a 2, TV6, ESPN, Sportitalia 2, Sportdigital.tv, Premier Sports, Hockey TV, DigiSport, Yle, Sportklub a Eurosport-Asia.\n\nUtkání hvězd KHL je souboj nejlepších hráčů KHL konaný od roku 2009 každoročně v lednu nebo únoru. Dříve proti sobě hrály tým ruských hráčů versus „zbytek světa“, nyní Východní versus Západní konference.\n\nRekordní nejvyšší návštěvnost celé KHL měl v české O areně finálový zápas Lva Praha s Metallurg Magnitogorsk, a to 17 073 diváků.\nCelková a průměrná návštěvnost v jednotlivých sezónách je následující:\n\n\n"}
{"id": "310732", "url": "https://cs.wikipedia.org/wiki?curid=310732", "title": "Archeocrypticidae", "text": "Archeocrypticidae\n\nČeleď Archeocrypticidae je malá skupina brouků bez jakéhokoliv obecného jména, ačkoliv současní autoři je označují jako \"cryptic fungus beetles\" (brouky skrytých hub).\n"}
{"id": "310734", "url": "https://cs.wikipedia.org/wiki?curid=310734", "title": "Jan VII. Palaiologos", "text": "Jan VII. Palaiologos\n\nJan VII. Palaiologos , \"Iōannēs VII Palaiologos\"; 1370 - 22. září 1408) byl byzantský císař v pěti měsících roku 1390.\n\nJan byl syn Andronika IV., spoluvládce Jana V., kterého roku 1390 svrhl a sám se prohlásil císařem. Pro své politické cíle využíval spolupráce s osmanským sultánem Bajezidem. Brzy byl však svržen svým strýcem Manuelem II. Avšak roku 1399 ho Manuel jmenoval svým spoluvládcem a Jan mu kupodivu zachoval absolutní věrnost. V té době vyrazil císař Manuel na západ hledat pomoc proti Turkům a Janovi byla svěřena správa Konstantinopole. Roku 1402 sultán Bajezid I. oblehl město a nabídl Janovi, aby se vzdal; oplátkou by ušetřil obyvatelstvo města drancování. Jan se však statečně držel dál. Město by bývalo padlo nebýt toho, že do Anatolie vtrhl Timur Lenk a sultán spěchal, aby svá území ubránil. Díky tomu byl konec říše oddálen o půl století.\n\nJan VII. Palaiologos byl synem císaře Andronika IV. Palaiologoa a Keracy Bulharské, dcery bulharského cara Ivana Alexandera a jeho první choti Theodory Valašské. Když jeho otec Andronikos IV. uzurpoval trůn svého otce Jana V. v roce 1376, Jan (VII.) se stal spoluvládcem. V roce 1379 byli otec i syn svrženi a částečně oslepeni, ale Andronikos IV. si podržel svůj císařský status a byla mu Janem V. přidělena Selymbrie (Silivri) jako léno. Po smrti Andronika IV. pravděpodobně nastoupil Jan (VII.) na otcovo místo. 14. dubna 1390 vypudil Jan VII. svého děda Jana V. z trůnu a vládl pět měsíců, než byl Jan V. znovunastolen svým synem Manuelem II. s pomocí republiky Benátské. Jan VII. nalezl 17. září 1390 azyl u osmanského sultána Bajezida I.; sultán potvrdil Janovo právo na léno jeho otce v Selymbrii. Vztahy s Manuelem II. se posléze zlepšily, neboť jej mohl považovat za možného dědice byzantského trůnu (jeho vlastní synové nebyli v té době ještě na světě).\nPoté, co Bajezid I. roku 1399 zahájil obléhání Konstantinopole, které mělo trvat pět let, Manuel II. odjel hledat pomoc v západní Evropě a zanechal Jana VII., aby jako regent bránil město. Jan se chopil svých povinností dobře a doufal v zázrak. Sultán nabídl Janovi, aby se vzdal a že oplátkou ušetří obyvatelstvo města drancování. Jan se však statečně odmítl. Díky tomu byl konec byzantské říše oddálen o půl století. Kýžený zázrak nastal, když Bajezid byl poražen v červenci roku 1402 Tamerlánem v bitvě u Ankary. Porážka byla následována občanskou válkou v osmanském státě a osmanští princové se snažili o mír a spojenectví s byzantskou říší. Využívajíc dočasné slabosti říše Osmanů, uzavřel Jan VII. dohody, které Byzantincům zajišťovaly navrácení většiny Turky okupovaného evropského pobřeží Marmarského moře, navíc pak město Thessaloniki na pobřeží moře Egejského. (V Thessalonikách v době před dobytí Turky vládl právě Manuel II.) Po Manuelově návratu mu Jan VII. svědomitě předal zpět moc a bylo mu umožněno usadit se po zbytek svého života na odpočinek v Thessalonikách (mezi lety 1403 až 1408). Bylo mu též umožněno ponechat si císařský titul (\"basileos\"). Spoluvládcem v nám neznámém roce Jan učinil svého malého syna Andronika V., narozeného kolem roku 1400. Ten ale svého otce předešel a zemřel již roku 1407. Jan sám pak zemřel o rok později.\n\nSe svou ženou Irene Gattilusio měl Jan VII. Palaiologos nejméně jednoho syna Andronika (V.) Palaiologa.\n"}
{"id": "310736", "url": "https://cs.wikipedia.org/wiki?curid=310736", "title": "Petr Bříza", "text": "Petr Bříza\n\nPetr Bříza (* 9. prosince 1964 Praha) je bývalý český hokejový brankář, bývalý manažer Sparty Praha a v letech 2010 až 2018 zastupitel hlavního města Prahy (nejprve nestraník za ODS, později nestraník za TOP 09).\n\nVe čtvrtek 19. května 2016 byl v Moskvě na jednání během probíhajícího mistrovství světa v ledním hokeji na úkor Petera Forsberga zvolen do Rady Mezinárodní federace ledního hokeje (IIHF).\n\n\n\nV komunálních volbách v roce 2010 byl jako nestraník za ODS zvolen zastupitelem Hlavního města Prahy. Mandát zastupitele hlavního města obhájil v komunálních volbách v roce 2014 už jako nestraník za TOP 09 (figuroval na 5. místě kandidátky).\n\nV komunálních volbách v roce 2018 již do Zastupitelstva hlavního města Prahy nekandidoval.\n\n"}
{"id": "310738", "url": "https://cs.wikipedia.org/wiki?curid=310738", "title": "Pokročilý plynem chlazený reaktor", "text": "Pokročilý plynem chlazený reaktor\n\nPokročilý plynem chlazený reaktor (: \"Advanced Gas Cooled\", AGR nebo také \"Graphite Moderated Reactor\") se zatím používá výhradně ve Velké Británii, kde pracuje 14 takových reaktorů. Palivem je uran obohacený izotopem formula_1 ve formě oxidu uraničitého, moderátorem grafit, chladivem oxid uhličitý. Elektrárna je dvouokruhová.\n\nTypické parametry reaktoru AGR s výkonem 600MW:\n"}
{"id": "310741", "url": "https://cs.wikipedia.org/wiki?curid=310741", "title": "Rezavka", "text": "Rezavka\n\nRezavka je přírodní rezervace nacházející se na katastru ostravského městského obvodu Svinov. Skládá se z lužního lesa v okolí slepého ramene Odry a rozsáhlých rákosin Vrbenského rybníka. Lesní porost je tvořen kombinací jilmových doubrav a mokřadních olšin. Roste zde celá řada zvláště chráněných rostlin, jako je např. kruštík polabský (\"Epipactis albensis\"), sněženka podsněžník (\"Galanthus nivalis\"), lilie zlatohlávek (\"Lilium martagon\") či kruštík modrofialový (\"Epipactis purpurata\"). Mezi další vzácné zástupce flóry patří nadmutice bobulnatá (\"Cucubalus baccifer\"), kosatec žlutý (\"Iris pseudacorus\") a hvězdnatec zubatý (\"Hacquetia epipactis\"). Tyto rostliny řadíme mezi regionálně významné druhy.\n\nÚzemí přiléhající k vodě je porostlé společenstvy rákosin a vysokých ostřic. Roste zde např. žebratka bahenní (\"Hottonia palustris\"). Prostředí poskytuje vhodné podmínky pro rozmnožování čolka velkého (\"Triturus cristatus\") či skokana ostronosého (\"Rana arvalis\"). Mimo ně pak samozřejmě i mnoha běžným druhům bezobratlých, ryb, ptáků a savců.\n\nVýznamnost přírodní památky podtrhuje přítomnost vzácných druhů hub, jako je např. ohnivec rakouský (\"Sarcoscypha austriaca\"), šťavnatka narudlá (\"Hygrophorus leucophaeus\"), bělochoroš jabloňový (\"Aurantioporus fissilis\"), ostropórka lužní (\"Oxyporus late-marginatus\"), pevník kaštanový (\"Lopharia spadicea\") či bradavnatka \"Eutypa scoparia\".\n\n"}
{"id": "310743", "url": "https://cs.wikipedia.org/wiki?curid=310743", "title": "Ferrari F40", "text": "Ferrari F40\n\nFerrari F40 je supersportovní automobil, který vyráběla italská automobilka Ferrari v letech 1987 až 1992. Stal se nástupcem modelu GTO, se kterým měl společný základ podvozku. V roce 1995 se jeho nástupcem stal typ F50. \n\nVůz byl představen u příležitosti 40. narozenin značky Ferrari. Výbava byla velmi spartánská (chybělo centrální zamykání i elektricky stahovaná okna) ale vzhled byl koncipován jako výjimečný. Místo původní série 450 kusů bylo vyrobeno 1 311, které byly prodány dříve, než byl vyroben první z nich. Cena se pohybovala okolo 9 milionů korun. Původní návrhy na vůz pocházely od zakladatele Enza Ferrariho. Ten chtěl na sklonku svého života představit nejrychlejší sériové vyráběný automobil. Finální design vozu navrhl Pininfarina. Karoserie byla přísně aerodynamická se součinitelem odporu C = 0,34.\n\nMotor byl použit třílitrový (2 936 cm) osmiválec přeplňovaný dvěma turbodmychadly o výkonu 351,5 kW (478 k) při 7 000 ot./min. a maximální rychlosti 324 km/h. Maximální točivý mnoment je 577 Nm při 4 000 ot./min. Jednalo se tedy o nejrychlejší sériově vyráběný vůz, který předčil do té doby první Porsche 959 (315 km/h). \n\nZávodní verze se vyráběla pod názvem F40 LM od roku 1995. Výkon byl neuvěřitelných 440 kW při 7 000 otáčkách za minutu. \n\n"}
{"id": "310745", "url": "https://cs.wikipedia.org/wiki?curid=310745", "title": "Anna Savojská", "text": "Anna Savojská\n\nAnna Savojská (1306– 1365, Soluň) byla byzantská císařovna a regentka Byzantské říše.\n\nAnna byla dcerou savojského hraběte Amadea V. a jeho druhé manželky Marie, sestry římské královny Markéty Brabantské. Roku 1326 se provdala za ovdovělého byzantského císaře Andronika III. a porodila mu čtyři děti.\n\nPo manželově smrti roku 1341 se císařská vdova stala regentkou za nezletilého syna Jana. V zemi byla mnoho let občanská válka. Na regentství se podílela společně s Janem VI., který se roku 1347 na osm let stal synovým spoluvládcem. Roku 1351 se císařovna vdova uchýlila do klášterního ústraní a stala jeptiškou. Zemřela roku 1365.\n"}
{"id": "310747", "url": "https://cs.wikipedia.org/wiki?curid=310747", "title": "Anthicidae", "text": "Anthicidae\n\nAnthicidae je čeleď brouků, kteří připomínají mravence. Čeleď obsahuje kolem 3 000 druhů a 100 rodů.\n\nDospělí brouci jsou všežraví a žerou malé členovce, pyl, houby a prakticky vše co najdou. Některé druhy jsou zajímavé jako přirození nepřátelé některých hmyzích škůdců, kterým likvidují vajíčka nebo larvy. Larvy rodu \"Notoxus\" byly pozorovány na hlízách sladkých brambor.\n\nSynonyma čeledi jsou Notoxidae nebo Ischaliidae.\n\n\n"}
{"id": "310749", "url": "https://cs.wikipedia.org/wiki?curid=310749", "title": "You Could Have It So Much Better", "text": "You Could Have It So Much Better\n\nYou Could Have It So Much Better je druhé studiové album skotské indie rockové kapely Franz Ferdinand vydané v roce 2005.\n\nNahrávání probíhalo na jaře 2005 střídavě v domácím Glasgow a v New Yorku pod vedením producenta Richa Costeyho. Deska úspěšně navázala na eponymní debut a se svými 101 884 prodanými kusy během prvního týdne se usadilo na prvním místě britské albové hitparády. Pro obal byla použita koláž známého portrétu Lily Brik pocházející z roku 1924, jehož autorem je sovětský výtvarník Alexandr Rodčenko.\n\n\n\n\n"}
{"id": "310754", "url": "https://cs.wikipedia.org/wiki?curid=310754", "title": "Richie Kotzen", "text": "Richie Kotzen\n\nRichie Kotzen (3. února 1970, Pensylvánie) je americký zpěvák, kytarista a skladatel.\n\nVšechno to začalo, když Richiemu bylo sedm let a když se doma v Readingu v Pensylvánii naučil hrát na elektrickou kytaru. V osmnácti letech se vydal směrem na západ do San Franciska a nahrál své první album u firmy Shrapnel Records. Toho roku se Kotzen objevil na obálkách mnoha časopisů včetně Guitar World, jehož čtenáři ho zvolili za jednoho ze tří nejlepších nových kytaristů.\n\nPo nahrání tří desek pro firmu Shrapnel Records se mladý Kotzen přestěhoval do Los Angeles a stal se členem glam metalové skupiny Poison, která již měla několik platinových desek. Se skupinou nahrál CD „Native Tongue“ a vydal se s ním na světové turné. Jeho píseň „Stand“ dosáhla 4. příčky v tabulce nejžádanějších skladeb na MTV a byla jednou z nejlepších dvaceti časopisu Billboard. Album brzy dosáhlo platinového ocenění.\n\nPo odchodu z Poison pokračoval s nahráváním desek pro různé společnosti včetně Geffen, Shrapnel a JVC až do roku 1999, kdy ho jazzová legenda Stanley Clarke pozvala k sestavení skupiny Vertú. Nahráli album stejného jména pro Sony a léto strávili v Evropě hraním na festivalu Montreux Jazz Festival a na jiných festivalech.\n\nKotzen pak vystřídal Paula Gilberta v rockové kapele Mr. Big, kterou proslavila jejich skladba „To Be With You“, která byla opět na vrcholu hitparád. V roce 1999 hrála skupina v dómu v japonské Osace se skupinou Aerosmith k přivítání nového milénia.\nRichie Kotzen produkuje i nadále vlastní nahrávky a jezdí na turné po celém světě, hraje na velkých stadionech, festivalech a v klubech. Hrál i s jinými známými muzikanty jako Gene Simmons ze skupiny KISS a Kean Reeves se skupinou Dogstar. Je jedním z mála umělců, kteří byli odměněni vlastními modely kytar. Jedna z nich, kytara „Kotzen Telecaster“, byla opakovaně nejlépe prodávaným modelem kytary pro značku Fender Japan. Modely: Fender Telecaster RK 145, Fender Telecaster RK 135, Fender Stratocaster RK STR 145.\n\nV roce 2006 Kotzen jako sólový umělec otevíral koncerty legendární skupiny Rolling Stones na jejich turné po Japonsku. Jeho poslední album s názvem „Return Of The Mother Head´s Family Reunion“ s hitem „Go Faster“ vyšlo v roce 2007 u vydavatelství Frontiers records.\n\nSoučasná hudba Richieho Kotzena je směsí rocku, blues, soulu, plná procítěných melodických motivů.\n\nNejnovější alba:\nCD „Go Faster“ („Return of The Mother Head´s Family Reunion“) (2007\n\nCD „Live in Sao Paulo“ (2008)\n...live in Sao Paulo, Brazil – 30. září 2007\n\nDVD „Bootlegged In Brazil“ (2008)\n...live in Sao Paulo, Brazil – 30. září 2007\n\nPoslední aktuální nahrávka:\nCD \"Wilson Hawk - Road\"\nJedná se o vedlejší hudební projekt Richieho Kotzena společně s jeho dlouholetým spolupracovníkem Richardem Zitem. Více informací najdete na http://www.myspace.com/wilsonhawk.\nPilotní skladba: \"Everything good\" \nhttp://www.youtube.com/watch?v=n4knned1FFM\n\nRichie Kotzen vystoupil poprvé v České republice 18. 3. 2008, a to se svým sólovým projektem, v pražském klubu Retro Music Hall (support: Petr Henych & G-bod).\n\nDruhý koncert v České republice se konal opět v Praze, v klubu Retro Music Hall, 9. února 2009, support: Petr Henych & G-bod). Fotografie z akce si můžete prohlédnout zde: RICHIE KOTZEN FOTOGALERIE JANAMUSIC\n\nTřetí koncert se pak konal 19. února 2016 a sice v Olomouci.\n\nPo čtvrté se Richie vrátil do tuzemska 14. září 2017 při svém evropském turné, vystoupil v pražském klubu Rock Café.\n\n\n"}
{"id": "310759", "url": "https://cs.wikipedia.org/wiki?curid=310759", "title": "Petr Henych", "text": "Petr Henych\n\nPetr Henych (* 10. února 1968, Praha) je český rockový kytarista, který na sebe poprvé upozornil v roce 1992 v kapele John Dovanni. V průběhu let působil pak vedle nejvýraznějších osobností české hudební scény (Ladislav Křížek a Kreyson, Vilém Čok, Bára Basiková a Precedens, Pancho, Petr Kolář). V současné době působí v kapele Leaders! Kamila Střihavky. Jeho bratrancem je někdejší frontman hudební skupiny Törr, zpěvák Vlastimil Henych.\n\nV roce 2007 sám složil, nahrál a vydal své první instrumentální album \"Na vlastních rukou\". Po krátké době založil doprovodný band tvořený basistou Martinem Hroňkem a bubeníkem Jakubem Homolou. Trio bylo pojmenováno G-bod a v jeho repertoáru je materiál z CD Na vlastních rukou a několik převzatých skladeb např. Jimiho Hendrixe nebo Joe Satrianiho.\n\nMezi nejvýraznější interpretační a skladatelské aktivity poslední doby patří působení na úspěšném hudebním projektu \"Album\" Petra Koláře, kde měl hlavní skladatelský a aranžérský podíl a současně byl členem a spoluzakladatelem zpěvákovy doprovodné skupiny. Je mimo jiné autorem hudby písně \"Vyznání\", která byla označena za druhou nejoblíbenější skladbu v soutěži Hit roku 2006 .\n\nKapela G-bod byla mimo jiné supportem amerického kytaristy Richieho Kotzena 18. 3. 2008 a poté 9.2.2009 v Retro Music Hall .\nRoku 2009 vstoupil jako kytarista do kapely Leaders, která doprovází zpěváka Kamila Střihavku.\n\n12. července 2010 vyšlo jeho kapele G-Bod album s názvem \"Pleasure Trip\". Obsahuje celkem dvanáct instrumentálních skladeb. Oproti jeho debutovému počinu je tato deska natočena s živou kapelou, ve které spolu s ním hraje baskytarista Martin Hroněk a bubeník Jakub Homola.\n\n\n"}
{"id": "310763", "url": "https://cs.wikipedia.org/wiki?curid=310763", "title": "Cernunnos", "text": "Cernunnos\n\nCernunnos je hypotetické jméno keltského božstva, které se zobrazovalo s parožím, což má podobnost s jelenem.. Taková zobrazení božstva v sedu s jeleními parohy a hady, často obklopeného zvířaty, se nalezla v západní a jižní Evropě, od Británie a Dánska přes Gallii a dnešní Španělsko, Itálii až po Rumunsko. Z tohoto zobrazení se usuzuje, že byl „pánem zvířat“, možná i bohem plodnosti. Julius Caesar zmiňuje, že Keltové uctívají noční božstvo, které ztotožňuje s římským \"Dis Pater\", ale žádné jméno neuvádí.\n\nNeúplné jméno „[C]ERNVNNOS“ je doloženo na Sloupu převozníků, kamenné stéle s římskými i keltskými božstvy z 1. století, která se nalezla v Paříži. Na jiných místech se uvádí jako epiteton boha Jupitera. Etymologie keltského jména není jasná, souvislost s keltským slovem pro „rohy“ je však pravděpodobná. Proto je někteří badatelé připisují právě typu sedícího rohatého božstva mezi zvířaty.\n\n"}
{"id": "310770", "url": "https://cs.wikipedia.org/wiki?curid=310770", "title": "Alex Kapranos", "text": "Alex Kapranos\n\nAlex Kapranos, rodným jménem Alexander Paul Kapranos Huntley, (* 20. března 1972 Almondsbury, Anglie) je kytarista, zpěvák a frontman glasgowské indie rockové skupiny Franz Ferdinand.\n\nNarodil se 20. března 1972 v anglickém městečku Almondsbury, jeho matka byla Angličanka, otec Řek. V roce 1980 se s rodiči přestěhoval do Edinburghu a o čtyři roky později do Glasgow. Ve věku 17 let započal studia teologie na aberdeenské univerzitě. Tento obor nedostudoval, avšak na školu nezanevřel – navštěvoval University of Strathclyde v Glasgow, kde vystudoval obor Angličtina a catering (Bc.).\n\nPřed založením kapely Franz Ferdinand působil ve skupinách The Blisters (později The Karelia), The Amphetameanies a The Yummy Fur. S novými spoluhráči, které potkal potkal v Glasgow, si rychle získali přízeň publika druhým singlem „Take Me Out“ (vyšel 12. ledna 2004). Krátce nato následovalo debutové album \"Franz Ferdinand\" a úspěšný vstup do světového hudebního povědomí (deska vyšla i v USA a Japonsku). Druhý počin \"You Could Have It So Much Better\" dokonce obsadil první místo britské albové hitparády.\n\nAlex Kapranos produkoval v roce 2007 třetí album skotské kapely The Cribs \"Men’s Needs, Women’s Needs, Whatever\", mimo hudby psal také pro list \"The Guardian\" o kulinářských specialitách, které společně s kapelou zakoušel během turné v roce 2005.\n\n"}
{"id": "310772", "url": "https://cs.wikipedia.org/wiki?curid=310772", "title": "Pond Inlet", "text": "Pond Inlet\n\nPond Inlet (v jazyce Inuitů se osada nazývá Mittimatalik, což znamená v překladu „místo, kde se skrývá Matima“) je malá osada na Baffinově ostrově v provincii Nunavut. V roce 2006 měla osada 1315 obyvatel a to převážně Inuitů, což je oproti roku 2001 nárůst obyvatelstva o 7,8 %. Dnešní název dal osadě v roce 1818 cestovatel John Ross po anglickém astronomovi Johnu Pondovi, tedy Pond Inlet (Pondova zátoka). Mezi místními se však povětšinou používá původní neoficiální název Mittimatalik, který se dokonce objevil i v některých mapách.\n\nEkonomicky je tato osada do značné míry závislá na vládě. Největší přínos peněz jde z turismu. Pond Inlet bývá často označován za jeden z kanadských „klenotů severu“. Turisté se zde jezdí podívat na divokou severskou přírodu, téměř nedotčenou lidmi, jelikož je Baffinův ostrov jen velmi řídce obydlen (0,02 obyvatel na km²). Je zde úžasný pohled na osadu, nad kterou se tyčí zasněžené horské štíty.\n\nDo Pond Inlet se dá dostat letadlem z hlavního města Nunavutu Iqaluitu. Když rozmrzne moře, dá se sem dostat i lodí. Potraviny a základní věci k životu se zde letecky dovážejí z 2500 km vzdáleného Montrealu. V osadě se nachází základní a střední škola a je zde také hotel.\n"}
{"id": "310774", "url": "https://cs.wikipedia.org/wiki?curid=310774", "title": "Anita Hegerland", "text": "Anita Hegerland\n\nAnita Hegerland (* 3. března 1961 Sandefjord) je norská zpěvačka, která, mimo jiné, spolupracovala s britským multiinstrumentalistou Mikem Oldfieldem.\n\nJejí hudební kariéra začala již v brzkém věku. V roce 1970 se z Hegerlandové stala ve Skandinávii dětská hvězda díky singlu „Mitt Sommarlov“. Do roku 1973 pak vydala několik dalších singlů a také tři alba.\n\nV roce 1971 se účastnila národního finále pro soutěž Eurovize.\n\nVe druhé polovině 80. let spolupracovala s Mikem Oldfieldem na jeho dvou albech. Hegerlandová tak zpívá na \"Islands\" a \"Earth Moving\". S Oldfieldem se sblížila i v osobním životě, z jejich vztahu pochází dcera Greta a syn Noah.\n\nAnita Hegerlandová v současnosti žije na ostrůvku Nesøya poblíž norského hlavního města Osla.\n"}
{"id": "310779", "url": "https://cs.wikipedia.org/wiki?curid=310779", "title": "Bonnie Tyler", "text": "Bonnie Tyler\n\nBonnie Tyler (* 8. června 1951 Skewen), narozená jako Gaynor Hopkins, je velšská zpěvačka. Je známá svým charakteristickým chraplavým hlasem.\n\nJejí profesionální hudební kariéra začala v polovině 70. let, kdy podepsala smlouvu s \"RCA Records\". Hned její první singl, „Lost in France“ se v britské hitparádě umístil v první desítce, konkrétně na 9. místě. V roce 1977 vydala první sólové album s názvem \"The World Starts Tonight\", v současnosti má na kontě již přibližně 15 studiových desek.\n\nSpolupracovala rovněž s jinými muzikanty. Známá je například písnička „Islands“, kterou nazpívala pro stejnojmenné album Mika Oldfielda vydané v roce 1987.\n\nV roce 2013 se stala reprezentantkou Velké Británie na mezinárodní hudební soutěži Eurovision Song Contest. Ve finále, které se konalo 18. května 2013, soutěžila s písní „Believe in Me“ a s celkovými 23 body se umístila na 19. místě z 26 soutěžících.\n\n\n\n\n"}
{"id": "310783", "url": "https://cs.wikipedia.org/wiki?curid=310783", "title": "Gordes", "text": "Gordes\n\nGordes (okcitánsky: \"Gòrda\", \"Gordo\" podle Mistrala) je skalní vesnice a malé administrativní území v Provence na jihu Francie. Vesnice je známá především pro svůj neodolatelný provensálský ráz. Inspiraci zde našel i maďarsko-francouzský malíř Victor Vasarely.\n\nVesnice Gordes je položena na jednom z vrchů pohoří Monts de Vaucluse, které se také nazývá Malý a Velký Luberon. Je přibližně uprostřed departementu Vaucluse. Vládne zde středomořské klima.\nGordes leží asi tři kilometry východně od cisterciáckého kláštera Sénanque, který je známý svou románskou architekturou a pěstováním levandule.\n\nSousední obce: Venasque, Le Beaucet, Murs, Joucas, Roussillon, Goult, Saint-Pantaléon, Beaumettes, Oppède, Cabrières-d'Avignon a Saumane-de-Vaucluse.\n\nJméno \"Gordes\" pochází z názvu keltského kmene \"Vordense\". Časem a vlivem latiny se pomalu přeměnilo \"V\" na \"G\", a se stalo \"Gòrda\" v okcitánštinĕ. Gordes je překlad do oficiální francouzštiny.\n\nV 8. století zde bylo založeno benediktinské opatství sv. Chaffreta, které bylo postaveno na Araby rozbořených ruinách římského chrámu. Po ukončení barbarských invazí v 10. století, vznikl roku 1013 hrad a k názvu přibylo latinské označení \"castrum\" (resp. \"Castrum Gordes\").\n\nV roce 1148 bylo založeno pod patronací cavaillonského biskupa Alfanta a Ramona Berenguera II. nedaleké opatství Sénanque, které bylo obydleno cisterciáckými mnichy z mateřského opatství Mazan v Ardèche.\nPo smrti \"dobrého krále Reného\" bylo území Provence přenecháno francouzské koruně.\n\nNa sklonku 19. a 20. století je v této převážně zemědělské vesnici vidět pěstování mořeny, oleje, fíků a mandlí. V roce 1914 zde bylo možno napočítat 18 větrných mlýnů.\n\nBěhem druhé světové války bylo v Gordes aktivní hnutí odporu a Gordes za to bylo odměneno Válečným křížem. Ve vesnici bylo zničeno na dvacet domů, především kvůli přehrazení dopravy.\n\nPo válce nastal čas obnovy. Vesnice láká stále více a více malířů - Marc Chagall, Jean Deyrolle, Victor Vasarely a další.\n\nUprostřed vesnice stojí hrad, jehož počátky je možné vysledovat až do výše zmíněného roku 1013. Později byl přestavěn v renesančním stylu.\n\nVšechny budovy ve vesnici jsou vyrobeny z tradičního provensálského materiálu - kamene. Na střechy jsou použity terakotové desky. Nejsou zde ploty, pouze kamenné zídky. Ulice jsou dlážděny a pod nimi se nachází veškerá rozvodná síť.\n\n\"Počet obyvatel\"\n\n"}
{"id": "310785", "url": "https://cs.wikipedia.org/wiki?curid=310785", "title": "Marqab", "text": "Marqab\n\nMarqab, či také Margat nebo Magrat (z arabštiny Qalaat al-Marqab, originálně ) je křižácký hrad nacházející se poblíž města Baníjás v dnešní Sýrii. Byl jednou z nejmocnějších pevností rytířského řádu johanitů (či též špitálníků, hospitaliérů či rytířů svatého Jana Jeruzalémského) ve Svaté zemi. Větším hradem řádu už byl jen slavný Krak des Chevaliers, který stojí jižně od Marqabu.\n\nMarqab se nachází na vyhaslém vulkánu v nadmořské výšce přibližně 500 metrů. Zaujímal strategickou pozici na cestě z Tripolisu do Latakie a měl výhled na Středozemní moře. Původní pevnost pochází pravděpodobně již z antických časů, ale zmínky o prvních obráncích hradu pochází z roku 1062, kdy pevnost drželi Arabové, kteří jej udrželi v dobách po první křížové výpravě, kdy se hrad nacházel v blízkosti křižáckého Antiochijského knížectví. Když byli roku 1104 normanští rytíři z Antiochie poraženi v bitvě u Harranu, byzantský císař Alexios I. využil jejich slabosti a dobyl Marqab od muslimů. Byzantinci ho však neudrželi dlouho, když o několik let později byl dobyt křižáckými vojsky antiochijského regenta Tankreda Galilejského, který byl synovcem zakladatele Antiochijského knížectví Bohemunda z Tarentu, který v té době válčil s byzancí na Balkáně. Takred posléze pevnost připojil k Antiochii.\n\nV sedmdesátých letech 12. století pevnost kontroloval Renaud II. Mazoir z Antiochie, vazal tripolského hraběte. Pevnost a k ní přilehlá panství byla tak rozlehlá, že měla dokonce i několik vlastních vazalských panství. Renaudův syn Bernard hrad roku 1186 prodal johanitům, protože správa takového panství byla pro rod Mazoir příliš nákladná. Poté, co hrad prošel pod rukama johanitů částečnou přestavbou a rozšířením, stal se hlavním velitelstvím řádu v Sýrii. Marqab, se svými čtrnácti věžemi a posádkou rytířů sv. Jana Jeruzalémského byl považován za nedobytný. Roku 1188 byl hrad obležen vojsky sultána Saladina. Pevnost však útokům muslimů odolala a stala se tak jedním z mála opěrných bodů, který po katastrofální bitvě u Hattínu a Saladinově tažení, zůstal v křižáckých rukách.\n\nPočátkem 13. století špitálníci ovládali přilehlá území i karavanní trasy, na kterých vybírali poplatky od projíždějících i poutníků. Poté, co v rámci třetí křížové výpravy anglický král Richard Lví srdce dobyl byzantský Kypr a svrhl jeho vládce Izáka Komnena, byl v Marqabu Izák uvězněn. Kolem roku 1240 užil Marqab jako své velitelství i biskup z nedaleké Valenie.\n\n25. dubna roku 1285 oblehl hrad mamlúcký sultán Kalavun a po měsíčním obléhání Marqab, s pomocí razičů, kteří narušili severní zeď, dobyl. Kalavun, který měl respekt k odvaze a houřevnatosti obránců, dovolil johanitům, aby kapitulovali a opustili pevnost, spolu se vším, co mohli odnést. Na rozdíl od jiných křižáckých pevností, které poté, co byly dobyty muslimy byly srovnány se zemí, aby je případně nemohli křižáci dobýt nazpět, Marqab tento osud nepotkal a mamlúci z něj udělali svou vlastní pevnost.\n\n\n"}
{"id": "310788", "url": "https://cs.wikipedia.org/wiki?curid=310788", "title": "Berenguela Barcelonská", "text": "Berenguela Barcelonská\n\nBerenguela Barcelonská (1116, Saldana – 15. ledna 1149) byla kastilskou a leónskou královnou.\n\nBerenguela se narodila jako dcera barcelonského hraběte Ramona Berenguera III. (1082– 1131) a provensálské hraběnky Dulce (1090–1127). Zřejmě jako dvanáctiletá se listopadu 1128 v Saldaně provdala za kastilského krále Alfonse VII.\n\nRoku 1137 se Almorávidé pokoušeli znovu obsadit Toledo zatímco křesťanská vojska obléhala hrad Oreju. Podle \"Kroniky Alfonse VII.\" tehdy císařovna Berenguela řekla vyjednavčům:\n\nnačež\nBerenguela zemřela v lednu 1149 a byla pohřbena v katedrále v Santiago de Compostela.\n\n"}
{"id": "310789", "url": "https://cs.wikipedia.org/wiki?curid=310789", "title": "Esus", "text": "Esus\n\nEsus, též Hesus, je galský bůh. Podle Marca Lucana byl spolu s Toutatem a Taranisem nejdůležitějším galským božstvem. Doklady o jeho kultu byli nalezeny v dnešní Francii, Švýcarsku i Anglii. Etymologie jeho jména je nejasná, je vykládáno například jako „síla, „rychlý pohyb“ nebo „hněv“, s Esem může souviset jméno bretaňského města Essé, jméno kmene Esuvii v nedaleké Normandii a osobní jména Esugenos „Esův syn, Esem zplozený“ a Esunertus „silný jako Esus“.\n\nNa Sloupu převozníků z 1. století je na jedné ze stran zobrazen Esus s plnovousem jak sekyrou kácí strom. Na jiné části sloupu je zobrazen býk a za ním strom podobný předchozímu na němž sedí tři práci s býkem, výjev je doprovázen Tarvos Trigaranus „býk s třemi jeřáby“. Na podobném reliéfu z Trevíru se zase objevuje motiv dřevorubce kácejícího strom s býčí hlavou a třemi ptáky v listoví.\n\nMezi písemné prameny zmiňující Esa patří pouze epos římského básníka Marca Lucana z 1. století \"Farsalské pole\" a komentář k tomuto dílu, zvaný \"Bernské komentáře\", který však pochází až z 9. století. Lucanus uvádí následující galské bohy ctěné lidskými obětmi:\n\nBernské kometáře ztotožňují Esa s Martem a Merkurem a uvádí že mu byli lidé obětováni oběšením.\nNa konci 4. století uvádí pořímštěný galský spisovatel a lékař Marcellus z Bordeaux ve své knize \"De medicamentis\" magickou formuli k bohu Aisusovi, užívanou při onemocnění krku.\n\nEsus bývá vykládán jako bůh rostlinstva jehož moc přebývala v silných stromech. Byl také hledán vztah mezi Esem a irským hrdinou Cú Chulainnem na základě spojení obou s jeřáby či volavkami, po pečlivém interpretaci pramenů však byla tato hypotéza zavržena. Kromě toho se objevili také spekulace na základě podobnosti jmen Esus a Jesus/ podpořené symbolikou oběšence na stromě, tento motiv se objevuje například v románu \"Daughter of the Shining Isles\" od Elizabeth Cunningham. \n\nAmerický mytolog Jaan Puhvel ztotožnil Esa s dvěma dalšími galskými božstvy: „Merkurem“ zmiňovaným Caesarem a Lugem. „Merkur“, římská interpretace galského božstva jehož přesná identita je nejistá, byl podle Caesara nejvíce uctíváným galským bohem a vynálezcem všech řemesel. Tento „Merkur“ je často ztotožňován s Lugem, božstvem u kterého prakticky známe jen jméno, ale jehož irský jmenovec Lug je titulován jako \"Samildánach\" „mistr všech řemesel“. Podle Puhvela triáda Esus, Taranis a Teutatis odpovídá třem indoevropským funkcím a je dalších trojic jako je římská Jupiter, Mars a Quirinus nebo severská Ódin, Thór a Frey. V tomto kontextu na fakt že jak Esovi tak Ódinovi byli lidé obětováni oběšením a že Římané obě božstva ztotožňovali s Merkurem. Motiv dřevorubce kácejího strom s třemi ptáky objevujcící se na reliéfu z Trevíru spojuje s indickým mýtem o Indrovi, který po porážce svého protivníka najmul dřevorubce aby za něj usekl hlavu nepřítele sekyrou a z krků poté vyletěli tři ptáci.\n"}
{"id": "310797", "url": "https://cs.wikipedia.org/wiki?curid=310797", "title": "Synantropie", "text": "Synantropie\n\nSynantropie je odborný biologický pojem. Je jím vyjadřováno soužití různých druhů rostlin a živočichů v blízkosti člověka respektive v těsné blízkosti jeho obydlí. Synantropní živočichové tedy obvykle žijí například uprostřed měst, vesnic a dalších lidských sídel společně s člověkem. Totéž platí i pro flóru, tedy synantropní druhy rostlin.\n\n"}
{"id": "310804", "url": "https://cs.wikipedia.org/wiki?curid=310804", "title": "Iluzionizmus", "text": "Iluzionizmus\n\nIluzionizmus může být :\n\n"}
{"id": "310806", "url": "https://cs.wikipedia.org/wiki?curid=310806", "title": "Iluze", "text": "Iluze\n\nIluze je mylný smyslový vjem. Iluze vždy vychází ze skutečného podnětu, který je smyslovými receptory chybně interpretován. Odtud v přeneseném smyslu klamné očekávání, mylná naděje.\n\n\nIluze lze také dělit podle toho, který smyslový receptor je klamán, na zrakové (optické klamy), sluchové atd.\n\nSubjektivní iluze vznikají především z nedostatečné pozornosti - člověk je zabrán do práce a náhle se mu zdá, že slyšel klepání na dveře. Jindy mohou vznikat naopak v důsledku zvýšené pozornosti - člověk očekává návštěvu a náhle se mu zdá, že slyšel klepání na dveře. Člověk v nových šatech nebo v uniformě snadno podlehne dojmu, že se na něj všichni kolemjdoucí dívají. Pokud je člověk vystrašený, všude vidí číhající nebezpečí (čemuž se říká, že \"strach má velké oči\"). Tyto iluze se někdy označují jako afektivní iluze, protože jsou důsledkem silného emočního rozpoložení.\n\nExistují také negativní iluze, při nichž člověk vůbec nevnímá podnět (nemůže něco najít, ač to má přímo před očima, neslyší zvonění telefonu apod.)\n\n\n\n\n"}
{"id": "310811", "url": "https://cs.wikipedia.org/wiki?curid=310811", "title": "Zábleskový granát", "text": "Zábleskový granát\n\nZábleskový granát je taktická nesmrtící zbraň používaná při taktice záchrany rukojmí a zvládání davu.\n\nGranát při své detonaci vydá výrazný záblesk oslňujícího světla (6–8 milionů cd) a ohlušující zvuk (170–180 dB).\n\nVlivem výrazného záblesku světla dochází ke stažení zornic zasažené osoby a ta tímto dočasně ztrácí schopnost vidění. Ztráta zraku trvá několik sekund, než se zornice opět rozšíří, aby přijímaly dostatek světla. V kombinaci se silným zvukovým efektem je tato osoba dezorientována. \n\nTyto granáty se dostaly do výzbroje britské SAS. Poprvé byly použity v ostré akci dne 17. října 1977 při záchraně rukojmí v Mogadišu, kde došlo k jejich použití příslušníky německé GSG9 (technologie nabídnuta od SAS), jednotka vyslaná do Mogadiša byla složena z 50 příslušníků GSG9 a dvou příslušníků SAS.\n\nTento typ granátu mívá obvykle tělo válcovitého tvaru. Zápalná slož granátu bývá nastavena na cca 5 sekund.\n"}
{"id": "310819", "url": "https://cs.wikipedia.org/wiki?curid=310819", "title": "Jean-Loup Chrétien", "text": "Jean-Loup Chrétien\n\nJean-Loup Chrétien (* 20. srpna 1938 La Rochelle, Francie) je první francouzský kosmonaut. Absolvoval lety v kosmických lodích Sojuz i v raketoplánu.\n\nNarodil se v La Rochelle. V roce 1959 se dostal na tři roky do vojenské letecké školy École de l'Air. Pak sloužil v armádě jako stíhač a zkušební pilot. V roce 1977 byl jmenován zástupcem velitele protivzdušné obrany jižní Francie. Od roku 1978 procházel sítem výběru z 430 adeptů z Francie na post kosmonauta, koncem roku 1980 nastoupil k výcviku ve Hvězdném městečku s nohou v sádře. Je ženatý, má čtyři syny.\n\nPoprvé letěl koncem jara 1982 na palubě Sojuzu T-6 k orbitální stanici SSSR Saljut 7. Spolu s ním z Bajkonuru vzlétl Vladimir Džanibekov a Alexandr Ivančenkov, na stanici se setkali s dalšími dvěma kosmonauty Berezovojem a Lebeděvem, po týdnu se odpojili a vrátili k Zemi. Při tomto letu strávil ve vesmíru 189 hodin a stal se tak prvním Francouzem a 108. člověkem v kosmu.\n\nPodruhé byl v posádce lodi Sojuz TM-7 na podzim 1988. Startu v Bajkonuru přihlížel i francouzský prezident François Mitterrand. Tříčlenná posádka Volkov, Krikaljov a Chrétien se svou lodí připojila k orbitální stanici Mir, kde již pracovali Titov a Manarov. Celá pětice pak ve stanici plnila připravené úkoly, Chrétien měl na starost 14 experimentů pro něj vytvořeného programu Aragaz včetně výstupu do vesmíru (EVA). Po třech týdnech Chrétien společně s Manarovem a Titovem v lodi Sojuz TM-6 odletěli na Zemi.\n\nTřetí let absolvoval ve svých 59 letech na palubě amerického raketoplánu Atlantis na podzim roku 1997. Posádka byla mezinárodní, sedmičlenná: James Wetherbee, Michael Bloomfield, Vladimir Titov z Ruska, Scott Parazynski, Jean-Loup Chrétien, Wendy Lawrenceová a David Wolf. Poslední jmenovaný na Miru zůstal, místo něj se na Zemi vrátil Michael Foale z původní posádky Miru. Sebou měli vědecký modul Spacehab. Po 11 dnech ve vesmíru Atlantis přistál v USA na Floridě, na přistávací dráze Kennedyho vesmírného střediska na mysu Canaveral.\n\n\nPo třech letech, během nichž ve vesmíru strávil 43 dní, zůstal v americkém Houstonu u NASA, roku 2001 odtud odešel. V letech 2007–2008 se stal členem vedení firmy Tietronix Software, Houston.\n\n"}
{"id": "310820", "url": "https://cs.wikipedia.org/wiki?curid=310820", "title": "Pontifex", "text": "Pontifex\n\nKolegium pontifiků (latinsky \"Collegium Pontificum\") byl ve starověkém římském náboženství sbor nejvýznamnějších kněží vedených pontifikem maximem a tvořeným pontifiky, rexem sacrorum, flaminy a vestálkami. Podobný sbor existoval nejenom v Římě, ale i v dalších italských městech. Funkce pontifika maxima od dob Augusta přešla na císaře a od od 4. století už křesťanští císařové počínaje Graciánem († 383) titul \"pontifex maximus\" neužívali, zato se jako \"pontifex\" (na východě \"archiereus\") označují křesťanští biskupové a zhruba od roku 600 se titulem \"pontifex maximus\" nebo \"summus\" označují papežové. Titul pontifex a odvozené názvy se v římskokatolické církvi užívají pro biskupy, jejich funkční období (pontifikát), odznaky (pontifikálie) a bohoslužby (pontifikální mše).\n\nPontifikové dohlíželi nad nejdůležitějšími aspekty římského náboženství jako veřejné oběti, zasvěcování chrámů (\"dedicatio\"), určováním dat svátků (\"feriae conceptivae\") a rozhodování na jaké božstvo se obrátit. Jejich funkce byla primárně politická a tak na rozdíl od flaminů či vestálek nebyli nijak omezeni ve veřejném životě. Nepobírali žádný plat, ale byli osvobození od daňové a vojenské služby a právo nosit \"togu praetextu\".\n\nSlovo \"pontifex\" doslova znamená „stavitel mostů, průkopník“ a je odvozeno od \"pōns\" „most“, podobně jako \"carnifex\" „výrobce masa, řezník“ od \"carnis\" „maso“. Tento výklad byl přijat již ve starověku. Slovo pōns je zde však užito ve starším významu jakékoliv cesty, ať už pozemní, vodní nebo vzdušné. Podobného významu je védský titul \"pahti-krt\" „ten kdo razí cestu“ užívaný pro bohy a kněží.\n\nZe své úřadovny v Regii – starém královském sídle, pontifikové bděli nad veřejným římským kultem. Prováděli tak oběti a zasvěcování (\"dedicatio\") chrámů, oltářů a soch, dohlíželi na náboženské právo (\"ius divinum\"), rozhodovali ve sporných právních záležitostech a řešili \"prodigia\" – znamení budoucích událostí. Dále určovali v jaké dny se budou konat pohyblivé svátky (\"feriae conceptivae\") a v jaké je povoleno věnovat se veřejné činnosti (\"dies fasti\"), zaznamenávali významné události roku (\"annales\") a archivovali činnost (\"acta pontificium\") a rozhodnutí (\"commentarii pontificium\") svého kolegia. Pod jejich dohled spadali také kult bez vlastního kněžstva, v soukromé sféře se účastnili pouze svatebního obřadu \"confarreatio\", vyhrazeného pouze patricijům.\n\nTradičně bylo založení kolegia pontifiků přisuzováno legendárnímu králi Numovi Pompiliovi, který měl vládnout v 8. století př. n . l. Původně existovali pontifikové tři, později šest včetně pontifika maxima, jehož funkce vznikla na počátku republiky v 5. století př. n. l. \"lex Ogulnia\" po roce 300 př. n. l. rozšířil počet pontifiků, dříve pouze z řad patricijům od plebejské členy a později se počet dále zvětšoval, až například na šestnáct na sklonku republiky. Původně byli pontifikové voleni kooptací, od roku 103 př. n. l. byli vybíráni tributním sněmem. Kooptace byla opět zavedena Sullou, ale brzy znovu nahrazena volbou prostřednictvím \"lex Atia\" roku 63 př. n. l. a od vzniku císařství byli pontifikové vybíráni císařem jako pontifikem maximem.\n"}
{"id": "310824", "url": "https://cs.wikipedia.org/wiki?curid=310824", "title": "Štěrbina", "text": "Štěrbina\n\nŠtěrbina má více významů:\n\n"}
{"id": "310831", "url": "https://cs.wikipedia.org/wiki?curid=310831", "title": "Douglas A-4 Skyhawk", "text": "Douglas A-4 Skyhawk\n\nDouglas A-4 Skyhawk je americký útočný letoun původně vyvinutý pro operace z amerických letadlových lodí. Letoun, který vyvinul letecký výrobce Douglas Aircraft (později McDonnell Douglas), byl až do roku 1962 označen A4D Skyhawk.\n\nVíce než 50 let po prvním letu a významné úloze v konfliktech jako byly například vietnamská válka, falklandská válka či jomkipurská válka, jsou některé A-4 stále ve službě a to včetně služby na letadlové lodi.\n\nPrototyp XA4D-1 (BuNo 137812) poprvé vzlétl 22. června 1954 poháněn proudovým motorem Wright J65-W2 s tahem 32 kN.\n\nPo dodání 165 sériových kusů A4D-1, které byly vybaveny motorem Wright J65-W-4 s tahem 32,27 kN, byla v březnu 1956 zahájena výroba 542 exemplářů sériové varianty A4D-2 s pohonnou jednotkou J65-W-16A o tahu 34,3 kN.\n\nVýroba pokračovala 638 stroji A4D-2N (později A-4C) s radarem APQ-53 v prodloužené přídi. Verze A4D-5, později přeznačená na A-4E (494 kusů), měla instalovanou pohonnou jednotku Pratt & Whitney J52-P-6A s tahem 37,8 kN, další dva závěsníky pod křídlem a prodloužený dolet o 27%. Z verze E vycházela i dvoumístná cvičná TA-4E jako prototyp a sériová TA-4F.\n\nCelkem 240 letounů verze A-4F mělo motory Pratt & Whitney J52-P-8A, pancéřování kabiny, nové spoilery na křídlech a modernizovanou avioniku. První A-4F byl zalétán v srpnu 1966. Úpravou starších A-4C na standard F vznikla verze A-4L.\n\nA-4M Skyhawk II byla značně zmodernizovaná verze pro jednotky USMC. Pohon zajišťoval motor J52-P-408A o 49,80 kN. Prototyp zalétaný v dubnu 1970 odpovídal vybavením zprvu verzi F. Pozdější instalací nových systémů, zejména Hughes ARBR, vyhledávající radarem pozemní cíle, vznikla varianta A-4Y.\n\nProdukce A-4 byla ukončena v únoru 1979 po dodání 2 960 strojů.\n\nPrvní jednotkou, vyzbrojenou sériovými letouny A4D-1 Skyhawk, se stala 26. října 1956 VA-72 „Blue Hawks“ US Navy. A-4C byly k jednotkám dodávány od března 1960 do roku 1962.\n\nV 60. letech 20. století, kdy Námořní síly Spojených států operovaly s 15 útočnými letadlovými loděmi, mělo každé letecké palubní křídlo dvě perutě Skyhawků. Skyhawky US Navy se do leteckých operací zapojily již na počátku americké účasti ve válce ve Vietnamu. 4. srpna 1964 provedlo 64 letounů, včetně 15 A-4C z křídla CVW-14 z paluby USS Constellation a 16 A-4E z perutě VA-55 „War Horses“ a VA-56 „Champions“ z křídla CVW-5, působícího z USS Ticonderoga, odvetné útoky proti Severnímu Vietnamu. Letouny napadly čtyři velké základny torpédových člunů na severovietnamském pobřeží. Během operace byl sestřelen jeden A-4C, jehož pilot Lt. Everett Alvarez se stal prvním válečným zajatcem tohoto konfliktu. Dalšího primátu ve vietnamské válce dosáhl A-4C Skyhawk (BuNo148609) 1. května 1967. Během náletu na letiště Kep ostřeloval Lt.Cdr. T. R. „Ted“ Schwartz perutě VA-76 z paluby USS Bon Homme Richard raketami Zuni letadla na zemi, když mu jeho číslo oznámilo, že se za ocasem jeho Skyhawku nachází MiG-17. Schwartzovi se podařilo dostat do polohy za a nad MiG, načež vypálil zbývající rakety Zuni, kterými vietnamský letoun srazil k zemi. Dosáhl tak jediného sestřelu MiGu neřízenými raketami za celou vietnamskou válku.\n\nDo tohoto konfliktu zasáhly také letouny A-4E jednotky VA-72 „Blue Hawks“ a VA-86 „Sidewinders“ z paluby USS Independence, A-4C jednotky VA-113 z USS Kitty Hawk, A-4C VA-94 z USS Enterprise, A-4E jednotky VA-212 z USS Hancock (CV-19) a A-4E z VA-163 z letadlové lodi USS Oriskany.\n\nUSMC umístilo své Skyhawky na letištích v tehdejším Jižním Vietnamu a v Thajsku.\nDůsledkem dlouhého a intenzivního bojového nasazení Skyhawků za války ve Vietnamu byly největší ztráty ze všech nasazených typů, působících z letadlových lodí. Představovaly téměř 37% bojových ztrát, které dosáhly celkem 196 A-4 v boji a 77 při provozních nehodách.\n\nLetouny A4D-2 sloužily na letadlových lodích US Navy a na pobřežních letištích USMC do roku 1965.\nJednomístné A-4M vyřadilo US Navy z výzbroje již v roce 1994, dvoumístné TA-4J byly v omezeném provozu používány ještě v roce 2001 při cvičeních v roli agresora.\n\nPrvním zahraničním uživatelem letounů A-4 byla Argentina, kde je používalo jak letectvo (Fuerza Aérea), tak námořnictvo (Aviacion Naval).\nArgentinské vzdušné síly zakoupily první stíhací bombardovací A-4 roku 1965 s cílem nahradit zastaralé typy Gloster Meteor a North American F-86 Sabre. Objednávka zahrnovala 25 kusů A-4B (C-201 až C-225) z přebytků US Navy. Prvních 12 kusů dostala Argentina již v říjnu 1966 a byly přiděleny IV escuadrón de Caza y Ataque. Ze zbývajících 13 Skyhawků 12 přiletělo do konce roku 1966 a přidělili je V escuadrón de Caza y Ataque, jeden havaroval při výcviku v USA.\nDruhá objednávka stejného počtu A-4B byla zadaná koncem 60. let 20. století. Letouny z přebytku US Navy (C-226 až C-250) byly do Argentiny dodány v roce 1970 a přiděleny rovnoměrně eskadrám IV a V. Všechny tyto letouny přešly před dodáním revizí a úpravami v Douglas Aircraft Company. Obdržely novou avioniku, nová křidélka a motory J65-W-16A o tahu 34,25 kN. Skyhawky na export obdržely označení A-4P a název Halcón. V polovině 70. let prošly další modernizací.\n\nV polovině 70. let 20. století zadala Fuerza Aérea třetí objednávku Skyhawků, tentokrát na 25 strojů A-4C. Také tyto letouny pocházely z přebytků US Navy a do Argentiny byly dodány v roce 1976 (C-301 až C-325). V dubnu 1982 byly ve výzbroji III escuadrón de Caza y Ataque přidělené Grupo 4 de Caza/IV Brigada Aérea v El Plumerillo. 11. dubna 1982 se třetí peruť pod velením vicecomodoro F. J. A. Lupianeze přesunula do San Julián. Během falklandské války přišla tato jednotka o celkem 9 svých A-4C Skyhawk, z nichž jeden stroj (C-313) teniente Jorge Casca havaroval ve špatných meteorlogických podmínkách na útesech South Jason Island.\n\nZe 49 dodaných strojů A-4B zůstalo na začátku falklandské války v roce 1982 jen 36, z toho 22 bojeschopných. Na jaře 1982 eskadry IV a V spadaly pod Grupo 5 de Caza/V Brigada Aérea na letecké základně Villa Reynolds. Během bojů se podařilo uschopnit další 4 Halcóny. První peruť se na nové působiště v Río Gallegos přestěhovala už 14. dubna 1982 se 13 letouny, druhá ji následovala 1. května s 9 Skyhawky. Za 45 dní bojů od 1. května do 14. června letouny 5. skupiny vykonaly 133 bojových vzletů, 86 útoků na britská plavidla, při nichž bylo ztraceno 10 strojů a 9 pilotů. Od poloviny května byla intenzivně využívána dvojice tankovacích letounů Lockheed KC-130H Hercules, což umožnilo útoky na cíle východně od Falkland Sound a prodloužilo výdrž Skyhawků v oblasti bojů.\n\nPrvní čtyři Skyhawky A-4B ztratilo FAA během bojů 12. května. První Halcón (C-206) havaroval při úniku před vypálenou raketou Sea Wulf z fregaty HMS Briliant na mořskou hladinu. Pilot 1. teniente Mario Nivoli zahynul. Ve stejný okamžik byl Sea Wulfem ze stejného plavidla sestřelen 1. teniente Oscar Bustos, který v troskách Halcónu C-246 zahynul a třetí vypálený Sea Wulf zničil Halcón C-208 a usmrtil pilota 1. teniente Jorge Ibarlucea. Čtvrtý letoun (C-248) podlehl vlastní palbě argentinského 35 mm protiletadlového dvojkanónu z letiště Condór u San Carlos. Ani pilot 1. teniente Fausto Gavazzi nepřežil, předtím však zasáhl torpédoborec HMS Glasgow jednou 454 kg pumou, která však nevybuchla.\n\n21. května se podařil zásah 454 kg pumou (bez exploze) fregaty HMS Argonaut pilotovi 1. teniente Mariano Velascovi na stroji C-225. Stejné plavidlo v tento den zasáhl 454 kg pumou 1. teniente Alberto Filippi na Skyhawku C-215. Rovněž tato puma neexplodovala, avšak poškozené plavidlo opustilo bojovou oblast. V tento den byly ztraceny také dva A-4C (C-309 a C-325), sestřelené raketami AIM-9L vypálené ze Sea Harrierů (XZ492 a XZ496) 800. perutě. Oba argentinští piloti, teniente Néstor López a Daniel Manzotti, zahynuli.\n\n23. května kapitán Pablo Carballo zasáhl zadní část fregaty HMS Antelope jednou 454 kg. Další zásah stejnou municí uštědřil fregatě pilot 1. teniente Luciano Guadagnini na Halcónu C-242, jehož puma explodovala až při likvidaci nálože pyrotechniky. Následně se fregata potopila. Sám Guadagnini podlehl obranné palbě doprovodných lodí.\n\n24. května došlo k sestřelení A-4C (C-305) soustředěnou palbou britských lodí HMS Argonaut a HMS Fearless. Pilot teniente Jorge Bono zahynul.\n\nPři leteckých útocích argentinských Skyhawků 25. května na torpédoborec HMS Coventry zahynuli piloti kapitán Hugo del Valle Palaver na stroji C-244 a capitán Jorge García na C-304, kteří byli sestřeleni řízenými raketami Sea Dart vypálenými z Coventry. Pilot 1. teniente Mariano Velasco za řízením C-212 loď těsně minul třemi 454 kg pumami.\nÚspěšný byl až pilot argentinské vojenské hodnosti alférez, Jorge Barrionuevo, který s Halcónem C-207 třikrát pumami zasáhl torpédoborec HMS Coventry. Po následných explozích se loď potopila. V tento den také pilot kapitán Marcos Carballo na C-225 přímo zasáhl fregatu HMS Broadsword. Puma opět neexplodovala, avšak zdemolovala britský palubní vrtulník Westland Lynx.\n\n27. května byl Halcón C-228 poškozen při útoku na britské lodě odvetnou palbou protiletadlových kanónů, pilot 1. teniente Carlos Osses se dokázal vrátit na domovskou základnu. 40 mm protiletadlové kanóny vyloďovacích plavidel HMS Fearless a HMS Intrepid ovšem zničily argentinský Skyhawk C-215, jehož pilot 1. teniente Mariano Velasco se úspěšně katapultoval.\n\n30. května podlehly raketám Sea Dart, vypálených z torpédoborce HMS Exeter, dva A-4C Skyhawk III. escuadrón de Caza (C-301 a C-310). Jejich piloti José Vazquez a Omar Castillo zahynuli.\n\n8. června Skyhawkům efektivně čelili piloti Sea Harrierů 800. perutě. V 16:45 hod. zlikvidoval raketou AIM-9L Lt. David Smith na letounu XZ499 Halcón C-204 pilota 1. teniente Rubena Bolzána, který před svou smrtí dokázal jednou 226 kg pumou poškodit vyloďovací člun Foxtrot 4. Na poškozené vyloďovací plavidlo následně zaútočil pumou stejné ráže pilot alférez Alfredo Vázquez za řízením C-228, který Foxtrot 4 potopil. Ihned byl sestřelen Sea Harrierem (ZA177) Flight Lieutenanta Davida Morgana, který na jeho stroj odpálil protiletadlovou řízenou střelu AIM-9L. V ten stejný čas podlehl hlídkujícím Sea Harrierům třetí argentinský Skyhawk (C-226) Juana Arráse, který zásah raketou AIM-9L vystřelenou D. Morganem nepřežil. Úspěšným se stal až zásah jednou ze třech vypuštěných 226 kg padákem brzděných pum z C-214 pilota Daniela Gálveze vyloďovacího plavidla RFA Sir Tristam, která loď těžce poškodila.\n\nVelení námořního letectva Argentiny (CANA) zakoupilo na začátku 70. let 20. století 16 kusů verze A-4B (0654 až 0668) s exportním označením A-4Q, které byly určeny pro provoz z paluby argentinské letadlové lodě Vienticinco de Mayo. Před dodáním prošly revizí a úpravami v Douglas Aircraft Company v Tulse, stát Oklahoma. Zahrnovaly instalaci křidélek, které plnily rovněž funkci spojlerů a instalaci závěsníků, které mohly být vybaveny pro zavěšení infra naváděných protiletadlových raket AIM-9B Sidewinder. Současně došlo k výměně pohonných jednotek za nové motory J65-W-20 s tahem 37,37 kN. Čtveřice strojů dostala zabudovaný nový navigační systém Omega a všechny pak nový zaměřovač spřáhnutý se zbraňovým počítačem Ferranti ISIS D 126R.\n\nArgentinci letouny převzali 8. listopadu 1970. Stroje však zůstaly ještě jeden a půl roku v USA, kde jejich piloti prošli kompletním výcvikem u perutě VA-12 US Navy na základně Lemoor. Na palubu Vienticinco de Mayo v Argentině Skyhawky dorazily 3. května 1972.\n\nV březnu 1982 tvořilo 10 A-4Q výzbroj 3 Escuadrila de Caza i Ataque/3 Escuadra Aeronaval dislokované na základně Comandante Espora v Bahía Blanca. Letce s 11 piloty velel capitán de corbeta Castro Fox. Námořní Skyhawky se 28. března 1982 přemístily z pozemní základny na palubu Vienticinco de Mayo a 2. dubna aktivně podporovaly výsadek, který obsazoval Falklandy. Staly se tak prvními argentinskými letouny, které zasáhly do tohoto konfliktu, byť jen několika demonstračními přelety nad ostrovy. Po výsadkové operaci se letadlová loď vrátila do přístavu San Juan. Po obdržení informací o blížících se Britech vyplula loď s doprovodem opět na moře. Štáb námořnictva vypracoval plán komplexní námořní operace, která měla zaskočit operační skupinu britské Task Force 317. Po potopení křižníku Admiral Belgrano britskou ponorkou byla operace zrušena a lodě se vrátily do přístavů. V době potopení Belgrana byla Veinticinco de Mayo téměř na dolet útočných strojů Skyhawk od britské Task Force. V noci na 2. května byla skupina letadlové lodi objevena průzkumným letounem Sea Harrier 801. perutě F/Lt. Iana Mortimera. Britové ji však nemohli napadnout, protože bombami vyzbrojené Sea Harriery měly kratší dolet než Skyhawky. Během dne drželo na palubě hotovost sedm vyzbrojených útočných Skyhawků, které však nevzlétly pro úplné bezvětří v oblasti. Argentinský hlídkový Grumman S-2 Tracker navíc ztratil kontakt s britským lodním svazem. Veinticinco de Mayo se proto obrátila k argentinskému pobřeží a v dalších operacích již nefigurovala. Do přístavu vplula 5. května. Během plavby Skyhawky devětkrát vzlétly proti letounům protivníka, které sledovaly argentinský svaz. K bojovému kontaktu nedošlo.\n\nNa leteckou základnu Río Grande se 3. letka vrátila 9. května s deseti stroji A-4B/Q a 12 piloty. Od 15. května byly podřízeny Vzdušným silám Jih. Z pozemních letišť vykonaly námořní Skyhawky celkem 30 bojových letů při ztrátě tří letounů a dvou pilotů. Během jednoho z nich, 21. května, zasáhli piloti teniente de navio Benito Italo Rótolo (3-A-301, 0654) a teniente de navio Carlos Lecour (3-A-305, 0658) každý jednou pumou Mk.82 Snakeye fregatu HMS Ardent, která se potopila. Ve stejný den byl sestřelen Skyhawk (3-A-307) raketou AIM-9L odpálenou ze Sea Harrieru (XZ457) Lt. Clive Morella z 800. squadrony. Capitán de corbeta Alberto Jorge Philippi se úspěšně katapultoval. Současně byl palbou 30 mm kanónu ADEN Morellem sestřelen Skyhawk (3-A-312) teniente de navio José Césara Arca, který se rovněž zachránil katapultáží. Třetí Skyhawk (3-A-314, 0667) 21. května sestřelil palbou kanónů Sea Harrier (XZ500) F/Lt. John Leeming. Argentinský pilot teniente de fregata Gustavo Marcello Marquez zahynul. 23. května zahynul pilot capitán de corbeta Carlos Zubizaretta při katapultáži během nevydařeného přistání Skyhawku 3-A-306 v Río Grande.\n\nV roce 1997 Argentina zakoupila od USMC Skyhawky, které byly podle programu navrženého společností Lockheed Martin rozsáhle modernizované. Touto úpravou prošlo celkem 32 jednomístných A-4M a čtyři dvoumístné OA-4M na verze A-4AR Fightinghawk s motorem Pratt & Whitney J52-P-408A o tahu 49,81 kN a OA-4AR. Modernizace spočívala v kompletní generální opravě draku společně s instalací nového radaru ARG-1. V kokpitu byly aplikovány pokročilé displeje a ovládací prvky zbraňového a navigačního systému na plynové a řídící páce (HOTAS). Úprava zahrnovala také montáž výstražného radiolokačního přijímače (RWR) AN/ALR-93(V)1. A-4AR byly zařazeny do výzbroje 5. Brigada Aerea ve Villa Reynolds.\n\nDruhým zahraničním uživatelem typu A-4 byla Austrálie, která zakoupila 16 kusů verze A-4G a 2 kusy cvičných TA-4G. Letouny byly dodány v letech 1967–1968. Letouny byly určeny pro provoz z letadlové lodi HMAS Melbourne, ale operovaly i z pozemní základny námořního letectva Nowra v Novém Jižním Walesu. V roce 1980 bylo 10 kusů prodáno na Nový Zéland a ostatní byly v roce 1983 vyřazeny.\n\nBrazílie v roce 1998 odkoupila z Kuvajtu 20 letounů A-4KU a 3 dvoumístné TA-4KU, které byly modernizovány pro letadlovou loď Foch (R99), nyní NAe \"São Paulo\". Nákup v hodnotě 79 milionů USD zahrnoval také mnoho náhradních dílů, náhradních motorů a výzbroje, včetně 200 kusů protiletadlových raket AIM-9H Sidewinder, pro jejichž vypouštění byly kuvajtské Skyhawky upraveny. V září 1998 byly letouny přepraveny lodí na jejich novou pozemní základnu BAN São Pedro da Aldeia. Před dodáním brazilskému námořnictvu prošly Skyhawky revizemi, které přímo v Kuvajtu uskutečnila firma Boeing. Další modifikace a revize poté provedla americká společnost Kay & Asociates Inc. přímo v Brazílii. Stroje byly zařazeny k stíhací-bitevní peruti VF-1 (Primeiro Esquadrão de Aviões de Interceptação e Ataque) „Falcões“ (Sokolové) námořního letectva Brazílie. Jednotka byla oficiálně zformována 2. října 1998. Své AF-1 Falcão hangárovala u vrtulníkové jednotky Sea Kingů HS-1 do roku 2000, kdy byl dokončen její speciální hangár společně s prodloužením dráhy o 600 m na základně. 26. května 2000 se uskutečnil první zkušebně-operační let brazilského Skyhawku. Za řízením seděl pilot americké firmy Kay & Associates komandér Curt „Potsie“ Francis, bývalý letec US Navy. 18. ledna 2001 následovalo první přistání Skyhawku brazilského námořnictva na letadlové lodi NaeL A-11 Minas Gerais.\n\nRoku 2009 byla u společnosti Embraer objednána modernizace devíti jednomístných A-4KU a tří dvoumístných TA-4KU na nový standard AF-1B / AF-1C. Modernizace mimo jiné zahrnuje nový zbraňový řídící systém, radar a instalaci tzv. skleněného kokpitu. První modernizovaný AF-1B byl dodán roku 2015 a AF-1C v dubnu 2018.\n\nPrvní Skyhawky byly v Izraely používány od roku 1968. Nejprve bylo objednáno 48 strojů verze A-4N Skyhawk II a dva verze TA-4H z přebytků amerického námořnictva (později bylo objednáno dalších 6 kusů). Z přebytků pocházelo i dalších 60 jednomístných A-4E a 17 dvoumístných TA-4J, které byly dodány v letech 1968–1974. Od roku 1972 byly dodávány také první z celkem 129 kusů verze A-4N (ekvivalent amerických A-4M), jež byly oproti dřívějším verzím výrazně modernizovány a měly na hřbetě trupu charakteristický hrb s přídavnou avionikou (hrby byly postupně montovány i do jednomístných strojů starších verzí). Většina izraelských Skyhawků dostala postupně také prodlouženou výstupní trysku a nové kanóny DEFA ráže 30 mm. Později bylo 32 kusů prodáno do Indonésie.\n\nLetouny byly intenzivně nasazeny v jomkippurské válce v roce 1973, přičemž 53 kusů v ní bylo ztraceno. Izraelské Skyhawky dosáhly i dvou vzdušných vítězství. Dne 12. května 1970 byla dvojice Skyhawků napadena syrskými MiGy-17, přičemž se jim podařilo bez vlastní ztráty jeden sestřelit 30mm kanóny DEFA a druhý salvou neřízených protizemních střel.\n\nPoslední izraelské A-4, nesoucí pojmenování \"Ajít\" (Lev) byly vyřazeny ze služby u 102. peruti, která je užívala k pokračovacímu výcviku, 13. prosince 2015.\n\nRNZAF převzalo první Skyhawky v květnu 1970 jako náhradu za letouny English Electric Canberra. Jednalo se o osm jednomístných A-4K a čtyři dvoumístné TA-4K stavěných a zkoušených v USA od listopadu 1969 do dubna 1970. A-4K byla totožná s verzí A-4F, měla ovšem zvětšenou svislou ocasní plochu, pouzdro brzdícího padáku pod výstupní tryskou a odlišné radiovybavení. Novozélandští piloti prošli tříměsíčním přeškolením v NAS Jacksoville na Floridě. Letouny převzala 75. peruť v Ohakea 10. června.\nOd června 1984 byly tyto letouny doplňovány 10 A-4G, zakoupenými z přebytků australského námořního letectva (dostaly novou avioniku, brzdící padák a výmetnice klamných cílů). V roce 1987 bylo všech 22 letounů modernizováno v rámci programu „Kahu“. Přestavbu navrhla společnost Lear Sieglar, kterou realizovala firma Safe Air v Blenheimu. Samotná realizace započala v červnu 1988 a skončila v březnu 1991. Zahrnovala instalaci systému řízení HOTAS (Hands On Throttle And Stick), dvou velkoplošných CRT (Cathode Ray Tube) obrazovek, nový HUD (Head-Up Display), radar APG-66 a laserový gyroskopický inerciální navigační systém. Současně se montovaly výmetnice klamných infra a radarových cílů. Miniaturizace avioniky umožnila demontáž hřbetního hrbu. Zbraňové systémy zahrnovaly řízené střely vzduch-vzduch AIM-9G/L, protizemní řízené rakety AGM-65B a laserem naváděné bomby, které ovšem potřebovaly pozemní ozařovací zdroj.\n\nV roce 1972 zakoupil Singapur přibližně 50 letounů A-4B z přebytků amerického námořnictva, přičemž bylo rozhodnuto, že letouny budou před zařazením do singapurského letectva rozsáhle upraveny. Jednalo se především o instalaci plastikového krytu radiokompasu na hřbet trupu, instalaci brzdícího padáku pod výstupní trysku, montáž dvou vnějších křídelních závěsníků schopných nést řízené střely AIM-9B Sidewinder, instalaci nových 30mm kanónů DEFA a montáž nového radaru. Jednomístná verze byla označena A-4S a byly i stavěny dvoumístné stroje s trupem prodlouženým o 81 cm, které byly označeny TA-4S. V USA bylo přestavěno 8 A-4S a 3 TA-4S, ostatní z celkem 51 strojů byly dokončeny přímo v Singapuru se firmě LASS (Lockheed Air Service Singapore). První jednotky operující se Skyhawky vstoupily do operační služby v roce 1975.\n\nV roce 1980 bylo zakoupeno dalších 70 kusů verze A-4C, které byly přestavěny v singapurské firmě SAI (Singapore Aircraft Industries). Přestavby verze A-4C byly označeny A-4S1 a TA-4S1. Na rozdíl od předchozích strojů u nich byly ponechány původní 20mm kanóny a měly odlišný nástavec pro čerpání paliva za letu. V roce 1983 bylo postaveno dalších osm kusů A-4S1. V druhé polovině 80. let byla vyvíjena modernizovaná verze Singapore Aerospace A-4SU Super Skyhawk, na kterou bylo přestavěno přibližně 150 strojů starších verzí. Tyto letouny byly poháněny turbodmychadlovým motorem General Electric F404-GE-100D bez přídavného spalování a vybaveny kontejnery se systémem FLIR (Forward-Looking Infra-Red) společnosti GEC-Marconi Atlantic. Dvoumístná verze byla označena TA-4SU.\n\nSkyhawky byly rovněž vybrány pro singapurský národní akrobatický tým „Black Knights“.\n\nSingapurské letectvo typ ze služby vyřadilo v roce 2005.\n\nKuvajt zakoupil v roce 1974 celkem 30 jednomístných A-4KU (ekvivalent A-4M) a šest dvoumístných TA-4KU (ekvivalent TA-4F), které byly dodány v roce 1977. Po vypuknutí války v Zálivu se 17 letounům podařilo uniknout do Saúdské Arábie, odkud během Operace Pouštní bouře operovaly po boku spojenců, přičemž v boji byl ztracen jeden kus.\n\nMalajsie používala Skyhawky pod označením A-4PTM od prosince roku 1984. Zakoupeno bylo 36 jednomístných a 4 dvoumístné letouny. Jednalo o přestavby strojů verzí A-4C a A-4L z přebytků amerického námořnictva. Letouny byl upraveny, všechny byly schopné nést řízené střely AIM-9 Sidewinder a 20 jednomístných kusů mohlo nést také protizemní řízené střely AGM-65 Maverick.\n\nIndonésie zakoupila z přebytků izraelského letectva 32 Skyhawků (28 jednomístných a 4 dvoumístné) označených zde A-4E. Polovina letounů byla dodána v roce 1979 a druhá polovina v roce 1985. Do operační služby se zde dostaly v roce 1980.\n\n\n\n\n\n\n\n\n"}
{"id": "310846", "url": "https://cs.wikipedia.org/wiki?curid=310846", "title": "Národní park Rapa Nui", "text": "Národní park Rapa Nui\n\nNárodní park Rapa Nui je chilský národní park na Velikonočním ostrově, který je zapsán na seznamu Světového dědictví. Zaujímá 68k km², což je 41,5% rozlohy ostrova.\n\nPark je rozdělen do sedmi sekcí:\n\nRoku 1935 Chile poprvé deklarovalo Velikonoční ostrov jako národní park. 22. března 1996\nUNESCO zapsalo ostrov na seznam Světového dědictví. Přesné hranice Národního Parku Rapa Nui se několikrát měnily z důvodu postupného vracení pozemků ze soukromého vlastnictví.\n\n"}
{"id": "310850", "url": "https://cs.wikipedia.org/wiki?curid=310850", "title": "Heckler &amp; Koch", "text": "Heckler &amp; Koch\n\nHeckler & Koch je výrobce zbraní v Německu. Mezi nejznámější výrobky této firmy patří útočná puška HK416, samopaly MP5, PDW MP7 či univerzální samonabíjecí pistole USP. Mezi další patří automatická odstřelovačská puška PSG-1 jako i řada útočných pušek G3 a G36 či řada granátometů i kulometů a sportovních zbraní. Výrobky zbrojovky Heckler & Koch jsou známé svou kvalitou vyhotovení, odolností, spolehlivostí i přesností.\n\nSpolečnost roku 1949 na zbytcích firmy Mauser založili Edmund Heckler, Theodor Koch, a Alex Seidel. Značka byla registrována v roce 1950. V prosinci 2010 měla firma 640 zaměstnanců. Společnost sídlí ve městě Oberndorf am Neckar. Společnost je součástí koncernu BAE Systems\n\n\n"}
{"id": "310851", "url": "https://cs.wikipedia.org/wiki?curid=310851", "title": "Heckler &amp; Koch P30", "text": "Heckler &amp; Koch P30\n\nHeckler & Koch P30, nebo i HK P30 je vylepšenou verzí úspěšné Heckler & Koch P2000. Výrobce ji na trh uvádí jako ideální policejní pistoli, vhodnou i pro sebeobranu.\n\nHK P30 používá klasický Browningův závěr. Rám pistole je vyrobený z polymeru. Má vnější kohoutek, stav nabité nábojové komory je indikován na pravé straně závěru. Pistole je vhodná pro leváka i praváka.\n\n\n"}
{"id": "310854", "url": "https://cs.wikipedia.org/wiki?curid=310854", "title": "Rudolf Hanych", "text": "Rudolf Hanych\n\nRudolf Hanych (11. dubna 1906, Svratka – 28. března 1994 Nové Město na Moravě) byl český malíř – krajinář.\n\nRudolf Hanych pocházel ze zemědělské rodiny, rodina vlastnila statek čp. 11. Po absolvování obecné školy ve Svratce navštěvoval \"Hospodářskou školu\" v Hlinsku, vyučil se kolářem, sedlářem a brašnářem. Od dětství rád maloval, podporovali jej i malíři Rudolf Vejrych, František Cína Jelínek, Josef Fiala, Ota Bubeníček a jiní.\n\nV roce 1928 začal studoval na UMPRUM v Praze u prof. Arnošta Hofbauera, od roku 1931 na Akademii u prof. Otakara Nejedlého, kde ukončil studium v roce 1935. Podnikl řadu studijních cest po českých zemích, byl též na Korsice, v Dalmácii nebo v Římě.\n\nDo smrti své matky v roce 1945 hospodařil na rodinném statku, poté se věnoval již jen malířství.\n\nJeho tvorba je realistická, vychází z tradic české krajinářské školy. Zobrazuje krajinu v roční proměně v detailu i panoramatických pohledech. Měl rád Svratecko, zůstal mu věren životem i tvorbou. Lze o něm říci, že je v pravém slova smyslu „malířem Vysočiny“.\n\nZemřel 28. března 1994.\n\n\n"}
{"id": "310855", "url": "https://cs.wikipedia.org/wiki?curid=310855", "title": "Filtračně kompenzační stanice", "text": "Filtračně kompenzační stanice\n\nTato zařízení jsou v současnosti instalována v celé síti trakční napájecí soustavy železnice jako součást TNS (trakčních napájecích stanic) jednofázové proudové soustavy 25 kV, 50 Hz. Obsahuje dvě paralelně řazené sériové LC rezonanční větve doplněné paralelně připojenou větví dekompenzační, obsahující snižovací transformátor, dekompenzační tlumivku a tyristorový regulátor\n\nSériové rezonanční filtry jsou obvody, laděné do blízkosti 3. a 5. harmonické, filtrují dominantní harmonické proudy a jsou zároveň zdrojem konstantního kapacitního kompenzačního výkonu pro první harmonickou. Filtry jsou připojeny přímo na trakční vedení a jsou určeny i pro venkovní montáž.\n\nCelý obvod FKZ vykazuje dvě sériové rezonance na kmitočtech třetí a páté harmonické základního kmitočtu napájecí sítě (150 a 250 Hz) kde dochází k poklesu impedance a tím také k filtraci těchto nežádoucích harmonických. Zároveň dochází k paralelní rezonancí mezi frekvencemi obou harmonických, což umožňuje vhodným naladěním obvodu zvýšit na maximum impedanci trakční transformovny na kmitočtu signálu HDO.\n\nŠLEZINGR, J., Posouzení energetického rušení zadané trakční napájecí stanice, Bakalářská práce,Brno: Ústav elektroenergetiky FEKT VUT v Brně, 2006, 54 stran.\n\nPALEČEK J., Napájení jednofázové vozby Českých Drah z hlediska elektromagnetické kompatibility, VŠB – Technická univerzita Ostrava, Ostrava 2000\n\nHLAVA K., Elektromagnetická kompatibilita (EMC) drážních zařízení, Univerzita Pardubice, Dopravní fakulta Jana Pernera, Pardubice 2004, ISBN 80-7194-637-0\n\n"}
{"id": "310863", "url": "https://cs.wikipedia.org/wiki?curid=310863", "title": "Josef Fiala (malíř)", "text": "Josef Fiala (malíř)\n\nJosef Fiala (31. srpna 1882 Košíře – 11. srpna 1963 v Praze) byl český malíř-krajinář.\n\nOba jeho rodiče pocházeli z venkova, pro své malířské nadání u nich nenalezl příliš pochopení. Studoval na obchodní škole, poté byl účetním ve mlýně. Po smrti otce si ale malířství prosadil, studoval na Akademii umění v Praze (1902–1907), kde byl žákem profesora Vojtěcha Hynaise, a na Královské bavorské akademii v Mnichově, kde byl žákem Angelo Janka. Získal Hlávkovo stipendium, díky němu absolvoval studijní pobyty a cesty v Itálii, Francii a Anglii, ale zůstal věrný české krajině. V roce 1911 se oženil s Eugenií Hölzlovou.\n\nOd roku 1925 jezdil na Českomoravskou vrchovinu do Svratky, u Milovského rybníka si v roce 1935 postavil chatu „Toscani“, kde pravidelně trávil letní měsíce a maloval krajinu Vysočiny. Byl vynikajícím krajinářem a figuralistou, na jeho obrazech se objevují lidé pracující na poli, dřevaři v lese, děti při hrách či při pouštění draka.\n\nZemřel 11. srpna 1963 v Praze.\n\n"}
{"id": "310870", "url": "https://cs.wikipedia.org/wiki?curid=310870", "title": "Alois Chocholáč", "text": "Alois Chocholáč\n\nAlois Chocholáč (7. ledna 1906 Nové Město na Moravě – 3. června 1983 Brno) byl český výtvarník, zakladatel umění samorostů.\n\nZa manželku si vzal dceru svrateckého obchodníka Ludvíka Louba Annu. Na blízkých Milovech vystavěl v roce 1935 u rybníka hotel Devět skal – dnešní Milovská restaurace, po tchánovi pak převzal ve Svratce obchod.\n\nStýkal se s malíři, kteří do Svratky jezdili a s nimi založil Golf klub umělců, mezi jehož členy patřili například Jiří Trnka, Jan Zrzavý, Adolf Hoffmeister, Ludmila Jiřincová a další. Společně vybudovali koncem 40. let 20. století nad Svratkou golfové hřiště. Od 50. let, kdy přišel o hotel i živnost, se věnoval tvorbě samorostů a plastik. Jeho výtvory byly vystavovány na mnoha výstavách v zahraničí, například v Ženevě, Budapešti, Moskvě, Petrohradě, aj., velký úspěch měly na Expo 58 v Bruselu.\n\nNavrhoval a vytvářel interiéry, například restaurace Oživlé dřevo v Praze na Strahově, restaurace Vysočina na Národní třídě nebo restaurace Déminka v Hradci Králové. Ve Svratce je jeho tvorba zastoupena v interiéru restaurace U Šillerů.\n\nZemřel v nemocnici v Brně 3. června 1983. S jeho sestrou, Marii Chocholáčovou narozenou 3. února 1898 v Novém Městě na Moravě se oženil 13. listopadu 1920 Hubert Gabessam, syn Rudolfa Gabessama,  fryšavského revírníka který je znám jako průkopník a propagátor lyžování na Novoměstsku.\n"}
{"id": "310871", "url": "https://cs.wikipedia.org/wiki?curid=310871", "title": "Kapitulní děkanství (Olomouc)", "text": "Kapitulní děkanství (Olomouc)\n\nKapitulní děkanství je jedním z historických objektů tvořících celek olomouckého hradu, národní kulturní památky. Slouží jako sídlo Arcidiecézního muzea Olomouc.\n\nRezidence olomouckých kapitulních děkanů vznikla postupným spojováním několika samostatných objektů:\n\nPozemek pro stavbu děkanství získal roku 1267 děkan Bartoloměj od krále Přemysla Otakara II. V roce 1306 byl v kapitulním děkanství ubytován a 4. srpna zavražděn poslední Přemyslovec, král Václav III. Tuto událost připomíná kamenná pamětní deska z 19. století umístěná na tzv. „Krvavé pavlači“.\n\nV roce 1524 došlo k celkové renesanční přestavbě. Když během 16. století olomoucký hrad ztratil na významu, byly všechny tři dosud samostatné celky, Nový hrádek, děkanství i purkrabství, definitivně propojeny v jednu budovu. Během 18. století pak došlo k její barokní přestavbě, vzniklo nové křídlo s kočárovou remízou, reprezentační interiéry získaly bohatou štukovou a malířskou výzdoba a byl rozšířen hospodářský dvůr. V 19. století byla na severním průčelí postavena „Krvavá pavlač“ a fasáda byla upravena v historizujícím stylu. Také vznikl Erbovní sál a byla vyzdobena kaple sv. Barbory.\n\nK celkové rekonstrukci památky a přestavbě na sídlo Arcidiecézního muzea Olomouc podle návrhu architektonického ateliéru HŠH Architekti došlo během let 1998–2006.\n\n\n"}
{"id": "310872", "url": "https://cs.wikipedia.org/wiki?curid=310872", "title": "EKO Kobra", "text": "EKO Kobra\n\nEKO Kobra (Einsatzkommando Kobra) je protiteroristická jednotka policie Rakouska.\n\nJednotka vznikla z četnické zásahové jednotky GEK v roce 2002 Jednotka je v kompetenci policie. Tato jednotka v sobě slučuje i bývalé zemské zásahové jednotky.\n\n\nZákladny této jednotky jsou umístěny v těchto městech:\n\nVe výzbroji jednotky se nachází zbraně:\n\nPolicisté nosí černé zásahové kombinézy. Nosí balistickou vestu, přes kterou se obléká taktická vesta. Pro zajištění ochrany hlavy se používá různých balistických přileb.\n\nJako standardní vozidla jsou používány osobní vozy značky Mercedes Benz, či BMW, ale opatřené speciálními bezpečnostními úpravami. Dále jednotka disponuje zásahovými vozidly umožňujícími zásah v patře.\n\nJednotka používá dva typy vrtulníků.\n\nJednotka disponuje zásahovými motorovými čluny, převážně nafukovacími.\n\n"}
{"id": "310873", "url": "https://cs.wikipedia.org/wiki?curid=310873", "title": "Sigur Rós", "text": "Sigur Rós\n\nSigur Rós () je islandská post-rocková skupina známá svým jemným zvukem a falzetem frontmana Jónsiho. Jejich hudba používá melodické, klasické, experimentální a minimalistické prvky. Skupina byla založena v Reykjavíku v srpnu 1994.\n\n\n\n\n\n\n\n\n"}
{"id": "310886", "url": "https://cs.wikipedia.org/wiki?curid=310886", "title": "Geotagging", "text": "Geotagging\n\nGeotagging, někdy označováno i jako geocoding, je přidávání geografických metadat k různým médiím jako jsou webové stránky, RSS zdroje nebo obrázky. Tyto informace obvykle obsahují data o zeměpisné délce a šířce, mohou ale obsahovat i data o nadmořské výšce, azimutu nebo o zeměpisných názvech.\n\nGeocoding také označuje přiřazování nezaměřených geografických identifikátorů, jako jsou poštovní adresy, ke geografickým souřadnicím.\n\nGeotagging pomáhá vyhledávat široké spektrum různých informací specifických pro dané umístění. Například se dají s jeho pomocí vyhledávat obrázky vyfocené poblíž zadaných geografických souřadnic. Další informační služby s fungujícícm geotaggingem mohou být používány k vyhledávání zpráv, webů nebo ostatních zdrojů správně umístěných.\n\nWebové stránky mohou být označovány meta daty a tím \"\"geotaggovány\"\". Standard GeoURL vyžaduje ICBM tag:\n\nPodobný \"Geo Tag\" formát povoluje přiřazovat i zeměpisný název nebo kód regionu:\n\nGeografické souřadnice se dají přidávat i do mikroformátu \"Geo\" dovoluje vkládat do webových stránek souřadnice tak, aby byly snadno rozpoznány programovým vybavením počítače.\n\n codice_5\n\n50.167958; -97.133185\n\nPříklad i zobrazí mikroformát používaný softwarem a je rozpoznatelný.\n\nBylo navrženo i vylepšení Geo mikroformátu k rozšíření působnosti na jiná vesmírná tělesa jako jsou Mars nebo Měsíc.\n\nPříklady použití jsou vidět na některých fotografiích na službě pro sdílení fotografií Flickr, která pro některé fotografie poskytuje geografická metadata ve všech formátech.\n\nProzatím neexistuje žádný průmyslový standard, ale existuje více různých způsobů přidávání souřadnic ke zdrojům informací. Jedním z používaných typů je řešení podle webové stránky GeoBloggers, které umožnilo přidávat tagy k fotografiím na Flickru nebo na záložky del.icio.us.\n\nGeoBloggers používá tři tagy:\n\nkde délka a šířka jsou geografické souřadnice umístění. Jsou vyjádřeny v desetinných stupních v souřadném systému WGS84.\n\nDalším řešením je značkovací jazyk \"FlickrFly\", který specifikuje úhel a šíři pohledu na umístění dle souřadnic zobrazených v Google Earthu.\n\n\nV srpnu 2006 Flickr představil podporu pro geografická metadata ve vlastnostech obrázku a v nastavení podle metody \"GeoBloggers\".\nNa Wikipedii jsou používány šablony typu \"coor\".\n\nS postupně přibývajícími mobilními telefony s integrovanou GPS se začala objevovat nová funkce v nastavení fotoaparátů. Oficiálně přišla jako první Nokia N82, ovšem pomocí aplikace Location Tagger lze tento prvek doinstalovat do většiny zařízení se Symbianem S60 3rd Edition.\n\n\n\n"}
{"id": "310893", "url": "https://cs.wikipedia.org/wiki?curid=310893", "title": "SIG Sauer", "text": "SIG Sauer\n\nSIG SAUER (do října 2007 SIG ARMS) je švýcarsko/německá firma vyrábějící ruční zbraně. Zbrojovka působí také v USA.\n\nZbrojovka byla založena Conradem Neherem a Fridrichem Peyerem v roce 1853 ve švýcarském městě Schaffhausenu jako Schaffhausen Industrie Gesellschaft, která vešla do historie zbrojního průmyslu pod značkou \"SIG\". Prvních sedm let vyráběla firma lokomotivy, až po sedmi letech byla výroba lokomotiv zaměněna za výrobu zbraní. K výrobě zbraní je přivedla zakázka na výrobu 30 000 mušket a po tomto kontraktu si firma změnila jméno na Schweizerische Industrie Gesselschaft (SIG).\n\nKe spojení firem SIG a Sauer und Sohn došlo v roce 1985, protože společnost SIG se tímto krokem snažila obejít přísné švýcarské zákony o vývozu zbraní. Společnost J.P. Sauer und Sohn GmbH byla uznávaným výrobcem palných zbraní, ale druhá světová válka tuto firmu značně zasáhla tím, že byla omezena výroba zbraní v SRN. Firma Sauer und Sohn proslula především jako výrobce známé pistole Sauer 38H. Rok 1985 byl přelomový tím, že v tomto roce se společnost SIG spojila s firmou Sauer a založila si sídlo v Tysons Corner ve Virginii za účelem exportu pistole SIG Sauer P220 a P230. Oficiální jméno společnosti bylo SIGARMS.\n\nV roce 1987 se společnost přestěhovala do Herndonu ve Virginii a konečně v roce 1990 přesunul svoji výrobu do města Exeteru v New Hampshire. V říjnu 2000 se uskutečnil poslední prodej společnosti, kdy ji koupili Michael Lüke a Thomas Ortmeier.\n\nV současnosti je společnost SIG Sauer největší z pěti největších výrobců palných zbraní na světě. 1. října 2007 byla společnost SIGARMS přejmenována na současný název SIG Sauer.\n\n\n\n\n"}
{"id": "310894", "url": "https://cs.wikipedia.org/wiki?curid=310894", "title": "Velikonoční povstání", "text": "Velikonoční povstání\n\nVelikonoční povstání ( , ), bylo povstání v Irsku, které se odehrálo o velikonočním týdnu v roce 1916. Povstání bylo pokusem militantních Irských republikánů o získání nezávislosti na Spojeném království. Bylo to nejvýznamnější povstání od Irských rebelií v roce 1798.\n\nPovstání bylo organizováno irským republikánským bratrstvem (\"Irish Republican Brotherhood\") a trvalo od 24. dubna do 30. dubna. Členové organizace irští dobrovolníci (\"Irish Volunteers\"), kteří byli vedeni učitelem a advokátem Patrickem Pearsem a doplněni menší irskou občanskou armádou (\"Irish Citizen Army\") vedenou Jamesem Connollym, společně s 200 členy ženské ligy (\"Cumann na mBan\") obsadili klíčové pozice v Dublinu a vyhlásili nezávislost Irské republiky na Británii. Proběhlo i několik dalších akcí v různých částech Irska, ale s výjimkou událostí v Ashbourne, to byly akce menšího významu.\n\nPovstání bylo potlačeno po šesti dnech bojů a jeho vůdci byli válečným soudem odsouzeni k smrti a popraveni, avšak pomohlo Irským republikánům, aby se dostali do čela irské politiky. V následujících všeobecných volbách ve Spojeném království v roce 1918, vyhráli v Irsku republikáni 73 křesel ze 105 do Britského parlamentu. V lednu 1919, členové Sinn Féin, kteří nebyli v té době ve vězení a přeživší účastníci Velikonočního povstání, vyhlásili nezávislý parlament a založili Irskou republiku. Britská vláda odmítla akceptovat nově vyhlášený stát, což vedlo k Irské válce za nezávislost.\n\n\n"}
{"id": "310895", "url": "https://cs.wikipedia.org/wiki?curid=310895", "title": "František Cína Jelínek", "text": "František Cína Jelínek\n\nFrantišek „Cína“ Jelínek (6. června 1882, Praha-Karlín – 3. února 1961, Praha) byl český malíř-krajinář.\n\nNarodil 6. června 1882 v Praze jako syn hostinského Jelínka v Karlíně. Vystudoval gymnázium v Křemencově ulici, pak z kvarty přešel na uměleckou průmyslovku a později na Akademii. Studoval malbu u prof. Vojtěcha Hynaise a prof. Rudolfa von Ottenfeld. Do tajů malířského umění ho též zasvěcoval Ota Bubeníček. Cína Jelínek patřil k přátelskému seskupení veselé party, kterou tvořili kromě něho O. Fiala, Raška a O. Bubeníček.\n\nVykonal mnoho záslužného pro sport na Benecku. Byl totiž výborným sportovcem – lyžařem a cyklistou. Stal se i jedním z prvních propagátorů lyžařství na Svratecku.\n\nJeho tvorba je realistická a romantická. Své vzory viděl v Kavánovi, Mařákovi a Slavíčkovi, avšak nepodlehl jim. Na Vysočině se poprvé objevil už v roce 1907, od 20. let jezdil do Svratky, později maloval hlavně na Křižánkách, kde také trávil letní měsíce. Rád maloval venku v přírodě, ale neměl rád civilizační prvky. Jeho krajina je plná dynamiky. Na Křižánkách si postavil chatu, kam do konce života jezdil a kde tvořil. Byl čestným občanem Křižánek a Benecka.\n\nZemřel v Praze 3. února 1961.\n\n\n"}
{"id": "310897", "url": "https://cs.wikipedia.org/wiki?curid=310897", "title": "Pseudoinverze matice", "text": "Pseudoinverze matice\n\nPseudoinverzní matice nebo též zobecněná inverze se používá ke zobecnění pojmu inverzní matice v případech, kdy matice formula_1 je čtvercová singulární, nebo obdélníková, tedy v případech, kdy klasická inverze neexistuje. Pojem inverze lze zobecnit mnoha různými způsoby. V praxi se nejčastěji setkáme s tzv. Moore–Penroseovou pseudoinverzí, kterou poprvé zavedli Moore (1920) a Penrose (1931) a obvykle se značí formula_2.\n\nMoore–Penroseovou pseudoinverzí matice formula_1 nazveme matici, která je jednoznačným řešením soustavy čtyř (nelineárních) rovnic\n\ntzv. Moore–Penroseových podmínek. Moore–Penroseovu pseudoinverzi značíme formula_2. (Všimněme si, že pro čtvercovou regulární matici a její inverzi jsou všechny podmínky splněny triviálně.)\n\nNechť formula_9, formula_10. Uvažujme singulární rozklad \n\nkde \n\npak\n\nSnadno ověříme, že takto zvolená matice splňuje všechny čtyři podmínky.\n\nChápeme-li původní matici jako lineární zobrazení formula_14 a provedeme-li jeho restrikci na formula_15, kde je bijektivní, pak Moore–Penroseova pseudoinverze reprezentuje jeho inverzi. \n\nMá-li matice formula_1 lineárně nezávislé sloupce, pak formula_17 je regulární a\n\nmá-li naopak lineárně nezávislé řádky, pak formula_19 je regulární a\n\nZřejmě, je-li matice regulární (speciálně má lineárně nezávislé řádky i sloupce), pak\n\nUvažujme lineární aproximační problém\n\npak\n\nje řešení ve smyslu nejmenších čtverců, má-li matice formula_1 lineárně závislé sloupce, pak je to navíc řešení minimální v normě. Tedy,\n\nnavíc formula_26 má minimální normu mezi všemi formula_27, které výraz vlevo minimalizují. \n\nUvažujme Moore–Penroseovy podmínky očíslované tak jak je uvedeno výše. Pro zobecnění pojmu inverzní matice není nezbytně nutné vyžadovat splnění všech čtyř podmínek. Následující zobecněné inverze jsou pojmenované a označené podle toho, které z podmínek splňují:\n\n\nUvažujeme-li shora uvedený singulární rozklad matice formula_1, pak platí\n\npro libovolné matice formula_35, formula_36, formula_37.\n\n(1,2)-inverze je taková (1)-inverze, pro kterou platí formula_38. \n\n(1,2,3)-inverze je taková (1,2)-inverze, pro kterou formula_40, tedy\n\n(1,2,4)-inverze je taková (1,2)-inverze, pro kterou formula_42, tedy\n\n(1,2,3,4)-inverze je výše zmíněná Moore–Penroseova pseudoinverze.\n\nV obecném případě je zřejmě (1,2,3,4)-inverze jediná zobecněná inverze z výše uvedených, která je dána jednoznačně.\n\nJe-li navíc matice formula_44 čtvercová (singulární), lze zobecnit i další vztahy, které klasická inverze přirozeně splňuje, například\n\nZobecněná inverzní matice, dle předchozí konvence (1k,2,5)-inverze, je tzv. Drazinova inverze. Podmínky (1k), (2) a (5) jsou ekvivalentní podmínkám\n\nDrazinova inverze pro formula_50, tedy (1,2,5)-inverze, se nazývá grupová inverze a značí se formula_51.\n\nJe-li čtvercová singulární matice formula_1 diagonalizovatelná, tj. formula_53, kde formula_54 je diagonální s vlastními čísly na diagonále. Zobecněnou inverzi můžeme definovat pomocí vztahu\n\nTato inverze zřejmě splňuje podmínky (1), (2), (5), je tedy grupovou inverzí, a nazývá se spektrální inverze.\n\nJe-li navíc matice formula_1 normální, tj. formula_57, formula_58 pak její spektrální inverze a Moore–Penroseova pseudoinverze splývají.\n\n\nMoore–Penrose Inverse\n\n"}
{"id": "310902", "url": "https://cs.wikipedia.org/wiki?curid=310902", "title": "Stirling (správní oblast)", "text": "Stirling (správní oblast)\n\nStirling (správní oblast) (Stirling Council Area v angličtině a \"Sruighlea\" ve skotské gaelštině) je jedna z 32 správních oblastí Skotska.\n"}
{"id": "310906", "url": "https://cs.wikipedia.org/wiki?curid=310906", "title": "Seznam měst v Ázerbájdžánu", "text": "Seznam měst v Ázerbájdžánu\n\nNíže je uveden seznam měst v Ázerbájdžánu, která mají oficiální status město ( ). V roce 2007 mělo tento status celkem 70 měst.\n\nNěkterá z těchto měst jsou v Nachičevanu nebo v Náhorně-karabašské republice.\n\n\n"}
{"id": "310907", "url": "https://cs.wikipedia.org/wiki?curid=310907", "title": "Jaroslav Krčál", "text": "Jaroslav Krčál\n\nJaroslav Krčál (21. prosince 1901 Hostákov – 27. března 1975 Moravské Budějovice) byl český pedagog a spisovatel.\n\nJaroslav Krčál nabyl středního vzdělání na třebíčském gymnázium roku 1922. Hned příští rok absolvoval učitelský kurz v Brně. Svou pedagogickou kariéru započal v chlapecké škole v Moravských Budějovicích. Dál učil v Nových Syrovicích. Od listopadu 1926 přestoupil do Jaroměřic nad Rokytnou; ředitelem školy se stal roku 1947. Po druhé světové válce se začal podílet na školské a kulturní správě města; v letech 1954–1957 byl poslancem místního národního výboru, do roku 1960 též krajského národního výboru v Jihlavě. Mimoto byl v letech 1949–1960 předsedou hudebních slavností \"Helfertovo hudební dílo\" a \"Horácko tančí a zpívá\".\n\nJaroslav Krčál byl dále dlouholetým kronikářem města Jaroměřic nad Rokytnou (1945–1974), spravoval též muzeum Otokara Březiny (od roku 1964).\n\nJméno Jaroslava Krčála nese jedna z ulic v Jaroměřicích nad Rokytnou.\n\n"}
{"id": "310910", "url": "https://cs.wikipedia.org/wiki?curid=310910", "title": "Světlana Savická", "text": "Světlana Savická\n\nSvětlana Jevgeňjevna Savická ( , * 8. srpna 1948 Moskva, SSSR) je bývalá sovětská kosmonautka, pilotka a konstruktérka ruské národnosti, mnohonásobná letecká světová přebornice a první žena, která vystoupila do volného vesmírného prostoru.\n\nJejí otec Jevgenij Jakovlevič Savickij byl maršál letectva, dvojnásobný hrdina Sovětského svazu a účastník Velké vlastenecké války. V šestnácti letech se přihlásila do výsadkářského klubu a než skončila střední školu, měla za sebou stovky seskoků, byla mistryní tohoto sportu. Po maturitě se dostala na Moskevský letecký institut, fakultu stavby letadel. Souběžně se studiem se učila létat. Na letišti v Tušinu zvládla vyšší pilotáž a stala se členkou sportovního mistrovského týmu SSSR. V roce 1965 třikrát skočila na padáku ze stratosféry, každý seskok byl světovým rekordem. Stala se také absolutní mistryní světa na vrtulových letadlech. Pak se dostala do školy zkušebních pilotů. V roce 1977 dosáhla na sériovém nadzvukovém Je-133 (MiG-25PU) rekordní výšky 21140 metrů, obdobných rekordů dosáhla několik. V roce 1980 se stala členkou týmu připravujících se kosmonautů MMZ Skorost. Po 19 letech od letu Těreškovové se stala druhou ženou světa, která letěla do vesmíru. Bylo jí 34 let, je zaregistrována jako 111. člověk ve vesmíru.\n\nPrvní svůj let absolvovala na lodi Sojuz T-7 koncem léta 1982. Start byl z kosmodromu Bajkonur, na palubě s ní letěli Leonid Popov a Alexandr Serebrov. Po 25 hodinách se připojili k orbitální stanici Saljut 7, kde je uvítala stálá posádka ve složení Anatolij Berezovoj a Valentin Lebeděv. Když se po několika dnech práce se Sojuzem T-5 vrátila na Zemi, měla za sebou prvních 189 hodin ve vesmíru.\n\nPo návratu pracovala rok v letecké konstrukční kanceláři, pak v konstrukci kosmických přístrojů a souběžně se podrobila výcviku pro další let.\n\nPodruhé letěla jako palubní inženýrka na stanici Saljut 7 o dva roky později v lodi Sojuz T-12. Jejími kolegy byli Vladimir Džanibekov a Igor Volk. Na Saljutu byla v té době stálá posádka Leonid Kizim, Oleg Aťkov, Vladimir Solovjov, která zde zůstala i nadále. Savická vystoupila jako první žena světa na tři hodiny do volného prostoru (EVA) k experimentům se svářením. Přistáli po 11 dnech na Zemi, v Kazašské SSR.\n\nStrávila ve vesmíru 19 dní, čímž utvořila další světový rekord mezi ženami.\n\n\nV letech 1983–1993 byla členkou týmu NPO Energija v Rusku.\nV roce 2007 byla na volební kandidátce komunistů KSRF.\n\n"}
{"id": "310912", "url": "https://cs.wikipedia.org/wiki?curid=310912", "title": "Roman Petrenko", "text": "Roman Petrenko\n\nRoman Petrenko (* 2. ledna 1965, Nitra) je slovenský filmový a televizní režisér.\n\nVystudoval Střední průmyslovou filmovou školu v Čimelicích (1984) a obor režie na pražské FAMU (1990). Věnuje se především televizní tvorbě. Od roku 1992 spolupracoval s Československou televizí v Bratislavě. Od roku 1997 externě pracoval pro TV Nova, od 2005 pracuje hlavně pro Českou televizi.\n\n\n\nRoman Petrenko na fdb.cz\n"}
{"id": "310914", "url": "https://cs.wikipedia.org/wiki?curid=310914", "title": "Chrást (Kovářov)", "text": "Chrást (Kovářov)\n\nChrást () je vzdálený od Kostelce nad Vltavou tři kilometry, od Žebrákova dva kilometry. Jižně od vsi byla Schwarzenberská obora, dodnes se v ní dochovali daňci. V roce 2011 zde trvale žilo 59 obyvatel.\n\nPrvní písemná zmínka o vesnici pochází z roku 1394. Dějiny jsou spjaté s tvrzí Holešice. Holešice se nachází zhruba kilometr severozápadním směrem od Chrástu. Stávala zde tři panská sídla a dvě vesnice Staré Holešice a Nové Holešice. Ze dvou tvrzí se dochovala pouze památkově chráněná tvrziště a zatímco třetí se částečně dochovala v areálu hospodářského dvora. Starší tvrz byla v držení Zdislava z Holešic v letech 1365–1392. Roku 1380 se připomíná Kuneš z Holešic. Roku 1429–1448 Martin z Holešic rozšířil svůj majetek a přikoupil k tvrzi i okolní vesnice Voltýřov, Žebrákov, Chrást, Radavu. Za vlády krále Jiřího z Poděbrad postoupil tvrz Jan Kovářovský z Jetřichovic panu Zdeňkovi ze Šternberka, aby mohl lépe hájit své zájmy. V roce 1469 zde bylo svedeno mnoho bojů. V následujícím roce nechal Zdeněk ze Šternberka opevnit dvůr hradbami a příkopy. V severní části dvorce nechal postavit mohutnou kamennou tvrz. V 15. století patřily Holešice k majetku pánů ze Švamberka. Obě vesnice Staré i Nové Holešice v tomto století zanikly. Roku 1506 byly Holešice postoupeny Bohuslavem ze Švamberka zvíkovskému Jindřichu ze Švamberka a tím byly připojeny k zvíkovskému a později orlickému panství.\n\nVe tvrzi u vchodu bývala robotní zvonička se zvonkem z roku 1740. Na zvonku byl obraz Jezulátka a znak vrchnosti. Po úderu blesku v roce 1939 vyhořela východní část dvora i se zvoničkou.\n\nSbor dobrovolných hasičů byl ve vesnici založený roku 1903.\n\nV roce 1930 měl Chrást 330 obyvatel a 60 popisných čísel.\n\nV roce 1940 byla vyměřena okresní silnice Chrást–Radava.\n\n"}
{"id": "310916", "url": "https://cs.wikipedia.org/wiki?curid=310916", "title": "Slovenská extraliga ledního hokeje 2006/2007", "text": "Slovenská extraliga ledního hokeje 2006/2007\n\nSezóna 2006/2007 byla 14. ročníkem Slovnaft extraligy. Vítězem se stal tým HC Slovan Bratislava.\n\n \nPostupuje HC Slovan Bratislava na zápasy 4 : 2\nPostupuje HC Slovan Bratislava na zápasy 4 : 0\n \n\nCelkový vítěz HC Slovan Bratislava 4 : 0 na zápasy nad HC Dukla Trenčín\n"}
{"id": "310918", "url": "https://cs.wikipedia.org/wiki?curid=310918", "title": "Buick", "text": "Buick\n\nBuick je americká automobilka, která je součástí koncernu General Motors Company.\n\nZakladatelem značky byl David Dunbar Buick, původním povoláním instalatér a vynálezce spojení keramiky s kovem. Za tento patent obdržel sto tisíc dolarů, které vzápětí investoval do založení společnosti \"Buick Auto Vim and Power Company\", v roce 1903 přejmenované na \"Buick Motor Company\". Původní sídlo firmy bylo v Detroitu, záhy se Buick přestěhoval do Flintu v Michiganu. Výsledkem jeho konstruktérského snažení je patentovaný rozvod OHV, u nějž automobilka vytrvala po celou dobu své americké existence.\n\nO rok později se majitelem firmy stal podnikatel James Whiting, poté firmu finančně převzal William Crapo Durant a z malé společnosti vybudoval v první polovině 20. století jednu z největších amerických automobilek a zároveň položil základ koncernu General Motors. \nPo válce byl prodej vozů obnoven faceliftovaným předválečným modelem z roku 1942. Prodej vozů rostl až do roku 1955, kdy se \"Buick\" dostal na třetí příčku amerického trhu. Ve stejném roce dne 5. dubna byl vyroben 8 miliontý vůz pod značkou \"Buick\", který byl současně 3,5 miliontým poválečným vozem. \n\nV roce 1953 se objevil nový motor V8 který nahradil původní řadový osmiválec. V roce 1961 se představil Buick Special. Celohliníkový vidlicový osmiválec byl na americké poměry výrobně dosti nákladný, a tak se automobilka po třech letech vrátila k litině. Uplatnění motor nalezl v letech 1967 až 2004 v celé řadě britských vozů (Rover aj.). Z tohoto motoru byl v roce 1962 odvozen první americký vidlicový šestiválec, který patřil k produkčně nejúspěšnějším motorům americké historie.\n\nV 60. letech 20. století se v USA zvyšovala poptávka po sportovních vozech. \"Buick\" na trend odpověděl úspěšným modelem Riviera kategorie Personal Luxury Car. Tato řada se vyráběla od roku 1963 až do roku 1999.\n\n"}
{"id": "310920", "url": "https://cs.wikipedia.org/wiki?curid=310920", "title": "Veselá (Zašová)", "text": "Veselá (Zašová)\n\nVesnice Veselá se nachází u obce Zašová v okrese Vsetín ve Zlínském kraji. Formálně patří k obci Zašová, ale fyzicky leží na opačném břehu Rožnovské Bečvy.\n\nPrvní písemná zmínka o obci pochází z roku 1376.\n\nPřes Rožnovskou Bečvu vede do obce jediná celoročně sjízdná zpevněná komunikace. Během nacistické okupace se plánovalo prodloužení zpevněné komunikace v horní části obce a mělo tím dojít k silničnímu propojení Veselé s Malou Lhotou (a také s Hrachovcem a Podlesím). Ke stavbě sice nikdy nedošlo, nicméně plánovaná komunikace byla ještě na začátku 90. let zakreslována do některých map.\n\nDo Veselé jezdí několik autobusových linek denně. Obec má místní rozhlas, vodovod, elektrifikaci. Kanalizace napojena na čističku odpadních vod. Rovněž rozvod zemního plynu je ve většině obce. V obci působí Sbor dobrovolných hasičů.\n\n\n\n\n"}
{"id": "310926", "url": "https://cs.wikipedia.org/wiki?curid=310926", "title": "Buick Riviera", "text": "Buick Riviera\n\nBuick Riviera je název typové řady automobilů značky Buick vyráběné v letech 1963 až 1999. Celkem bylo v tomto období vyrobeno 1,127 milionu kusů.\n\nVývoj a výroba modelu Riviera na počátku 60. letech 20. století byla motivována vzrůstající poptávku po sportovních vozech typu Chevrolet Impala nebo Ford Thunderbird. Modelová řada Riviera byla vyráběna jako dvoudveřové kupé se sportovním designem a výkonným benzinovým motorem. Do roku 1999 bylo představeno celkem osm generací.\n\nMotor -původně vidlicový osmiválec 6572 cm³ o výkonu 243 kW při 4400 otáčkách za minutu. Maximální rychlost 190 km/h. Později 6572 cm³ o výkonu 243 kW při 4400 otáčkách za minutu.\n\nDesign byl značně pozměněn. Vůz byl vylepšen i technicky. \n\nNová karoserie od Donalda Laskyho a Jerryho Hirschberga s působivou lodní zádí. Motor – V8 o objemu 7468 cm³ s výkonem 197,9 kW. Pohon zadních kol. Automatická převodovka Turbo-Hydra-Matic 400. Hmotnost přesahovala 2 tuny. Maximální rychlost činila 210 km/h. V letech 1971 až 1973 bylo vyrobeno 101 618 kusů.\n\nRiviera opět dostala klasický tvar zadních partií. \n\nVůz byl značně menší než předcházející generace. Byl postaven na menší platformě.\n\nŠestá generace byla první Rivierou, u které byla poháněná přední náprava\n\nByla vybavena palubním počítačem s dotykovým displejem.\n\nByla vyráběna jako velké kupé. Sportovní verze byla výkonnější než předchozí modely.\n\n"}
{"id": "310928", "url": "https://cs.wikipedia.org/wiki?curid=310928", "title": "Nádorovky", "text": "Nádorovky\n\nNádorovky (Phytomyxea, Plasmodiophoromycota), též plasmodiofory, jsou jednobuněční protisti a vnitrobuněční parazité. Nádorovky se řadí do skupiny Rhizaria, dříve byla řazena mezi houby nebo hlenky.\n\nMají složitý vývojový cyklus, nejlépe prozkoumaný je u rodu \"Plasmodiophora\". Z klidové spory čili cysty vyklíčí uvnitř pletiva hostitele zoospory s bičíkem, ty se po čase mění na mnohojaderný jednobuněčný útvar, nazývaný sporangiální paraplazmodium (nebo někdy prostě plazmodium). To obsahuje mnoho haploidních jader a napadá další a další buňky. Do 4 dnů po infekci se z paraplazmodia vytvoří sporangium, z něhož se uvolní nové zoospory, označované sekundární zoospory, protože jsou již druhé v řadě. Ty buď vytváří nová paraplazmodia, nebo mohou sloužit jako pohlavní buňky (tzv. planogamety). Jejich kopulací splývají cytoplazmy, ale nedochází ke splynutí jader. Ty mohou rovněž dát vzniknout tzv. sporogennímu paraplazmodiu, které je v tomto případě rovněž mnohojaderné a postupně dokonce dochází k vzniku diploidních jader vždy splýváním dvou haploidních. Toto paraplazmodium je obvykle velmi zbytnělé a obsahuje po určité době velké množství cyst, které slouží jako klidová stadia. Tím se cyklus uzavírá.\n\nShrnutím se dá říci, že se v životním cyklu vyskytuje množství stádií, ale dominují různá paraplazmodia a bičíkatá stádia. Naopak myxaméby chybějí. Netvoří se ani žádné plodničky (sporokarpy). Paraplazmodium se od plazmodia hlenek liší hned v několika rysech: nevzniká splýváním několika nezávislých buněk, nepohybuje se améboidně, neživí se holozoicky ale osmotrofně a v neposlední řadě se vyskytuje pouze uvnitř pletiv hostitele a nikoliv ve vnějším prostředí.\n\nV buněčné stěně neobsahují nádorovky celulózu, ale zřejmě chitin a další látky.\n\nNádorovky parazitují na vyšších rostlinách, ale vzácně i např. na zelených řasách, parožnatkách, oomycetách a rod \"Haptoglossa\" dokonce i na bezobratlých. Vyvolávají obvykle hypertrofii a hyperplazii pletiv, tedy v podstatě zbytnělý růst napadených orgánů.\n\nMezi známé zástupce nádorovek patří nádorovka brukvovitá (\"Plasmodiophora brassicae\"), které napadá kořeny brukvovitých, pročež napadená rostlina nemůže přijímat živiny. To způsobuje žloutnutí a následné odumírání rostliny. Jiné nádorovky, jako \"Spongospora subterranea\", například napadají brambory a vytváří na nich strupovitost (tzv. prašná strupovitost brambor). Jiným zástupcem je rod \"Polymyxa\".\n"}
{"id": "310929", "url": "https://cs.wikipedia.org/wiki?curid=310929", "title": "Slovenská extraliga ledního hokeje 2005/2006", "text": "Slovenská extraliga ledního hokeje 2005/2006\n\nSezóna 2005/2006 byla 13. ročníkem Slovnaft extraligy. Vítězem se stal tým MsHK Žilina.\n\n\nCelkový vítěz MsHK Žilina 4 : 3 na zápasy nad HC ŠKP Poprad\n \n"}
{"id": "310931", "url": "https://cs.wikipedia.org/wiki?curid=310931", "title": "Melisenda Jeruzalémská", "text": "Melisenda Jeruzalémská\n\nMelisenda Jeruzalémská (1105 – 11. září 1161) byla jeruzalémskou královnou, dcerou Balduina II. a arménské princezny Morphie.\n\nMelisenda byla jednou ze čtyř dcer krále Balduina, který se mužského potomka nedočkal. Roku 1129 proto provdal Melisendu za ovdovělého hraběte Fulka z Anjou. Fulko byl o dva roky později po tchánově smrtí korunován jeruzalémským králem a Melisenda jeho spoluvládkyní. Spoluvláda byla sice zřejmě zakotvena v manželské smlouvě, ale Fulko se zpočátku pokoušel vládnout samostatně a až rozkol v zemi a silná podpora Melisendy poddanými jej přiměly ke změně názoru. Poté již vládli společně.\n\nFulko roku 1143 na lovu tragicky spadl z koně a zemřel. Ovdovělá Melisenda se stala regentkou staršího, ale stále nezletilého syna Balduina a to až do roku 1153. Rádcem královny vdovy byl konetábl Manassès z Hierges.\n\n\n"}
{"id": "310936", "url": "https://cs.wikipedia.org/wiki?curid=310936", "title": "Melisendin žaltář", "text": "Melisendin žaltář\n\nMelisendin žaltář je iluminovaný rukopis zhotovený v letech 1135–1143, který je dnes umístěný v Britské knihovně v Londýně. Žaltář byl zhotoven na zakázku jeruzalémského krále Fulka z Anjou pro jeho manželku Melisendu.\n\n"}
{"id": "310943", "url": "https://cs.wikipedia.org/wiki?curid=310943", "title": "Dějiny šly krajem", "text": "Dějiny šly krajem\n\nDějiny šly krajem je kniha Jaroslava Krčála připomínající hrdinství lidí z Jaroměřic nad Rokytnou a jejich okolí při odporu proti nacismu. Knížka přibližuje skutečný příběh, jenž se udál v polovině roku 1944, a to mimo Jaroměřice nad Rokytnou samé zejména v Boňově, vyšla v roce 1947, reprintem pak roku 2007.\n\nPočátkem května 1944 seskočili poblíž Kramolína za Mohelnem tři parašutisté zpravodajské skupiny Lenka-jih – spelter z Anglie; byli to Jaroslav Kotásek, Jan Vavrda a Rudolf Novotný. Ihned na počátku byli vyzrazeni, neboť jednomu z nich se nepodařilo skrýt stopy po přistání. Třebaže pronásledováni, podařilo se jim směřovat k cíli své cesty.\n\nDne 6. května 1944 před půlnocí dorazili na náves v Boňově. Tam se jich ujali František Durda a František Pelán. Po několikadenním pobytu jim boňovští pomocníci pomohli k hájovně na Vostrém přemístit zavazadla – krátkovlnnou vysílačku –, prostředek zpravodajské činnosti parašutistů. Hájovna hajného Vitouše byla místním ohniskem protinacistickému odporu. Tam pak parašutisté umístili vysílačku a pokusili se o spojení do Anglie. O parašutistech se však dozvěděl pomahač gestapa Vojvoda-Jizera.\n\nGestapo nějaký čas skupinu monitorovalo. V půli června se podařilo zjistit, že zpravodajská skupina byla vyzrazena Jizerou a že je sledována. Němci jednali rychle. Dne 17. června oddíly SS, Schutzpolizei a gestapa, které přijely od Třebíče přes Jaroměřice, obklíčily za tmy kolem druhé hodiny ranní hájovnu na Vostrém i Boňov. Jejich akce měla začít se svítáním, ale i oni na sebe nechali upozornit. Dvěma parašutistům a hajnému Vitoušovi se podařilo uniknout, Kotásek padl. Strastiplnou cestou se Vitoušovi podařilo Němcům lesem uniknout a pomocí dalších místních vlastenců (např. radkovického hajného Procházky, rolníka Zahrádky a hlavně jaroměřického kováře Procházky) přečkal zbytek německé okupace pod jinou identitou.\n\nDne 23. června 1944 zinscenovali Němci na jaroměřické radnici soud s trojicí boňovských rolníků, kteří parašutistům pomohli. Pro výstrahu se procesu povinně zúčastnili všichni starostové Jaroměřicka, vedoucí hasičských sborů a někteří úředníci. Dusnou atmosféru emotivně osvěžil nejstarší obžalovaný, jak píše Krčál: \n\nNad trojicí byl vynesen trest smrti a hned příští den byli v Praze popraveni. Na jejich památku a k udržování historické paměti byla 13. července 1947 na jaroměřické radnici odhalena pamětní deska navržená Josefem Kapinusem a provedená Ladislavem Brtnickým. Je na ní tento text:\n\nZávěr knihy uvádí v kapitole označené \"Zemřeli, aby národ žil\" seznam lidí z Jaroměřic a okolí, kteří zahynuli během nacistické okupace.\n\n"}
{"id": "310949", "url": "https://cs.wikipedia.org/wiki?curid=310949", "title": "Staroegyptské písemnictví", "text": "Staroegyptské písemnictví\n\nStaroegyptské písemnictví je písemnictví starověkého Egypta z období let 2800 př. n. l. až 300 n. l. Pro zápis se používalo nejdříve hieroglyfického písma, z něhož později vzniklo na papyry používané písmo hieratické a démotické.\n\nJazykem používaným pro zápis byla archaická egyptština (používaná před rokem 2600 př. n. l.), stará egyptština (2600 př. n. l. – 2000 př. n. l.), střední (klasická) egyptština (2000 př. n. l. – 1300 př. n. l.), nová egyptština (1300 př. n. l. – 700 př. n. l.), démotština (7. století př. n. l. – 5. století n. l.) a koptština (4. století n. l. – 17. století n. l.). Za doby Ptolemaiovců a později v Římské době byly některé texty psány i v řečtině.\n\nNaše znalosti o této literatuře se zakládají převážně na archeologických nálezech, protože se zánikem starověkého Egypta skončil zájem o tuto literaturu a proto se příliš nedochovala v řeckých a latinských přepisech.\n\nLiteratura se převážně zachovala na papyrech, ale texty byly také tesány do kamene, psány na dřevo a malovány na stěny hrobek.\n\nTexty mají náboženský obsah, autobiografický, byla psána naučení pro následníky trůnu, sepsány byly činy některých faraonů. Také byly nalezeny texty obsahující povídky a bajky, matematické a lékařské texty a poezie.\n\nNejčastěji se psalo na listy vyrobené ze stvolu rostliny šáchoru papírodárného. Vyrobené listy papyru se mohly slepit vedle sebe a vznikl papyrový svitek, který se skladoval svinutý, protože by přeložením po čase popraskal. Tento svitek mohl být dlouhý až 40 metrů.\n\nPsalo se štětečkem vyrobeným rozkousáním konce stvolu sítiny Juncus maritimus. Používal se většinou černý inkoust ze sazí a příměsi pojidla. Nadpisy a některá slova se psala červeným inkoustem z okrového prášku, vody a pojidla. Chybně napsaný text se mazal navlhčeným hadříkem.\n\nPisátka se nejdříve uchovávala v sáčcích a dřevěná destička s prohlubeninami pro inkoust byla odděleně. Později se začaly vyrábět krabičky ze dřeva nebo slonoviny s posouvacím víčkem, které sloužily jako kalamář a současně pro úschovu pisátek.\n\nDalší potřebou písaře byl jemně hlazený kámen, sloužící pro roztírání okru a pro uhlazení místa, kde byl smyt chybný text.\n\nPro psaní se používaly také svitky vyrobené ze zvířecí kůže. Pro méně důležité zápisy, vzkazy pro chudé obyvatele a výuku psaní byly používány střepy nádob a úlomky vápence – tzv. ostraka. Starší žáci písařských škol používali pro svůj nácvik dřevěné desky potažené štukem, ze kterého se daly texty dobře smývat.\n\nPro zpracování staroegyptských děl je potřeba je nejprve převést z hieratického nebo démotického písma do hieroglyfického. Následný kvalitní překlad vyžaduje dlouholetou práci při rozboru jiných textů, zkoumání života starých Egypťanů a při vytváření slovníku, protože máme dosud značné mezery ve znalosti staroegyptských slov.\n\nKe zkreslení výkladu některých textů může také dojít vlivem toho, že se zachovala pouze jejich část (nejčastěji jsou poškozeny okraje papyru), nebo novější opis, ve kterém opisovatel původní formulace upravil do formulací používaných ve své době.\n\nPočátky písemnictví lze vysledovat do roku 3200 př. n. l. V hrobce U-j, nacházející se v Abydu a pocházející z této doby bylo nalezeno 150 malých destiček, na kterých jsou vyryty znaky považované za předchůdce hieroglyfů. Dalšími nálezy pocházejícími z období kolem roku 3000 př. n. l. jsou předměty nalezené v hlavního depozitu chrámu boha Hora v Hierakonpolis. V tomto depozitu byla nalezena Narmerova paleta, Narmerova palice a palice krále Štíra. Narmerova paleta je některými egyptology považována za \"první historický dokument na světě\".\n\nZ doby prvních tří dynastií se dochovaly kratší nápisy na Sinaji, ve Východní poušti a Nubii se jmény panovníků a jejich tituly. Během 3. dynastie se začínají zaznamenávat krátké nápisy i na stěny hrobek hodnostářů a faraonů. Tyto záznamy vrcholí během 5. a 6. dynastie, kdy se poprvé objevují tzv. Texty pyramid, což jsou náboženské texty, které doprovázely mrtvého na onen svět. Ale nejenom těmi byly hrobky zdobeny. Například Ptahšepsesova mastaba v Abúsíru z období 5. dynastie obsahuje po stěnách množství písní a rozhovorů znázorněných postav.\n\nPapyry jsou většinou nazvány podle svých objevitelů nebo podle muzeí, ve kterých se nacházejí.\n\n\nKnihy moudrých rad do života\n\n\n\nHlavní článek: Egyptské pohřební texty\nHlavní článek: Egyptské podsvětní knihy\n\n\n\n\n\n\n\n\n"}
{"id": "310954", "url": "https://cs.wikipedia.org/wiki?curid=310954", "title": "Ilz", "text": "Ilz\n\nIlz (česky Jilec) je řeka v Německu, přesněji na jihovýchodě spolkové země Bavorsko. Délka řeky je 65 km. Plocha povodí měří 850 km².\n\nŘeka Ilz vzniká soutokem tří pramenných toků u obce Schönberg, které vznikají v oblasti mezi vrcholy Grosser Rachel (1453) (česky Roklan) a Lusen (1373) (česky Luzný) v Národním parku Bavorský les. Její tok směřuje převážně jižním směrem hlubokým zalesněným údolím k městu Pasov, ve kterém ústí zleva do Dunaje těsně před mohutným Innem, který přitéká do Dunaje z pravé strany.\n\n\n\nPrůměrný průtok v ústí je okolo 18 m³/s.\n\nHlásné profily:\n"}
{"id": "310957", "url": "https://cs.wikipedia.org/wiki?curid=310957", "title": "Henri-Gatien Bertrand", "text": "Henri-Gatien Bertrand\n\nHenri-Gatien, hrabě Bertrand (28. března 1773 zámek Raoul poblíž Châteauroux, dpt. Indre Francie – 31. ledna 1844 Chateauroux) byl francouzský generál, maršál císařského paláce a jeden z nejbližších spolupracovníků Napoleona Bonaparte.\n\nBertrand pocházel ze zámožné vážené rodiny. Otec Henri Bertrand byl správcem královských lesů a vodních ploch v oblasti Bourges, matka Henriette roz. Boucher pocházela z rodiny vysokého královského správního úředníka.\n\nHenri-Gatien od 11. 9. 1793 studoval v královské vojenské technické škole v Mézieres a během revoluce vstoupil do pařížské Národní gardy a později do technického sboru armády. Sloužil v letech 1795–1796 v Pyrenejské a Italské armádě (21. března 1795 kapitán) a roku 1796 byl členem suity generála Auberta du Bayet, který byl jmenován mimořádným vyslancem Francie v Istanbulu. V roce 1798 se účastnil egyptského tažení. Zde na sebe upozornil již v bitvě u pyramid (21. 7. 1798), za což byl povýšen do hodnosti plukovníka a o rok později v pozemní bitvě u Aboukiru (25. 7. 1799), kde byl lehce raněn na hlavě. Zůstal v Egyptě i po odjezdu Napoleona Bonaparte a 16. 9. 1800 byl jmenován brigádním generálem. Od 21. 3. 1801 vykonával funkci velitele fortifikačních prací v Alexandrii. V bitvě u Slavkova (2. 12. 1805) se vyznamenal chladnokrevností a statečností a byl jmenován generálním adjutantem císaře. Roku 1806 velel obsazení špandavské pevnosti (25. října 1806), účastnil se strašné bitvy u Eylau - u Jílového, (8. února 1807), dobytí Gdaňska (24. května 1807), po kterém byl 30. května 1807 povýšen na divizního generála a vyznamenal se v bitvě u Friedlandu (14. června 1807). V březnu 1808 byl nobilitován na hraběte. Roku 1809 přispěl významně po bitvě u Aspern (21. a 22. května 1809) k záchraně armády bleskovým projektem a stavební realizací tří dunajských mostů na ostrov Lobau.\n\n16. září 1808 uzavřel sňatek s Elisabeth Francoise Dillonovou, zvanou Fanny. Manželka byla dcerou generála Arthura de Dillona (1750-1794), popraveného v době jakobínského teroru. Zúčastnil se roku 1812 ruské kampaně a roku 1813 velel rezervní armádě (IV. sbor) v bitvách u Grossgörschenu čili Lützenu (2. května 1813) a u Budyšína (Bautzen, 21.-22. května 1813). Po smrti svého hofmistra generála Duroca (23. května 1813) jmenoval jej císař 18. listopadu 1813 vrchním dvorním maršálem (\"Grand Maréchal du Palais\"), hofmistrem. V čele svého sboru bojoval v bitvách u Grossbeeren (23. srpna 1813) a u Dennewitz (6. září 1813), kdy Francouzi dvakrát neuspěli v taženích k Berlínu, a poté 3. října 1813 hájil Wartenburg a přechod Labe proti Blücherovi. V bitvě u Lipska (16.-19. října 1813) hájil v Lindenau silnici do Durynska a poté kryl ústup k Rýnu. Po bitvě u Hanau (30.-31. října 1813) pak velel obraně přechodu Rýna u Mohuče (Mainz).\n\nDoprovázel císaře na Elbu, stál při císaři pevně i během Sta dnů a bojoval u Waterloo (18. června 1815). Se svou rodinou doprovázel císaře i na ostrov Svaté Heleny a zachoval mu naprostou věrnost a dojemnou oddanost až do císařovy smrti. Bourbony byl odsouzen k trestu smrti (7. května 1816), ale Angličany nebyl vydán. Po smrti císaře (5. května 1821) byl králem Ludvíkem XVIII. amnestován a byla mu vrácena jeho vojenská hodnost. Při jeho příjezdu 24. října 1821 zpět do Francie byl v Calais triumfálně uvítán.\n\nPo červencové revoluci 1830 vstoupil do politiky a stal se poslancem parlamentu. Zde se připojil k liberálnímu křídlu. Od roku 1834 však se stáhl do soukromí na svůj statek u Chateauroux. Roku 1836 zemřela jeho milovaná žena Fanny na karcinom prsu. Roku 1840 byl pověřen králem Ludvíkem Filipem, aby společně s jeho synem, princem de Joinville, vyzvedl ostatky císaře Napoleona a odvezl je do Francie. Byl též celebritou slavnostního průvodu při převozu Napoleonovy rakve do Paříže. Připravoval pak k vydání Napoleonových pamětí, ale uprostřed pilné práce jej zastihla smrt.\n"}
{"id": "310959", "url": "https://cs.wikipedia.org/wiki?curid=310959", "title": "Elisabethanum", "text": "Elisabethanum\n\nElisabethanum neboli Alžbětinské gymnázium bylo slavné slezské gymnázium nesoucí jméno sv. Alžběty se sídlem ve Vratislavi.\n\nGymnázium bylo založeno v roce 1293 jako městská škola při farnosti sv. Alžběty. V 16. století se škola stala evangelickou školou a přestěhovala se do nové renesanční budovy. Roku 1562 škola získala status gymnázia (\"gymnasium academicum\").\nMezi jeho žáky patřili např. teolog Amand Polan z Polansdorfu, básník Johann Heermann či básník Balthasar Exner.\n\n"}
{"id": "310963", "url": "https://cs.wikipedia.org/wiki?curid=310963", "title": "2. česká hokejová liga 2005/2006", "text": "2. česká hokejová liga 2005/2006\n\n2. česká hokejová liga v sezóně 2005/2006 byla 13. ročníkem samostatné třetí nejvyšší české soutěže v ledním hokeji.\n\n\nSoutěž byla rozdělena na tři skupiny, a to západní, střední a východní. Každé z těchto skupin se účastnilo 12 týmů. Základní část čítající 34 kol měla dvě fáze. V té první se týmy v rámci skupin utkaly každý s každým dvakrát (22 kol). Ve druhé fázi se sudé týmy ze skupiny utkaly se všemi lichými týmy dané skupiny dvoukolově. Druhá fáze měla tedy 12 kol.\n\nDo playoff postoupilo z každé skupiny 8 nejlepších týmů, přičemž skupiny západ a střed měly playoff společné. Skupina východ měla pouze playoff v rámci skupiny. Veškeré série playoff se hrály na 3 vítězná utkání.\n\nVe společném playoff skupin západ a střed nejprve přišlo na řadu osmifinále, kde čekal první tým skupiny západ osmý tým skupiny střed, první tým skupiny střed osmý tým skupiny západ, druhý tým skupiny západ sedmý tým skupiny střed, atd. Vítězové osmifinále postoupili do čtvrtfinále, z něhož vede cesta pro nejlepší 4 celky do semifinále. Dva vítězové semifinále postoupili do baráže o 1. ligu.\n\nPlayoff skupiny východ bylo podobné. Vítěz skupiny východ ve čtvrtfinále narazil na osmý tým skupiny východ, druhý na sedmý, atd. Vítězové čtvrtfinále postoupili do semifinále, ze kterého vedla cesta pro dva nejúspěšnější celky do finále. Vítěz finále postoupil do baráže o 1. ligu.\n\nČtyři nejhorší celky každé skupiny hrály dvoukolově o udržení. Poslední celky skupin o udržení musely svoji druholigovou příslušnost hájit v baráži, aby zabránily sestupu do krajských přeborů.\n\n\n\n\n\n\nTýmy Havlíčkova Brodu a Písku postoupily do baráže o 1. ligu.\n\n\n\n\nTým Techniky Brno postoupil do baráže o 1. ligu.\n\n\n\n\n"}
{"id": "310964", "url": "https://cs.wikipedia.org/wiki?curid=310964", "title": "17. karmapa", "text": "17. karmapa\n\nTitul sedmnáctého karmapy v současné době užívají dvě osoby:\n"}
{"id": "310967", "url": "https://cs.wikipedia.org/wiki?curid=310967", "title": "Jagdkommando (Bundesheer)", "text": "Jagdkommando (Bundesheer)\n\nJagdkommando (JaKdo) je protiteroristická vojenská jednotka armády Rakouska. Sídlem jednotky je Vídeňské Nové Město.\n\nTato jednotka, vznikající po roce 1989 postupně přebírala zahraniční úkoly četnické jednotky GEK. K nasazení jednotky došlo v jednotkách KFOR (Kosovo) a ISAF (Afghánistán).\n\nNasazení ve prospěch civilního obyvalstva, například při živelních pohromách.\n\nHlavní zbraní je útočná puška Steyr AUG. Jako záložní zbraň je používána pistole Glock G17. Dále je používán samopal Steyr TMP. U jednotky je jako zbraň kategorie PDW zavedena P-90.\n\nVojáci standardně používají polní uniformu zelené barvy. Při operacích CQB (boj v zástavbě) je využívána černá kombinéza. Pro ochranu hlavy se používají balistické přílby vybavené štítem přes obličej, nebo plastové přílby typu pro-tec. Jednotka je vybavena pro boj v horách – vybavení obnáší kvalitní lyže, zimní oblečení. Ve vybavení jednotky se taktéž nachází padáky typu křídlo.\n\n\nPro vzdušnou přepravu a výsadky, včetně padákových seskoků, jsou používány vrtulníky. UH-60 Blackhawk, nebo Bell 212.\n\n\n"}
{"id": "310969", "url": "https://cs.wikipedia.org/wiki?curid=310969", "title": "Sousoší svatého Cyrila a Metoděje", "text": "Sousoší svatého Cyrila a Metoděje\n\nSousoší svatého Cyrila a Metoděje lze najít na více místech:\n\na jinde.\n"}
{"id": "310970", "url": "https://cs.wikipedia.org/wiki?curid=310970", "title": "Globulation 2", "text": "Globulation 2\n\nGlobulation 2 je realtimová strategie, lišící se od ostatním svým pojetím ovládání jednotek, řešeným automatickým seskupováním jednotek k jednotlivým úlohám.\n\nHráč přiřazuje jednotlivým úkolům počet jednotek, čímž ovlivňuje třeba rychlost stavby, nebo sílu jednotky. Ve hře je zastoupena pouze jedna rasa - globulové, se třemi typy jednotek - pracovník, bojovník a průzkumník.\n\n"}
{"id": "310971", "url": "https://cs.wikipedia.org/wiki?curid=310971", "title": "Klášter Fontevrault", "text": "Klášter Fontevrault\n\nKlášter Fontevrault je klášter ve vsi Fontevraud-l'Abbaye nedaleko Saumuru v historické části Francie v Anjou (dnešní departement Maine-et-Loire).\n\nKrálovský ženský klášter byl založen roku 1099 poustevníkem Robertem z Arbrisselu a přijal benediktinskou řeholi. Roku 1106 potvrdil papež Paschalis II. nezávislost dvojitého kláštera na jakékoli církevní a světské autoritě. Ve 12. století patřilo pod Fontevrault asi 100 převorství, v nichž žilo na 5 000 řeholníků a řeholnic.\n\nAbatyše ve Fontevrault měla titul „velkoabatyše“ a bývala jí dcera místní vysoké šlechty či dokonce dcera královská.\n\nMezi lety 1662 až 1665 zde byla pro své intriky uvězněna, na příkaz Ludvíka XIV., šlechtična Nicole-Anne Constance de Montalais.\n\nV letech 1804-1963 sloužil klášterní areál jako vězení.\n\nCelý rozsáhlý areál kláštera je dokonalou ukázkou stavebního umění doby románské a gotické. Mezi hlavní turistické atrakce patří pohřebiště anglických Plantagenetů, refektář a ložnice. Klášterní kostel pochází z doby románské a jsou v něm dochovány sloupy s vyřezávanými hlavicemi. Křížová chodba je renesanční stejně jako kapitula.\n\n\n"}
{"id": "310976", "url": "https://cs.wikipedia.org/wiki?curid=310976", "title": "Ondříček", "text": "Ondříček\n\nOndříček je příjmení, které nosí více různých osobností:\n\n\n"}
{"id": "310978", "url": "https://cs.wikipedia.org/wiki?curid=310978", "title": "Drahovice", "text": "Drahovice\n\nDrahovice () jsou jednou z patnácti částí města Karlových Varů. Leží na východě města a jsou ohraničeny řekou Teplou a Ohří, Bezručovou a Hřbitovní ulicí. V roce 2007 tu podle Radničních listů žilo 7647 obyvatel ve 677 domech.\n\nDrahovice mají 7 přemostění: kruhový most 1. máje, most U Solivárny, dva železniční mosty z Čertova ostrova, plynárenský most, Drahovický most (pro pěší), Pražský most, Dalovickou lávku (pro pěší). Důležitým silničním tahem je silnice I/6 (E48). V Drahovicích jsou dvě pošty: 360 09 Dolní Drahovice, 360 20 Horní Drahovice.\n\nSídlo Drahovice bylo již v roce 1293 připojeno k sedleckému kostelu. Stával zde opevněný šlechtický dvorec Václava Hýzrleho (později zvaný Schindlerův dvorec), který v roce 1906 vyhořel. Dvorec se nacházel přibližně v místech dnešní ubytovny Drahomíra. Dvorec později připadl loketskému zemskému soudci Štěpánu z Brandenu, který jej roku 1493 prodal Karlovým Varům. Z roku 1434 pochází první písemná zmínka o Drahovicích. V období selských povstání (rok 1680) se zrodila známá drahovická rebelantská tradice.\n\nNa konci 18. století bylo drahovické území na několika místech dotčeno zlatokopeckou a cínovou horečkou bez sebemenších náznaků úspěchu. Některá místa ještě dnes připomínají historii, např. Šibeniční vrch, kde byl v roce 1833 postaven dodnes stojící vyhlídkový altán – tempel, na začátku Hřbitovní ulice socha Immaculata Conceptio z roku 1704.\n\nOd roku 1928 jsou Drahovice osadou obce Karlovy Vary.\n\nDrahovice leží dva kilometry východně od centra na svažitém úpatí Tříkřížové a Bukové hory a Věčného života. Obtékají je řeky Ohře a Teplá.\n\nRok s nejmenším, největším a současným počtem:\n\nDrahovice se obecně dělí na Čertův ostrov, Dolní a Horní Drahovice. Dle základních sídelních jednotek se dále dělí na Horní Drahovice, Nové Drahovice, Mattoniho nábřeží, Dolní Drahovice, Stará Kysibelskou a Pražskou.\n\nDrahovice mají dobrou dopravní obslužnost. Hlavní dopravní tepnou je městský průtah I/6, Mattoniho a Drahomířino nábřeží, Vítězná ulice, Stará Kysibelská a Lidická. Městskou hromadnou dopravu zajišťují linky 5, 6, 17 a 18 v Dolních Drahovicích a linky 3, 15 a 21 v Horních Drahovicích\n\nV Drahovicích se nachází Karlovarská krajská nemocnice, První české gymnázium v Karlových Varech, Střední pedagogická škola a gymnázium, ZŠ J. A. Komenského, Střední odborná škola stavební, ZUŠ A. Dvořáka, Stadion TJ Slavia, kino Drahomíra (dříve krátce Panasonic), Divadlo Dětí, Divadlo Dagmar, areál Dopravního podniku KV a ČSAD, Čistírna odpadních vod. V roce 2007 byl na Čertově ostrově v místech bývalého areálu mlékárny Intermilk, jejíž hlavní budova byla navržena architektem Karlem Ernstbergerem, postaven bytový komplex Rezidence Čertovka a supermarket Lidl. Dále se plánuje rekonstrukce ulic Vítězné, Drahomířina a Mattoniho nábřeží, která byla již několikrát odložena.\n\nAsi jeden kilometr východně od Drahovic se nachází zbytky drahovického hradiště, které bylo osídleno v pozdní době bronzové a snad i v eneolitu.\n\n"}
{"id": "310979", "url": "https://cs.wikipedia.org/wiki?curid=310979", "title": "UART", "text": "UART\n\nUART (zkratka z anglického , doslova \"univerzální asynchronní přijímač-vysílač\") je počítačová součástka sloužící k asynchronnímu sériovému přenosu, přičemž formát a rychlost tohoto přenosu jsou konfigurovatelné. Někdy je realizován samostatným integrovaným obvodem (například 8250 UART a 16550 UART), jindy je součástí jednočipového počítače a obecně slouží jako sériový port daného zařízení. Příbuzným konceptem je USART, který umožňuje i synchronní přenos.\n\nPod pojem UART spadá řada podrobnějších standardů, například RS-232 nebo RS-485.\n"}
{"id": "310980", "url": "https://cs.wikipedia.org/wiki?curid=310980", "title": "Angers (hrad)", "text": "Angers (hrad)\n\nAngers je hrad ve stejnojmenném městě na západě Francie v departementu Maine-et-Loire a regionu Pays de la Loire. Historicky jde o bývalou provincii Anjou, připojenou k Francii roku 1481 (nyní část departementů Maine-et-Loire a Indre-et-Loire)). Jejím hlavní město dosáhlo největšího významu ve středověku jako sídelní město hraběcího rodu Anjou, jehož někteří potomci dosáhli královské hodnosti ve Francii, Anglii, Neapolsku, Uhrách a Jeruzalémě, a Plantagenetů.\n\nNejstarší osídlení tohoto strategického místa na soutoku řek sahá do pravěku. Podle archeologických výzkumů z let 1997 - 2003 zde byla rybářská osada již v období paleolitu, většina nálezů v místním muzeu pochází z období kultury laténské.\nPozději zde galský kmen Andecavů vybudoval galorománskou pevnost, o níž bojoval Gaius Iulius Caesar v galské válce. Poté se na osídlení podíleli Římané.\n\nKřesťanská komunita se zformovala za vlády dynastie Karlovců. Za vlády krále Karla Lysého roku 851 již bylo společenství natolik početná, že k jejímu vedení byl instalován Dodon, první biskup z Angers. V pevnosti stála galorománská kaple sv. Jenovéfy, kterou dal biskup přestavět na jednolodní katedrálu s jižní kaplí. Ta byla koncem 9. století po přenesení relikvií sv. Lauda nově zasvěcena tomuto patronovi. Biskupská katedrála sv. Mořice je vystavěna na jejím místě v gotickém slohu.\n\nPevnost dal Fulko Nerra, hrabě z Anjou v 10. století přebudovat na aulu lichoběžníkového půdorysu s velkým sloupovým sálem, zvanou později hrad. Tato stavební konfigurace byla zničena roku 1131 nebo 1132, a poté obnovena v románském slohu s válcovými bastiony po obvodu hradební zdi. Benediktinský klášter sv. Sergia ze 12. století byl centrem písemnictví. Místo bylo proslulé také jako zastávka na poutní cestě do Compostely. Od 12. století byly zakládány poutní kaple podél jedné z vedlejších cest, kterou poutníci chodili přes Angers do Saint-Jean-d´Angely, kde se připojili na hlavní cestu z Tours do Bordeaux a k průsmyku Roncevaux.\n\nHrad roku 1204 dobyl a po vítězství v bitvě u Bouvines roku 1214 obsadil a konfiskoval francouzský král Filip II. V královském majetku již zůstal. Dnešní podoba pochází ze 13. století, kdy hrad nechal znovu upravit francouzský král Ludvík IX. Ten mu vtiskl obranný charakter umocněný použitím černé břidlice kombinované s bílou bretaňskou žulou.\n\nPro české dějiny je významný květen roku 1464, kdy sem přišlo diplomatické poselstvo českého krále Jiřího z Poděbrad jednat o mírové unii evropských států. Vedli je Lev z Rožmitálu a humanista Antonio Marini z Grenoblu. Vévoda René z Anjou, budoucí mnohonásobný král, poselstvo přijal poté na hradě Saumur.\n\nSedmnáct věží opevnění bylo sníženo na úroveň hradeb v 16. století během náboženských válek. V původní výšce se dochovala pouze jedna z nich, Věž mlýna (\"Tour du Moulin\"). René z Anjou a měl v zahradách zvěřinec plný exotických zvířat, dokončený v roce 1450.\n\nHrad je situován ve strategické výšinné poloze, nad soutokem řek Loiry s Maine, pod jejím soutokem řek Mayenne a Sarthe. Převážně je to gotická stavba krále Ludvíka IX. z let 1228-1238. Opevnění tvoří dvojitý pás hradebních zdí s ochozem a 17 věžemi, vysokými původně 40 metrů, jak je doloženo v 15. století, dnes o 10 metrů nižších. Aulu založil biskup Dodon, v 10. století na jejím místě vznikl první hrad (\"castrum\"), ve druhé čtvrtině 13. století přestavěný na typickou královskou stavbu gotického hradu s palácem, kaplí a mohutnými pevnostními zdmi. Stavbu řídila královna - regentka Blanka Kastilská jako protiváhu k hradům mocných velmožů. Mohutné fortifikace tohoto stavebního období jsou v půdorysu jednoduché, stylově obdobné stavbám římských císařů dynastie Hohenštaufů. Velké bloky kamene jsou opracované do kvádrů v tzv. kyklopském zdivu. Zde byly po antickém způsobu zvýrazněny střídáním pásů černé břidlice, šedé žuly a žlutého pískovce, a tím se docílil výrazný estetický účinek.\n\nHradní kapli sv. Jana Křtitele založil král René a dostavěl ji roku 1410 král Ludvík II.\n\nHrad zaujímá plochu 25 tisíc metrů čtverečních. Hradby o délce přes 600 m stavbu obíhají na půdorysu pětiúhelníku. Jsou prolomeny dvěma branami: Městskou branou (\"La porte de la ville\") a Polní branou (\"La porte des champs\"). Uvnitř areálu hradu jsou stavby ze 13. - 15. století. Nejstarší je jádro královského paláce a královské kaple, ve zdivu ze 13. až 14.století. Interiéry byly během 14. století dovybaveny luxusními prvky včetně krbu v kapli. Dvůr je dále zastavěn kasárnami pro vojenskou posádku, která toto strážní místo stále hlídala, a správní budovou. Během 16. století gotická pevnost byla upravena na zámek s geometricky řešeným parterem parku.\n\nPřed hradem stojí socha „Dobrého krále“ Reného z Anjou, mnohonásobného krále i z Jeruzaléma, který svou kariéru zakončil jako panovník Provence.\n\n\nInteriéry královského paláce zdobí od roku 1954 v nové instalaci proslulé nástěnné koberce - tapisérie ze 14.-18. století. Nejstarší a nejvýznamnější je soubor sedmi tapiserií s cyklem biblických scén Apokalypsy podle Zjevení sv. Jana. Na plochu o celkové délce 140 metrů a o výšce 4,5 metrů bylo původně zavěšeno devět kusů tapisérií, z nichž se zachovalo sedm.\n\nKromě Apokalypsy do souboru patří také pozdější starozákonní historie hrdiny Samsona, dále pašijové scény se skupinou Ukřižování uprostřed, Dva andělé s nástroji Kristova utrpení a znakem objednavatele, Ľegenda o životě sv. Saturnina a Legenda o životě sv. Maurilla. Angerské tapisérie s Apokalypsou vytvořil v Paříži tkadlec Robert Poincon v tkalcovské dílně Nicolase Bataille, podle kreslených kartonů královského malíře Hennequina z Brugg, zvaného také Jean, ve stylu vrcholné gotiky. Kompozice zářivou barevností, kresebností a sledem scén ve dvou patrech nad sebou připomíná knižní iluminace nebo cykly nástěnných maleb. Vedle newyorského fragmentu tapisérie je to jediný (a rozsahem největší) příklad výtvarně kvalitních tapisérií ze 14. století na světě. Tapisérie vznikly na objednávku vévody Ludvíka I. z Anjou, mecenáše umění tohoto panství a bratra francouzského krále Karla V. Sloužily k výzdobě stěn katedrály sv. Mořice v Angers až do 17. století, pak byly srolovány a nevhodným uložením došlo k jejich poškození, jeden kus byl zničen.\n\n\n"}
{"id": "310981", "url": "https://cs.wikipedia.org/wiki?curid=310981", "title": "Beton (nápoj)", "text": "Beton (nápoj)\n\nBeton (\"Becherovka s tonikem\") je míchaný nápoj připravovaný z Becherovky a tonikové vody. K dochucení se používá citronová šťáva, plátky citronu a ledová drť. Beton patří ke klasickým nápojům připravovaným z Becherovky, existují i další varianty připravované z Top Topicu, grepového džusu nebo dokonce se salátovou okurkou.\n\nVůbec poprvé byl namíchán u příležitosti mezinárodní světové výstavy EXPO v Montrealu v roce 1967. Beton je vůbec prvním českým koktejlem.\n\n\nDo sklenice naplněné po okraj kostkami ledu se nalije Becherovka a doplní tonikem, na závěr se vloží plátek citrónu a servíruje. \n\nV roce 2012 byla při příležitosti 45. výročí vzniku Betonu vyvinuta varianta \"Beton Bitter\". Do vinné sklenice naplněné kostkami ledu se nalije Becherovka, doplní tonikem, promíchá a zastříkne likérem KV 14. Na závěr se vloží plátek citronu, pomeranče a limety.\n\n"}
{"id": "310986", "url": "https://cs.wikipedia.org/wiki?curid=310986", "title": "Andrea Sestini Hlaváčková", "text": "Andrea Sestini Hlaváčková\n\nAndrea Sestini Hlaváčková, rodným příjmením Hlaváčková, (* 10. srpna 1986 Plzeň) je česká profesionální tenistka, specialistka na čtyřhru, která na okruh ITF vstoupila v sezóně 2000 a profesionálkou se stala v roce 2004.\n\nDo roku 2011 strávila převážnou část kariéry na okruhu ITF, kde si v květnu 2006 připsala první titul ze španělského Tenerife. V rámci okruhu ITF vyhrála osm turnajů ve dvouhře a dvacet šest ve čtyřhře. Na okruhu WTA pak získala dvacet sedm titulů ve čtyřhře. Z jediného singlového finále v Bad Gasteinu 2013 odešla poražena.\n\nVe dvou obdobích byla deblovou partnerkou česká tenistka Lucie Hradecká, s níž vyhrála ženskou čtyřhru na French Open 2011 a ženskou čtyřhru na US Open 2013. Společně se v roce 2012 probojovaly do finále Wimbledonu, Letních olympijských her v Londýně, US Open a Turnaje mistryň. Po boku běloruského tenisty Maxe Mirného získala titul z mixu na US Open 2013. Ze závěrečných duelů ženského debla Australian Open 2016 a 2017 odešla jako poražená finalistka.\n\nV páru s Maďarkou Tímeou Babosovou vyhrála pět turnajů. Půlroční spolupráci uzavřely premiérovým triumfem na Turnaji mistryň 2017 v Singapuru. V lednu a únoru 2018 byla její partnerkou tchajwanská deblová světová jednička Latisha Chan a od Madrid Open 2018 se jí stabilně stala Barbora Strýcová.\n\nNa žebříčku WTA byla ve dvouhře nejvýše klasifikována v září 2012 na 58. místě, ve čtyřhře pak v říjnu téhož roku na 3. místě.\n\nV juniorské kategorii na žádný grandslamový titul nedosáhla, přesto se v roce 2003 stala poslední juniorskou mistryní světa ve čtyřhře.\n\nV českém fedcupovém týmu debutovala v roce 2012 ostravským utkáním semifinále Světové skupiny proti Itálii, v němž ve dvouhře podlehla Saře Erraniové a s Lucií Hradeckou vyhrála čtyřhru po skreči páru Sara Erraniová a Flavia Pennettaová. Byla členkou vítězného týmu ve Fed Cupu 2012 a 2014. Do listopadu 2018 v soutěži nastoupila k pěti mezistátním utkáním s bilancí 0–1 ve dvouhře a 4–1 ve čtyřhře.\n\nV ženské čtyřhře olympiády v Riu 2016 odešla s Hradeckou poražena ze zápasu o bronz, když je zdolaly krajanky Barbora Strýcová a Lucie Šafářová.\n\nS tenisem začala ve čtyřech letech v klubu TK Slavia Plzeň, z něhož v roce 2010 přestoupila do TK Neridé Praha. Prvního turnaje v rámci okruhu ITF se zúčastnila již v roce 2000. Další dva turnaje odehrála v sezóně 2002, ovšem ani na nich si nepřipsala první výhru v kariéře.\n\nSezónu 2003 zahájila porážkou na turnaji ITF v Ostravě. První výhru v kariéře si tak připsala až na chorvatském turnaji v Makarske, kde vypadla ve druhém kole. V říjnu poté postoupila do svého prvního finále v kariéře, a to na domácím turnaji v Plzni, ve kterém podlehla krajance Nicole Vaidišové. Do finále se dostala i ve čtyřhře, ve které s Terezou Szafnerovou porazily Lucii Kriegsmannovou a Pavlínu Šlitrovou.\n\nRok 2004 zahájila několika neúspěšnými zápasy v singlu. Ve čtyřhře to ovšem neplatilo, když se s Janou Hlaváčkovou probojovaly do finále španělského turnaje v Eldě. Se stejnou partnerkou si finále zahrála ještě v říjnu v mexickém městě Ciudad Juárez. V rámci singlu bylo nejlepším výsledkem srpnové čtvrtfinále z Mariboru.\n\nSezónu 2005 odstartovala na turnajích ve Velké Británii, kde si připsala jedno čtvrtfinále. Na slovinském turnaji v Rogaške Slatině si poté zahrála semifinále singlu a finále deblu, které prohrála. Další semifinále přišlo na turnaji v indickém Bombaji. V květnu si poprvé v kariéře zahrála i turnaj okruhu WTA, když dostala divokou kartu na domácí ECM Prague Open, ve kterém vypadla v prvním kole, když podlehla páté nasazené Ivetě Benešové. Do konce roku si zahrála v rámci singlu finále v německém Horbu, a také semifinále v dalším německém městě Durmersheimu a polském Opole.\n\nSezónu 2006 zahájila deblovým titulem z Jersey, který získala s Chorvatkou Mateou Mezakovou. V americkém Hammomndu poté nepřetavila ani třetí singlové finále k zisku titulu. To se jí podařilo až o měsíc a půl později ve španělské Tenerife, když porazila Moniqu Adamczakovou. Blízko finále byla také v Darmstadtu, kde ovšem vypadla v semifinále. V deblu si poté připsala čtyři tituly, když nejdříve triumfovala s Renatou Voráčovou ve Fontanafredde, a poté získala v závěru sezóny tři prvenství s Nikolou Frankovou, když zvítězily v Opole, Přerově a Valašském Meziříčí.\n\nRok 2007 zahájila porážkou ve finále deblového turnaje v Tampě a také v Suttonu. V březnu naopak obě finále vyhrála, když triumfovala v Tenerife s Margit Rüütelovou 2–3 skreč, a poté v La Palmě s Petrou Cetkovskou. Druhý titul s Petrou Cetkovskou přidaly v Calvii, když vyhrály finále. Formu potvrdily i ziskem premiérového titulu WTA, a to na domácí turnaji v Praze, když zvítězily ve finále. V rámci singlu se probojovala kvalifikací, aby v prvním kole porazila Jill Craybasovou. V kole druhém podlehla Dominice Cibulkové. Neúspěšným pokusem poté skončila kvalifikace na French Open i US Open . Ve čtyřhře si do konce sezóny připsala ještě dva tituly s Lucií Hradeckou, když zvítězily v Jersey a ve Valašském Meziříčí.\n\nRok 2008 odstartovala na turnaji v Belfortu, kde došla do semifinále dvouhry. Společně s Lucií Hradeckou zde získala titul ze čtyřhry. Další zastávkou byl britský Sutton, kde si zahrála hned dvě finále. Singlové prohrála s Johannou Larssonovou a deblové vyhrála s Hradeckou. Na domácím turnaji ECM Prague Open se jí nepodařilo projít kvalifikací, když v posledním kole padla s bývalou osmou hráčkou světa Alicii Molikovou. V rámci čtyřhry slavila po boku Hradecké druhý titul z okruhu WTA, když ve finále přemohly pár Jill Craybasová a Michaëlla Krajiceková. Třetí titul z okruhu WTA přidala v rakouském Bad Gasteinu, kde triumfovala opět s Hradeckou nad párem Sesil Karatančevová a Nataša Zorićová. Do konce roku vybojovala ještě jeden deblový titul, tentokrát z turnaje ITF v Bratislavě.\n\nSezónu 2009 zahájila na Australian Open, kde se představila spolu s Lucií Hradeckou v ženské čtyřhře. V prvním kole porazily pár Jekatěrina Dzegalevičová a Vladimíra Uhlířová. V kole druhém podlehly šestnáctému nasazenému páru Pcheng Šuaj a Sie Su-wej. Následně si spolu zahrály semifinále v Barceloně, a také ve Štrasburku. Na French Open podlehly v prvním kole pátým nasazeným sestrám Sereně a Venus Williamsovým. Ve stejné fázi turnaje skončily i ve Wimbledonu, kde nestačily na druhý nasazený pár Anabel Medinaová Garriguesová a Virginia Ruanová Pascualová. Do konce roku si přispaly titul z Bad Gasteinu, a také semifinále v Praze a Linci. V rámci singlu získala jeden titul na turnaji ITF v německém Bad Saulgau po výhře nad Anou Jovanovićovou.\n\nSezónu 2010 začala na turnaji v Brisbane, kde v rámci singlu neprošla kvalifikací, ale po boku Hradecké získala titul ve čtyřhře, když porazily ve finále pár Melinda Czinková a Arantxa Parraová Santonjaová. Na Australian Open opět neprošla kvalifikací, když v jejím druhém kole nestačila na Angelique Kerberovou. Společně s Lucií Hradeckou došly do třetího kola ženské čtyřhry, ve kterém podlehly sestrám Sereně a Venus Williamsovým. Po australských turnajích se přesunula na turnaj ITF do Suttonu, kde získala třetí titul v kariéře, když porazila Mallory Cecilovou.\n\nNa turnaji v Acapulcu a Ponte Vedra Beach vypadla s Hradeckou v semifinále. Následně v italské Brescii útočila na čtvrtý titul z okruhu ITF, a to neúspěšně, když padla s Cavadayovou. Na French Open si hlavní soutěž nezahrála, když vypadla ve druhém kole kvalifikace s Xeniji Pervakovou. V rámci ženské čtyřhry došly s Lucií Hradeckou do třetího kola, ve kterém znovu prohrály se sestrami Serenou a Venus Williamsovými.\n\nPoprvé si hlavní soutěž ve dvouhře na grandslamu zahrála ve Wimbledonu 2010, kde prošla kvalifikací a v prvním kole poté porazila i Noppawanu Lertcheewakarnovou. V kole druhém ovšem podlehla pozdější finalistce Věře Zvonarevové. V rámci ženské čtyřhry došly s Lucií Hradeckou do druhého kola, ve kterém podlehly českému páru Iveta Benešová a Barbora Záhlavová-Strýcová. Následně se objevila na domácím turnaji v Praze, kde v prvním kole vypadla se Záhlavovou-Strýcovou.\n\nV poslední čtvrtině sezóny si zahrála čtyři finále na turnajích ITF. Nejprve se jí podařilo triumfovat v Les Contamines a týden na to i ve španělském Vigo. Neúspěšně si poté na přelomu října a listopadu počínala v tureckém Istanbulu a německém Ismaningu. Na US Open nenavázala na úspěch z Wimbledonu a v kvalifikaci skončila již v prvním kole na raketě Julie Boserupové. S Lucií Hradeckou vypadly v prvním kole ženské čtyřhry s párem Daniela Hantuchová a Caroline Wozniacká. Sezónu ukončila deblovým titulem v Barnstaple, který získala s Michaëllou Krajicekovou.\n\nSezónu 2011 zahájila na turnaji v Brisbane, do kterého z kvalifikace nepronikla, jelikož podlehla Alison Riskeové. Společně s Lucií Hradeckou vypadly ve čtvrtfinále deblu, když nestačily na turnajové jedničky. Druhou zastávkou byl turnaj v Sydney, do kterého opět z kvalifikace neprošla, tentokrát prohrála v jejím závěrečném kole s Virginii Razzanovou. Společně s Lucií Hradeckou vypadly v prvním kole. Na Australian Open 2011 si podruhé v kariéře zahrála hlavní soutěž dvouhry a stejně jako ve Wimbledonu 2010 zvládla první kolo, když porazila Patricii Mayrovou-Achleitnerovou. V kole druhém poté nestačila na osmou nasazenou Viktorii Azarenkovou. V rámci ženské čtyřhry došly s Lucií Hradeckou do druhého kola, ve kterém nestačily na turnajové dvojky Peschkeovou a Srebotnikovou.\n\nNásledně vypadla na turnajích v Memphisu, Monterrey, Charlestonu a Fesu v prvním kole. V rámci deblu ovšem došla s Lucií Hradeckou v Memphisu do finále, ve kterém prohrály s párem Olga Govorcovová a Alla Kudrjavcevová. S Renatou Voráčovou naopak finále v marockém Fesu zvládly, když porazily pár Nina Bratčikovová a Sandra Klemenschitsová.\n\nPo zisku šestého titulu ve čtyřhře mohla přidat další i v singlu, jelikož se probojovala na turnaji ITF v Chiassu do finále, které ovšem prohrála s Mónicou Puigovou. Sedmý deblový titul přidala na turnaji v Bruselu, když s Galinou Voskobojevovou porazily ve finále pár Klaudia Jansová-Ignaciková a Alicja Rosolská.\n\nNa French Open 2011 si společně s Lucií Hradeckou došly až pro premiérový grandslamový titul. Turnajem prošly bez ztráty setu, když v prvním kole porazily osmý nasazený pár Iveta Benešová a Barbora Záhlavová-Strýcová. Ve druhém kole poté pár Alla Kudrjavcevová a Jasmin Wöhrová. Třetí kolo znamenalo konec pro pár Alexandra Dulgheruová a Magdaléna Rybáriková. Turnajové dvojky Květa Peschkeová a Katarina Srebotniková pocítily odplatu za Australian Open ve čtvrtfinále. Třetí nasazený pár Vania Kingová a Jaroslava Švedovová skončil těsně před finálovým zápasem. A ve finále se musely s porážkou vyrovnat sedmé nasazené Sania Mirzaová a Jelena Vesninová. V rámci dvouhry vypadla pak v prvním kole s Viktorii Azarenkovou.\n\nV celé sezóně pokračovala v páru s krajankou Lucií Hradeckou, s níž vyhrála celkově čtyři tituly, čtyřikrát odešla z finále poražena, a to včetně dvou grandslamů a letních olympijských her. Před Turnajem mistryň dvojice vyhrála všechny tři halové turnaje, do nichž v roce nastoupila. Na konci října dosáhla na své žebříčkové maximum ve čtyřhře, když figurovala na třetí příčce.\n\nPremiérový titul s Hradeckou získala na zahajovacím lednovém turnaji sezóny ASB Classic hraném v Aucklandu, když ve finále zdolaly německo-italskou dvojici Julia Görgesová a Flavia Pennettaová. Na Australian Open došly do semifinále, v němž podlehly Italkám Eraniové s Vinciovou, kterým potážku oplatily v Indian Wells, kde se probojovaly také mezi poslední čtyři páry. Na konci února přidaly na americkém Memphis International druhou trofej poté, co si v boji o titul poradily s ruskými hráčkami Věra Duševinovou a Olgou Govorcovovou.\n\nV dubnu 2012 byla poprvé nominována do českého fedcupového týmu pro semifinále Světové skupiny s Itálií hrané ve dnech 21. až 22. dubna v ostravské ČEZ Aréně. Za rozhodnutého stavu 3–0 pro Češky nastoupila do dvouhry, ve které podlehla Sáře Erraniové a následně si s Lucií Hradeckou připsala první výhru, když Pennettaová s Erraniovou skrečovaly v úvodním setu utkání čtyřhry. Český tým tak podruhé v řadě postoupil do finále.\n\nV následující fázi sezóny neprošly do finále až do začátku letní části hrané na trávě. Červencovou účastí ve finále Wimbledonu však nastartovaly sérii pěti finálových účastí v řadě. Na dvorcích All England Clubu nestačily v boji o titul na americké sestry Serenu a Venus Williamsovy. O měsíc později se na wimbledonský pažit vrátily londýnským olympijským turnajem. V posledním utkání soutěže opět podlehly sestrám Williamsovým po dvousetovém průběhu a získaly stříbrné medaile. Nejprestižnější titul sezóny si připsaly na cincinnatském Western & Southern Open, když si ve finále poradily se slovinsko-čínským párem Katarina Srebotniková a Čeng Ťie ve dvou sadách. Po turnaji se posunula na svéá maximum v klasifikaci WTA, když jí 20. srpna patřilo 6. místo a po třetím kole ve dvouhře také 81. pozice v singlu. Následující týden se probojovaly do finále New Haven Open at Yale, kde jim vrátily olympijskou semifinálovou porážku světové jedničky Liezel Huberová ä Lisa Raymondová.\n\nDruhé grandslamové finále roku si zahrály na newyorském US Open, z něhož odešly poraženy od italské dvojice Sara Erraniová a Roberta Vinciová. Jednalo se o vůbec první prohru Češek s tímto párem na okruhu. Nejlepšího výsledku v grandslamové dvouhře dosáhla v newyorské dvouhře, kde po výhře nad čtrnáctou nasazenou Marií Kirilenkovou postoupila do osmifinále. V něm neuhrála ani jednu hru na Američanku Serenu Williamsovou. V následné singlové klasifikaci jí patřilo 58. místo.\n\nČtvrtý titul pak zaznamenaly v polovině října na lucemburském BGL Luxembourg Open, kde v boji o titul přehrály rumunský pár Irina-Camelia Beguová a Monica Niculescuová. Celoroční výsledky páru zajistily premiérový postup z druhého místa na Turnaj mistryň, kde po výhře nad americkými obhájkyněmi titulu Huberovou s Raymondovou podlehly ruskému páru Maria Kirilenková a Naděžda Petrovová.\n\nV závěru sezóny vyhrála s českým týmem Fed Cup, přestože do čtyřhry ve finále proti Srbsku nenastoupila.\n\nPochází z pivovarnické rodiny, její děd i praděd byli řediteli Plzeňského pivovaru, otec v něm pracuje jako vrchní sládek. V červenci 2017 se po osmiletém vztahu provdala za italského tour manažera okruhu WTA, šéfa pro styk s turnaji, a bývalého tenistu Fabrizia Sestiniho, jenž deset let působil také jako manažer okruhu ATP Tour. Sňatkem přijala manželovo příjmení a od sezóny 2018 začala nastupovat pod dvojitým příjmením Sestini-Hlaváčková. Na začátku února 2019 oznámila, že je těhotná a dočasně přerušila kariéru. V srpnu 2019 porodila dceru Isabellu.\n\nStarší sestra, právnička Jana Hlaváčková, je bývalou tenistkou hrající na okruhu ITF, která byla v letech 2010–2013 vdaná za moderátora Libora Boučka.\n\n"}
{"id": "310989", "url": "https://cs.wikipedia.org/wiki?curid=310989", "title": "GSG9", "text": "GSG9\n\nGSG 9 Federální policie (německy \"GSG 9 der Bundespolizei\", zkratka \"GSG 9 BPOL\", neoficiálně také \"GSG 9\") je německá protiteroristická jednotka.\n\nJedná se o jednotku federální policie pověřenou bojem s terorismem, osvobozováním rukojmích a ničením výbušnin. Může působit na území celého Německa a na rozdíl od zemských zásahových jednotek Spezialeinsatzkommando (SEK) i v zahraničí.\n\nJednotka vznikla po blamáži německé policie na Olympijských hrách v Mnichově roku 1972 v rámci německé pohraniční stráže pod původním označením Grenzschutzgruppe 9 (Skupina pohraniční stráže 9). Po přeměně pohraniční stráže na novou německou federální policii ztratili její příslušníci status kombatantů a jednotka proto nemůže být nasazována ve vojenských operacích. Proto byla vytvořena armádní speciální jednotka Kommando Spezialkräfte (KSK) v rámci Bundeswehru.\n\nAsi nejznámější akcí byla akce na záchranu rukojmí z uneseného letadla Lufthansy (Let Lufthansa 181) v somálském hlavním městě Mogadišu. Při této operaci bylo zajímavé nasazení zábleskových granátů poskytnutých britskou SAS. Této akce se také SAS přímo účastnila, protože GSG9 neměla v té době zkušenosti s překonáváním přetlakových dveří a používáním uvedených granátů.\n\n\n"}
{"id": "310992", "url": "https://cs.wikipedia.org/wiki?curid=310992", "title": "Clyde River", "text": "Clyde River\n\nClyde River () je malá osada na kanadském Baffinově ostrově v provincii Nunavut.\n\nV roce 2006 žilo v osadě 820 obyvatel, převážně Eskymáků. Oproti poslednímu sčítání z roku 2001 je to narůst 4,5%. Protože zde přibývá hodně dětí, byla zde otevřena škola. Dále jsou v osadě dva obchody, kostel, zdravotní středisko a samozřejmě hotel.\n\nDoprava je zajištěna letecky. Z letiště létají pravidelné lety do městeček Iqaluit a Pond Inlet.\n"}
{"id": "310995", "url": "https://cs.wikipedia.org/wiki?curid=310995", "title": "Račice (zámek)", "text": "Račice (zámek)\n\nZámek Račice je renesanční zámek s empírovými úpravami stojící v obci Račice-Pístovice asi 9 km západně od města Vyškov v údolí říčky Rakovec na úpatí Drahanské vrchoviny.\n\nByl postaven na místě bývalého hradu z let 1275–1285. Hrad nechaly postavit neteře Kojaty z Hněvína Eufemie a Svatochňa. V roce 1285 se po hradu píše Milota, který byl z rodu erbu rozletité střely – ze Švábenic. Poslední se po tomto rodu uvádí v roce 1307 Vilém, jímž tato rodová větev Švábeniců vyhasla. Hradu poté zmocnil loupežný rytíř Friduš z Linavy, a po obléhání vojsky Jana Lucemburského, které je zaznamenáno i ve Zbraslavské kronice, byl hrad roku 1312 rozbořen. Brzy byl však obnoven a od roku 1346 ho drželi páni z Lipé. Zakrátko ho získali páni ze Šternberka a od roku 1381 držel jeho díl Petr z Kravař. V rodu pánů z Kravař byl i po dobu husitských válek a stal se základnou husitů. Proto byl roku 1422 obléhán a dobyt vojskem olomouckého biskupa Jana Železného.\n\nRoku 1434 seděl na hradě Petr z Konice a roku 1448 Vok V. z Holštejna. Po smrti Jiřího z Kravař připadly Račice Václavu Černohorskému z Boskovic, který je vyženil s jeho dcerou Kateřinou. V roce 1468 byl hrad za česko-uherských válek obsazen vojáky Matyáše Korvína. Boskovicové drželi hrad až do roku 1568, kdy panství koupil Hanuš Haugvic z Biskupic. Ten nechal hrad přestavět na renesanční zámek. Po roce 1620 byl zámek zkonfiskován a vystřídalo se na něm několik majitelů. V 30.letech 19. století byl zámek empírově upraven baronem Mundym. V září 1938 se za všeobecné mobilizace stal zámek sídlem generálního štábu Československé armády. Po roce 1945 sloužil zámek jako rekreační středisko a od roku 1959 je v něm zvláštní škola internátní a odborné učiliště. \n\nV květnu 2017 jihomoravský kraj prodal zámek soukromému vlastníkovi, koncernu e-Finance, který v zámku plánuje v dohledné době vybudovat wellness hotel. Bývalý internát odborného učiliště v předzámčí byl přebudován na turistickou ubytovnu s pokoji a apartmány s celkovou kapacitou 34 lůžek a od konce června 2017 slouží výletníkům a sportovně založeným rodinám při pěším nebo cyklistickém putování po Drahanské vrchovině a Moravském krasu.\n\n\n"}
{"id": "310996", "url": "https://cs.wikipedia.org/wiki?curid=310996", "title": "Potápka černokrká", "text": "Potápka černokrká\n\nPotápka černokrká (\"Podiceps nigricollis\") je malý druh potápky s rozsáhlým areálem rozšíření. Tento druh získal ocenění Pták roku 2015.\n\nPotápka černokrká je středně velký druh potápky s délkou těla od 28 do 34 cm. Rozpětí křídel je 56 cm a hmotnost se pohybuje mezi 250 a 400 g v závislosti na typu potravy a jejím množství.\n\nPotápka černokrká je jen o málo větší než její příbuzná potápka malá (\"Tachybaptus ruficollis\"). Ve svatebním šatu je typická širokým chomáčem žlutých pírek za okem. Od podobné potápky žlutorohé (\"Podiceps auritus\") se liší štíhlým, na konci nahoru zahnutým zobákem a v prostém šatu méně kontrastní černobílou kresbou hlavy a nápadným bělavým výběžkem jdoucím nahoru po stranách šíje. Pohlaví se zbarvením neliší.\n\nJe rozšířena na třech kontinentech. V Eurasii od Španělska po Čínu hnízdí poddruh \"P. n. nigricollis\", v jižní a východní Africe \"P. n. gurney\" a v západní části Severní Ameriky \"P. n. californicus\". Je převážně tažná, evropští ptáci zimují v jižní a západní Evropě.\n\nDo Evropy se rozšířila během masivní expanze v 19. a na začátku 20. století z kaspické a černomořské oblasti. V současné době je téměř 70 % evropské populace soustředěno na Ukrajinu a do jižního Ruska.\n\nV ČR hnízdí převážně v rybničnatých oblastech po celém území, přibližně do 650 m n. m. Přílet na hnízdiště vrcholí v dubnu, odlet v srpnu až září. Záznamy o přezimování jsou vzácné a v některých případech jistě pramení ze záměny s podobnou potápkou žlutorohou.\n\nMaximální početnosti v ČR dosahovala v 60. až 70. letech 20. století, kdy byla zároveň naší nejhojnější potápkou. Od 80. let se začaly její stavy prudce snižovat a postupně vymizela z většiny obsazených lokalit. V letech 1985–1989 byla celková populace odhadnuta na 2500–5000 párů a v roce 2000 již na pouhých 400–800 párů. Příčiny tak rozsáhlého úbytku nejsou přesně známy, ale za nejpravděpodobnější bývají označovány degradace hnízdních stanovišť a negativní změny na zimovištích.\n\nV roce 2014 se povedlo najít jen 50 hnízd.\nZa příčinu úbytku je též označována zakalená voda způsobená\nintenzivním chovem kaprů a nadbytek fosforu.\nČeská společnost ornitologická vyhlásila potápku černokrkou ptákem roku 2015.\n\nHnízdí na mělkých jezerech a rybnících s bohatým zastoupením litorálních porostů, zvláště orobince \"Typha\" a zblochanu \"Glyceria\". Zimuje na pobřežních vodách, jezerech a nádržích.\n\nHnízdí většinou v koloniích (čítajících i několik stovek párů), často spolu s racky chechtavými (\"Larus ridibundus\") nebo rybáky černými (\"Chlidonias niger\").\nHnízdo je plovoucí plošina z rostlinného materiálu postavená někdy i daleko od břehu. Snůška čítá 3–5 (7) bílých vajec o rozměrech 43,7 x 30,0 mm. Inkubace trvá 20–21 dní, sedí oba ptáci. Mláďata opouštějí hnízdo krátce po vylíhnutí a prvních několik dnů se vozí na hřbetech rodičů.\n\nPřevažuje hmyz a jeho larvy, malí korýši a měkkýši; ryby jsou zastoupeny jen minimálně. Pro kořist se většinou potápí, na rozdíl od ostatních druhů potápek ji však často sbírá i z hladiny.\n\n\n\n"}
{"id": "311000", "url": "https://cs.wikipedia.org/wiki?curid=311000", "title": "Potápka rudokrká", "text": "Potápka rudokrká\n\nPotápka rudokrká (\"Podiceps grisegena\") je středně velká potápka rozšířená ve střední a východní Evropě, na Sibiři, Kavkazu, pobřeží Aralského moře a v severní části Japonska a Severní Ameriky v rozmezí od Aljašky po Labrador.\n\n\nPotápka rudokrká je o něco větší než potápka černokrká. Má poměrně dlouhé a zavalité tělo a dlouhý silný zobák. Přes léto má tmavý hřbet, rezavočervené hrdlo, břicho a spodní stranu křídel bílou, stejně zbarvené líce a zbytek hlavy leskle černý. Severoamerický a severoasijský poddruh \"P. g. holboelii\" má navíc na rozdíl od toho evropského (\"P. g. grisegena\") zobák z větší části žlutý, zatímco evropští jedinci jej mají černý a žlutý pouze u kořene. V zimním šatě je nenápadně šedobílá s občasnými tmavými odstíny. Pohlaví se od sebe zbarvením neliší.\n\nPotápka rudokrká preferuje dostatečně porostlé stojaté vodní plochy. Je částečně tažná, část populace na zimu migruje do západní Evropy. V České republice pobývá od března až do listopadu jako letní host.\n\nV toku se ozývá protáhlým „ga“ nebo „kek“.\n\nJejí hlavní složku potravy tvoří menší ryby, ale významnou roli v jejím jídelníčku hraje i hmyz a korýši. Jejími přirozenými predátory jsou sokolové, větší druhy sov, při hnízdění norci, tchoři a orli, mláďatům hrozí největší nebezpečí ze strany havranů, vran, racků a štik.\n\nMá velice složitý námluvní rituál, při kterém se vzájemně dvoří, plácají křídly, kroutí krky a potápí se. Hnízdí od května do června a 4 až 5 vajec klade do plovoucích hnízd z větví a vodních rostlin. Pokud pár přijde o první snůšku při sezení, obvykle zahnízdí znovu. Vejce se inkubují zhruba 28 dnů a mladé potápky se až do 17 dnů života vozí na rodičinných hřbetech. Od svých rodičů se vzdalují již v 9. až 10. týdnu života.\n\nPotápka rudokrká patří ke druhům, ke kterým se vztahuje Dohoda o ochraně africko-euroasijských stěhovavých vodních ptáků (AEWA). V posledních letech počty volně žijících jedinců v Česku znatelně poklesly díky ztrátě přirozeného biomu a výraznému znečistění vod. V současné době jde dle vyhlášky 395/1992 Sb. o kriticky ohrožený druh.\n\n"}
{"id": "311001", "url": "https://cs.wikipedia.org/wiki?curid=311001", "title": "Emile Berliner", "text": "Emile Berliner\n\nEmile Berliner (20. květen, 1851 – 3. srpen, 1929) byl v Německu narozený americký vynálezce židovského původu. V roce 1870 se přestěhoval z Německa do Spojených států, Washingtonu D.C., ale do Evropy se vracel a podnikal zde ve snaze zpeněžit některé ze svých nejslibnějších vynálezů. Mezi ty nejznámější patřil mikrofon (1877) a gramofon (1895).\n\nJeho otec byl obchodník. Měl dvanáct sourozenců, dva z nich ještě v dětství zemřeli. Po střední škole (\"Samsonschule\" ve Wolfenbüttelu) začal pracovat v otcově obchodě. Brzy však, roku 1870, odešel do Spojených států amerických, možná proto, aby se vyhnul narukování do prusko-francouzské války. Nejprve žil ve Washingtonu, později v New Yorku, kde získal místo v laboratoři Constantina Fahlberga, objevitele sacharinu. Fahlberg ho zcela nadchl pro vědu, spolu s dobovou atmosférou, která senzačními zprávami o nových vynálezech doslova přetékala. Jedním z nich byl i Bellův telefon. Když ho Berliner prozkoumal, zklamalo ho, jak málo je slyšet hlas z druhé strany přístroje. Sestrojil tedy přístroj, jenž nazval „volný kontaktní vysílač.“ To byl jeho první velký vynález - dnes známý jako mikrofon. \n\nBerliner žádal podíl na patentu telefonu. Ten nevysoudil, ale Bellův kolega, Thomas Watson, který Berlinera navštívil, aby si nový přístroj prohlédl, byl nadšený a nabídl mu místo v Bellových laboratořích. Berliner přijal a Bellova firma patent mikrofonu odkoupila. Tím mohl přístroj nastoupit své vítězné tažení světem. \n\nZ Bellovy firmy Berliner odešel v roce 1884. Přesídlil znovu do Washingtonu a zde založil firmu vlastní. Věřil, že má s čím prorazit: sestrojil první gramofon a gramofonovou desku. Patent získal roku 1887. První desky vyráběl ze skla. Později přešel na zinek. Průlomem byl nástup plastů. Berliner prokázal brzy i ryze obchodní talent. Navázal za účelem propagace gramofonu spolupráci se dvěma pěveckými hvězdami té doby, pěvkyní Nellie Melbou a hlavně nejslavnějším tenorem Enricem Carusem. Dobře pracoval i s konceptem značky - jeho pes u trouby gramofonu se stal světově proslulým logem.\n\nVynalézal ale dál. Lákalo ho letectví a tak zdokonalil letecký motor. Vedl pak svého syna, Henryho Berlinera, když vynalezl vrtulník, který se prvně vznesl roku 1919.\n"}
{"id": "311003", "url": "https://cs.wikipedia.org/wiki?curid=311003", "title": "Španělská symfonie", "text": "Španělská symfonie\n\nŠpanělská symfonie pro housle a orchestr, op.21 je skladba francouzského skladatele Édouarda Lala. Byla zkomponována v roce 1874 pro houslistu Pablo de Sarasate, který ji premiéroval v únoru 1875 v Paříži.\n\nAčkoliv se v názvu mluví o symfonii (orig. název Symphonie Espagnole), jedná se o houslový koncert. Má 5 vět o celkové délce téměř 40 minut a patří k největším a nejobtížnějším skladbám světové houslové literatury vůbec. Celým dílem procházejí prvky španělské melodiky a rytmiky, které propůjčují hudbě charakteristický kolorit a smyslové kouzlo.\n\nÉdouard Lalo: Španělská symfonie (Symphonie Espagnole) pro housle a orchestr, op.21\n"}
{"id": "311008", "url": "https://cs.wikipedia.org/wiki?curid=311008", "title": "Leishmanióza", "text": "Leishmanióza\n\nLeishmanióza je souborný název pro parazitická onemocnění způsobená prvoky z rodu Leishmania, jejichž přenos na člověka probíhá štípnutím bodavého hmyzu rodu Phlebotomus a Lutzomyia, který žije především v lesnatých územích tropického a subtropického pásu. V rozvojových a chudých zemích je leishmanióza rozšířenou smrtelnou nemocí způsobující časté epidemie. Existují leishmaniózy i u jiných obratlovců než u člověka (např. u plazů, morčat či šelem psovitých).\n\nŽivotní cyklus leishmanií probíhá mezi člověkem a koutulí rodu Phlebotomus či Lutzomyia. Z našeho lidského hlediska považujeme člověka za hostitele a koutuli za přenašeče. Leishmanie v těle hostitele se vyskytuje ve formě bez bičíku a napadají buňky jaterní nebo slezinné, v nich se množí dělením tak dlouho, až buňka praskne a parazité, kteří se takto rozmnožili napadají další zdravé buňky. Jsou-li nasáti komárem společně s lidskou krví nebo plazmou, mění se v jeho zažívacím traktu ve formu bičíkatou. Opět se množí, a to ve střevě komára, poté se dostávají zpět do komárova hltanu a při sání na člověku pronikají do lidské krve a cyklus začíná znovu.\n\nJe nejzávažnější forma leishmaniózy známá také jako \"kala azar\", což v překladu z hindštiny znamená \"černá horečka\". Způsobují ji \"Leishmania donovani\", \"L. chagasi\" a \"L. infantum\". Název formy je odvozen z faktu, že parazitičtí prvoci se usídlují v lidských útrobách, především v játrech a slezině, což vede ke zvětšení a snížení funkce těchto orgánů. Dále se projevuje horečkou, váhovým úbytkem a anémií. Neléčená viscerální leishmanióza vede téměř vždy ke smrti hostitele.\n\nJe nejčastější forma leishmaniózy, při níž parazité napadají kůži a působí její poškození. Původci nemoci jsou \"Leishmania tropica\", \"L. aethiopica\" a \"L. major\" (ve Starém světě) a \"L. mexicana\", \"L. brasiliensis\" a \"L. peruviana\" (v Novém světě). Neléčená kožní leishmanióza není smrtelná nemoc a většinou se poškozené okrsky kůže zahojí jizvou.\n\nJe také kožní forma nemoci, při níž se však kromě poškození kůže objevují i hluboké rány a destrukce tkáně v oblasti obličeje (podobné lepře).\n\nOnemocnění se projevuje třemi hlavními způsoby: jako kožní, mukokutánní a viscerální leishmanióza. Kožní forma se projevuje kožními vředy. Mukokutánní forma se projevuje vředy na kůži, v ústech a v nose. Viscerální forma se zpočátku projevuje kožními vředy, později horečkou, nízkým počtem červených krvinek a zvětšenou slezinou a játry.\n\nLéčba je komplikovaná, často i neúspěšná, a to jak z důvodu závažnosti nemoci, tak vysokou cenou a nedostupností léků v postižených oblastech. Nejčastěji užívané léky jsou nitrosvalové injekce založené na bázi derivátů antimonu jako jsou sodium stiboglukonát (\"Pentostam\") a meglumin antimoniát (\"Glucantime\"). Nevýhoda těchto léků je vysoká resistence nemocných, dlouhá doba léčby (30 dní), toxicita a vysoká cena.\nNěkterá léčiva, která byla původně vyvinuta pro léčbu jiných nemocí, jsou účinná i při léčbě leishmaniózy. Lék pro boj s plísňovými infekcemi amphotericin (\"AmBisome\"), lék pro léčbu rakoviny miltefosin (\"Impavido\") a širokospektrální antibiotikum paromomycin jsou alternativami k léčbě deriváty antimonu.\nJelikož leishmanióza napadá imunitní systém hostitele stejně jako virus HIV způsobující AIDS, je léčba pacientů s kombinací obou onemocnění (asi 1/5 všech nemocných) méně efektivní a s horší prognózou.\n\n"}
{"id": "311020", "url": "https://cs.wikipedia.org/wiki?curid=311020", "title": "Janko Jesenský", "text": "Janko Jesenský\n\nJanko Jesenský (30. prosince 1874, Turčianský Svätý Martin, Uhersko – 27. prosince 1945, Bratislava, Československo) byl slovenský politik, básník, spisovatel-prozaik a překladatel.\n\nNarodil se v Turčianském Svatém Martině. Jeho otec Ján Jesenský-Gašparé byl advokátem a významným činitelem slovenského národního hnutí a spoluorganizátorem akcí celonárodního významu (Memorandum národa slovenského, Matice slovenská apod.). Vzdělání získával ve svém rodišti, později na gymnáziu v Banské Bystrici, Rimavské Sobotě a v roce 1893 odmaturoval v Kežmarku. Dvouletou právnickou akademii absolvoval v Prešově, doktorát práv obhájil v Kluži v (Rumunsku). V Budapešti složil advokátskou zkoušku. Potom pracoval jako advokátní koncipient v Lučenci, Bytči, Liptovském Mikuláši, Turčianském Svätém Martině a v Novém Mestě nad Váhem. Zde si vytvořil vážnější milostný vztah k mladé klavíristce a zpěvačce Olze Kraftové.\n\nV roce 1905 začal v Bánovcích nad Bebravou svoji samostatnou advokátní kariéru. Po osmi letech se oženil s Annou, dcerou významného štúrovského historika Júlia Botty. V 1914 narukoval k trenčanskému pluku. Byl obviněn z vlastizrady, v roce 1915 odvelen na ruskou frontu, kde přešel do ruského zajetí a po jisté době se zde zapojil do československého odboje v Rusku. Redigoval vícero časopisů – \"Voronežský Čechoslovan\" (zde se setkal s kolegy spisovateli Jozefom Gregorem-Tajovským a Jaroslavem Haškem), kyjevské \"Slovenské hlasy\". Byl zvolen místopředsedou ruské odbočky Československé národní rady a po složitých politických kolizích s bolševiky se dostal domů. V roce 1919 se pustil do poválečného budování ve vícero úřadech první československé republiky. V roce 1922 byl županem v Rimavské Sobotě, poté velkožupanem v Nitře, v roce 1929 přešel do Bratislavy, kde se stal vládním radou, později viceprezidentem krajinského ( zemského ) úřadu. Aktivně se zúčastňoval nejen politického, ale i kulturního a společenského života. V letech 1930–1939 byl místopředsedou Spolku slovenských spisovatelů, v roce 1933 se stal šéfredaktorem v časopisu \"Slovenské smery umelecké a kritické\". V roce 1939 se stáhl do soukromí, ale i navzdory tomu podporoval protifašistické hnutí. Dne 27. listopadu 1945 byl jako první Slovák jmenován národním umělcem, nicméně o měsíc později umírá. V roce 1950 byly jeho tělesné pozůstatky odvezeny a uloženy do rodinné hrobky Jesenských na slovenském Národním hřbitově v Martině.\n\nJesenský se svojí tvorbou stal významným představitelem slovenské moderní prózy. Je jedním ze skutečně prvních tvůrců moderní slovenské literatury a reprezentantem její první vlny především v poezii. Kromě vlastní tvorby také překládal, hlavně poezii A. S. Puškina, Sergeje Jesenina či Alexandra Bloka. Literární tvorbě se začal věnovat v roce 1889 na kežmarském gymnáziu. Po průběžné přípravě a časopiseckém publikování množství úvah, črt, humoresek, novel a povídek, spatřil v Ružomberku světlo světa jeho prozaický debut. První krátké prózy jsou postaveny na anekdotách. Těžištěm jeho prozaické tvorby před rokem 1918 byly psychologické novely. Jako první ve slovenské poezii také problematizoval vlastní city, čímž do značné míry porušil tradiční charakter lyrického hrdiny, svá díla umísťuje jak do venkovského tak i do maloměstského prostředí, velmi často mají úsměvné humoristické ladění, které postupně přerůstá do satirické kresby.\n\n\n\n\n\n\n\n"}
{"id": "311025", "url": "https://cs.wikipedia.org/wiki?curid=311025", "title": "Římskokatolická farnost Žďárec", "text": "Římskokatolická farnost Žďárec\n\nŘímskokatolická farnost Žďárec je územní společenství římských katolíků v děkanátu Tišnov s farním kostelem sv. Petra a Pavla.\n\n\nRaně gotické jádro žďáreckého kostela bylo postaveno kolem roku 1260, v pozdějších staletích bylo upravováno. U severní stěny presbytáře je přistavěna sakristie, u jižní zdi lodi kaple.\n\nDuchovním správcem je zde farář z Dolních Louček. Administrátorem excurrendo byl od 1. září 2007 R. D. Marián Kalina. Od 1. srpna 2014 byl jako administrátor excurrendo ustanoven R. D. Mgr. Pavel Křivý.\n\nFarnost pravidelně pořádá tříkrálovou sbírku - v roce 2015 se při ní ve Žďárci, Ostrově a Vickově vykoledovalo 12 658 korun, ve Vratislávce 4 100 korun. Při sbírce v roce 2016 se vybralo ve Žďárci, Ostrově a Vickově 13 341 korun, ve Vratislávce 5 030 korun. O rok později dosáhl výtěžek sbírky ve Žďárci 14 993 korun, ve Vratislávce 6 060 korun.\n\nVýuka náboženství se koná v budově základní školy. Farnost je zapojena do projektu adopce na dálku. Adorační den připadá na 24. září. Tento den je také dnem vzájemných modliteb farností za bohoslovce a bohoslovců za farnosti brněnské diecéze.\n\n"}
{"id": "311030", "url": "https://cs.wikipedia.org/wiki?curid=311030", "title": "Hatra", "text": "Hatra\n\nHatra (: \"al-Ḥaḍr\") je mezopotámská městská pevnost (citadela). Leží mezi řekami Eufratem a Tigridem v guvernorátu Ninive na severu Iráku. Byla založena v 1. století př. n. l. Tvořila součást parthské říše, jíž sloužila jako náboženské a obchodní středisko. Uprostřed obranných zdí, postavených do tvaru obdélníku, stály chrámy a budovy s klenutými síněmi. Kolem roku 240 n. l. město zničila vojska perských Sásánovců.\n\nPevnost v roce 2015 demolovali barbaři z teroristické organizace Daeš (tzv. Islámský stát). 26. dubna 2017 byla, i s přilehlým okolím, osvobozena jednotkami ší'itských Lidových mobilizačních sil.\n"}
{"id": "311032", "url": "https://cs.wikipedia.org/wiki?curid=311032", "title": "Starý svět", "text": "Starý svět\n\nStarý svět je označení pro ty části naší planety, které byly všeobecně známy Evropanům, Asiatům a Afričanům v 15. století před první cestou Kryštofa Kolumba. Zahrnuje tedy Evropu, Asii a Afriku – Eurafrasii. Doplňujícím termínem Nový svět je označována vesměs Amerika. Austrálie nezapadá ani do jednoho pojetí těchto světů a bere se jako Austrálie.\n\nPojem Starý svět je poměrně často užíván biology. Je to způsobeno tím, že Afrika, Evropa a Asie jsou spolu ve fyzickém kontaktu a evolučně úspěšné druhy se v minulosti snadno šířily po celé této oblasti a vývoj na americkém kontinentu probíhal, byť nikoliv izolovaně, tak alespoň do určité míry odlišně. Biologové proto používají termíny jako „opice Starého a Nového světa“ nebo „kožní leismaniózy Starého a Nového světa“ atd.\n\n"}
{"id": "311035", "url": "https://cs.wikipedia.org/wiki?curid=311035", "title": "Euro Hockey Tour 2005/2006", "text": "Euro Hockey Tour 2005/2006\n\nEuro Hockey Tour 2005/2006 je 10. ročník hokejových turnajů Euro Hockey Tour.\n\nHokejový turnaj byl odehrán od 1.9.2005 – do 4.9.2005 v Liberci. Utkání Rusko – Švédsko bylo odehráno v Petrohradě\nHokejový turnaj byl odehrán od 10.11.2005 – do 13.11.2005 v Helsinkách. Utkání Švédsko – Česko bylo odehráno v Jonkopingu\nHokejový turnaj byl odehrán od 15.12.2005 – do 18.12.2005 v Moskvě. Utkání Česko – Finsko bylo odehráno v Praze\nHokejový turnaj byl odehrán od 26.4.2006 – do 29.4.2006 v Stockholmu. Utkání Finsko – Rusko bylo odehráno v Helsinkách\n\nZápasy o umístění byly sehrány dne 1. května 2005 ve Stockholmu. Hrálo se jednokolově.\n\n"}
{"id": "311041", "url": "https://cs.wikipedia.org/wiki?curid=311041", "title": "Mary Pierceová", "text": "Mary Pierceová\n\nMary Pierceová (* 15. ledna 1975 v Montrealu) je bývalá francouzská profesionální tenistka. Na profesionálním okruhu žen WTA začala hrát v březnu 1989 a ve věku 14 let se tak stala jednou z nejmladších tenistek v historii. Kariéru aktivní tenistky ukončila 12. dubna 2006. Po té ještě jako nehrající kapitánka do roku 2017 vedla tým francouzských tenistek ve Fed Cupu. 20. července 2019 byla slavnostně uvedena do Mezinárodní tenisové Síně slávy.\nNarodila se jako dcera Američana Jima Pierce (původním jménem Bobby Glenn Pearce), člena námořního komanda v kanadském exilu, a jeho francouzské ženy. masérky Yannick Adjadjeové. po přesídlení rodiny na Floridu začala Mary v 10 letech hrát tenis. V roce 1994 se poprvé dostala do finále dvouhry na Australian Open, ale prohrála se Španělkou Arantxou Sánchezovou. V následujícím roce už na Australian Open vyhrála svůj první grandslamový turnaj.\n\nV roce 1997 opět hrála finále Australian Open. V tomto roce byla členkou týmu Francie, který vyhrál soutěž družstev Fed Cup. To se podařilo zopakovat ještě v roce 2003.\n\nDruhé grandslamové vítězství Pierceová získala na French Open 2000.\n\nMary Pierceová se zúčastnila 22 zápasů Poháru fererace za tým Francie s bilancí 16-10 ve dvouhře a 2-4 ve čtyřhře.\n\n"}
{"id": "311045", "url": "https://cs.wikipedia.org/wiki?curid=311045", "title": "Magnetický zápis", "text": "Magnetický zápis\n\nMagnetický zápis je způsob ukládání a čtení informace pomocí magnetického pole, který umožňuje její zpracování počítačem. Digitální informace, posloupnost jedniček a nul, je zde zobrazena pomocí magnetických veličin. V praxi se k tomu využívá orientace vektoru magnetické indukce. Analogový magnetický zápis se užíval u záznamových zařízení zvuku a obrazu (magnetofon, Ampex), digitální magnetický zápis u páskových pamětí a bubnů, u disků a disket a později i u nejrůznějších magnetických karet, \n\nJednotlivé bity, interpretované jako malá opačně orientovaná magnetická pole, se uchovávají jako vektory rovnoběžné s plotnou disku. Tímto způsobem lze však dosáhnout hustoty zápisu jen kolem 150 gigabitů na čtverečný palec. Při vyšších hustotách dochází vlivem paramagnetismu k samovolné ztrátě uložených dat. Při této hustotě jednotlivých magnetických polí, bitů, se již nedaří udržet jednotlivá pole izolovaná. Ta se pak vzájemně ovlivňují a dochází ke ztrátě uložené informace. Superparamagnetismus je přirozený fyzikální jev, nejedná se tedy o konstrukční nedokonalost disku či technickou bariéru, nýbrž o fyzikální mez této metody.\n\nV roce 1984 předvedl profesor Jack Judy první disk s kolmým zápisem a IBM předvedla disketovou mechaniku s kapacitou 5 MB. Roku 2005 uvedla Toshiba na trh první pevný disk využívající technologii kolmého zápisu. Vektory magnetické indukce jednotlivých bitů zde nejsou orientovány rovnoběžně s plotnou, nýbrž kolmo na ni. Tím je možné zvýšit kapacitu pevných disků až desetinásobně a přiblížit se hranici hustoty 1 terabit na čtverečný palec. V současné době se v laboratořích dosáhlo hustot mezi 800 a 900 gigabity na čtverečný palec. Roku 2009 přesáhla kapacita disků (Hitachi, Seagate) o průměru 2,5″ 1 TB. Disky s PMR rychle ovládly pole a podélný záznam se už u disků neužívá. S novou technologií však přichází i větší technologická náročnost řešení. Pro potřeby kolmého zápisu bylo nutné vyvinout novou diskovou hlavu pro zápis a přidat pod datovou vrstvu ještě vrstvu z magneticky měkkého materiálu. Obě tyto novinky pomáhají optimalizovat magnetické pole indukované hlavou disku a tím umožňují přesnější zaostření a následný zápis na konkrétní místo disku.\n\n"}
{"id": "311047", "url": "https://cs.wikipedia.org/wiki?curid=311047", "title": "Yogi (čaj)", "text": "Yogi (čaj)\n\nYogi, také nazývaný \"indický bílý čaj\", je směs koření a černého čaje.\n\nKlasický Yogi se skládá ze směsi koření obsahující skořici, hřebíček, fenykl, pomerančovou kůru, zázvor a bílý pepř. Dalšími možnými přísadami jsou cikorka, anýz, koriandr nebo například kakao. K přípravě se používá černý čaj a to zpravidla indický Assam.\nIndické tradiční léčitelství tento nápoj doporučuje k posílení nervového systému a pročištění krve.\n\n\"Yogi Tea\" je ochranná známka ájurvédského kořeněného čaje vyráběného od konce 80. let 20. století firmou \"Golden Temple Company\" v Eugene v USA (dnes sídlí ve Springfieldu v Oregonu).\n\n"}
{"id": "311054", "url": "https://cs.wikipedia.org/wiki?curid=311054", "title": "Blink-182 (album)", "text": "Blink-182 (album)\n\nBlink-182 je eponymní studiové album stejnojmenné americké skupiny. Deska vyšla v roce 2003 a stala se poslední studiovou nahrávkou. O dva roky později Blink-182 vydali kolekci největších hitů (Greatest Hits) a ohlásili konec působení.\n\nPojetí skladeb se lišilo od tradiční tvorby skupiny, ačkoliv posluchačům přirostly k srdci spíše klasické pop-punkové hity jako „I Miss You“ nebo „Always“, které jako téměř jediné zastupují na desce pop-punk. Jako celek však album působí jako vyzrálý, novodobý, alternativní punk-rock - např. písně „Violence“, „Stockholm Syndrome“ a „Easy Target“.\n"}
{"id": "311055", "url": "https://cs.wikipedia.org/wiki?curid=311055", "title": "Čínská občanská válka", "text": "Čínská občanská válka\n\nČínská občanská válka (v širším smyslu) je označení pro sérii občanských a revolučních bojů v Číně v první polovině 20. století, jejichž nejdůležitějšími „hráči“ byli Kuomintang (KMT; Čínská národní strana/nacionalisté) a Komunistická strana Číny. Skončily roku 1949, kdy komunisté obsadili pevninu a Kuomintang ustoupil na Tchaj-wan a jiné ostrovy.\n\nZačátek čínských občanských válek závisí na interpretaci. Udává se rok 1911 (pád dynastie Čching), 1924 (začátek občanské války za národní sjednocení Číny) nebo 1926 (nástup Čankajška k moci). Pojmem čínská občanská válka (v užším smyslu) se nejčastěji chápe jen válka v letech 1945/1946-1949 (čínská revoluce II).\n\n\nČínská občanská válka (1927–1950) byla občanská válka mezi silami loajálními vůči vládě Čínské republiky vedené nacionalistickou stranou Číny Kuomintang (KMT) a silami komunistické strany Číny. Válka začala v dubnu 1927 při Severním pochodu a v podstatě skončila, když v roce 1950 hlavní aktivní boje ustaly. Konečným výsledkem tohoto konfliktu byly dva státy–Čínská republika na Tchaj-wanu a Čínská lidová republika v pevninské Číně, kdy se oba státy prohlašovaly za legitimní vládu Číny.\n\nTato válka představovala ideologický rozpor (levice versus pravice) mezi nacionalismem KMT a komunismem komunistické strany Číny. V dnešní pevninské Číně jsou poslední tři roky občanské války (1947–1949) známé jako Válka osvobození, nebo Třetí interní revolucionářská válka (第三次国内革命战争). Na Tchaj-wanu se válce před rokem 1991 říkalo Válka s povstalci proti komunistům (反共戡亂戰爭), a na obou stranách je též označována, jako Nacionalisticko-komunistická válka (國共內戰).\n\nObčanská válka přerušovaně pokračovala až do roku 1937, kdy obě strany vytvořily Druhou sjednocenou frontu, aby čelila japonské invazi. Čínská občanská válka se opět v plném rozsahu rozběhla v roce 1946, rok potom, co skončily nepřátelské konflikty s Japonskem. Po dalších čtyřech letech, v roce 1950, hlavní boje ustaly a zůstaly nově založená Čínská lidová republika ovládající pevninskou Čínu (a Chaj-nan) a jurisdikce Čínské republiky omezená na Tchaj-wan, Pescadorské ostrovy, okres Ťin-men, souostroví Ma-cu a několik odlehlých ostrovů.\n\nPorážka strany Kuomintang je přisuzována několika faktorům: korupce - Čchiang si v červnu 1948 zapsal do svého diáře, že za jejich selhání nemohou nepřátelé zvenčí, nýbrž hniloba uvnitř.; Počáteční silná podpora U.S.A. se zmenšila a později ustala. (Zčásti kvůli korupci KMT a antidemokratickému režimu, zčásti kvůli Americké zahraniční politice, která byla vůči komunismu v letech 1945–1950 poněkud nedůsledná.)\n\nDodnes nebyla podepsána žádná mírová smlouva ani uzavřeno příměří a vedou se diskuse, jestli občanská válka vůbec oficiálně skončila. Vzájemné vztahy mezi oběma státy jsou ohrožovány vojenským napětím a politickým a ekonomickým tlakem. Zčásti přes politiku Tchaj-wanu oba státy oficiálně uznávají politiku jedné Číny. Čínská lidová republika stále prohlašuje, že Tchaj-wan je její území, a pokračuje ve vyhrožování Čínské republice vojenským konfliktem v případě, že by se jeho vláda rozhodla oficiálně deklarovat nezávislost změnou názvu jejího území a získání mezinárodního uznání nezávislosti, jako Tchajwanská republika. Čínská republika si také nárokuje pevninskou Čínu, a oba státy pokračují v boji o mezinárodní uznání.\n\n"}
{"id": "311057", "url": "https://cs.wikipedia.org/wiki?curid=311057", "title": "Duruelo de la Sierra", "text": "Duruelo de la Sierra\n\nDuruelo de la Sierra je španělské město v autonomním společenství Kastilie a León. Žije zde 1473 obyvatel. Město leží v nadmořské výšce 1205 metrů.\n"}
