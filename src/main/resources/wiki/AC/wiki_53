{"id": "292553", "url": "https://cs.wikipedia.org/wiki?curid=292553", "title": "Magadha", "text": "Magadha\n\nMagadha (मगध), někdy též Magadhsko, bylo království ve starověké Indii, jehož území se rozprostíralo na severu Indického subkontinentu. Hlavní město Magadhy byla Rádžagrha (dnešní Rádžgir v Biháru). O Magadze se dochovaly četné zmínky již v Rámájaně, Mahábháratě, Puránách a buddhistických i džinistických textech.\n\nBylo to právě království Magadhy, kde vznikl buddhismus i džinismus, dnes jedny z nejrozšířenějších náboženství na světě. Kořeny mnoha dynastií, které se později ujaly vlády v oblasti Indického subkontinentu sahají do Magadhy. Za všechny se dá jmenovat dynastie Maurjů a jejich Maurijská říše, či říše Guptovců.\n\nO raně magadhských vládcích existuje jen několik zpráv, o které je možno se opřít. Nejdůležitějším zdrojem jsou asi Purány, šrí lanské buddhistické kroniky a další džinistické i buddhistické texty jako Pálijský kánon apod. Podle těchto zdrojů byla první vládnoucí dynastií Magadhské říše dynastie Šaišunágů, která byla u moci asi dvě století – přibližně mezi lety 684 a 424 př. n. l. Během vlády této dynastie se v malém háji u vesnice Lumbiní narodil Siddhártha Gautama, princ z rodu Šákjů, který se později stal buddhou a ve známost vešel prostě jako Buddha.\n\nPrvní doložený král šaišunágovské dynastie, král Bimbisára, rozšířil území Magadhy o mnohá území; a to jak mírovými cestami (např. o Kóšalsko), tak dobyvačnými nájezdy (zejména na království Anga, které zabíralo území přibližně odpovídající dnešnímu Západnímu Bengálsku). Po násilné smrti Bimbisáry se vlády ujal jeho syn princ Adžátašatru. Zprávy o příčinách války mezi novým králem Magadhy a zemí Liččhaviů, která se rozprostírala na sever od řeky Gangy, se liší. Je však pravděpodobné, že válečný konflikt mezi zeměmi vznikl na základě sporu o právo vybírat průjezdové poplatky na Ganze. Adžátašatru vyslal k Liččhaviům jednoho ze svých ministrů, který vnesl mezi Liččhavie vnitřní neshody. Jakmile Adžátašatru nechal postavit v Patáliputře velkou pevnost, již bylo snadné Liččhavie porazit. Džinistické texty se zmiňují o dvou nových zbraních, které Adžátašatru použil k poražení Liččhaviů: katapult, a jakýsi obrněný válečný vůz, který se svým principem podobal moderním tankům. Po porážce Liččhaviů již Magadze nic nestálo v cestě a Patáliputra se brzy stala centrem obchodu a po Adžátašatrově smrti i hlavním městem Magadhy.\n\nŠaišunágovskou dynastii pak vystřídala dynastie Nandovců, též nazývána „dynastie devíti Nandovců“ a to podle skutečnosti, že první vládce Nandovců Mahápadma Nanda měl osm synů. Tato dynastie vládla Magadze okolo sta let.\n\nRoku 326 př. n. l. se k západním hranicím Magadhy přiblížila armáda Alexandra Velikého. Vojsko však již bylo velmi vyčerpané dlouholetými boji, navíc započalo období monzunů, takže vytrvalé deště sužovaly celou armádu. Vojáci proto přesvědčili Alexandra Makedonského, aby se navrátili domů; s Magadhskou říší se tak již neutkali.\n\nOkolo roku 321 př. n. l. dynastie Nandovců zanikla a byla nahrazena dynastií Maurjů, přičemž prvním králem z této dynastie se stal Čandragupta Maurja. Zejména pozdější král Ašóka rozšířil říši na značnou část území Jižní Asie. Ašóka, zprvu znám jako „Ašóka krutý“, nejdříve dobýval ostatní říše pomocí válečných výprav. Poté, co se obrátil na buddhismus, začal s mírovými misiemi a šířením buddhismu do dalších částí Asie. Po skončení vlády Maurjů započala Magadze vládnout poslední dynastie, dynastie Guptovců. Během doby její vlády zažila Indie rozmach věd, matematiky, astronomie, filosofie i náboženství.\n"}
{"id": "292564", "url": "https://cs.wikipedia.org/wiki?curid=292564", "title": "Hrobky z Kogurjo", "text": "Hrobky z Kogurjo\n\nHrobky z Kogurjo je společné označení komplexu třiceti hrobek v Severní Koreji, které pocházejí z království Kogurjo, jednoho ze tří království Koreje. Toto království existovalo mezi 1. stoletím před naším letopočtem do 7. stoletím našeho letopočtu na území dnešní severovýchodní Číny a severní části Korejského poloostrova. \n\nV roce 2004 bylo všech těchto 30 hrobek zapsáno na Seznam světového dědictví UNESCO a byly vůbec první památkou přijatou na tento seznam pro KLDR. Pohřební místa se nachází v celkem dvanácti geograficky oddělených lokalitách v okolí Pchjongjangu a v provinciích Jižní Pchjongan, Nampcho a Jižní Hwanghe. Hrobky, mnohé s krásnými nástěnnými malbami, jsou skoro jedinými pozůstatky starověkého království Kogurjo. Tyto stavby byly vystavěny pro pohřbení králů, členů královské rodiny a aristokracie. Nástěnné malby nabízejí jedinečné svědectví z každodenního života tohoto období.\n\n"}
{"id": "292570", "url": "https://cs.wikipedia.org/wiki?curid=292570", "title": "Čechoslovák (časopis)", "text": "Čechoslovák (časopis)\n\nČechoslovák byl vládní časopis, který vycházel během druhé světové války v Londýně nejdříve jako emigrantský časopis, později již jako oficiální orgán exilové vlády. Jednalo se o hlavní periodikum československého odboje za války.\n\nPrvní číslo časopisu vyšlo 16. října roku 1939 v Londýně. Jeho šéfredaktorem byl synovec prezidenta Bohuš Beneš. Pozdějším šéfredaktorem, po posílení vazby na exilovou vládu, se stal bývalý velvyslanec Josef Hejret.\n\nDo časopisu přispívali mj. spisovatel Jiří Mucha, fotografové Ladislav Sitenský a Erich Auerbach, jediná dcera Karla Poláčka Jiřina Jelinowiczová, karikaturista Štěpán Roth a další. \n\nČasopis měl i vedlejší publikační činnost, kdy vydával texty prezidenta Beneše. Vydal také první český výtisk jeho knihy Demokracie dnes a zítra. Od roku 1941 vydával i tzv. Politickou knihovnu „Čechoslováka“ ve které vytiskl více než 20 publikací (Publikace Státní rady a řada dokumentárních prací exulantů). \n"}
{"id": "292576", "url": "https://cs.wikipedia.org/wiki?curid=292576", "title": "Vat Phou", "text": "Vat Phou\n\nVat Phou je název archeologických pozůstatků chrámového komplexu v jižním Laosu. Podobné památky se nacházejí i v blízkém okolí, jsou více než tisíc let staré a zahrnují převážné buddhistické a hinduistické stavby. Dodnes je Vat Phou vyhledávaným místem théravádových buddhistů. I spolu s okolní krajinou je oblast od roku 2001 je součástí světového dědictví.\n"}
{"id": "292580", "url": "https://cs.wikipedia.org/wiki?curid=292580", "title": "První list Janův", "text": "První list Janův\n\nPrvní list Janův (zkratka 1J) je jeden z tzv. obecných či katolických listů (epištol) Nového zákona, tradičně připisovaný apoštolu Janovi. Byl napsán řecky nejspíše stejným autorem jako Druhý a Třetí list Janův, a to někdy mezi léty 80 a 130. \n\nJanovo jméno se v textu sice nikde nevyskytuje, styl a obsah však v mnohém připomíná čtvrté Evangelium podle Jana, takže tradice i někteří současní autoři je pokládají za dílo jednoho člověka. Podle většiny odborníků to však patrně nebyl apoštol Jan, nýbrž \"starší (presbyter, kněz) Jan\", jehož jako autora jmenuje biskup Papias († kolem 140). List je dobře doložen a citují jej už kolem roku 200 Klement Alexandrijský, Ireneus a Zlomek Muratoriho jako kánonický. \n\nVelké spory se odehrály okolo tzv. \"Comma Joanneum\", původně asi okrajové poznámky (glosy), kterou v 9. století některé latinské rukopisy vložily do textu verše 5,8 a odtud přešla i do novověkých překladů. Původní text „Tři jsou, kteří vydávají svědectví – Duch, voda a krev – a ti tři jsou zajedno“ byl rozšířen na „Nebo tři jsou, kteříž svědectví vydávají na nebi: Otec, Slovo a Duch Svatý, a ti tři jedno jsou. A tři jsou, kteříž svědectví vydávají na zemi: Duch a voda a krev, a ti tři jedno jsou“ (Bible kralická). Jakožto výslovný doklad víry v Boží Trojici hrála tato vsuvka roli i v teologických debatách 16. století.\n\n\n\n"}
{"id": "292582", "url": "https://cs.wikipedia.org/wiki?curid=292582", "title": "Har Meron", "text": "Har Meron\n\nHar Meron (: , „hora Meron“, : , \"Džabal al-Džarmak\"), je s nadmořskou výškou 1208 metrů nejvyšší hora na území, které je mezinárodně uznáváno jako území Státu Izrael. Nejvyšší horou na území ovládaném státem Izrael pak je Micpe Šlagim (Sněžná výšina, 2 224 m n. m.), v masivu Hermon na Golanských výšinách a nejvyšším bodem pak svah hory Hermon (přes 2 600 m n. m.).\n\nHar Meron se nachází v hornatině Horní Galileji. Jde o rozsáhlý masiv, který na jihu dosahuje až k údolí Bejt ha-Kerem a údolí Chananja, která tvoří předěl mezi Horní a Dolní Galileou. Na východě sahá až k údolí vodního toku Nachal Amud téměř u města Safed (vrch Har Mesarvim - 656 metrů nad mořem). Na severní straně plynule přechází do hornaté krajiny při hranici s Libanonem v okolí obcí Sasa, Džiš nebo Churfejš.\n\nHar Meron sestává z hlavního vrcholu o výšce 1208 metrů a z dalších bočních vrcholů, které tvoří centrální část masivu. Jde o vrcholky Har Nerija (přes 1100 m n. m.), Har Bar Jochaj (1151 m n. m.), Har Ofa'im (1106 m n. m.), Har Zeved (1006 m n. m.) a Har Chesed (948 m n. m.). Ty tvoří jádro vlastního Meronu, které ve vrcholových partiích vytváří rozsáhlou odlesněnou náhorní planinu.\n\nTento centrální sektor doplňují ale četné další okrajové vrcholy a pahorky. Na jižní straně jsou to Har Hilel (1071 m n. m.) a Har Kfir (982 m n. m.), které se nacházejí nad srázem do údolí Chananija, na jihozápadní straně je zase nad srázem údolí Bejt ha-Kerem umístěn vrchol Har ha-Ari (1048 m n. m.). Na severozápadní výspě stojí například Har Adir (1008 m n. m.) a Har Chiram (996 m n. m.). Západním směrem se jako volné pokračování masivu Meron rozkládá například vysočina Har Peki'in a další kopce v prostoru u města Bejt Džan.\n\nMasiv Har Meron je významný i z hydrologického hlediska. Na všechny strany z jeho svahů stékají prameny, stále i dočasné vodní toky. K severu míří například Nachal Dišon, na západ Nachal Kaziv a jeho přítoky Nachal Admonit, Nachal Zeved, Nachal Ofa'im, Nachal Šfanim, Nachal Nerija, Nachal Moran nebo Nachal Chiram.\n\nNa východním úbočí je dominantním vodopisným prvkem Nachal Amud a jeho přítoky Nachal Meron, Nachal Bar Jochaj. K jihu, do povodí Nachal Calmon stékají z Meronu vádí Nachal Ševa nebo Nachal ha-Ari.\n\nPři úpatí hory se nachází stejnojmenná vesnice Meron, kde se kromě řady jiných nachází hrob rabína Šim'ona bar Jochaje, který je, zejména pro ortodoxní Židy, poutním místem. V období výročí jeho smrti na Lag ba-omer se sem vypraví stovky tisíc lidí, kteří se utáboří poblíž jeho hrobu.\n\nV jižní sekci vrcholové partie Har Meron se nachází zbytky židovského osídlení zvaného \"Džarmak\" (), dnes \"Churvat Rum\" (). Bylo tu založeno Židy ze Safedu v roce 1834, ale později opuštěno. V minulosti byla hora těžko přístupná. Francouzský cestovatel Victor Guérin koncem 19. století popisuje výstup na vrchol jako komplikovaný, kvůli absenci zpevněných cest. V současnosti je celý masiv turisticky využíván a je prostoupen sítí značených stezek.\n\nVětšina plochy hory je pokryta lesním komplexem, který patří k největším souvislým lesním porostům v Izraeli a který je zahrnut do přírodní rezervace Har Meron. Existence rezervace byla ovšem předmětem opakovaných kontroverzí mezi státem a obyvateli drúzského města Bejt Džan, které leží na jejím jihozápadním okraji. Obyvatelé odmítali omezení práv těžby dřeva a využívání pozemků v rezervaci. 6. července 1987 se zde dokonce odehrávaly násilné demonstrace, jejichž výsledkem bylo 31 zraněných, včetně policistů a strážců rezervace. Obyvatelé tvrdili, že využívání okolních lesních pozemků je součástí jejich tradičního životního stylu. V letech 2000–2001 byla uzavřena dohoda mezi správou rezervace a obcí ohledně pozemků a výstavby zpevněné silnice. Právě výstavba silnice spojující drúzská města Bejt Džan a Churfejš a projektované přes centrální partie přírodní rezervace, byla od konce 90. let 20. století dalším kontroverzním bodem. Problémy okolo nelegální těžby dřeva neustaly ani počátkem 21. století. V listopadu 2007 neznámý pachatel pokácel v rezervaci 24 stoletých dubů. Vedení města Bejt Džan čin odsoudilo. Zároveň tu došlo k napadení strážců rezervace skupinou nelegálních dřevorubců.\n"}
{"id": "292585", "url": "https://cs.wikipedia.org/wiki?curid=292585", "title": "Hue", "text": "Hue\n\nHue (viet. Huế) je město ve středním Vietnamu, hlavní město provincie Thừa Thiên - Huế. Jeho populace přesahuje 300 000 obyvatel. Od počátku 19. století až do konce druhé světové války bylo sídelním městem poslední vietnamské královské dynastie Nguyễn. Z tohoto období pochází množství architektonických a kulturních památek ve městě a jeho okolí. V roce 1993 bylo Hue jako jedna z prvních vietnamských lokalit zařazeno do Seznamu světového dědictví UNESCO.\n\nOblast středního Vietnamu, v němž se Hue nachází, se stala součástí státu Dai Viet (historického předchůdce dnešního Vietnamu; viet. Đại Việt) ve 13. století. Od 16. století bylo město, tehdy zvané Phu Xuan (viet. Phú Xuân), hlavním městem šlechtického rodu Nguyen, který ovládal jižní oblasti země. Po sjednocení Vietnamu králem Gia Longem v roce 1802 se dynastie Nguyen stala novou celovietnamskou královskou dynastií a Hue pak hlavním městem celé země. Sídlil zde král i dvůr, konaly se zde i celonárodní konfuciánské zkoušky. Název Hue zřejmě pochází ze staršího sinovietnamského pojmenování Thuan Hoa (viet. Thuận Hoá), přičemž \"hoá\" znamená \"mír\" či \"harmonie\". Na královském trůně se postupně vystřídalo 13 panovníků rodu Nguyen, nejdéle z nich vládl Tu Duc (viet. Tự Đức, 1847-1883), poslední Bao Dai (viet. Bảo Đại, 1926-1945) byl zároveň posledním vietnamským králem vůbec.\n\nV době francouzské kolonizace bylo Hue hlavním městem Annamu, jedné z částí tehdejší Francouzské Indočíny, jež zahrnovala i dnešní Laos a Kambodžu. Francouzi ponechali městu královský status až do roku 1945 a podporovali jeho architektonický rozkvět, role vietnamských králů však zůstala v ryze symbolické rovině. V roce 1885 eliminovali Francouzi pokus tehdejšího krále Ham Nghiho o vlasteneckou vzpouru a francouzské vojsko při té příležitosti vyplenilo a zničilo velkou část vnitřního královského města.\n\nPo druhé světové válce, v roce 1945, abdikoval Bao Dai a Hue ztratilo výsadní pozici nejdůležitějšího města Vietnamu, jímž se znovu stala Hanoj. Po skončení francouzské kolonizace v roce 1954, kdy došlo při Ženevské konferenci k rozdělení Vietnamu na sever (ovládaný komunisty) a jih (podporovaný USA), se Hue stalo součástí Jižního Vietnamu. V lednu 1968 přepadli v rámci tzv. Novoroční ofenzivy (či ofenzivy \"Tết\") město severovietnamští vojáci. Ti pozabíjeli ke třem tisícům civilistů, považovaných za kolaboranty. Následný americký protiútok, při němž byly hojně použity bomby, a následné další raketové střely severovietnamských jednotek zničily velkou část města. Mimo třech tisícovek civilistů povražděných severovietnamskými vojáky zahynulo během bitvy o Hué dalších zhruba 10 tisíc lidí (více než 5800 civilistů, až 5000 severovietnamských vojáků a 668 spojeneckých vojáků, včetně 31 nezvěstných).\n\nJakožto poslední imperiální sídlo zůstalo Hue mimo zájem vietnamské komunistické moci až do roku 1990, kdy mu byl přiznán status národní kulturní památky. Od roku 1993 je pak město zapsáno do seznamu Světového kulturního dědictví UNESCO.\n\nHue je známo mnoha architektonickými památkami z doby dynastie Nguyễn, mezi něž patří především zbytky královské pevnosti, několik velkolepých královských hrobek, Oltář nebes či Chrám literatury. Známou památkou je také pagoda Thien Mu (viet. Thiên Mụ), jejíž původ sahá do počátku 17. století. Hue proslulo rovněž svou osobitou kulturou, zejména hudbou, jakož i vytříbenou a pestrou kuchyní, v níž existují stovky lokálních specialit.\n\n\n"}
{"id": "292591", "url": "https://cs.wikipedia.org/wiki?curid=292591", "title": "Ludvík Krejčí", "text": "Ludvík Krejčí\n\nLudvík Krejčí (17. srpna 1890, Tuřany u Brna – 9. února 1972, Ústí nad Orlicí) byl československý armádní generál, legionář první světové války.\n\nNarodil se 17. srpna 1890 v Tuřanech u Brna jako nejmladší z osmi dětí v selské rodině. Vystudoval vyškovské gymnázium, byl přijat na Vyšší lesnickou školu v Písku. Po ukončení studia byl v roce 1910 odveden do prezenční vojenské služby jako jednoroční dobrovolník u 8. pluku v Brně. V roce 1911 nastoupil jako lesní adjunkt státních lesů v Nuštaru (Bosna).\n\nByl proto převelen do zálohy 4. pluku a ke kterému byl povolán ještě před rakouskou mobilizací 28. července 1914 a bojoval s ním v Srbsku, Černé Hoře, Albánii. V květnu 1916 byl s praporem jako velitel roty krátce přesunut do Itálie a následně do Rumunska (Sedmihradska). Zde je po ustálení fronty v zákopovou válku 17. května 1917 zajat u Odobești nedaleko Focșani.\n\nV červnu se přihlásil do legií a 20. července 1917 byl zařazen do důstojnického kurzu v Borispolu. Byla mu přiznána hodnost štábního kapitána a byl jako důstojník přidělen k 6. \"Hanáckému\" střeleckému pluku Československých legií v Rusku.\n\nPo neúspěchu Kerenského ofenzívy se Ruská armáda rozpadla a československá legie spolu s ní ustoupily. V bitvě u Bachmače 9. března 1918 zadržela jeho jednotka postupující německou frontu u železničního uzlu Bachmač na Ukrajině a tím umožnila evakuaci první i druhé divize ustupujících legionářů na transsibiřskou magistrálu. Zúčastnil se dalších ústupových bojů z Ukrajiny na Sibiř, vyznamenal se v Marjanovce a kungurské frontě. Poté, co Radola Gajda přešel do služeb bělogvardějců (stal se velitelem Kolčakových vojsk), převzal v roce 1919 v hodnosti plukovníka velení 2. střelecké divize, která kryla poslední část transportů do Vladivostoku před útoky rudoarmějců. V dubnu 1920 opustil Rusko a vrátil se do vlasti s 6. střeleckým plukem na lodi \"President Grant\", kam se vlakem dostal 20. června 1920.\n\nV červenci roku 1920 mu bylo již v hodnosti plukovníka svěřeno velení nad 6. pěší divizí sídlící v Brně. Roku 1923 byl povýšen na brigádního generála. V srpnu téhož roku byl vyslán na pařížskou vysokou školu válečnickou. V roce 1925, po návratu do vlasti, byl pověřen velením 4. divize v Hradci Králové. V květnu 1928 byl povýšen na divizního generála.\n\nV lednu 1927 se oženil s Marií Luxovou, narodily se jim dvě dcery Marie (1930, později provdaná Žižková) a Jarmila (1932). V prosinci roku 1932 byl jmenován Zemským vojenským velitelem v Košicích.\n\nPo vítězství Hitlera ve volbách 1932, jeho zvolení říšským kancléřem 1933 a ztroskotání ženevské odzbrojovací konference 1932 bylo nutné armádu připravit na případný vojenský konflikt. Proto byl Krejčí 30. listopadu 1933 jmenován zatímním a o měsíc později definitivním náčelníkem hlavního štábu branné moci. Stalo se tak na přímou žádost prezidenta Masaryka, když generála Prchalu nebylo možno prosadit. V nejvyšší funkci vystřídal odvolaného generála Syrového, kterému za podpory Beneše a francouzské vojenské mise byl zřízen náhradní post generálního inspektora. Později, po Masarykově abdikaci na prezidentský úřad vznikly spory o kompetence náčelníka a inspektora, které však postavil jako věc důvěry v jeho osobu a Syrový musel ustoupit fakticky do pozice reprezentační. V roce 1934 byl ve věku 44 let povýšen na armádního generála.\n\nKlíčové změny armády prosadil ve změnách struktury velení, strategie válečné armády (krycí a manévrovací složka), penzionování zasloužilých důstojníků, technologická modernizace armády (motorizace a mechanizace, letectvo, tanky), prodloužení prezenční služby, navýšení armádního rozpočtu, nový nástupní a mobilizační plán (VI). 20. března 1935 bylo zřízeno Ředitelství opevňovacích prací a on sám byl jmenován do funkce předsedy Rady pro opevňování, která měla funkci řídícího orgánu výstavby stálého opevnění v Československu.\n\nJako nejvýše postavený voják prosadil od 1. března 1938 až do září 1938 zvýšení početního stavu armády v míru průběžným povoláváním záložníků na cvičení. Po okupaci Rakouska 12. března 1938, byl již v dubnu 1938 dopracován hlavním štábem upravený mobilizační plán VIa (např. německý Wehrmacht obdobnou úpravu nebyl schopen do září 1938 provést). Poté, co rozvědka oznámila soustředění německých vojsk v Sasku, severním Rakousku a jižním Slezsku, byl po poradě s prezidentem a vládou povolán jeden ročník zálohy na mimořádné cvičení a od 22. května do 13. června 1938 byl vyhlášen kryt hranic, který měl zajistit ochranu republiky do případné všeobecné mobilizace. V červenci 1938 vstoupil v platnost nový mobilizační plán VII, který již předpokládal v západních Čechách jen mobilizaci a po soustředěném útoku Wehrmachtu ústup na Českomoravskou vrchovinu.\n\nNa začátku září 1938 adresoval politikům memorandum, kde varoval před ústupky nacistickému Německu a upozornil na připravenost armády bojovat. Od 12. září 1938 zavedl štáb nepřetržitý provoz včetně mobilizačních orgánů. V pohraničí od 12. a 13. září vyhlásila československá vláda stanné právo v reakci na ozbrojené povstání organizované Sudetendeutsche Partei, které musely potlačit pohotovostní oddíly armády a nakonec i řádná armáda.\n\nPo obavách, aby se tento zásah armády nestal záminkou pro útok nacistického Německa, žádal opět na vládě a prezidentovi obranná opatření. Ti souhlasili jen s povoláním části záložníků na zvláštní cvičení. Byla také vyhlášena bojová pohotovost těžkého a zajištění lehkého opevnění.\n\nDalší dvě memoranda o vážnosti situace datovaná na konec září směřovala k veřejnosti a k politikům. Dne 17. září 1938 požádal prezidenta Edvarda Beneše o okamžité povolání dvou ročníků zálohy a následnou mobilizaci, která byla však zamítnuta. Proto podal prezidentovi demisi, která byla také zamítnuta, ale požadavek na povolání jednoho ročníku byl naplněn. Prostřednictvím francouzského generála Gamelina požádal, aby Francie návrh mobilizace podpořila. Vláda Anglie a Francie však opětovně rozhodně odmítala československou mobilizaci.\n\nČeskoslovenská vláda 21. září 1938 přijala britsko-francouzské ultimátum o ústupcích v pohraničí, které den před tím odmítla. Konrád Henlein však tyto ústupky na Hitlerův příkaz nepřijal a označil je za již nedostačující. Vláda podala demisi a byla jmenována nová v čele s generálem Syrovým.\n\nDalší žádost o mobilizaci na poradě s prezidentem proti soustřeďující se německé armádě dal Krejčí 21. září a opět nebyla Benešem vyslyšena. Až 22. září 1938 se mu podařilo prosadit vyhlášení plného krytu hranic a následně 23. září 1938 všeobecné mobilizace, kdy byl prezidentem Edvardem Benešem jmenován hlavním velitelem branné moci (tj. mobilizované armády), tedy de facto se stal generalissimem. Následující den se Hlavní velitelství začalo přesouvat přes Klánovice, kde byl vydán rozkaz o rozmístění podpůrných sborů v obraných pozicích podle předpokládaného směru hlavního útoku (Jindřichův Hradec, Liberec). Večer 26. září 1938 dorazil štáb do Račic u Vyškova a jeho okolí. Mobilizace byla nerušeně a úspěšně dokončena a armáda byla připravena k obraně.\n\nV Mnichově byla dne 29. září v noci přijata Dohoda o odstoupení pohraničí Německu a doručena, jako automaticky přijatá, československé vládě. Prezidentem byl ráno 30. září 1938 povolán do Prahy, kde společně s generálem Lužou, Vojcechovským, Prchalou obhajovali nutnost, schopnost a ochotu Československé armády k obraně i osamocené republiky. Edvard Beneš napsal o setkání ve svých pamětech: \"Byl to rozhovor velice pohnutý. Viděl jsem slzy v očích některých generálů a slyšel jsem z jejich úst slova prosby, výstrahy i hrozby. Nepřešli nikde stanovenou mez ve svém postoji generálů k vrchnímu veliteli; ale byly to prosby i výstrahy velmi důrazné.\"\n\nZpočátku října byl v čele nátlaku na politiky ve prospěch vojenské obrany, neboť byl přesvědčen o připravenosti i odhodlanosti armády. Účastnil se platonických pokusů o případné vojenské převzetí vlády, následně změnil názor a další pokusy generálů odmítal.\n\nPo přijetí Mnichovské dohody začala armáda od poloviny října 1938 pod jeho velením demobilizovat a přecházet zpět do mírového stavu. Byl připraven nový mobilizační plán, redukce armády a další dílčí modernizace armády, 5. až 12. prosince 1938 byl postupně rušen kryt hranic. Dne 20. prosince 1938 byl odvolán z funkce hlavního velitele operujících armád. 3. února 1939 byla zrušena branná pohotovost. Na nátlak nacistů byl 1. března 1939 odvolán z funkce náčelníka Hlavního štábu.\n\nPo začátku německé okupace v březnu 1939 žil v Praze, později byl donucen se odstěhovat do rodiště své ženy do Jablonného nad Orlicí. Jeho dva pokusy o opuštění republiky nebyly úspěšné. Byl však 14. října 1941 zatčen gestapem a po výsleších v Praze převezen do koncentračního tábora Terezín. V červenci 1942 byl nečekaně gestapem propuštěn. V říjnu 1943 a srpnu 1943 se ho pokusil K. H. Frank propagandisticky zneužít, což Krejčí odmítl. I přes neustálé sledování podporoval finančními prostředky odbojovou skupinu vedenou Jaroslavem Kvapilem.\n\nPo osvobození se ve svých 57 letech přihlásil do armády. Až na začátku roku 1947 byl znovu přijat, ale již 1. února 1947 byl penzionován. Po komunistickém převratu byl v červenci 1950 degradován na vojína a v květnu 1953 mu byla odebrána penze. Pracoval jako pomocný dělník ve znárodněné továrně na knoflíky v Jablonném nad Orlicí, patřící dříve rodině jeho ženy. Po intervenci maršála Koněva mu byl roku 1969 vyměřen částečný důchod. Zemřel jako prostý vojín 9. února 1972 v nemocnici Ústí nad Orlicí a pohřben byl v rodných Tuřanech s legionářskými poctami.\n\nHodnost armádního generála mu byla vrácena posmrtně až roku 1990. Roku 1997 byl také oceněn za zásluhy pro odboj. Roku 1998 byl navržen na ocenění Řádem Bílého lva in memoriam, avšak příslušná komise tento návrh v danou dobu zavrhla.\n\nRoku 1999 vyšla v edici „Brněnský legionář“ vůbec první publikace o tomto generálovi, zpracovaná na přání příbuzenstva dle dostupných materiálů s názvem „\"Ludvík Krejčí, tuřanský generál\"“. Autor této publikace M. A. Fryščok zvolil název jako připomenutí generálova patriotismu, projeveného v kritických chvílích mobilizace koncem září roku 1938, kdy se generál v noci přesunul z Hlavního stanu v Račicích u moravského Vyškova do Tuřan. Zde navštívil hrob svých rodičů a poté navštívil své tři bratry a kladl jim na srdce: „Kdybych padl, pamatujte prosím, žádný Žižkov, chci být pochován v Tuřanech.“\n\nV roce 2012 mu byla udělena Cena Václava Bendy (in memoriam). Dne 28. října 2017 mu prezident republiky Miloš Zeman in memoriam propůjčil Řád Bílého lva vojenské skupiny I. třídy za mimořádné zásluhy o obranu a bezpečnost státu.\n\nSeznam vyznamenání.\n\n\n\n"}
{"id": "292595", "url": "https://cs.wikipedia.org/wiki?curid=292595", "title": "Maurjovská říše", "text": "Maurjovská říše\n\nMaurjovská říše, někdy též maurijská či maurjská, byla první říší v Indii, které se podařilo sjednotit pod jednotnou vládu takřka celý Indický subkontinent. Existovala zhruba mezi lety 322 př. n. l.–185 př. n. l. Zakladatelem maurjovské říše byl Čandragupta Maurja, kterému se společně s jeho rádcem Kautiljou podařilo svrhnout dosavadní vládu Nandovců a chopit se moci. Čandragupta po nástupu na trůn nejprve sjednotil severní Indii pod jednu vládu a poté maurjovskou říši dále rozšiřoval do jižnějších oblastí. Po nástupu Čandraguptova vnuka Ašóky dosáhla říše vrcholu. Ašóka vládl takřka celému Indickému subkontinentu, po kterém šířil buddhismus pomocí skalních ediktů i misií, jež vysílal i do jiných zemí. Z jeho doby se dochovala řada buddhistických staveb jako jsou např. stúpy v Sáňčí. Úpadek říše nastal po Ašókově smrti, jelikož se jeho nástupcům již nepodařilo tak rozsáhlou říši udržet pod svou mocí. Poslední maurjovský panovník Brhadratha byl zavražděn generálem své armády Pušjamitrou, který pak položil základ říši Šungů.\n\nHlavním městem maurjovské říše byla Patáliputra (dnes Patna), kde sídlil panovník se svým dvorem. Na správu říše dohlížel rozsáhlý úřednický aparát. O řízení státu v době Maurjů vypovídá \"Arthašástra\", klasické indické dílo o správě a řízení státu. Maurjovská říše byla administrativně rozdělena na čtyři provincie, které se dále dělily na další, menší a menší části, přičemž nejmenší územně správní jednotkou byla vesnice. Finanční zajištění rozsáhlé byrokracie a armády zajišťovaly zejména daně ze zemědělské činnosti, ale i např. prodej licencí na výrobu alkoholu či příjmy ze státních podniků.\n\nMaurjové disponovali rozsáhlou armádou čítající řádově sta tisíce mužů a tisíce válečných slonů a vozů. V říši byla rozvinutá řemesla, hlavní obživou obyvatel bylo zemědělství. Maurjovská říše měla obchodní styky s okolními zeměmi, například Arábií či Cejlonem. Z dob Maurjů se zachovalo poměrně málo stavebních a uměleckých památek, jelikož hlavním tehdy používaným materiálem bylo dřevo a z trvanlivějšího kamene se začalo stavět až za Ašóky, byť jen sporadicky. Díky zachování alespoň nějakých stavebních a uměleckých kamenných památek (např. Bódhgaja, Vaišálí, Sárnáth) bývá doba Maurjů považována za kolébku indického umění historické doby.\n\nPrvní známá městská civilizace na Indickém subkontinentu byla harappská kultura, která zažila vrchol zhruba v letech 2600–1900 př. n. l. Poté nastalo zhruba tisíc let trvající období zvané védské, během kterého vznikaly védy. V době Gautamy Buddhy (6.–5. století př. n. l.) se na indickém území nacházelo množství malých státních útvarů zvaných mahádžanapady. Z mocensko-politických zápasů mezi těmito útvary vyšla jako vítěz Magadha, v jejímž čele nejdříve stála dynastie Šišunágů, založená Bimbisárou. Později magadhský trůn obsadila dynastie Nandovců, kterou založil Mahápadma Nanda.\n\nKdyž v roce 327 př. n. l. vpadl do Indie chajbarským průsmykem Alexandr Makedonský, Nandovci byli stále u moci. Řecký historik Plútarchos se v jednom ze svých spisů zmiňuje o muži jménem Sandrakottos, který Alexandra přemlouval, aby napadl krále Nandu z dynastie Nandovců. Podle tradice totiž Nandovci ve snaze nashromáždit co největší bohatství uvalili na své poddané těžké daně a jejich vláda se vyznačovala značnou tyranií a krutostí. Sandrakottos se proto snažil Alexandra přimět k útoku proti Nandovcům. Alexandr k tomu však nesvolil a vydal se se svým vojskem zpět na západ. Muž, který vystupuje ve zmíněném pramenu pod jménem Sandrakottos, není nikdo jiný než sám zakladatel maurjovské dynastie Čandragupta Maurja. O Čandraguptovi toho není příliš mnoho známo, podle některých pramenů byl v té době snad velitelem nandovských vojsk. Někteří badatelé se dokonce domnívají, že jméno Maurja je odvozeno od jména Mura, což měla být Čandraguptova matka či babička a zároveň manželka údajně posledního nandovského krále. Tyto teorie však postrádají jakékoliv důkazní podklady. Většina buddhisticky a džinisticky orientovaných pramenů považuje Čandraguptu za původně kšatrijského válečníka z Magadhy. Tradice dále uvádí, že Čandragupta studoval v Takšašíle, kde se seznámil se svým budoucím rádcem Čánakjou (známým též pod jmény Kautilja či Višnugupta). Už v Takšašíle měli spolu vypracovat plán na uchvácení trůnu od Nandovců.\n\nPoté, co se Alexandr Veliký vydal na cestu zpět na západ, začali Čadnragupta s Čánakjou sjednocovat kmeny ze severovýchodních oblastí Indického poloostrova, s jejichž pomocí postupně svrhli vládu Nandovců a položili tak základ maurjovské říši. Vzhledem k nedostatku pramenů není jistý přesný sled událostí či podrobnější informace o Čandraguptově válečném tažení, nicméně v roce 317 př. n. l. Čandragupta dostal pod svou správu oblasti bývalé nandovské říše i oblasti na severozápadě země, které byly spravovány řecko-makedonskými posádkami.\nZáklad říše tak byl v zásadě položen, její postavení však nadále bylo nejisté. Již roku 305 př. n. l. do Paňdžábu přitáhl Seleukos I. Níkátór, zakladatel seleukovské říše a první z dynastie Seleukovců. Čandragupta, ve snaze zabránit Seleukovi v dalším postupu, proti němu vytáhl se svým vojskem. O výsledku bitvy (ba dokonce o jejím konání) se nedochovaly žádné zprávy, avšak z důsledků bývá usuzováno, že zvítězil Čandragupta. Maurjům se totiž podařilo dostat ze Seleukova područí část Gedrósie (dnešní Balúčistán), Paropamisadai (Kábul) a provincii Ariru (Kandahár); naopak Čandragupta daroval Seleukovi na 500 válečných slonů. Tato událost spolu s tím, že si Čandragupta vzal Seleukovu dceru Kornelii, znamenala počátek přátelství mezi oběma panovníky. Seleukos záhy vyslal na Čandraguptův dvůr vyslance jménem Megasthenés, z jehož pera pochází vůbec první známý souvislý výklad o životě Indů očima cizince. Byť se jeho dílo nezachovalo celé, jeho fragmenty jsou dochovány v dílech jiných autorů pod souhrnným označením \"Indika\".\n\nČandragupta vybudoval silný a centralizovaný stát, jehož centrem byla Patáliputra. Někdy v době Čandragupty měla vzniknout \"Arthašástra\" (v překladu něco jako „Učebnice světských záležitostí“), která pojednává podrobně o tom, jak vládnout státu. Dodnes není zcela rozřešena otázka, kdo je autorem tohoto spisu, byť je \"Arthašástra\" tradičně připisována Kautiljovi. Podle určitých indicií se totiž zdá, že \"Arthašástra\" byla sepsána až po Kautiljově době na základě praxe v maurjovské říši, případně k ní byly některé části připojeny až později. I přes tuto nejasnost je \"Arthašástra\" první dochovanou politologickou příručku na světě.\n\nPodle tradičního podání, které však není příliš jisté, se měl Čandragupta ke konci svého života odebrat do ústraní a věnovat se asketickému životu, než po 12 letech zemřel dobrovolným vyhladověním v oblasti dnešního Maisúru. Po Čandraguptovi se maurjovského trůnu ujal jeho syn Bindusára, který v řeckých pramenech vystupuje jako Amitragháta, tj. „ten, jenž zabíjí (své) nepřátele“. O Bindusárovi a jeho vládě toho je známo jen velmi málo. Je známo, že se mu podařilo nejen úspěšně čelit několika povstáním uvnitř státu, ale dále rozšířil už tak velkou a mocnou říši více na jih až k Maisúru. Významně prý k jeho úspěchům přispěl opět Kautilja. Jedna z mála říší, která výbojům Bindusáry stále odolávala, byla východoindická Kalinga (zhruba oblast dnešní Urísy). Dobýt se ji podařilo až Bindusárově synovi a nástupci – královi Ašókovi, za jehož vlády dosáhla maurjovská říše vrcholu.\n\nO Ašókově narození, dětství a mládí se příliš informací nedochovalo. Jisté je, že byl Bindusárovým synem a již v raném věku jej otec poslal do Takšašíly, aby potlačil povstání proti Maurjům. Ašóka se tohoto těžkého úkolu zhostil a úspěšně jej vykonal, pročež ho otec jmenoval místodržícím ve městě Udžažainí (dnes Udždžain v Madhjapradéši). Zde se seznámil s dívkou jménem Déví, se kterou měl později děti Mahindu a Sanghamittu. Na trůn byl dosazen pravděpodobně ještě za Bindusárova života. Ašókův otec totiž měl jmenovat svým nástupcem všeobecně neoblíbeného Susíma, jehož odpůrci dosadili na trůn Ašóku. První čtyři roky vlády Ašóka pravděpodobně strávil bojem se svými odpůrci, zejména svými bratry. Teprve poté byl korunován ve slavnostním obřadu zvaném \"abhišéka\".\n\nPrvní období Ašókovy vlády se vyznačovalo dalším rozšiřováním říše a upevňováním moci silou. Krutost, s jakou Ašóka vystupoval proti svým nepřátelům i lidu, mu vynesla přízvisko \"Čandašóka\" čili Ašóka Strašný. Následně se nicméně měl obrátit na buddhismus, přijmout zásadu \"ahinsá\" (nenásilí) a aktivně začít buddhistickou víru šířit; díky tomu získal i přízvisko \"Dharmašóka\", Ašóka Spravedlivý. Badatelé jsou v zásadě zajedno v názoru, že k panovníkovu obrácení na buddhismus došlo krátce poté, co si Ašókovo vojsko podmanilo Kalingu v obzvláště krvavé bitvě, k níž došlo kolem roku 260 př. n. l. Následkem útoku maurjovských vojsk mělo zemřít až 100 000 obyvatel Kalingy a na 150 000 lidí bylo nuceno opustit své domovy. Po přijetí buddhismu započal Ašóka s šířením tohoto náboženství po celé říši i mimo ni.\n\nV době Ašóky dosáhla maurjovská říše vrcholného rozsahu. Stanovení jejích tehdejších hranic je možné zejména díky skalním nápisům, které po sobě Ašóka zanechal, ale i díky jiným archeologickým nálezům a zprávám Řeků a čínských poutníků. Z nálezu jednoho ze skalních ediktů v Kandaháru se dá usuzovat, že k maurjovské říši patřila i Arachósie. Na východ sahala maurjovská říše až k deltě Gangy, sever říše byl pak ohraničen himálajským pohořím, přičemž území Maurjů zahrnovalo ještě oblasti Kašmíru a dnešního Nepálu. Co se týče jihu, tak zde Ašókova říše sahala do Ándhry a na Malábár. Jižní cíp Indického poloostrova zůstal v držení Čólů, Čérů a Pándjů.\n\nNení jisté, kdy ani za jakých okolností Ašóka zemřel; podle některých zdrojů se tak mělo stát v roce 232 př. n. l. a tibetské zdroje dokládají, že v Takšašíle.\n\nJe pravděpodobné, že už ke konci Ašókovy vlády začala maurjovská říše ztrácet na svém postavení. Jelikož se o tomto období Ašókovy vlády dochovaly jen fragmentární informace, je známo hned několik hypotéz o příčinách tohoto relativně rychlého úpadku. Někteří badatelé vidí příčinu oslabování říše v tom, že Ašóka kladl na metodu \"ahimsá\" až přemrštěný důraz, jiní sledují důsledek úpadku ve stále se vzmáhající vzpouře bráhmanské vrstvy obyvatelstva. Nabízí se též teorie, podle které vysoká míra nákladů na údržbu značně centralizovaného státu spolu s materiálním zabezpečením stovek tisíc příslušníků maurjovské armády postupně vedla k ekonomické a sociální krizi.\n\nNení s jistotou známo, kdo nastoupil po Ašókovi na trůn. Je pravděpodobné, že krátce po Ašókově smrti naplno propukly boje mezi uchazeči o trůn. Podle buddhistických legend Ašóka vybral za svého nástupce svého syna Kunálu, který však byl slepý, takže je možné, že na trůn nastoupil jeho syn Sampadi; pokud tomu tak bylo, musel ho v krátké době na trůnu vystřídat Dašaratha, který je podle skalního nápisu z Nágárdžunských hor dalším doloženým králem maurjovské říše. Podle některých zdrojů se dokonce maurjovská říše po Ašókovi rozpadla na východní a západní část s centry a Patáliputře a Takšašíle. V Patáliputře měl vládnout Sampadi a v Takšašíle Dašaratha. Nejistá tradice purán dále uvádí, že oba králové vládli každý osm let, což umožnilo jejich nástupci, králi Samrapatimu, opět na čas sjednotit východní a západní části říše.\n\nI přes nevyjasněnost v událostech následujících po Ašókově smrti je více než pravděpodobné, že už za bezprostředních nástupců Ašóky docházelo k vnitřnímu rozkladu říše, ke kterému navíc přispěly nájezdy nepřátel. Roku 206 př. n. l. se Antiochovi III. Velikému podařilo překročit pohoří Hindúkuše, vtrhnout do Paňdžábu a získat od zdejšího panovníka válečné slony, kteří tvořili důležitou strategickou zbraň v boji proti nepříteli, který je rovněž vlastnil. Jednotlivé provincie říše se začaly osamostatňovat, čímž se území ovládané Maurji začalo rapidně zmenšovat. Jedno z nejdůležitějších vzbouřeneckých center se objevilo v oblasti mezi řekami Gódávarí a Krišnou. Tam začali proti nadvládě Maurjů brojit Ándrové, kteří později ustavili říši Sátaváhanů, jež pak ovládala celý Dakšin. I přes stálý úpadek se Maurjové udrželi pravděpodobně ještě přes sto let. Poslední vládce z rodu Maurjů Brhadratha byl zavražděn během vojenské přehlídky, jak to dokládá Bána ve svém díle \"Haršačarita\". Brhadratha měl být na přehlídku vojska vylákán Pušjamitrou Šungou, velitelem maurjovských vojsk, který poté sám usedl na trůn a položil tak základ dynastie Šungů, jež na nějaký čas převzala moc nad severovýchodem Indie.\n\nO správě říše v době Maujrů vypovídá především \"Arthašástra\". Tento spis je jakousi politickou příručkou, která šíří svého záběru zasahuje prakticky do všech oblastí dění v říši. V čele říše stál panovník, který zaujímal zcela výsadní místo mezi všemi. Král měl v rukou zákonodárnou moc, byl nejvyšším soudcem a nejvyšším mužem byrokracie. Po panovníkovi byl nejvýznamnějším orgánem maurjovské říše \"mantrí parišad\". Jednalo se o sbor jen několika nejvýznamnějších ministrů, kteří tvořili jakýsi poradní sbor panovníka. Širším a co se ministrů týče početnějším vládním orgánem byl \"parišad\", jehož existence je známa již z védského období. I když jeho faktická politická moc v průběhu let kolísala, podařilo se parišadu i za vlády Maurjů, kteří drželi moc v říši pevně ve svých rukách, udržet silný vliv na dění v zemi. Přesný počet členů parišadu nebyl stanoven a pravděpodobně se měnil podle potřeby. Jednu z nejdůležitějších funkcí na králově dvoře vykonával králův obětník (v sanskrtu \"puróhita\"), dále správce pokladu (\"sannidháta\") a vrchní výběrčí daní (\"samáharta\").\nCelá říše byla rozdělena do čtyř hlavních provincií, které řídili buďto přímo členové maurjovské dynastie nebo lidé, kteří se těšili plné důvěře panovníka. Byla to severozápadní provincie s hlavním městem Takšašílou, západní provincie s centrem v Udždžainí, východní provincie (nově dobyté území Kalingy) měla své hlavní středisko v Tósálí a čtvrtá, jižní provincie, byla ovládána ze Suvarnagiri. Vládcům prvních tří jmenovaných provincií se říkalo \"kumárové\" („princové“), vládce jižní provincie byl znám jako \"árjaputra\" („syn urozeného“). Zvláštní pojmenování pro vládce jižní provincie, která na jihu sousedila s nezávislými královstvími Tamilů, pramení pravděpodobně z toho, že za vládce jižní provincie byl vybírán budoucí následník trůnu. Jednotlivé provinční oblasti se těšily poměrně vysoké míře autonomie, avšak panovníci maurjovské říše ve snaze zamezit vzrůstání politické moci jejich provincií ustanovili zvláštní sbor královských hodnostářů zvaných \"mahámátrové\". Ti zastávali různě vysoká postavení a jejich hlavním úkolem bylo dohlížet na správu čtyř hlavních provincií a nedopustit tak případnou vzpouru provincie apod.\n\nKaždá ze čtyř hlavních provincií se dále dělila na menší celky zvané džanapady, v jejichž čele stáli \"rádžúkové\", další z nejvýše postavených úředníků v zemi. V minulosti měli tito úředníci na starosti vyměřování půdy a až s příchodem Maurjů k moci se jejich moc přenesla do významnější politické roviny. Jednotlivé džanapady se dále dělily na \"pradéši\" („oblasti“), které zahrnovaly několik \"ahálů\" („okresů“). Nejmenší územně správní jednotka říše pak byla vesnice (\"gráma\"). Jejím hlavním představitelem byl \"grámaní\", který byl přímo podřízen úředníkovi zvanému \"gópa\". Gópové měli na starosti až desítku vesnic; dále nad několika gópy stál \"sthánika\". Takhle bylo členění aparátu odstupňováno přes hlavní provincie až k samotnému královskému výběrčímu daní \"samáhartovi\".\n\nHlavním městem celé říše byla Patáliputra (dnešní Patna v Biháru) na soutoku Gangy a Sónu. Megasthenés uvádí, že byla obehnána dřevěnou hradbou se střílnami pro lučišníky, celkem 570 věžemi a 64 branami. Před hradbami se nacházel příkop. Podle Megasthenových zápisků lze dále soudit, že jednotlivá města v říši byla dělena na dvě části, na tzv. vnitřní a vnější město. Hlavní úředníci ve městech byli po pěti rozděleni do šesti skupin, kdy každá skupina měla na starosti jinou sféru městského života. Jednotlivé skupiny držely dohled nad řemeslníky, cizinci, registrací obyvatel, nad obchodem a značením vyrobeného zboží řemeslníky a poslední skupina dohlížela na vybírání daní z prodaného zboží.\nPodle staroindických textů byl zakladatel dynastie Maurjů Čandragupta nejdříve vyznavačem bráhmanismu a až na sklonku života se přiklonil k džinismu. Nepříliš výrazná náboženská politika Maurjů se změnila právě v době, kdy byla dobyta Kalinga. Byť je Ašókův příklon k buddhismu buddhistickými texty často připomínán a je zdůrazňováno Ašókovo vnitřní obrácení a soucítění se živými bytostmi, byl jeho příklon k buddhismu nejspíše motivován politickými a praktickými důvody. Ašóka se po své konverzi rozhodl k masovému šíření buddhismu nenásilnou cestou a stejně tak i prosazoval zájmy své říše. Nechal vytesat množství skalních nápisů v několika jazycích informujících mimo jiné o Buddhově nauce a postavil řadu buddhistických staveb, z nichž se mnohé dochovaly dodnes. I přes stranění buddhismu Ašóka byl zastáncem náboženské tolerance a podporoval i ostatní náboženství. I když skalní edikty zdůrazňují Ašókovo napomáhání buddhistické obci, skalní nápis ze Sárnáthu rovněž upozorňuje, že Ašóka zastával politiku přísných trestů pro případné odpadlíky ze \"sanghy\" či ty, kteří se nějakým způsobem vědomě provinili proti pravidlům obce. Cejlonská tradice mu navíc připisuje patronaci nad třetím buddhistickým koncilem.\n\nKoncem 19. století vystoupili někteří badatelé s názory, že Ašóka alespoň v počáteční fázi své vlády nebyl buddhistou, nýbrž džinistou. Své teze badatelé opírali především o to, že Ašóka tím měl ctít náboženství svého děda Čandragupty a že zásada \"ahimsá\", kterou Ašóka ve svých nápisech prosazoval, je společná pro džinismus i buddhismus. Nicméně většina faktorů nasvědčuje tomu, že Ašóka nebyl výhradním zastáncem jednoho náboženského systému a spíše jen z tradičních důvodů nejprve ctil bráhmanskou morálku, než se plně obrátil na buddhismus.\n\nI přesto, že doba Maurjů je spojována s buddhismem, velký rozvoj zažily i tradiční bráhmanské vědy jako je filozofie či filologie. V písemnictví nastal rozmach \"dharmašáster\" („Učebnic o duchovních záležitostech“), nejspíše koncem doby Maurjů působil Pataňdžali, autor \"Jógasúter\", základních textů jógy.\n\nPodle Plútarcha se zakladatel říše Čandragupta Maurja setkal s Alexandrem Makedonským již v době, kdy v severní Indii vládli Nandovci. Jejich schůzka však nedopadla příliš šťastně – Alexandr, roznícen opovážlivostí tehdy „obyčejného“ Inda, který jej žádal o svržení vlády Nandovců, chtěl nechat Čandraguptu za jeho opovážlivé řeči popravit. Čandraguptovi se však podařilo z dosahu Řeků uprchnout. Další styk Maurjů a obyvateli západního světa se udál roku 305 př. n. l., kdy proti sobě stála vojska Čandragupty a Seleuka I. Níkátora. I přesto, že není znám výsledek jejich střetu, je známo, že od tohoto roku spolu Maurjové a Seleukovci udržovali přátelské styky.\n\nDalší styky maurjovské říše s okolními zeměmi nastávaly především prostřednictvím misií, které v pozdějších letech vysílal král Ašóka. Cejlonské prameny hovoří o tom, že Ašóka vysílal misie nejen po území Indického poloostrova, ale buddhističtí misionáři mířili i na Cejlon, do řecko-baktrijského království, Barmy a Kašmíru. Zprávy o těchto misiích jsou však jen velmi útržkovité a často ne zcela věrohodné. Poměrně podrobný popis cejlonské misie se dochoval díky tamním kronikářům, kteří zaznamenali, že za dob Ašóky cejlonský král Tissa vyslal k maurjovskému dvoru poselstvo, jehož prostřednictvím Ašóku ujistil o své náklonnosti. Králové si spolu vyměnili dary a k Tissovi poté Ašóka vyslal svého syna Mahindu a později i svou dceru Sanghamittu, kteří tak přinesli buddhismus na Cejlon. Sanghamitta s sebou na Cejlon vzala snítku stromu probuzení, který se zde nachází dodnes. Kontakty s Čínou tehdejší Indie ještě neměla.\n\nV maurjovské říši byla rozvinutá řemeslná výroba, zejména tkalcovství (v oblasti vlněných látek byla proslulá hlavně Gandhára), šperkařství, zpracování kovů, ale i tesařství či hrnčířství. \"Arthašástra\" hovoří o specializovaných dílnách na zpracování kovů, které byly pod přísným dohledem úřednictva. Jednotliví řemeslníci se sdružovali do organizací zvaných \"šréni\", které měly často vlastní stanovy a požívaly alespoň částečnou autonomii vůči státu. Státní aparát za to od šréni vyžadoval registraci a zákaz přemisťování bez panovníkova svolení.\n\nV době Maurjů se rozvíjelo i umění. Indické umění obecně má za sebou velmi dlouhou tradici. Byť se do dnešní doby dochovalo mnoho zpráv, které informují o uměleckých předmětech z doby předmaurjovské, do dnešní doby se žádné umělecké památky z předmaurjovské doby nedochovaly (alespoň co se týče historického období). A to proto, že zcela převládajícím materiálem pro stavební a uměleckou činnost před příchodem Maurjů bylo dřevo. V době maurjovské říše se však začal používat pro stavební a uměleckou výrobu nový, mnohem trvanlivější materiál – kámen. V době Maurjů se sice nepoužíval ani zdaleka tak často jako dřevo, avšak díky tomu, že kamenné památky z maurjovské doby patří k prvním dochovaným památkám umělecké činnosti z historické doby Indie, klade mnoho autorů počátky indického umění historické doby právě do tohoto období.\n\nAby mohla tak rozsáhlá říše fungovat, bylo zapotřebí zabezpečit její chod po finanční stránce. Nejdůležitější příjmy do státní pokladny pocházely ze zemědělské činnosti. Zemědělci totiž obvykle králi odváděli jednu osminu, šestinu či dokonce čtvrtinu své produkce. Mimo zemědělce odváděli daně i ostatní vrstvy společnosti, avšak podle některých textů se zdá, že bráhmani byli od daní osvobozeni.\n\nMimo daňového systému se o plnění státní pokladny staraly např. výnosy ze státních podniků, ražby mincí či zvláštní daně určené náboženským objektům a majitelům heren. Poměrně významnou složkou příjmů do státní pokladny tvořil prodej licencí na výrobu a prodej alkoholických nápojů.\n\nV maurjovské době zažil rozmach obchod, a to nejen v rámci říše, ale i mimo ni. Vznikaly nové obchodní cesty a zboží indických kupců směřovalo po mořské cestě na Cejlon, do Barmy i Arábie, odkud putovalo dále až helénského světa. V říši se používala nejdříve zcela jednoduchá platidla v podobě kousků kovu, v pozdější fázi se započalo s ražbou mincí s různými vyobrazeními a nápisy. O ražení mincí se starala zvláště ustanovená vrstva úředníků.\n\nArmáda hrála v maurjovské říši zejména ze začátku důležitou roli. Už Čandragupta musel vlastnit natolik silnou armádu, že byla schopna vytlačit posádky Řeků z oblasti Paňdžábu a porazit armádu Nandovců čítající přes 200 000 mužů a tisíce válečných slonů a vozů tažených koňmi. Čandraguptovi se však podařilo sestavit armádu daleko přesahující nandovskou. Počet mužů Čandraguptovy pěchoty dosahoval 600 000, dále jeho armáda čítala zhruba 30 000 jezdců, 9000 slonů a s největší pravděpodobností alespoň stejné množství válečných vozů, jaký vlastnili Nandovci. Armádní lučišníci měli luky o velikosti člověka, které se napínaly nohou, přičemž byl luk z části opřen o zem. Váleční sloni nesli jednak poháněče a jednak lučišníky o nejmenším počtu tří mužů. Podle \"Arthašástry\", kde je rozpracováno sestavení armády i taktika boje, zastávali sloni velmi důležitou funkci. Jdouce v čele armády dokáží pochodovat i v místech, kde nejsou cesty, dokáží rozbít falangu či lze jejich sílu využít např. ke stržení obranného systému nepřítele. Válečné vozy byly taženy vždy čtyřmi koňmi a mimo kočího se do nich vešlo šest bojovníků. V čele armády stál vojevůdce zvaný \"sénápati\".\n\nMimo výše zmíněných armádních složek si Maurjové vydržovali množství špehů, kteří v nejrůznějších převlecích pobývali či cestovali v maurjovské říši a podávali panovníkovi správu o nejrůznějších událostech. Bylo běžné, že k tomu využívali poštovních holubů a šifer. Mimo informování panovníka o případné nestabilní situaci uvnitř říše bylo dalším úkolem špehů šířit pochvalné řeči o panovníkovi, čímž se mělo napomáhat k posilování jeho autority.\n\nS přihlédnutím k velikosti maurjovské říše se z její doby dochovalo relativně málo archeologických nálezů, které jsou dnes rozesety po prakticky celém území Indie a částečně i za jejími hranicemi. Pozůstatky hlavního města včetně královského paláce se dnes nacházejí nedaleko Patny v místě zvaném Kumrahár. Další důležitou archeologickou lokalitou jsou barabarské jeskyně v Biháru, které nechal Ašóka postavit pro potřeby ádžíviků. Další archeologické naleziště zahrnující stavby z doby Maurjů se nacházejí např. v Bódhgaji, Lumbiní, Vaišálí, Sárnáthu a Sáňčí, kde se mimo stúp dochovaly i kamenné brány s množstvím reliéfů s buddhistickými náměty. Na žádném z těchto vyobrazení se přitom nenachází Buddha osobně, ale je představován určitými znaky (např. trůnem s královským slunečníkem či chodidly s dharmou). Sloupová hlavice zobrazující čtyři lvy, která se dochovala v Sárnáthu, dnes tvoří ústřední motiv státního znaku Indie a dochovaný zvláštní druh dharmačakry z dob Ašóky zvaný ašókačakra je dnes součástí indické vlajky. Většina staveb je buddhistického charakteru a pochází převážné z Ašókovy doby. Poté, co Ašóka přijal buddhismus, začal putovat na různá buddhistická poutní místa a vztyčovat zde kamenné sloupy, stúpy, chrámy, příbytky pro mnichy apod.\n\nMimo výše jmenovaná naleziště patří k poměrně častým nálezům skalní nápisy krále Ašóky. Ty informují nejen o \"dharmě\", ale i o obecných morálních předpisech, o Ašókovi i o dalším dění v zemi. Jsou psány především v prákrtu, výjimečně i v řečtině či aramejštině. Používané písmo nápisů je především bráhmí, občas kharóšthí (v oblastech s gandhárskám vlivem).\n\n\n"}
{"id": "292598", "url": "https://cs.wikipedia.org/wiki?curid=292598", "title": "Čandragupta Maurja", "text": "Čandragupta Maurja\n\nČandragupta Maurja (v sanskrtu चन्द्रगुप्त मौर्य) (340 př. n. l. – 320/298), někdy nazývaný jen Čandragupta, byl zakladatelem a prvním panovníkem Maurjovské říše, která byla pravděpodobně nejrozlehlejší říše, jaká kdy vládla na indickém území. Právě pod nadvládou Čandragupty se tato relativně malá říše brzy rozrostla do mocenské velmoci ovládající prakticky celý Indický subkontinent.\n\nČandragupta získal moc v oblasti Magadhy v roce 321 př. n. l. a během 10 let dobyl většinu severní Indie. Vytlačil Řeky z Paňdžábu a kolem roku 305 př. n. l. porazil Seleuka I. Níkátóra, čímž rozšířil říši o Balúčistán a satrapie Kábul, Herát a Kandahár.\n\nSídlil ve městě Pátaliputra. Jako dobrý panovník vytvořil z Indie prosperující zemi. Jeho rádcem byl bráhman Čánakja Kautilja, jemuž je tradičně připisováno autorství Arthašástry, proslulé staroindické učebnice politiky a vojenství.\n\nČandragupta údajně nedlouho před smrtí abdikoval ve prospěch svého syna a dožil jako potulný asketa. Jeho syn Bindusára (293–272 př. n. l.) rozšířil území říše dále do jižní Indie.\n\nNejvětším maurjským panovníkem byl Čandraguptův vnuk Ašóka (273–232 př. n. l.).\n"}
{"id": "292606", "url": "https://cs.wikipedia.org/wiki?curid=292606", "title": "Chuchelský tunel", "text": "Chuchelský tunel\n\nChuchelský železniční tunel je na malochuchelské straně pokračováním železniční tratě ze železniční stanice Praha-Krč přes Branický most směrem k zastávce Praha-Velká Chuchle a stanici Praha-Radotín, úboční tunel je součástí oblouku napojujícího trať z mostu mimoúrovňově na trať vedoucí podél levého břehu řeky Vltavy. Tunel nemá oficiální pojmenování. Podchází malochuchelskou ulici V Lázních a Mariánsko-Lázeňský potok tekoucí od zdejší kapličky nad obcí a kostelíkem Narození Panny Marie. Délka tunelu je 500 metrů, šířka 9 m, výška 7,2 m a poloměr oblouku 302 m, u obou portálů navazují dlouhé a vysoké zárubní zdi. Projektantem byl Státní ústav železničního projektování, výstavbu (ražbu) prováděl n.p. Baraba.\nCelá spojovací trať Praha-Krč – Praha-Radotín byla sice budována již v letech 1949–1955, z toho tunel v letech 1952–1954, ale zprovozněna byla až 30. května 1964. Je součástí železniční jižní spojky, která slouží zejména pro odklon nákladní dopravy mimo centrum Prahy. Pravidelná osobní doprava ji nevyužívá, bývá po ní vedena pouze při výlukách a jiných mimořádných odklonech. Trať propojuje někdejší lokální dráhu Nusle – Modřany (dnes regionální Trať 210 Praha – Vrané nad Vltavou – Čerčany / Dobříš) s tratí 171 Praha – Beroun celostátní dráhy.\nTrať byla plánovaná jako dvojkolejná a těleso trati je tak vybudováno. Při stavbě však byla v severní části trati položena jen jedna kolej. Druhá kolej, položená na Branickém mostě, byla později po provedení zatěžovacích zkoušek mostu snesena. U jižního portálu se jednokolejná trať rozděluje u odb. \"Tunel\", dálkově ovládané z Radotína, a pokračuje podél plzeňské trati dvěma samostatnými kolejemi přes zastávku Velká Chuchle (která má z toho důvodu dvě ostrovní nástupiště) až do stanice Praha-Radotín, kde teprve je zaústěna. Vzhledem k tomu, že oficiálně se tehdy o případných neúspěších nepsalo, tradují se o příčinách jednokolejnosti různé mýty. Podle nich příčinou neúspěchu původního projektu dvojkolejného tunelu byla chyba výpočtu, a to buď způsobená nedbalým projektováním a spěchem při výstavbě (stavba započala ještě před dokončením projektu ), nebo úmyslnou sabotáží ze strany projektantů . Jiné pověsti tvrdí, že při stavbě tunelu se ukázalo, že skála nemá dostatečnou pevnost pro udržení relativně mělce založeného velkého tunelu, proto byla polovina jeho roury proti mostu provedena jen pro jednu kolej místo plánovaných dvou. Pravděpodobné však je, že druhá kolej nebyla zatím potřeba v důsledku nižších kapacitních nároků na trať, která je jen částí doposud nedokončeného záměru (viz další odstavec) a kde je vedena jen nákladní doprava. Profil tunelu vyhovuje tehdy používanému profilu 1-SM pro dvoukolejnou trať, v případě uvažovaného zdvojkolejnění by musel být nově posouzen dle ČSN 73 7508 - Železniční tunely. V současné době se o zdvojkolejnění úseku opět uvažuje pro účely městské a příměstské osobní železniční dopravy.\n\nUprostřed oblouku před vjezdem z mostu do tunelu byla stavebně připravena odbočka, která měla navazovat na další plánovanou část obchvatu, tunel do Hlubočep a Jinonic, od jehož výstavby se nakonec upustilo. V jedné z variant vysokorychlostního tunelového železničního koridoru Praha-Beroun se také uvažovalo o jeho vyústění v těchto místech.\n\n\n"}
{"id": "292612", "url": "https://cs.wikipedia.org/wiki?curid=292612", "title": "Tančící dům", "text": "Tančící dům\n\nTančící dům, jinak také Ginger and Fred, oficiálním jménem původně Nationale Nederlanden Building, dokončený roku 1996, stojí v Praze na pravém břehu Vltavy na rohu Rašínova nábřeží a Jiráskova náměstí. Pojmenován je podle tvaru svých dvou nárožních věží, inspirovaných slavným meziválečným tanečním párem Freda Astaira a Ginger Rogersové. Tančící dům navrhl Vlado Milunić spolu s Frankem O. Gehrym, kterého k projektu přizval investor. Interiéry kanceláří investora byly z části svěřeny britské architektce českého původu Evě Jiřičné.\n\nNa místě stával činžovní dům, který byl v roce 1945 omylem zničen zásahem americké bomby při leteckém bombardování Prahy. V roce 1963 bylo rozhodnuto o zástavbě proluky, ale až do 90. let nebyla realizována.\n\nZačátkem 90. let myšlenku zástavby obnovil Vlado Milunić spolu s Václavem Havlem, který bydlel v sousedním domě. S Havlem přišel Milunić do styku v roce 1986, kdy mu navrhoval rozdělení bytu a přitom se bavili, jaký dům by mohl stát vedle. Původní idea předpokládala vznik domu s knihovnou, divadlem a kavárnou, který by se zařadil do kulturní linie od Rudolfina přes Národní divadlo k Mánesu, ale pro tento záměr se nepodařilo najít investora. Už v prvních námětech Milunić počítal s tím, že by se budova měla vyklánět nad křižovatku, což mělo symbolizovat stav československé společnosti, která se z totalitní strnulosti dala do pohybu, a s vizí statické věže vzadu a dynamické vpředu. Milunić nejprve chtěl získat Jeana Nouvela, podle jehož návrhu byl později postaven stejným investorem Zlatý Anděl, ale to se mu nepovedlo. Frank Gehry prý nabídku přijal proto, že „pro zemi, jež dala Americe Jaromíra Jágra, udělá cokoli“. Možnost prosadit takovouto stavbu přičítá Milunić porevoluční euforii, Václavu Havlovi, tehdejší ředitelce památkářů Věře Millerové, a vzácné souhře náhod.\n\nV roce 1992 pozemek koupila nizozemská pojišťovna Nationale Nederlanden, 3. září 1994 byl položen základní kámen nové budovy. Provoz budovy byl zahájen 20. června 1996. Investorem byla společnost Nationale Nederlanden Real estate, v. o. s., generálním projektantem ATIPA, s. r. o., hlavním dodavatelem belgická společnost BESIX.\n\nStavba je založena na železobetonové desce podporované soustavou vrtaných pilot. Na železobetonové konstrukci je připevněno 99 originálních fasádních panelů. Průčelí budovy tvoří dvě věže připomínající taneční pár. Na vrcholu věže nazývané Fred je kopule s konstrukcí z trubek potažená nerezovou síťovinou – hlava medúzy. Dům má devět podlaží, místnosti jsou nesymetrické a jejich stěny šikmé. Dům vystupuje z uliční čáry do linie chodníku.\n\nV budově je v 6 podlažích 2965 metrů čtverečních využitelných kancelářských ploch, v nejvyšším patře je restaurace o ploše 679 metrů čtverečních, v přízemí a suterénu (původně zamýšlených jako prodejní plochy) je konferenční středisko o ploše 400 metrů čtverečních. Původní prostory kongresového centra a galerie byly později také přeměněny na kanceláře. Přízemí je řešeno jako velkoprostor s přístupem od hlavní recepce a z venku od nábřeží. V přízemí se nachází kavárna.\n\nRostislav Švácha citoval hlasy, že do houpavých a swingujících linií domu prý oba autoři zakódovali gesto rozloučení s panelákovým stavebnictvím Husákovy éry.\n\nArchitekt Milunić po letech litoval, že se nepodařilo prosadit původně navrhovaný tvar věže, hezčí a vyšší. Medúza na věži Fred podle něj vznikla jako řešení patové situace. Frank Gehry na výstavách v Americe prý ukazuje původní návrh s vysokou věží. Autorem medúzy je Gehry, ale Milunić říká, že se podobá jeho návrhu na ukončení věže prosklenou kupolí zeměkoule, odpovídající na zeměkouli umístěnou na sousedním Havlově domě. Medúza je podle něj nakloněna ve špatném úhlu a ze křižovatky nevypadá jako koule, ale jako něco divně placatého. Milunićovi se nelíbil bar v přízemí, restaurace v horním patře ani školicí středisko, ocenil patra podle návrhu Evy Jiřičné. Za chyby budovy považuje Milunić například pohled na vršek od Palackého mostu a trochu i pohled shora od Karlova náměstí, o svém vlastním původním návrhu má dosud to nejlepší mínění. Spolupráci s Frankem Gehrym považoval za úžasné transoceánské dobrodružství.\n\nStavbu financovala Nationale Nederlanden, dnes ING. V roce 2004 byl Tančící dům spolu se Zlatým Andělem vložen jako základní portfolio do investičního fondu ING Property Fund Central Europe.\n\nV roce 2008 vlastník plánoval přestavbu a redesign recepčního prostoru. Vlado Milunić ale původní podobu recepce hájil jako výrazně autorský prostor, který nese výraznou stopu Gehryho rukopisu. Správce budovy přesto objednal modernizaci u architekta M. Ranného. Jeho návrh považoval Milunić za totální nepochopení konceptu současné recepce, za tuctovou bezcennou kulisu, kterou známe z desítky nových administrativních budov.\n\nV roce 2013 dosavadní vlastník, společnosti CBRE Global Investors, nabídl budovu k prodeji. Prodej organizovala poradenská společnost Jones Lang LaSalle.\n\nDeveloper Central Group v srpnu 2013 za budovu nabídl 250 milionů korun a později nabídku mírně navýšil na 10 milionů eur, ale ve výběrovém řízení neuspěl. Tento zájemce zde chtěl otevřít muzeum architektury a designu, pokud by s tím autoři budovy souhlasili.\n\nKoncem roku 2013 budovu za 13,35 milionů eur (v přepočtu 360 milionů korun) koupila Pražská správa nemovitostí, kterou vlastní realitní magnát Václav Skála. Nový vlastník chce v budově ponechat kanceláře, i když zvažuje využití části budovy pro nekomerční účely. Hlavními nájemníky kancelářských prostor jsou společnosti CBRE Global Investors a Accenture.\n\nStavba rozpoutala veřejnou diskuzi o architektuře v Praze. Zastánci dům oceňovali jako moderní architekturu, jaká v Praze chybí, odpůrci argumentovali tím, že do historické Prahy se budova nehodí a narušuje městské panorama.\n\nJe označován za první pražskou porevoluční stavbu špičkových světových architektů. Je označována za jeden ze symbolů města či za turistický magnet. Podle Rostislava Šváchy se pro laickou veřejnost dům stal ikonou devadesátých let a dal éře po Sametové revoluci architektonickou tvář, podobně jako Hubáčkova věž na Ještědu 60. letům, a pro zahraniční návštěvníky se stal ikonou Prahy, téměř stejně známou jako Karlův most či Svatovítská katedrála. Čeští architekti se však na dům podle Šváchy s takovým nadšením nedívali a na organickou architekturu se na Západ začali ohlížet až o desetiletí později.\n\n\nV souvislosti s prohlášením obchodního domu Máj za kulturní památku v roce 2006 se hlavní konzervátor Národního památkového ústavu Josef Štulc pro Lidovky.cz vyjádřil, že by teoreticky uvítal, aby jako památka byl zapsán i Tančící dům. V roce 2008 Vlado Milunič při jednání se správcem budovy o přestavbě recepce argumentoval tím, že se dům pravděpodobně stane kulturní památkou.\n\n"}
{"id": "292616", "url": "https://cs.wikipedia.org/wiki?curid=292616", "title": "Pedosféra", "text": "Pedosféra\n\nPedosféra (z řeckého slova pedon = půda) je půdní obal Země nacházející se na povrchu litosféry. Vzniká z půdotvorného substrátu (zvětralá a někdy i chemicky pozměněná matečná hornina) za spolupůsobení živých organismů, jejich odumřelých těl, klimatu, reliéfu a času. Na různých místech může být pedosféra různě silná – od několika centimetrů (leptosoly) až po několik metrů (černozemě). Pedosféru rozdělujeme na půdní typy a půdní druhy. Mezi půdní typy patří např. černozemě (obsahuje velkou část humusu), hnědozemě (obsahuje menší část humusu), hnědé lesní půdy (obsahují malou část humusu), podzoly (obsahují velmi malou část humusu). Rozlišujeme také různé půdní druhy, např. písčité půdy (velké částice, propustný), hlinitopísčité půdy, písčitohlinité půdy, hlinité půdy (menší částice, středně propustný), jílovitohlinité půdy, hlinitojílovité půdy, jílovité půdy (malé částice, velmi málo propustný, až nepropustný).\n\nPedosféra je půdní obal Země, který vznikl (zvětráváním) přeměnou svrchní části zemské kůry působením organismů, vzduchu, vody a slunečního záření. Pedosféra leží na styku s litosférou, kryosférou, atmosférou, hydrosférou, biosférou a sociekonomickou sférou, tyto geosféry podmiňují v pedosféře pochody vedoucí k její vertikální a horizontální diferenciaci.\n\nPůda je výřez pedosférou od svrchní části až po mateční horninu.\n\n\n\nUrčují se dle uspořádání půdních horizontů\n\n\nUrčují se na základě zrnitosti půdy – poměrné zastoupení dvou zrnitostních kategorii (skelet = částice větší než 2 mm; jemnozem = částice menší než 2 mm)\n\n\n\n"}
{"id": "292619", "url": "https://cs.wikipedia.org/wiki?curid=292619", "title": "Will.i.am", "text": "Will.i.am\n\nwill.i.am \"(někdy také Will.I.Am\", vlastním jménem William Adams; * 15. března 1975 Los Angeles) je americký zpěvák, rapper, skladatel, producent a příležitostný herec. Je členem a spoluzakladatelem skupiny The Black Eyed Peas. Má sestru Celene a bratra Carla. Kromě psaní písní se věnuje breakdance.\n\nJeho matka ho už od dětství podporovala v kariéře, aby neskončil v jednom z kalifornských ghet, jako většina jeho spolužáků a kamarádů. V době, kdy začal studovat na střední škole, již začal více pracovat na své hudební kariéře. Seznámil se zde také se svým budoucím kolegou z The Black Eyed Peas apl.de.apem. Brzy na to začal Will skládat první písničky a s apl.de.apem vystupovat v Los Angelských klubech. Založili zde svou první hudební skupinu Atban Klann. Poté to šlo s jeho hudební kariérou prudce nahoru. Připojil se k nim rapper Taboo a založili skupinu Black Eyed Peas. V roce 1998 vydali první album \"Behind the Front\" a tři roky na to album Bridging the Gap. Poté, v roce 2003 se k nim přidala zpěvačka Fergie, změnili svůj název z Black Eyed Peas na The Black Eyed Peas a vydali album \"Elephunk\". Následovala alba jako \"Monkey Business\" (2005), \"The E.N.D.\" (The Energy Never Dies) (2009) a zatím nejnovější album \"The Beginning\" (2010).\n\nSložil a nazpíval mnoho soundtracků k filmům, jako jsou například: Scary Movie, Garfield, Taxi, Shrek Třetí, Znovu 17, G-FORCE, nebo Velký Gatsby. Pro film Madagaskar 2: Útěk do Afriky nazpíval známou píseň \"I Like to Move It\". Navíc si zde, co by dabér, střihnul roli hrocha Moto Moto. Daboval ptáka Pedro ve filmu Rio. S The Black Eyed Peas se také objevil ve filmu \"Buď v klidu\" s Johnem Travoltou nebo v seriálu \"Las Vegas: Kasíno\". Jeho zatím největší herecká role přišla až v roce 2009, kdy byl obsazen do role Johna Wraitha ve filmu . S písní \"Yes We Can\", na podporu kampaně prezidenta Baracka Obamy získal v roce 2008 cenu Daytime Emmy. Od roku 2012 zasedá pravidelně v porotě britské pěvecké soutěže The Voice.\n\nNosil zatím jen dva účesy: dlouhé vlasy s dredy a neobvyklou pěšinku.\n\nJeho oblíbeným nápojem je Pepsi Max, natočit na ni reklamu však odmítl.\n\n\n\nWill.i.am zpíval společně s Cher Lloyd v hudební soutěži X-Factor. Porotoval společně s Cheryl Cole v Judges Houses.\n"}
{"id": "292625", "url": "https://cs.wikipedia.org/wiki?curid=292625", "title": "Vinohradské železniční tunely", "text": "Vinohradské železniční tunely\n\nVinohradské železniční tunely jsou souběžné tunely o délce asi 1150 metrů, které vedou z jižního zhlaví stanice Praha hlavní nádraží (původně nádraží Františka Josefa) do jižní části Vinohrad, kde v blízkosti Nuselských schodů vyúsťují, přičemž jedna trať (někdejší Pražská spojovací dráha) pak pokračuje západním směrem Nuselským údolím přes výhybnu Praha-Vyšehrad ke stanici Praha-Smíchov, druhá trať vede na jihovýchod a vyúsťuje do nádraží Praha-Vršovice.\n\nPrvní dva tunely jsou dvojkolejné, třetí tunel začíná jako dvojkolejný, ale pak se rozděluje na dva jednokolejné tunely.\n\nPrvní tunel (I, nejzápadněji) je dlouhý 1146 (nebo 1149) metrů, vznikl ruční ražbou jako součást jednokolejné dráhy císaře Františka Josefa (KFJB) z Prahy přes Cmunt do Vídně v letech 1869–1871 a slavnostně zprovozněn 19. září 1871. Stavbu řídil hlavní inženýr Krouský, podílel se na ní podnikatel M. Gröbe, vytěžený materiál se ukládal na pozemcích Horní a Dolní Landhausky, kde později vznikla vila a park Gröbovka. Stavba začala na podzim 1869 od obou portálů a ze dvou šachet o hloubce 30 a 35 metrů. Během stavby došlo ke dvěma stávkám dělníků.\n\nV letech 1869–1872 byla těsně za jižním portálem tunelu vybudována a od 15. srpna 1872 provozována touž společností (KFJB) i odbočka nové Pražské spojovací dráhy na Smíchov, pro tuto dráhu byla v tunelu položena druhá kolej.\n\nProtože již brzy po otevření tunel vykazoval závažné závady, deformace, průsaky atd., uvažovalo se již v roce 1903 o rekonstrukci. K té došlo až v letech 1945–1948, tunel získal místo dosavadního pískovcového nové žulové ostění. Tunel vede zhruba pod západním okrajem Vinohrad (pod ulicemi Rubešova a Londýnská). V současné době je tento tunel součástí trati na Smíchov (traťové kilometry 0,410–1,559).\n\nPůvodně byla nejbližší stanicí Hostivař, roku 1880 však byla zřízena stanice Nusle-Vršovice. U jižního portálu byla 1. října 1888 zřízena zastávka Královské Vinohrady (téhož dne byla zahájena osobní doprava na trati na Smíchov), zrušena byla s otevřením druhého vinohradského tunelu 1. listopadu 1944.\n\nRoku 1901 Rakouské státní dráhy trať od Smíchova zdvojkolejnily. Protože druhý tunel ještě neexistoval, spojovací dráha byla ještě před tunelem výhybkami zaústěna do budějovické dráhy.\n\nV červenci a srpnu roku 2008 proběhla v tunelu výměna kolejí. Vlaky dotčené touto výlukou končily na nádraží Praha-Smíchov.\n\nDruhý tunel (II), dlouhý 1126 m (nebo 1149 metrů) a vedoucí souběžně v blízkosti prvního tunelu, východně od něj, byl vybudován v letech 1940–1944, proražen 6. března 1943 a zprovozněn 15. srpna 1944 (nebo 10. listopadu 1944, nebo 1. listopadu), navazuje na něj trať k nádraží Vršovice. Stavbu prováděla firma Kruliš. Obě tratě byly od sebe po dokončení rekonstrukce tunelu I v roce 1948 opět odděleny, každá vedla svým tunelem.\n\nPrvních 290 m třetího tunelu (III) ve směru od hlavního nádraží bylo vybudováno dvojkolejně v letech 1940–1944 či snad ještě v letech 1946–1949. Nedokončený tunel byl používán pro manipulační (výtažné) koleje ale i jako vinný sklep.\n\nO dostavění třetího tunelu bylo rozhodnuto v návaznosti na rozšíření hlavního nádraží a vybudování odstavného nádraží Praha-jih. Ve výstavbě se pokračovalo v letech 1983–1989, ke zprovoznění došlo 22. září nebo 30. září 1989. Na původní dvojkolejný úsek navázaly rozpletem dva jednokolejné tunely, z nichž jeden (IIIB) se značným obloukem (poloměr 560 m) vzdaluje od druhého (IIIA, poloměr 860 m). Tunely zhruba sledují Anglickou a Belgickou ulici. Kvůli stavbě byl zbourán dům Anglická 20 (od roku 1995 zde stojí novostavba ČSOB), kde byla v místě rozpletu tunelů vybudována těžní šachta o hloubce 28 metrů. Stavba byla komplikována i vedením dvou tras metra a podzemním trezorem spořitelny v oblasti, a proto nové tunely nejsou zcela souběžné s původními. Nové tunely byly raženy pražskou prstencovou metodou, používanou při stavbě metra, razicím štítem, tedy kombajnem GPK s příčně rotující frézou, zapůjčeným z ostravských dolů. Průměrná výška nadloží nad novými tunely je 22 metrů, z toho 12 metrů skály. U třetího tunelu se udává délka 1125 m (nebo 1112 a 1123 m), levý (západní) jednokolejný tunel má délku 772 m, pravý (východní) jednokolejný tunel 794 metrů, nově vybudovaná část dvojkolejného tunelu před rozpletem o délce 40,5 metrů byla zčásti ražená, zčásti hloubená. Dokončení tunelu projektoval SUDOP Praha a. s. a stavěly Vojenské stavby Praha.\n\nDruhý a třetí tunel jsou součástí trati České Budějovice – Praha s traťovou kilometráží cca 184,3–185,423.\n\nUvažuje se o zakrytí části tratě u portálu ve zhlaví hlavního nádraží, čímž by byly tunely ještě prodlouženy o dalších 90 metrů.\n\n"}
{"id": "292629", "url": "https://cs.wikipedia.org/wiki?curid=292629", "title": "Bubenečský tunel (železniční)", "text": "Bubenečský tunel (železniční)\n\nBubenečský tunel (tunel Buštěhradské dráhy, v evidenci Českých drah veden pod názvem Dejvický tunel) je krátký pražský železniční tunel na jednokolejné trati Praha – Kladno (Trať 120) mezi stanicemi Praha-Bubny a Praha-Dejvice, nedaleko vyústění Rudolfovy štoly na okraji Stromovky neboli Královské obory v Bubenči. Tento úsek trati byl jako součást Buštěhradské dráhy zprovozněn roku 1868. Tunel podchází pěší promenádu na horním okraji Stromovky. Od 1. září 1893 do 15. srpna 1900 jezdila nad tunelem tramvaj na prodloužené části Křižíkovy elektrické dráhy na Letné.\n\nTunel má délku 104 m, šířku 5,7 m, výšku 5,5 m a zatáčí v poloměru 332 m.\n\n\n"}
{"id": "292631", "url": "https://cs.wikipedia.org/wiki?curid=292631", "title": "Tunel pod Táborem", "text": "Tunel pod Táborem\n\nŽelezniční tunel pod Táborem (v evidenci správce vedený pod názvem Malešický tunel) se nachází v Hrdlořezích na železniční trati Praha-Malešice – Praha-Libeň (portály tunelu jsou v Malešicích a Hloubětíně). Byl vybudován v letech 1914–1919.\n\nTunel má profil pro dvojkolejnou trať, má délku 358 m a šířku 8,7 m. Trať procházející tunelem je jednokolejná, v tunelu však jsou i zbytky druhé koleje.\n\nPo trati je (2017) vedena linka S41 pražské integrované dopravy, a to pouze spoje jezdící o víkendech. Dlouho platilo, že trať slouží jen nákladní dopravě a cestující tudy mohli projet jen díky odklonům při výlukách a nepravidelnostech, typicky úvraťovou jízdou Praha-Libeň – Praha-Malešice – Praha-Běchovice.\n\n\n"}
{"id": "292635", "url": "https://cs.wikipedia.org/wiki?curid=292635", "title": "Libeňský tunel", "text": "Libeňský tunel\n\nLibeňský tunel může označovat: \n"}
{"id": "292637", "url": "https://cs.wikipedia.org/wiki?curid=292637", "title": "Železniční tunel pod Bílou skálou", "text": "Železniční tunel pod Bílou skálou\n\nŽelezniční tunel pod Bílou skálou (libeňský železniční tunel) se nachází v Libni na tzv. Holešovické přeložce mezi stanicemi Praha-Holešovice a Praha-Libeň. Navazuje na holešovicko-libeňský železniční most a vede obloukem, jímž se trať vrací zpět k souběžné Povltavské ulici. Trať dále pokračuje k uzlu na Balabence. Tunel byl vyprojektován firmou Sudop Praha, jeho výstavba probíhala v letech 1967–1974 a v provozu je trať od 23. prosince 1980.\n\nTunel je dvojkolejný, má délku 340 m (dle jiných zdrojů 331 m) a podélný sklon 5 %.\n\nVe druhé variantě připravované výstavby silničního Městského okruhu má být jeden směr komunikace (od Balabenky k Pelc-Tyrolce) veden rovněž tunelem pod Bílou skálou, 1350 m dlouhým. V místě křížení s železniční tratí má být silniční tunel hloubený.\n\n\n"}
{"id": "292642", "url": "https://cs.wikipedia.org/wiki?curid=292642", "title": "Albrecht Jan Smiřický", "text": "Albrecht Jan Smiřický\n\nAlbrecht Jan Smiřický ze Smiřic (17. prosince 1594, Hrubá Skála – 18. listopadu 1618, Praha) patřil k nejvýznamnějším představitelům českého šlechtického rodu Smiřických ze Smiřic. Jeho tehdejší autorita byla tak vysoká, že byl považován za možného kandidáta na českou královskou korunu.\n\nAlbrecht Jan navštěvoval gymnázium v lužickém Zhořelci a poté studoval na univerzitě v Heidelbergu. Poté, co v roce 1614 zemřel poslední člen náchodské větve rodu Smiřických, Albrecht Václav, stal se Albrecht Jan z hlediska dědičného práva nejstarším a zároveň jediným mužským členem rodu. Do jeho vlastnictví tak přešly majetky obou větví rodu a stal se tak jednoznačně nejbohatším z českých pánů.\n\nPodnikl několik poznávacích cest, jeden rok strávil v Itálii. Na jedné ze svých cest se zasnoubil v roce 1617 s hraběnkou Amálii Alžbětou z Hanau-Münzbergu. Vzhledem ke skutečnosti, že s šlechtickým rodem z Hanau-Münzbergu neproběhla žádná předchozí jednání a Albrecht Jan se na dvoře v Hanau objevil zcela bez ohlášení, zapůsobila nabídka k sňatku zprvu velmi chaoticky, neboť jeho postavení v Čechách nebylo známo.\n\nAlbrechtova snoubenka Emilie Alžběta byla dcerou v roce 1612 zemřelého hraběte Filipa Ludvíka II. z Hanau-Münzbergu a jeho manželky Kateřiny Oranžské, která byla dcerou Viléma I. Oranžského, který v 16. století vedl boj Nizozemí proti Habsburkům. Hrabství Hanau-Münzberg spojovaly také úzké vazby s Rýnskou Falcí. Filip Ludvík II. byl námluvčím falckého kurfiřta a pozdějšího „zimního krále“ Fridricha Falckého u anglického královského dvora a přičinil se tak o jeho svatbu s princeznou Alžbětou Stuartovnou.\n\nPlánovanou svatbou s Emilií Alžbětou by Albrecht Jan získal nejtěsnější vazby na nejvyšší představitele protestantské šlechty v německých zemích.\n\nPoliticky se podílel na uzavření aliance mezi českými stavy, které měla za cíl získat větší moc a suverenitu ve vztahu k habsburským panovníkům.\n\nPatřil k iniciátorům a vůdcům českého stavovského povstání. V jeho pražském paláci na Malé Straně došlo (22. května 1618) ke schůzce, kde se zrodil plán třetí pražské defenestrace. K té došlo o den později a Albrecht Jan se jí sám aktivně zúčastnil. Následně byla ustanovena prozatímní vláda 30 direktorů, které se sám stal členem. Krátce poté došlo k utváření stavovského vojska, ve kterém Albrecht Jan Smiřický financoval svůj vlastní regiment (asi 1000 mužů pěchoty).\n\nTěmito postoji se stal vůdčí osobností stavovského povstání a řada šlechticů požadovala jeho zvolení českým králem.\n\nK nastávajícímu sňatku s Emilií Alžbětou však nedošlo, neboť Albrecht Jan Smiřický zemřel již 18. listopadu 1618. Příčinou jeho úmrtí byla pravděpodobně tuberkulóza. Jeho tělo bylo uloženo do rodinné hrobky v Kostelci nad Černými lesy. Majetky Albrechta Jana přešly do vlastnictví jeho sester Alžběty a Markéty, po bitvě na Bílé Hoře je získal Albrecht z Valdštejna.\n\n\"„… pokud by vůbec někdo dokázal české stavovské povstání dovést k vítězství, byl by to Albrecht Jan Smiřický.“\n"}
{"id": "292643", "url": "https://cs.wikipedia.org/wiki?curid=292643", "title": "Ha Long", "text": "Ha Long\n\nHa Long ( ) je zátoka ve Vietnamu v Tonkinském zálivu. Je známá především díky svým krasovým útvarům - vápencovým skalám a strmým zalesněným ostrůvkům, které vystupují nad vodní hladinu často jen jako osamocené monumenty, pročež je oblast vyhledávanou turistickou lokalitou. Rozloha zátoky je přibližně 1500 km², průměrná hloubka vody je pouze 6 až 10 m. \n\nZátoka byla v roce 1994 zapsána do Seznamu světového dědictví UNESCO. V roce 2009 se dostala mezi 28 finalistů pro vyhlášení nových sedmi přírodních divů světa a posléze byla v roce 2012 do této skupiny zařazena.\n\n"}
{"id": "292646", "url": "https://cs.wikipedia.org/wiki?curid=292646", "title": "Hoi An", "text": "Hoi An\n\nHoi An (viet. Hội An) je pobřežní město ve středním Vietnamu, v provincii Quang Nam (viet. Quảng Nam), situované při ústí řeky Thu Bon (viet. Thu Bồn). Má přes 120 tisíc obyvatel (2008). Od 16. století bylo toto místo významným námořním přístavem, významným pro celý region pevninské části jihovýchodní Asie. Evropané znali město v době jeho největší slávy v 16.-17. století pod jménem Faifo. Díky tomu, že se zde usazovali cizí obchodníci, smísilo se zde při výstavbě města velké množství architektonických stylů. Historické jádro města se dochovalo v autentické podobě do dnešních dnů a je památkově chráněno. Pro svůj jedinečný ráz a zachovalost byl Hoi An v roce 1999 připsán do Seznamu světového kulturního dědictví UNESCO.\n\nV dnešní středovietnamské provincii Quang Nam, zahrnující Hoi An, byla objevena řada cenných pozůstatků z doby železné, patřících k tzv. sahuynhské kultuře (zhruba 1000 – 200 př. n. l.). Minimálně od té doby je tedy prokázáno osídlení tohoto regionu. Mezi 2. a 14. stoletím se tato oblast stala součástí vlivné Čamské říše a už tehdy toto místo fungovalo jako námořní přístav, kam údajně přijížděli i Indové, Arabové a Peršané.\n\nHoi An nabyl jako mezinárodní přístav významu zejména v 16. a 17. století, kdy se sem sjížděli nejen asijští, ale už i evropští mořeplavci a obchodníci (Portugalci, Italové). Řada cizinců se zde usadila, Číňané a Japonci si vytvořili vlastní čtvrti. Právě sem přijížděli také četní křesťanští misionáři a lze říci, že právě z Hoi Anu (známého tehdy jako Faifo) se na vietnamské území začalo šířit křesťanství.\n\nV pozdějších staletích pozbyl Hoi An své původní důležitosti především proto, že ústí řeky Thu Bon bylo stále více zanášeno dalšími nánosy a původní přístav se stal nepřístupným pro námořní lodě. Jeho roli převzal nově vznikající a rostoucí přístav v nedalekém Danangu (asi 30 km od Hoi Anu). Díky tomu zůstal nevelký Hoi An v ústraní a nebyl poškozen ani v dobách nejtěžších bojů za dvou indočínských válek ve 20. století.\n\nDomy ve starých uličkách v Hoi Anu vynikají svou architekturou, v níž se slučují různé vlivy (čínské, japonské, portugalské). Řada domů patřila obchodníkům, jejichž potomci je stále obývají. Mnohé budovy jsou ze dřeva, v bohatších domech jsou trámy zdobené bohatými řezbami a inkrustacemi. Řada z domů je zastřešena typickými prohnutými taškami. Do seznamu památek je zapsáno více než tisíc objektů, mezi nejznámější stavby patří japonský krytý most ze 16. století, několik shromažďovacích a obřadních síní bývalých čínských kongregací (fu-ťienské, kantonské, kuej-čouské aj.), jakož i řada zdobných soukromých domů, převážně ze dřeva.\n\nHoi An se stal díky své dávné prosperitě i místem, kde se dařilo četným řemeslům (řezbářství, keramika, krejčovské dílny, výroba lampionů), jež v současnosti zažívají s přílivem turistů nový rozkvět. S Hoi Anem je spojeno také několik místních kulinářských specialit.\n\n"}
{"id": "292651", "url": "https://cs.wikipedia.org/wiki?curid=292651", "title": "My Son", "text": "My Son\n\nMy Son ( \"Thánh địa Mỹ Sơn\") je hinduistický chrámový komplex, který se nachází v provincii Quảng Nam ve středním Vietnamu. Počátky výstavby zdejších staveb spadají již do 4. století a postupně přibývaly jak chrámy, tak množství dalších staveb jako stúp apod. Celá oblast byla důležitým kulturním centrem říše Čampa. Pozůstatky chrámových budov dnes tvoří důležitou součást vietnamských památek, přestože byly poškozeny během Války ve Vietnamu. V roce 1999 bylo My Son přijato na Seznam světového dědictví UNESCO.\n"}
{"id": "292652", "url": "https://cs.wikipedia.org/wiki?curid=292652", "title": "Bitva u Terronu", "text": "Bitva u Terronu\n\nBitva u Terronu (18.–22. října 1918) byla bitva 1. světové války, během jejíchž bojů v okolí francouzského městečka Terronu byla nasazena československá brigáda legionářů. Tato brigáda s úspěchem bojovala proti německým jednotkám a obsadila německé pozice.\n\nMezi čerstvé spojenecké pozice, které roku 1918 doplnily spojenecká vojska na západní frontě 1. světové války, se v létě roku 1918 postavila i nově vytvořená Československá pěší brigáda ve Francii. Ta byla tvořena 21. pěším plukem pod vedením Ch. Gillaina a 22. pěším plukem pod velením A. Gardana. Po dokončení výcviku se začlenila do francouzské 53. pěší divize, která byla součástí francouzské 4. armády. Úkolem tohoto vojska bylo přejít řeku Aisnu východně od Remeše, vlomit se do nepřátelských německých opevnění a připoutat veškeré německé zálohy. Tím měl být umožněn útok americké 1. armády v prostoru Buzancy le Chesne, což mělo rozvrátit celou německou obranu v oblasti řeky Mázy.\n\nČeskoslovenská pěší brigáda, která čítala 6 tisíc mužů, převyšovala počet německých sil v pásmu útoku. 18. října v ranních hodinách začal útok. 21. pěšímu pluku se podařilo 20. října obsadit vesnici Terron-sur-Aisne a proniknout k pásmu německé obrany na návrších nad řekou. Další postup mohl znamenat pro německou armádu katastrofu, proto museli Němci stůj co stůj zahnat spojenecké síly zpět za řeku. Proto přisunuli posily a 21. října přešli do útoku. Němci podnikli tři protiútoky (a to i za pomocí yperitových granátů), při kterých se 1. prapor 21. pěšího pluku sice výtečně bránil, ovšem při třetím útoku byl vytlačen. Do bojů však zasáhl II. prapor 21. pěšího pluku a německá vojska se podařilo zahnat na útěk dříve než stihli dobyté území znovu obsadit.\n\nI ostatní československé pluky si vedly výtečně. 22. pěší pluk vedl urputné boje u vesnice Chestres a i jemu se podařilo obsadit německé pozice a donutit Němce k povolání záloh. Jednotky zde nasazené svůj úkol splnily, když vázaly zálohy, které Němcům chyběly při útoku amerických vojsk. Výkon československých vojáků byl vysoce hodnocen a vyzdvihl ho i velitel 4. francouzské armády generál Goutaud. Urputností, nasazením i oběťmi se boje v trojúhelníku Vouziers–Chestres–Terron vyrovnaly bitvě u Zborova, i když zůstaly v jeho stínu. Bitvy se zúčastnil pozdější československý generál inženýr Otakar Husák, který byl před bitvou u Zborova 2. července 1917 těžce raněn.\n\nNa paměť bitvy je pojmenovaná ulice v Praze 6 – Bubenči \"Terronská\". V ulici se nachází i pamětní deska.\n\nPřímo v obci Vouziers, v části (původně samostatné vesnici) Chestres, která bojišti přiléhá, se nachází památník československým legionářům.\n\n"}
{"id": "292654", "url": "https://cs.wikipedia.org/wiki?curid=292654", "title": "Druhý list Janův", "text": "Druhý list Janův\n\nDruhý list Janův (zkratka 2J) je jeden z tzv. obecných či katolických listů (epištol) a nejkratší kniha Nového zákona, tradičně připisovaná apoštolu Janovi. Byl napsán řecky patrně stejným autorem jako 1J a 3J, a to někdy mezi léty 80 a 130.\n\nAutor se řecky označuje jako \"presbyteros\", tj. starší nebo v pozdější církevní terminologii kněz, a Janovo jméno se v textu nikde nevyskytuje, styl a obsah však v mnohém připomíná Evangelium podle Jana, takže tradice i někteří současní autoři je pokládají za dílo téhož člověka. I současní autoři se shodují v tom, že pochází z Janovy školy a vznikl nejpozději začátkem 2. století. List je adresován „vyvolené paní“, tj. patrně některé církevní obci, a asi polovina veršů se téměř shoduje s verši Prvního listu Janova. List je dobře doložen a citují jej už kolem roku 200 Klement Alexandrijský, Ireneus a Zlomek Muratoriho jako kánonický.\n\n\n\n"}
{"id": "292660", "url": "https://cs.wikipedia.org/wiki?curid=292660", "title": "Nord-Pas-de-Calais", "text": "Nord-Pas-de-Calais\n\nNord-Pas-de-Calais byl jedním z regionů Francie, nacházející se na severu státu u hranic s Belgií. Skládal se ze dvou departmentů (Nord a Pas-de-Calais), a jeho hlavní město bylo Lille. Na začátku roku 2016 byl sloučen se sousedním krajem Pikardie do nového regionu Hauts-de-France.\n"}
{"id": "292661", "url": "https://cs.wikipedia.org/wiki?curid=292661", "title": "Pístní kroužek", "text": "Pístní kroužek\n\nPístní kroužek je druh těsnění. Zajišťuje těsnost mezi pístem a stěnou válce u pístových strojů - \"těsnicí\", slouží také k rozetření a k setření olejového filmu - \"stírací\". Je vyroben z pevného a zároveň pružného materiálu, nejčastěji oceli (litiny). Má tvar prstence, který je přerušen aby bylo zajištěno přilnutí ke stěně válce a zároveň vyřešena teplotní roztažnost. U dvoudobých motorů v tomto místě zapadá zámek do kolíku, který zabraňuje pootáčení kroužku, aby nedošlo ke kolizi zámku kroužku s hranami kanálů válce rozvodu dvojtaktu - to by mohlo znamenat destrukci kroužku a následné problémy válce. Nasazuje se speciálními kleštěmi do drážky po obvodu pístu. Kroužek má ve volném stavu o něco větší vnější průměr než válec a pruží tak, aby pevně přiléhal ke stěnám válce a tím zajistil těsnost. Písty strojů bývají vybaveny více (obvykle 3-4) pístními kroužky.\n\nDůvodem zavedení pístních kroužků jsou problémy s tepelnou roztažností pístu a stěn válce. Teploty i tepelné roztažnosti se mohou lišit a vzájemné rozměry se mohou za různých podmínek měnit. Proto je prakticky nemožné zajistit těsný a přitom volný pohyb pístu za různých podmínek pouze přesnou volbou jeho rozměru.\n\nPístní kroužky a jejich osazení od koruny pístu dolů :\n\nPístní kroužky jsou rozřezány, aby pružily a přiléhaly ke stěně válce. Tato část kroužku se nazývá zámek.\nDruhy zámků pístních kroužků :\n\nTěsnící kroužky jsou u automobilu většinou 2 a jsou v horních drážkách pístu. Nejvíce a nejrychleji se opotřebává horní těsnící kroužek, který je přímo vystaven tlaku hořících plynů a jejich vysoké teplotě, proto se velice často pro zvýšení životnosti tvrdě chromuje nebo se kroužek může opracovat jiným typem povrchové úpravy pro zlepšení vlastností.\nPovrchové úpravy pístních kroužků pro dieselové motory jsou aplikovány na 1. kroužek a 3. stírací kroužek na pístu, na které se nanáší vrstva chrom-keramiky, chrom-diamantu, PVD, DLC a CrN. Při montáži se sousední kroužky pootáčejí kvůli zamezení profuku vzájemně zámky o 180°.\n\nVzhledem k tepelné roztažnosti materiálu, ze kterého je vyroben píst spalovacího motoru, musí být píst vyroben s tolerancí oproti rozměru válce. V praxi to znamená, že píst je o několik setin až tisícin milimetru menší, než válec. Díky tomuto rozdílu rozměrů se může píst pohybovat ve válci snadno. Těsnící kroužek má za úkol vymezit tuto netěsnost spalovacího prostoru. Pro lepší utěsnění spalovacího prostoru se často na píst ukládá několik těsnicích kroužků po sobě. Pronikání spalin do prostoru klikové skříně nepříznivě působí na kvalitu mazací náplně. Při běhu silně podchlazeného motoru nedochází k úplnému spálení vší směsi a část směsi může kolem pístu proniknout do klikové skříně, kde by ředila olejovou náplň. Tomuto do značné míry pístní kroužky také zabraňují .\n\nVe správně fungujícím motoru dochází, ať už odstřikem z klikového hřídele, nebo mazáním prostřednictvím olejových kanálů v pístu a ojnici k mazání povrchu pístu olejem. Stírací kroužek má za úkol odvést tento olej z povrchu válce pryč, když píst koná pohyb směrem dolů. Přítomnost oleje ve spalovacím prostoru během exploze je nežádoucí, protože zvyšuje emise škodlivých látek, kouřivost motoru, snižuje účinnost a podíl nespáleného oleje v emisích může poškodit katalyzátor. Z tohoto důvodu má drážka pro stírací kroužek obvykle dírky, kterými odtéká přebytečný setřený olej do prostoru pod pístem.\n"}
{"id": "292665", "url": "https://cs.wikipedia.org/wiki?curid=292665", "title": "Šaplava", "text": "Šaplava\n\nŠaplava () je obec ležící zhruba devět kilometrů severovýchodně od Nového Bydžova v okrese Hradec Králové; s katastrální výměrou 201 hektarů patří k nejmenším obcím tohoto okresu. V obci žije obyvatel. PSČ je 503 53.\n\nPrvní písemná zmínka o vsi pochází z roku 1381 (\"in villa Sepelowie\").\n\n\n"}
{"id": "292666", "url": "https://cs.wikipedia.org/wiki?curid=292666", "title": "Třetí list Janův", "text": "Třetí list Janův\n\nTřetí list Janův (zkratka 3J) je jeden z tzv. obecných či katolických listů (epištol) a (spolu s 2J) nejkratší kniha Nového zákona, tradičně připisovaná apoštolu Janovi. Byl napsán řecky patrně stejným autorem jako 1J a 2J, a to někdy mezi léty 80 a 130.\n\nTřetí list Janův je stručný osobní dopis, v němž pisatel doporučuje adresátovi Demétria a varuje před Diotrefem. Autor se označuje jako \"presbyteros\", tj. starší nebo v pozdější církevní terminologii kněz, a Janovo jméno se v textu nikde nevyskytuje, styl a obsah však v mnohém připomíná čtvrté Evangelium podle Jana, takže tradice i někteří současní autoři je pokládají za dílo téhož člověka. List je adresován Gaiovi, což může být jedna ze tří osob tohoto jména, kteří se v Novém zákoně zmiňují (viz Sk 19,29; Ř 16,23; Sk 20,4). List je dobře doložen a citují jej už kolem roku 200 Origenés a Tertullian jako kánonický, Zlomek Muratoriho však uvádí jen dva Janovy listy.\n\n\n\n"}
{"id": "292667", "url": "https://cs.wikipedia.org/wiki?curid=292667", "title": "Trevír", "text": "Trevír\n\nTrevír (, ) je německé město s bohatou historií ve spolkové zemi Porýní-Falc, blízko hranice s Lucemburskem. Je považováno za městské sídlo v Německu s nejstarším založením a je sídlem univerzity, založené roku 1473. Místní římské památky, katedrála sv. Petra a kostel P. Marie jsou součástí světového dědictví UNESCO.\n\nTrevír leží v rozšířené části údolí Mosely, větší část města leží na pravé straně řeky. Svahy porostlé lesy a částečně i vinohrady stoupají k plochým vrcholkům vrchoviny Hunsrück na jihu a na severu k vrchovině Eifel. Vzdálenost k hranicím Lucemburska je asi 15 km. Nejbližší větší města jsou Saarbrücken asi 80 km jihozápadně, Koblenz asi 100 km severovýchodně a Lucemburk asi 50 km západně od Trevíru.\n\nPodle archeologických vykopávek bylo místo osídleno už ve 3. tisíciletí př. n. l. a město patrně založili Keltové ve 4. století př. n. l. jako \"Treuorum\".\nTrevír byl podle doložených zdrojů založen Římany v roce 16 př. n. l. s názvem Augusta Treverorum. Za císaře Claudia bylo k názvu města přidáno \"colonia\".\n\nVe 2. polovině 3. století se Trevír stal sídelním městem biskupa; prvním biskupem byl Eucharius. Toto biskupství je nejstarší severně od Alp a vždy patřilo k nejvýznamnějším součástem církevní organizace v německých zemích. V letech 271 až 274 byl sídlem proticísaře Tetrica I.. V roce 275 byl Trevír zničen vpádem Alamanů. Za Konstantina Velikého byl znovu postaven a stal se sídelním městem jedné ze čtyř prefektur Římské říše. V této době vznikly stavby jako císařské lázně a aula paláce (současná Konstantinova bazilika – \"Konstantisbasilika\"). S 80 až 100 tisíci obyvateli byl největším městem na sever od Alp.\n\nV 5. století byl Trevír opakovaně dobyt Franky v letech 413 a 421 a v roce 451 byl dobyt a vypálen Huny. Kolem roku 475 patřilo město s konečnou platností Frankům.\n\nRoku 870 se stal součástí Východofranské říše. Z počátku bylo město řízeno hrabětem, od roku 902, kdy přešla moc z hraběte na arcibiskupa bylo město řízeno fojtem. Arcibiskupové trevírští patřili k nejmocnějším západoněmeckým feudálům a patřili mezi kurfiřty. Od 10. století se Trevír snažil dostat pod správu říše. Roku 1212 obdrželo město od císaře Oty IV. uvolňovací dopis, který byl potvrzen Konrádem IV. Roku 1309 se Trevír opět dostal pod jurisdikci arcibiskupa, kterým tehdy byl mocný Balduin Lucemburský. Status arcibiskupského města byl roku 1364 potvrzen císařem Karlem IV. a roku 1580 říšským komorním soudem. Roku 1473 byla v Trevíru založena vysoká škola, která byla roku 1797 za Napoleona zrušena.\n\nRoku 1512 se v Trevíru uskutečnil říšský sněm, na kterém byly pevně stanoveny říšské obvody. Během třicetileté války byl Trevír dvakrát dobyt, roku 1634 Španěly a 18. listopadu 1645 Francouzi.\n\nVe válce francouzského krále Ludvíka XIV. s Nizozemskem se snažil být trevírský kurfiřt neutrální, ale neúspěšně. Po měsíčním obléhání obsadily francouzské jednotky 8. září 1673 město. Počátkem následujícího roku se francouzské velení rozhodlo město opevnit a za tímto účelem byly zbourány osamoceně stojící budovy klášterů a jiných světských budov jako např. \"Barbarathermen\" (římské lázně). Roku 1675 se město od Francouzů osvobodilo. Další obsazení města Francouzi byla v letech 1684, 1688, 1702/1704 a 1705/1714.\n\nDne 9. srpna roku 1794 se stal Trevír součástí revoluční Francie, čímž skončila světská vláda trevírského arcibiskupa. V mírové smlouvě z Campo Formio uznal František II. Rýn jako východní hranici Francie. Trevír získal po obsazení Francouzi přístup k francouzskému trhu.\nPo podepsání mírové smlouvy v Lunéville (1801) patřilo území na levém břehu Rýna i v oblasti občansko-právní k Francii. Po uskutečnění tohoto kroku obdrželi obyvatelé Tervíru francouzské státní občanství a s tím spojená práva. Po velkém útisku po obsazení roku 1794 nastalo období vnitřního míru a hospodářského vzestupu. Po porážce Napoleona 6. ledna roku 1814 přešel Trevír pod správu Pruska.\n\nV 19. století se město rozšířilo za středověké hradby, které měly krátkodobě význam, protože se u vstupních bran vybírala daň z obilí a řeznických výrobků. Tato daň byla zavedena roku 1820 a byla významným zdrojem peněz pro město. V roce 1875 byla nahrazena jinou daní, která nevyžadovala dovozní kontroly, což mělo za důsledek postupné bourání středověkých hradeb. Dne 3. prosince povolil ministr kultury zbourání hradeb – to požadovala velká část obyvatelstva. Do roku 1876/1877 byly zbourány čtyři městské brány. Hradbami zůstaly před obyvatelstvem chráněny jen některá zařízení armády jako cvičiště (dnešní \"Palastgarten\" a Kaiserthermen – císařské lázně) s částmi \"Südallee\" a úřadu pro zásobování. Do konce 19. století zmizely všechny další zbytky hradeb, což umožnilo další rozvoj města.\nPo skončení první světové války v roce 1918 se z Trevíru stáhla pruská vojska. Byla nahrazena francouzskou posádkou, která se stáhla až v roce 1930.\n\nNacionálními socialisty zřízená kasárna na kopci Petrisberg byla přeměněna na zajatecký tábor STALAG XII, ve kterém byli umístěni hlavně francouzští zajatci. Od září 1944 bylo město nedaleko fronty a bylo skoro denně ostřelováno spojeneckým dělostřelectvem. V prosinci 1944 byly na město provedeny 3 těžké nálety bombardovacích letadel, při nichž zahynulo asi 420 lidí a bylo poškozeno mnoho budov. Během války bylo 1 600 domů zcela zničeno. Dne 2. března 1945 bylo město po slabém odporu dobyto spojenci.\n\n\n\n\n\n"}
{"id": "292675", "url": "https://cs.wikipedia.org/wiki?curid=292675", "title": "Elisabeth Belgická", "text": "Elisabeth Belgická\n\nPrincezna Elisabeth Belgická, vévodkyně brabantská (celým jménem franc. \"Elisabeth Thérèse Marie Hélène de Belgique\", vlám. \"Elisabeth Theresia Maria Helena van België\"; * 25. října 2001 Anderlecht) je jako nejstarší dítě krále Filipa Belgického a jeho manželky královny Mathilde následnicí belgického trůnu. Tou se stala po abdikaci svého děda krále Alberta II. 21. července 2013.\n\nElisabeth má šanci se stát první belgickou panovnicí, protože po změně belgického nástupnického práva v roce 1991 má nárok na trůn prvorozené dítě bez ohledu na pohlaví.\n\nJejí mladší bratři se jmenují Gabriel a Emmanuel a sestra Eléonore.\n\nV současné době navštěvuje vlámskou školu v Bruselu.\n\n"}
{"id": "292680", "url": "https://cs.wikipedia.org/wiki?curid=292680", "title": "Gabriel Belgický", "text": "Gabriel Belgický\n\nPrinc Gabriel Baudouin Charles Maria Belgický (* 20. srpna 2003 Anderlecht) je druhorozeným dítětem a nejstarším synem belgického krále Phillipa a jeho manželky Mathilde.\n\nJeho sourozenci jsou princezna Elisabeth, princ Emmanuel a princezna Eléonore.\n"}
{"id": "292681", "url": "https://cs.wikipedia.org/wiki?curid=292681", "title": "Bitva u Lipjag", "text": "Bitva u Lipjag\n\nBitva o Lipjagy proběhla 4. června 1918. V železniční stanici Lipjagy v Povolží porazily jednotky čs. legionářů bolševická vojska, čímž si otevřely cestu ke spojení s ostatními čs. oddíly, k němuž došlo v západní části Sibiře symbolicky 6. července 1918 u Miňjar a nakonec nepřímo i ve východní části ve stanici Olovjanaja . Blokováním sibiřské magistrály čs. legionáři zcela zastavili přepravu německých a rakousko-uherských zajatců na západní a italskou frontu.\n\nLipjagy je železniční stanice v Povolží, západně od Samary. Po uzavření separátního míru mezi bolševickým Ruskem a Ústředními mocnostmi podepsali představitelé československého odboje s novou ruskou vládou dohodu o přesunu legionářských jednotek do Francie přes Vladivostok. Po přepadení vlaků bolševickými oddíly ovládli legionáři většinu sibiřské magistrály. Na evropském území zůstala odříznutá Penzenská skupina asi 6 tisíc vojáků pod vedením Stanislava Čečka.\n\nV květnu 1918 docházelo k stále častějším útokům na legionáře, kteří se začali znovu ozbrojovat a bránit se těmto nájezdům. V nejtěžší situaci se ocitli legionáři u města Penza. Byl proti nim podniknut útok rudých gard, ovšem díky jejich neukázněnosti je Češi přemohli, 28. května dobyli Penzu a o tři dny později obsadili most přes Volhu a postupovali do Samary. Samarský sovět však nehodlal přistoupit na žádný kompromis a dohodu o průjezdu vlaků a před městem v železniční stanici Lipjagy nechal zřídit opevněné pozice. Zároveň došlo k povolání dalších vojsk, která měla československé legionáře obklíčit a likvidovat. Čs. velitelé si toho byli vědomi, a tak do hlavního útoku na Lipjagy nasadili proti 4 tisícovkám rudoarmějců pouhých 1600 vojáků, zbylí měli zajišťovat další pozice či být v záloze. Třicet minut po půlnoci 4. června 1918 zahájili Čechoslováci obchvat sovětských pozic, který v ranních hodinách oddělil nepřítele od Samary. V této době došlo k útoku, který zcela rozvrátil obranu železniční stanice. Legionáři pronikli do sovětských pozic a stanice byla obsazena.\n\nBitva skončila významným úspěchem legií. Na sovětské straně bylo 1500 mrtvých a přes 2000 zajatých. V močálech se utopilo dalších asi 300 rudoarmějců. Čechoslováci měli pouze 30 mrtvých a 89 raněných! Získali veškerou výzbroj a vybavení poražených. Několik rudoarmějců, kterým se podařilo uprchnout do Samary, způsobilo v městě mezi bolševiky paniku a ti se již nezmohli na prakticky žádný odpor. Legionáři Samaru osvobodili. Cesta československých legií na východ tak byla volná. Úspěch vojsk na magistrále zcela zastavil dohodnutou přepravu německých a rakousko-uherských zajatců na západní frontu. Několik set tisíc zajatců tak nikdy neposílilo na Paříž útočící německé sbory. Čechoslováci, jejichž jediným cílem byla přeprava do Francie, se sice na západní frontu z Ruska nedostali (s výjimkou necelých tří tisíc, kteří byli z Masarykova příkazu dopraveni do Francie lodí tzv. \"Severní cestou\" přes Archangelsk a Murmaň-Murmansk), avšak svou činností na magistrále pomohli dohodovým spojencům tuto frontu zachránit.\n\nBezprostředně v souvislosti s touto vítěznou akcí svedl hrdina od Bachmače poručík (a pozdější prvorepublikový generál) Stanislav Čeček ještě úspěšnou bitvu u Beznčuku (Bezenčuku).\n"}
{"id": "292682", "url": "https://cs.wikipedia.org/wiki?curid=292682", "title": "Emmanuel Belgický", "text": "Emmanuel Belgický\n\nPrinc Emmanuel Leopold Guillaume François Maria (* 4. října 2005 Anderlecht) je třetím dítětem belgického krále Phillipa a jeho manželky Mathilde.\n\nJeho staršími sourozenci jsou princezna Elisabeth a princ Gabriel, mladší je princezna Eléonore.\n"}
{"id": "292685", "url": "https://cs.wikipedia.org/wiki?curid=292685", "title": "Stará Rauma", "text": "Stará Rauma\n\nStará Rauma je označení pro centrum finského města Rauma, které je postaveno ze dřeva. Na ploše okolo 0,3 km² se zde nachází okolo 600 domů. Žije v nich asi 800 lidí. Nejstarší domy jsou datovány do 17. století, většina však pochází z následujícího století. Od roku 1991 je celé toto centrum součástí světového dědictví.\n"}
{"id": "292688", "url": "https://cs.wikipedia.org/wiki?curid=292688", "title": "Pays de la Loire", "text": "Pays de la Loire\n\nPays de la Loire je jeden z 13 metropolitních regionů Francie. Nachází se na západě Francie. Skládá se z pěti departmentů – Loire-Atlantique, Mayenne, Maine-et-Loire, Sarthe a Vendée. Jeho hlavním městem je Nantes.\n\n\n"}
{"id": "292692", "url": "https://cs.wikipedia.org/wiki?curid=292692", "title": "Infantka Cristina", "text": "Infantka Cristina\n\nInfantka Cristina, celým jménem \"Cristina Federica Victoria Antonia de la Santísima Trinidad de Borbón y Grecia\" (* 13. června 1965, Madrid, Španělsko) je dcera bývalého španělského krále Juana Carlose I. a královny Sofie Řecké a sestra současného španělského krále Filipa, v letech 1997 až 2015 vévodkyně z Palmy de Mallorca.\n\nVystudovala politologii na Universidad Complutense v Madridu. Ve studiu pokračovala na New York University, kde v roce 1990 získala titul v oboru mezinárodních vztahů. V roce 1991 pracovala v centrále UNESCO v Paříži. Kromě své mateřské španělštiny ovládá katalánštinu, angličtinu, francouzštinu a řečtinu.\n\nZa svého manžela Iñakiho Urdangarína se provdala v roce 1997. Mají spolu čtyři děti, Juana Valentina, Pabla Nicolase, Miguela a Irene. V letech 2009 až 2012 žili ve Washingtonu, kde Urdangarín pracoval pro společnost Telefónica. V srpnu 2013 se Cristina s dětmi přestěhovala do Ženevy, zatímco její muž, vyšetřovaný kvůli zpronevěře, žije v Barceloně.\n\nV roce 2011 byl její manžel Iñaki Urdangarín včetně dalších osob vyslýchán kvůli podezření z daňových úniků a zpronevěry. V lednu 2014 soud vyslýchal také Cristinu. Její vyšetřování podle agentury AFP souvisí s objasňováním aféry jejího manžela, bývalého házenkáře Iñakiho Urdangarina, který je podezřelý ze zpronevěry více než šesti milionů eur (165 milionů korun) z dobročinné nadace, kterou vedl. Sama princezna byla obviněna ze spoluúčasti. V červnu 2015 jí její bratr, král Filip VI., kvůli kauze odebral titul vévodkyně z Palmy de Mallorca.\n\nNa zahajovacím ceremoniálu Letních olympijských her 1988 v Soulu byla vlajkonoškou španělské výpravy. Her se účastnila jako členka jachtařského týmu.\n"}
{"id": "292695", "url": "https://cs.wikipedia.org/wiki?curid=292695", "title": "Infantka Elena", "text": "Infantka Elena\n\nInfantka Elena, vévodkyně z Luga (celým jménem \"Elena María Isabel Dominica de Silos de Borbón y de Grecia\"; narozena 20. prosince 1963 Madrid) je nejstarší dcerou španělského krále Juana Carlose I. a královny Sofie, rozené řecké princezny. Díky upřednostňování mužské dědické linie byla po narození svého mladšího bratra až druhou v pořadí následnictví trůnu. V roce 2014, poté, co se králem stal Filip VI. Španělský, je třetí v pořadí následnictví trůnu (po dvou králových dcerách).\n\nDne 18. března 1995 se v katedrále Panny Marie v Seville provdala za Jaimeho de Marichalara. V den svatby jí král Juan Carlos I. udělil titul vévodkyně z Luga. Pár má dvě děti, syna Felipeho (* 1998) a dceru Victorii Federicu (* 2000).\n\nDne 13. listopadu 2007 královský palác oznámil, že pár žije v odluce. V roce 2009 byl oznámen nadcházející rozvod a 21. ledna 2010 byl pár oficiálně rozveden. Jaimemu byl později odebrán jeho titul vévody z Luga a přestal být členem španělské královské rodiny.\n\n\nCelé její formální oslovení a tituly jsou: \"Její královská výsost Doña Elena María Isabel Dominica de Silos de Borbón y de Grecia, infantka španělská, vévodkyně z Luga\".\n\n\n"}
{"id": "292697", "url": "https://cs.wikipedia.org/wiki?curid=292697", "title": "Kostel v Petäjävesi", "text": "Kostel v Petäjävesi\n\nKostel v Petäjävesi byl postaven ve finské vesnici Petäjävesi mezi lety 1763-1765. Je celý ze dřeva a je ukázkou skandinávské architektury, avšak zároveň je postaven pod vlivem renesance a nese i gotické prvky. Pro svou unikátnost byl roku 1994 zařazen ke světovému dědictví UNESCO.\n"}
{"id": "292700", "url": "https://cs.wikipedia.org/wiki?curid=292700", "title": "Suchá (hrad)", "text": "Suchá (hrad)\n\nSuchá byl hrad založený ve 13. století, který stál na ostrohu v prostoru mezi obcemi Pěčín, Rokytnice, Kunvald a Kameničná. Písemné zprávy o hradu chybějí a jedinou stopou po zaniklém hradu jsou zbytky hradního příkopu ústícího do úžlabí říčky Tepličky pod lesem Ovčárka. Koncem 19. století zde byly zbytky zdiva a sklepů, které byly při zalesňování zničeny. Hrad s největší pravděpodobností střežil obchodní cestu (tzv. solnou stezku) do Kladska. Dnes hrad připomíná pouze název lesa, kterému se říká \"Suchá\" a lidové pověsti o loupeživém rytíři a jeho dceři. Nejvyšší bod bývalého hradu Suchá je nyní okótován nadmořskou výškou 538,2 m, kdysi uváděno 543 m n. m.\n\n\n"}
{"id": "292702", "url": "https://cs.wikipedia.org/wiki?curid=292702", "title": "Starý Vítkovský tunel", "text": "Starý Vítkovský tunel\n\nStarý Vítkovský tunel v Praze na Žižkově i s tzv. Vítkovskou tratí, na které leží, byl postaven mezi stanicemi Praha hlavní nádraží a Praha-Vysočany v letech 1870–1872 jako součást Turnovsko-kralupsko-pražské dráhy (TKPE). 1. září 2008 byla otevřena přeložka trati a do roku 2010 byla většina staré trati včetně tunelu přebudována na cyklostezku. V prosinci 2014 byl tunel oficiálně pojmenován Starý vítkovský tunel; návrh podala radě hlavního města Technická správa komunikací, která jej připravila ve spolupráci s místopisnou komisí a městskou částí Praha 3.\n\nOd hlavního nádraží Vítkovská trať vedla po jižním úbočí Vítkova, u západního konce Kališnické ulice se zanořovala do tunelu a vycházela na druhé straně kopce nad karlínskou Invalidovnou do výhybny Vítkov. Z důvodu směrových poměrů po této trati některé z vlaků nemohly jezdit. Trať byla jednokolejná, ale tunel byl stavebně dvoukolejný. Tunel je dlouhý 270 m. V roce 1926 byla postavena spojka do stanice Praha-Libeň a později elektrifikována. Od osmdesátých let byla z odbočky Rokytka umožněna jízda tzv. Holešovickou přeložkou do stanice Praha-Holešovice.\n\nPo zprovoznění nových vítkovských tunelů, které jsou součástí tzv. Nového spojení dne 1. září 2008, byla ke stejnému datu Vítkovská trať zrušena a budova vítkovské výhybny zbořena.\n\nPůvodně se počítalo se zazděním tunelu, později bylo dohodnuto přebudování trati včetně tunelu v cyklostezku.\nRadní Radovan Šteiner 30. září 2006 o tunelu řekl: „Měl by sloužit jako kapacitní cyklostezka, téměř cyklistická dálnice v tunelu. Hlavní město Praha je připraveno převzít tento starý tunel do své správy a zajistit provoz a údržbu. Takže Nové spojení bude mít i velký význam pro cyklisty.“ Cyklostezka na tělese zrušené trati byla stavebně dokončena v polovině roku 2010, kvůli majetkovým a správním sporům a průtazích kolaudací však byla zpočátku užívána jen neoficiálně a tunel byl dokonce od června až cca do října znepřístupněn vysokými betonovými zábranami a označen zákazem vstupu. V listopadu již byla zábrana odsunuta a značka zákazu vstupu nahrazena značkou stezky pro chodce a cyklisty, ačkoliv kolaudační řízení nebylo úspěšné.\n\n\n"}
{"id": "292704", "url": "https://cs.wikipedia.org/wiki?curid=292704", "title": "Vítkovský tunel", "text": "Vítkovský tunel\n\nVítkovský tunel může znamenat několik oficiálně nepojmenovaných tunelů v pražském vrchu Vítkově: \n"}
{"id": "292707", "url": "https://cs.wikipedia.org/wiki?curid=292707", "title": "Verla", "text": "Verla\n\nVerla je dobře zachovalá malá vesnice ve finském městě Kouvola. Je známá především díky svým továrnám na výrobu papíru, které zde stojí dodnes a jsou unikátní zejména technologickou ukázkou. První továrny zde byly zakládány již ve 2. polovině 19. století.\n\nDnes je Verla často navštěvovanou turistickou lokalitou, která je od roku 1996 součástí světového dědictví UNESCO.\n"}
{"id": "292708", "url": "https://cs.wikipedia.org/wiki?curid=292708", "title": "Fiorano Circuit", "text": "Fiorano Circuit\n\nFiorano Circuit je soukromým okruhem formulové stáje Ferrari ležícím nedaleko výrobní haly v Maranellu. Nejčastěji je používán pro první výjezd nového monopostu, sloužící ke kontrole jednotlivých systémů vozidla.\n\nOkruh byl postaven v roce 1971 z podnětu Enza Ferrariho a slavnostně otevřen v dubnu 1972, za účelem zjišťování základních telemetrických dat, jeho průměrná šířka činí 8,2 m a délka 3021 metrů. Nejvyšší dosažená rychlost s monopostem formule 1 je 290 km/h, přičemž průměrná rychlost činí 160 km/h.\n\nEnzo Ferrari zahájil stavbu nového okruhu poté co bylo rozhodnuto o zrušení stávajícího okruhu Aerautodromo di Modena a bylo jasné, že o výstavbě nového autodromu se neuvažovalo. Podle původního projektu se počítalo s výstavbou některých zatáček dle stávajících evropských okruhů, tak aby se na okruhu mohli simulovat jednotlivé Grand Prix. K této realizaci však nikdy nedošlo, stejně tak jako k realizaci projektu z přelomu let 1984 a 1985, který počítal s celkovým prodloužením okruhu a vybudováním extrémně rychlých zatáček.\n\nV roce 1992 byla vybudována šikana a v roce 1996 došlo k přebudování zatáček 1,2 a 3, respektive k jejich překlenuti jednou plynulejší zatáčkou.\n\nCharakter okruhu umožňuje výborné získávání potřebných dat i z mechanických oblastí, jako jsou například brzdy nebo pneumatiky.\n\nRekord drží s monopostem Ferrari F2004 Michael Schumacher, který zatím jako jediný pokořil hranici 56 sekund.\n\n± Přechodné pneumatiky (tzv. do středního mokra)\n\n"}
{"id": "292709", "url": "https://cs.wikipedia.org/wiki?curid=292709", "title": "Vyja", "text": "Vyja\n\nVyja ( ) je řeka v Archangelské oblasti v Rusku. Je 181 km dlouhá. Povodí má rozlohu 2710 km².\n\nProtéká středem lesů zvlněnou krajinou. Ústí do Piněgy (povodí Severní Dviny).\n\nZdrojem vody jsou převážně dešťové srážky. Nejvyšších vodních stavů dosahuje v dubnu a v květnu. V létě a na podzim dochází k povodním.\n"}
{"id": "292710", "url": "https://cs.wikipedia.org/wiki?curid=292710", "title": "Once", "text": "Once\n\nOnce je irský hudební nízkorozpočtový film režiséra J. Carneyho natočený v roce 2007, oceněný Oscarem za nejlepší filmovou píseň. Hlavní role filmu ztvárnili irský hudebník Glen Hansard a česká pianistka a zpěvačka Markéta Irglová, kteří jsou současně autoři hudby. \n\nFilm vypráví příběh irského pouličního hudebníka, zpěváka a opraváře vysavačů (v částečně autobiografické roli Glen Hansard) a české emigrantky – prodavačky květin (Markéta Irglová). \n\n24. února 2008 byla úvodní píseň Falling Slowly oceněna Akademií filmového umění a věd Oscarem za nejlepší filmovou píseň. Pro zlaté sošky si přišli autoři Glen Hansard a Markéta Irglová. Film se dostal do pozornosti světového publika poté, co získal cenu diváků na filmovém festivalu Sundance 2007.\nFilm byl dále nominován na 28 mezinárodních ocenění, 12 z nich dokázal proměnit ve vítězství.\n\n"}
{"id": "292712", "url": "https://cs.wikipedia.org/wiki?curid=292712", "title": "Žok", "text": "Žok\n\nŽok je nejstarší neurčitá jednotka objemu užívaná v různých zemích zejména pro zemědělské plodiny, jako je chmel, káva, rýže, bavlna apod. Slovo pochází z latinského slova saccus – pytel.\n\n\nNa české Wikipedii se zkratka ŽOK používá pro diskuzní stránku .\n\n"}
{"id": "292717", "url": "https://cs.wikipedia.org/wiki?curid=292717", "title": "Sammallahdenmäki", "text": "Sammallahdenmäki\n\nSammallahdenmäki je pohřebiště z doby bronzové nedaleko finského městečka Lappi v provincii Satakunta. Stáří zdejších mohyl se odhaduje až na 3 000 let. Původně se Sammallahdenmäki nacházelo na březích Botnického zálivu, avšak časem moře ustoupilo a dnes je toto místo od moře několik kilometrů vzdáleno. Od roku 1996 součástí světového dědictví UNESCO.\n"}
{"id": "292719", "url": "https://cs.wikipedia.org/wiki?curid=292719", "title": "Zrno (jednotka)", "text": "Zrno (jednotka)\n\nZrno je stará jednotka délky a hmotnosti, která byla užívána v mnoha různých zemích po celém světě. Coby jednotka délky v Čechách sloužila zrna z ječmene.\n\nPodle Hájkovy kroniky definovala jednotka zrno jeden prst takto :\n\n1 prst = 4 ječná zrna = 19,71 mm\n\nJedno zrno = 1/4 prstu = 4,93 mm\n\n\n"}
{"id": "292726", "url": "https://cs.wikipedia.org/wiki?curid=292726", "title": "Bitva u Gorlice", "text": "Bitva u Gorlice\n\nBitva u Gorlice (2. května 1915) byla bitva, v níž německá a rakousko-uherská armáda prolomily frontu s Ruskem. Bitvy se účastnili Češi v řadách rakousko-uherské armády, ale též Češi v ruské armádě, kteří žili před válkou v Rusku - starodružiníci.\n\nPočátkem roku 1915 již padly veškeré naděje vojáků, že válka bude mít krátkého trvání. Německé a rakousko-uherské velení se snažilo tváří v tvář této zhoršené situaci vyřadit Rusko jediným mocným úderem. Na severu Karpat v prostoru Gorlice byla díky posílení německými vojsky vytvořena převaha nad Rusy a 1. května 1915 začala mohutná dělostřelecká příprava. Na některých úsecích fronty ještě téhož dne vyrazila do útoku pěchota. 2. května došlo k hlavnímu útoku, kterého se např. účastnil i 21. čáslavský pěší pluk. Ruské pozice byly prolomeny.\n\n7. května dosáhli vojáci druhého ruského obranného pásma na řece Wisloce. Ruské velení se rozhodlo ke stažení vojsk za řeky San a Dněstr. Rakousko-uherská a německá vojska dosahovala úspěch za úspěchem a postoupila v roce 1915 téměř o 500 km na východ. Tím ovšem Rusko z boje nevyřadila a 1. světová válka pokračovala na východní frontě i nadále.\n\n"}
{"id": "292730", "url": "https://cs.wikipedia.org/wiki?curid=292730", "title": "Vatinský Egan", "text": "Vatinský Egan\n\nVatinský Egan ( ) je řeka v Chantymansijském autonomním okruhu v Ťumeňské oblasti v Rusku. Je 593 km dlouhá. Povodí má rozlohu 3190 km².\n\nPramení na jižním svahu Aganského Uvalu a teče bažinatou tajgou. Ústí zprava do Obu.\n\nZdrojem vody jsou převážně sněhové srážky.\n\nV povodí řeky jsou naleziště ropy a zemního plynu.\n"}
{"id": "292731", "url": "https://cs.wikipedia.org/wiki?curid=292731", "title": "Bloodbound", "text": "Bloodbound\n\nBloodbound je švédská heavymetalová kapela založená v roce 2004. První album \"Nosferatu\" vydali v roce 2005 a druhé, \"Book of the Dead\", v květnu 2007. Duchovními otci jsou bývalí členové Street Talk Fredrik Bergh a Tomas Olsson, ve skupině byli aktivní také Michael Bormann (Jaded Heart), Urban Breed (Tad Morose) a Pelle Åkerlind (Morgana Lefay). Debutové album \"Nosferatu\" nazpíval bývalý člen kapely Tad Morose, zpěvák Urban Breed. Vyšlo 16. prosince 2005 v (v Japonsku; v Evropě až 24. února 2006), obal vytvořil Mark Wilkinson (Iron Maiden, Judas Priest, Marillion). Pouze na základě kvality jejich debutového alba byla kapela vybrána do pozice předskokana na turné skupiny Evergrey a byla jednou z hlavních hvězd na göteborském metalovém festivalu.\n\nNa podzim roku 2006 oznámil Urban Breed odchod z kapely, ke které se na krátké období přidal zpěvák Kristian Andrèn a odzpíval několik koncertů. V březnu 2007 oznámili příchod nového zpěváka, Němce Michaela Bormanna, s nímž vzniklo druhé album, pojmenované \"Book of the Dead\". Bormann nicméně na žádném koncertu s Bloodbound nevystoupil: na prvním vystoupení po vydání Book of Dead (Sweden Rock Festival 9. června 2007), se za mikrofonem objevil opět Urban Breed. Odzpíval i následující vystoupení včetně Bollnäs Festivalen 21. července 2007. Bloodbound odehráli dva koncerty se symfonickým orchestrem za zády. V říjnu 2007 oznámili, že původní zpěvák Urban Breed se oficiálně vrátil do kapely a bude zpívat na turné, kde bude skupina předkapelou švédských HammerFall. V dubnu 2010 se kapela již podruhé rozloučila s Urbanem Breedem a na post hlavního zpěváka nastoupil Patrik Johansson, se kterým bylo natočeno i následující album Unholy Cross.\n\nNavzdory zjevnému black metalovému image (členové kapely jsou na propagačních materiálech a na webové stránce vyfoceni s \"válečným\" make-upem, který nosí i při vystoupeních), hudba Bloodbound nezapadá do kategorie black metalu. Podobá se více stylu heavy metalových a především power metalových kapel, např. Helloween a Iron Maiden, ačkoli v textech se někdy zaobírají temnější tematikou.\n\n\n\n\n"}
{"id": "292732", "url": "https://cs.wikipedia.org/wiki?curid=292732", "title": "Kyselina gallová", "text": "Kyselina gallová\n\nKyselina gallová je organická kyselina, která se nachází v duběnkách, ořeších, dubové kůře, čajových lístcích a v dalších rostlinách, kde se nachází buď volná, nebo vázaná do taninů, ze kterých se získává kyselou hydrolýzou.\n\nTato kyselina má na benzenové jádro napojené dvě funkční skupiny: hydroxylovou a karboxylovou, což jí umožňuje vytvářet řadu derivátů, esterů a solí. Tyto dvě skupiny mohou reagovat navzájem a vytvořit kyselinu digallovou. Při odštěpení CO (například zvýšením teploty) vzniká pyrogallol. Při reakci se železnatými solemi vytváří černý pigment.\n\nReakce kyseliny s železnatými solemi, se používal pro tvorbu inkoustu (více viz článek duběnkový inkoust). V raných počátcích fotografie (první pol. 19. století) se kyselina také používala jako vývojka. Kyselina gallová se používá také ke konzervování železných předmětů. Redukuje korozi a na povrchu kovu vytvoří černou nerozpustnou vrstvu, která zabraňuje další oxidaci.\n\nNejvýznamnější sloučeniny odvozené od této kyseliny jsou taniny, které vznikají připojením kyseliny gallové na cukr. Tato kyselina má antimikrobiální účinky a působí jako antioxidant.\n\n\n"}
{"id": "292733", "url": "https://cs.wikipedia.org/wiki?curid=292733", "title": "Kvarken", "text": "Kvarken\n\nKvarken ( nebo , ) je název pásu moře s četnými ostrovy, který vede v Baltickém moři na jihu Botnického zálivu od švédské pevniny k finské. Většina území se přitom nachází na švédské straně. \n\nV roce 2006 (Höga kusten již v roce 2000) byl Kvarken přijat ke světovému dědictví UNESCO.\n\nHusté pokrytí ostrovy dříve pomáhalo za tuhých zim k realizaci ledové silnici mezi ostrovy souostroví a přes celý Botnický záliv – v moderní době má ale přednost lodní doprava a trvalému zamrznutí zálivu tak brání ledoborce.\n"}
{"id": "292738", "url": "https://cs.wikipedia.org/wiki?curid=292738", "title": "Bitva u Krašniku", "text": "Bitva u Krašniku\n\nBitva u Krašniku (23. – 25. srpna 1914) byla první bitva 1. světové války mezi rakousko-uherskou a ruskou armádou. Po této bitvě byly ruské jednotky nuceny se stáhnout k Lublinu. \n\nV první fázi 1. světové války bylo do rakousko-uherské armády zmobilizovány přes 3 milióny vojáků, z toho Češi tvořili asi 435 tisíc mužů. Rakousko-uherská armáda se rozvíjela na dolním toku řeky San, mezi pevností Přemyšl a ústím Sanu do Visly. Její ostudná porážka od Srbů na Drině podlomila reputaci a tak potřebovala jiný úspěch. Dne 22. srpna se jednotky generála Viktora Dankla srazily s dvěma ruskými sbory. Dříve, než mohly dorazit další posily, přinutil generál Dankl Rusy k boji. Tak se rozvinula třídenní bitva, která skončila vítězstvím rakousko-uherských zbraní a umožnila průnik na území nepřítele jižně od Lublina. První ofenzíva tak odvrátila pozornost od neúspěchů na srbské frontě, ovšem ne na dlouho. Ruská 3. a 8. armáda se odhodlala k útoku na Halič a začala vytlačovat rakousko-uherská vojska zpět. Válka se přenesla na rakouské území a v polovině září ustál pohyb fronty. Boje stály Rakousko-Uhersko v roce 1914 na této frontě čtvrt miliónu padlých a zraněných. Mobilní boje se přeměnily v zákopovou válku a prostí vojáci poznali, že nebudou doma dřív, než spadne listí.Viktor Dankl byl povýšen na šlechtice a jako šlechtické jméno přijal von Krasnik.\n"}
{"id": "292739", "url": "https://cs.wikipedia.org/wiki?curid=292739", "title": "Rozhor", "text": "Rozhor\n\nRozhor nebo rozor či rozorání je stará pomocná délková jednotka, jíž se užívalo při orbě zemědělského pozemku. Jednalo se o to, že při orbě se vždy zemina nahrnula na jednu stranu, což pak mělo vliv na plošný obsah celého zoraného pole a bylo ji nutno zahrnovat do jeho celkové výměry.\n\n\npředpokládaná hodnota:\n\n\n"}
{"id": "292742", "url": "https://cs.wikipedia.org/wiki?curid=292742", "title": "Cena Josefa Vavrouška", "text": "Cena Josefa Vavrouška\n\nCena Josefa Vavrouška je udělována od roku 1996, nejprve Nadací Charty 77 a od roku 2005 společně s Nadace Partnerství. Od roku 2014 Cenu Josefa Vavrouška uděluje Nadace Partnerství samostatně. Cena je udílena na počest předního českého ekologa Josefa Vavrouška, který tragicky zahynul v roce 1995 při pádu laviny ve slovenských Roháčích. \n\nSmyslem Ceny Josefa Vavrouška je ocenit konkrétní činy pro zdravé životní prostředí a udržitelný rozvoj. Josef Vavroušek byl jako federální ministr životního prostředí jedním z hlavních představitelů konceptu trvale udržitelného života nejen v České republice, ale i v rámci celé Evropy. Jeho odkaz zůstává dodnes inspirací k většímu respektu vůči životnímu prostředí.\n\nBývá vyhlašována každoročně 5. června, který je světovým Dnem životního prostředí.\n\n\n"}
{"id": "292745", "url": "https://cs.wikipedia.org/wiki?curid=292745", "title": "Katarální horečka ovcí", "text": "Katarální horečka ovcí\n\nKatarální horečka ovcí (anglicky Blue tongue disease) je nekontagiózní virové onemocnění ovcí a dalších domácích a divoce žijících přežvýkavců. Onemocnění je způsobeno virem Bluetongue virus z čeledi \"Reoviridae\" a je přenášeno krevsajícím hmyzem, konkrétně tiplíky (\"Culicoides\"). Nákaza se projevuje horečkou, záněty a otoky hlavy, víček, uší a všech sliznic. Zejména na sliznici dutiny ústní se objevují krváceniny a vředy. Člověk není k tomuto onemocnění vnímavý.\n\nKatarální horečka ovcí byla poprvé popsána koncem 18. století v Jižní Africe po importu jemnovlnných plemen ovcí z Evropy. Onemocnění bylo nazýváno mj. \"pseudo-slintavka a kulhavka\", \"bolavá tlama\" apod. Anglický název \"bluetongue\" je odvozen od cyanózy jazyka, ke které dochází u vážněji postižených ovcí. V roce 1924 se katarální horečka poprvé objevila mimo africký kontinent, a sice na Kypru, v roce 1944 byl výskyt potvrzen v Izraeli, v Severní Americe ve státě Kalifornie byl virus izolován v roce 1952, v roce 1959 se nemoc objevila v Pákistánu, v roce 1964 v Indii, v roce 1977 v Austrálii, v roce 1978 byl virus zjištěn v Brazílii. V roce 1979 byla poprvé diagnostikována v Číně.\n\nAž do nedávné doby byla katarální horečka ovcí, i přes svoje celosvětové rozšíření, omezená výskytem vektora na zeměpisné šířky přibližně od 40° s.š. do 35° j.š. a v Evropě se vyskytovala jen sporadicky. V roce 1998 se začala tradiční hranice výskytu posouvat severněji a bluetongue se pravidelně objevovala ve Středozemí. V roce 2006 se nemoc zcela nečekaně objevila v Nizozemsku, Belgii, Německu, Francii a Lucembursku, záhy se rozšířila do Velké Británie, Dánska, Švýcarska, České republiky, Rakouska, Maďarska, Norska a Švédska. Epizoocie probíhající v těchto zemích byla nebývalého rozsahu a způsobila velké ztráty v populacích ovcí, ale také skotu, u kterého katarální horečka ovcí dosud probíhala většinou inaparentně.\n\nPůvodcem katarální horečky ovcí je bluetongue virus (BTV) - RNA virus z rodu \"Orbivirus\", čeledi Reoviridae. Je to neobalený virus o velikosti cca 90 nm, jehož genom tvoří 10 segmentů dvojvláknité RNA. Virová partikule je tvořena sedmi strukturálními proteiny (VP1 - VP7) a v infikované buňce jsou syntetizovány čtyři nestrukturální proteiny (NS1 - NS3, NS3A). V roce 2008 bylo uznáváno celkem 24 sérotypů BTV, ale stejného roku se ve Švýcarsku objevil nový, bluetongue viru podobný virus, tzv. Toggenburg orbivirus, který představuje možný 25. sérotyp BTV. a v roce 2010 byl popsán 26. sérotyp v Kuvajtu. Bluetongue virus je blízce příbuzný viru epizootického hemoragického onemocnění jelenovitých, viru moru koní či viru koňské encefalózy.\n\nK infekci jsou vnímaví všichni domácí i volně žijící přežvýkavci a velbloudovití. Klinické příznaky se nejčastěji vyvíjejí u jemnovlnných plemen ovcí a jelence běloocasého (\"Odocoileus virginianus\"). Kozy onemocní méně často. U skotu probíhala tato nákaza v minulosti obvykle asymptomaticky, ovšem epizoocie v zemích severní Evropy, způsobená sérotypem BTV-8, často vedla k rozvoji klinických projevů i u tohoto druhu. Skot je z epizootologického hlediska významný také dlouhotrvající virémií, která trvá 60, výjimečně až 100 dní. Byly zaznamenány i případy katarální horečky ovcí u masožravců. Ve většině případů se jednalo pouze o sérologickou pozitivitu (především u afrických šelem), avšak v případě dvou rysů v belgické zoologické zahradě, krmených zmetky a mrtvě narozenými telaty z blízkých farem, došlo k rozvoji klinických projevů a úhynu zvířat.\n\nPřenos katarální horečky ovcí je v naprosté většině případů zprostředkován vektory - tiplíky rodu \"Culicoides\". Tiplíci jsou velcí několik milimetrů a v přenosu bluetongue se uplatňuje přibližně 30 druhů. Samičky tiplíků se musí před nakladením vajíček nasát krve. Vývoj tiplíků trvá v průměru dva až šest týdnů, je přímý a probíhá přes stádia vajíčka, třech larválních instarů, kukly a dospělého tiplíka. Ti aktivně létají na vzdálenost 1-2 km, ovšem vzhledem ke své velikosti mohou být unášeni větrem až několik set kilometrů. Hlavním přenašečem katarální horečky ovcí ve Starém světě je teplomilný druh \"Culicoides imicola\". V severní a střední Evropě se nevyskytuje. Zde je choroba pravděpodobně přenášena druhy patřícími do komplexů \"Obsoletus\" a \"Pulicaris\". Tyto komplexy zahrnují morfologicky těžko odlišitelné tiplíky (přesněji samičky tiplíků) a jsou nazvané podle druhů \"C. obsoletus\", respektive \"C. pulicaris\". V Severní Americe je hlavním přenašečem druh \"C. sonorensis\", v Jižní Americe pak \"C. insignis\" a \"C. pusillus\", v Austrálii pak druhy \"C. brevitarsis\", \"C. fulvus\", \"C. wadai\" a \"C. actoni\".\n\nKromě tiplíků byl BTV izolován i z jiných členovců, např. kloše ovčího (\"Melophagus ovinus\") a některých druhů klíšťat, ovšem virus se v nich na rozdíl od tiplíků nereplikuje. Jedná se tedy pouze o mechanické přenašeče. BTV se v době virémie může vylučovat semenem infikovaných samců. Virus se může přenášet i transplacentární cestou, tento způsob přenosu byl zjištěn u ovcí, skotu a psů. Nedávno byl zjištěn ojedinělý přenos BTV mlezivem. Orální přenos byl zaznamenán u šelem.\n\nVirus katarální horečky ovcí je schopen přežít období bez výskytu dospělých tiplíků. Tato schopnost se nazývá \"overwintering\" (přezimování). Dosud není jasné, jakým způsobem BTV nepříznivé období přežívá, avšak existuje několik teorií. Jednou z nich je přežití dospělých tiplíků v případě mírné zimy. Dospělí tiplíci sice žijí obvykle 10 - 20 dní, ovšem výjimečně až tři měsíce. Další teorií je přežití viru ve vývojových stádiích tiplíků. To je ovšem nepravděpodobné, neboť u tiplíků pravděpodobně nedochází k transovariálnímu přenosu BTV. Dosud nepotrvzenou teorií je možnost navázání BTV na γδ T-lymfocyty. Jinou možností je přežití viru díky transplacentárnímu přenosu, případně dlouhotrvající virémii u skotu.\n\nPo bodnutí infikovaným tiplíkem je BTV dendritickými buňkami transportován do přilehlých mízních uzlin, kde se virus pomnoží. Poté se šíří do krve a nastává primární virémie. Krví je BTV zanesen do dalších mízních uzlin, sleziny a plic. Virus se množí v endoteliálních buňkách, makrofázích a lymfocytech. Zpočátku je v krvi navázán na všechny krevní elementy, později bývá nacházen jen na erytrocytech, v záhybech jejich membrány, kde je chráněn před účinkem neutralizačních protilátek. Buňky, ve kterých se BTV replikuje, zanikají nekrózou či apoptózou. Na rozvoji klinických příznaků se kromě poškození endotelu malých krevních cév cílových orgánů podílejí i obranné mechanismy infikovaného zvířete, jako je produkce prozánětlivých cytokinů, cyklooxygenázy 2, prostacyklinu, tromboxanu a dalších látek.\n\nU ovcí probíhá katarální horečka akutně, subakutně či chronicky. Klinické příznaky se nejčastěji rozvinou u jemnovlnných plemen ovcí. Po inkubační době dlouhé čtyři až osm dní se objevuje horečka, apatie, otok a překrvení sliznice dutiny ústní a nozder, postižená zvířata nadměrně sliní a objevuje se u nich výtok z nozder - zpočátku vodnatý, později hlenohnisavý, někdy i s příměsí krve. Výtok na nozdrách zasychá v krusty. Dále se rozvíjí otoky pysků, mezisaničí či uší, na sliznicích na hlavě se objevují tečkovité krváceniny, sliznice odumírá a odlupuje se, vznikají vředy. Cyanóza jazyka se objevuje vzácně. Ke konci horečnaté fáze onemocnění se rozvíjí otok a zčervenání v oblasti přechodu kůže a rohoviny pazhehtů (tzv. koronitida) laminitida a svalové nekrózy, torticolis, záněty kůže a zhoršení kvality vlny, v některých případech i průjem a zvracení s rizikem aspirační pneumonie. Březí ovce mohou zmetat nebo rodit malformovaná jehňata (objevuje se hydrocefalus, mozkové cysty, retinální dysplazie atd.). Při komplikacích způsobených sekundární bakteriální infekcí se může rozvinout edém plic a nemocné ovce mohou uhynout.\n\nK rozvoji klinických projevů u koz příliš často nedochází, pokud ano, jsou podobné klinickým příznakům u ovcí, avšak bývají mírnější.\n\nU skotu katarální horečka ovcí dříve probíhala obvykle subklinicky, ovšem infekce sérotypem BTV-8 se často projevovala zjevným onemocněním. Nemocná zvířata mají horečku, jsou apatická, později se objevují eroze a nekrózy na sliznicích dutiny ústní a nosní, výtok z nosu, nadměrná salivace, zánět spojivek, laminitida, otoky a zčervenání kůže a sliznic. Na strucích mohou vznikat strupy. V důsledku infekce březích krav může dojít k odúmrti a resorpci embryí, abortům či porodům slabých telat nebo telat s vrozenou vodnatelností mozku.\n\nU jelence běloocasého má katarální horečka ovcí obvykle závažný průběh s vysokou letalitou. V důsledku infekce se rozvíjí hemoragická diatéza - krváceniny v orgánech, otoky hlavy a krku, nadměrné slinění, krvavý výtok z nosu a krvavý průjem. Klinické příznaky jsou velmi podobné příznakům epizootického hemoragického onemocnění jelenovitých.\n\nPři pitvě nemocných zvířat se zjišťují podkožní otoky na hlavě, hyperemie, cyanóza, tečkovité i větší krváceniny na sliznici dutiny ústní, patognomické jsou krváceniny v tunica media plicní tepny. Dále se vyskytují nekrotické změny a eroze na pyscích, jazyku a dásních, hyperemie bachorových pilířů a sliznice čepce. Slezina, mízní uzliny a mandle mohou být zvětšené a překrvené, někdy s tečkovitými krváceninami. Krváceniny se nacházejí také na kořeni jazyka, na perikardu, v ledvinách, střevě a v podkoží. V kosterní svalovině a myokardu bývají světlé nekrotické oblasti. U některých zvířat se rozvíjí zánět horních cest dýchacích, edém plic, pleuritida, zánět osrdečníku a zánět střev.\n\nHistologicky se zjišťuje hypertrofie kapilárního endotelu, perivaskulární edém, žilní kongesce, tkáňové infarkty vedoucí k hypoxii a následnému odlupování buněk. V kosterní svalovině a myokardu mohou být krváceniny, nekrózy a okrsky prostoupené mononukleárními bílými krvinkami.\n\nPředběžná diagnóza vychází z epizootologické situace, klinických příznaků a patologicko-anatomického nálezu, vždy však musí být potvrzena laboratorním vyšetřením. K vyšetření se odebírají vzorky nesrážlivé krve (použití EDTA či heparinu) nebo krevního séra od živých zvířat, při pitvě zvířat se vyšetřuje slezina, mízní uzliny, plíce, játra, kostní dřeň, případně svalovina. Vzorky krevního séra by se měly zamrazit, pokud nejsou okamžitě vyšetřeny. Plnou krev se doporučuje uchovávat při 4 °C, orgány se do laboratoře transportují na ledu.\n\nNejvhodnějším médiem k izolaci viru jsou kuřecí embrya ve věku devět až dvanáct dní. Vyšetřovaný materiál se inokuluje intravenózně, což je obtížné a vyžaduje to značné zkušenosti. Virus katarální horečky ovcí je dále možné izolovat na buněčných kulturách (např. BHK-21, Vero, hmyzí linie KC připravené z tiplíka \"C. sonorensis\" nebo linie AA připravená z komára \"Aedes albopictus\") - a to jak přímo, tak po pasáži viru na kuřecích embryích. Na savčích kulturách způsobuje BTV cytopatický efekt tři až pět dní po inokulaci. K izolaci viru je ve výjimečných případech možné použít i pokusné ovce, především pokud je virus ve vzorcích obsažen jen v malém množství.\n\nNejvhodnější metodou k průkazu virového antigenu ve vzorcích je reverzně-transkripční polymerázová řetězová reakce (RT-PCR). Umožňuje průkaz virové RNA ve vzorcích bez nutnosti předchozí izolace viru a také rozlišení jednotlivých sérotypů. Touto metodou lze prokázat RNA BTV až 6 měsíců po infekci. Množství viru ve vzorku je možné stanovit kvantitativní real-time RT-PCR metodou. Dalším sérotypově specifickým testem k průkazu BTV je neutralizační test. Mezi skupinově specifické testy se řadí antigen-capture ELISA, imunospot test či imunofluorescenční test. V praxi se nejvíce využívá RT-PCR.\n\nSpecifické protilátky proti BTV je možné prokázat v krevním séru, plazmě či mléku, pomocí ELISA testů, které zjišťují protilátky proti virovému proteinu VP7. Jsou skupinově specifické, podobně jako další metody - imunodifúzní test nebo komplement fixační test. Jednotlivé sérotypy je možné odlišit neutralizačním testem.\n\nZ podobně se projevujících onemocnění je potřeba odlišit příměť pyskovou, slintavku a kulhavku, vezikulární stomatitidu, akutní fotosenzitivitu, akutní hemonchózu, ekzémy, napadení střečkem ovčím \"Oestrus ovis\", zápal plic, otravy rostlinami, salmonelózu, neštovice ovcí a koz, mor malých přežvýkavců, mor skotu, maligní katarální horečku, pododermatitidy, infekční bovinní rhinotracheitidu, bovinní virovou diarrheu, papulární stomatitidu, bovinní herpetickou mamilitidu a epizootické hemoragické onemocnění jelenovitých.\n\nKatarální horečka ovcí se v České republice poprvé objevila v listopadu 2007 u býka v okrese Cheb. V letech 2008-2009 bylo na našem území vyhlášeno dalších 13 ohnisek, vždy pouze u skotu. Od té doby u nás nebyla KHO zjištěna. V souladu se směrnicí Rady 2000/75/ES bylo okolo každého postiženého hospodářství vyhlášeno ohnisko nákazy o poloměru 20 km a vymezeno ochranné pásmo a pásmo dozoru o celkovém poloměru 150 km (souhrnně uzavřené pásmo). V uzavřených pásmech byla zavedena ochranná protinákazová opatření stanovená nařízením Komise (ES) 1266/2007, která spočívala především v omezení přesunů vnímavých zvířat z a do uzavřených pásem, tlumení, sledování a dozoru nad KHO. Konkrétněji to znamená, že od r. 2007 v České republice probíhalo intenzivní vyšetřování krevních sér vnímavých druhů zvířat, kdy se reprezentativní vzorek populace domácích přežvýkavců vyšetřoval na přítomnost protilátek proti BTV (národní referenční laboratoří pro KHO je Státní veterinární ústav Jihlava). V r. 2008 začalo entomologické sledování, v jehož rámci byli odchytáváni tiplíci, přenašeči KHO, kteří byli poté identifikováni specialisty katedry parazitologie Přírodovědecké fakulty Univerzity Karlovy v Praze. V srpnu téhož roku byla na celém území České republiky zavedena povinná plošná nouzová vakcinace všech domácích přežvýkavců, která měla utlumit výskyt KHO a usnadnit chovatelům obchodování se zeměmi prostými této nákazy. Vakcinace byla hrazena z prostředků EU a pokračovalo se v ní také v následujících letech. I nadále probíhalo sérologické sledování, vyšetřovala se však pouze tzv. ověřovací (sentinelová) zvířata, která záměrně vakcinována nebyla. Od r. 2010 se již provádělo pouze sledování virologické (vyšetřování vybraných vnímavých zvířat na přítomnost BTV). Vzhledem k příznivé nákazové situaci byla v České republice v r. 2011 povinná vakcinace ukončena a nadále byla už jen dobrovolná.37 Podle informací Státní veterinární správy ČR bylo dne 25.11.2011 zrušeno ochranné pásmo na celém území ČR a od uvedeného data je ČR zemí \"bez výskytu KHO\". ČR jako území \"prosté KHO\" může být až po splnění podmínky: žádný případ nákazy a žádné očkování v posledních 24 měsících s vhodným tlumením populace Culicoides (prováděcí rozhodnutí Komise č. 253/2012/EU ze dne 10.5.2012, kterým se mění příloha II směrnice Rady 2004/68/ES, pokud jde o základní obecná kritéria pro území považována za prostá KHO). Poslední pozitivní případ KHO byl v září 2009 a povinné očkování na území ČR bylo ukončeno dnem 28.4.2011. Územím prostým bude ČR nejdříve 29.4.2013.\n\n\n"}
{"id": "292747", "url": "https://cs.wikipedia.org/wiki?curid=292747", "title": "Sak", "text": "Sak\n\nSak nebo SAK může znamenat:\n\n\n\n\n"}
{"id": "292752", "url": "https://cs.wikipedia.org/wiki?curid=292752", "title": "Splicing", "text": "Splicing\n\nSplicing (česky někdy sestřih) je postsyntetická úprava mediátorové RNA, k níž dochází v jádru eukaryotních organismů. Je to jedna z posttranskripčních modifikací mRNA. \n\nGeny eukaryotních organismů obsahují exony, části nesoucí informace ke stavbě proteinů, a introny, které žádnou takovou informaci nenesou. Při transkripci z DNA do RNA se přepisuje celý gen včetně intronů. Takto vzniklá mRNA se nazývá pre-mRNA a musí být před opuštěním jádra nejdříve různými způsoby upravena (viz mRNA) a zbavena nekódujících částí. Tento sestřih je dosažen několika mechanismy.\n\nVe většině případů však nemusí být mRNA sestřihávána jen jedním způsobem. Pokud existuje více variant splicingu jednoho řetězce mRNA, může tím být logicky regulována struktura budoucích proteinů. Říká se tomu alternativní splicing. Tento mechanismus má za následek, že z jednoho genu u eukaryot může vzniknout více různých proteinů a zvyšuje se tedy bohatost eukaryotického proteomu.\n\nSpliceozom obsahuje množství malých ribonukleoproteinů (snRNPs, vyslovováno \"snurps\"), schopných katalýzy chemických reakcí a konkrétně sestřihu.\n\nAutosplicing je vzácnější mechanismus, vyskytující se většinou u ribozymů. Znamená, že molekuly katalyzují sestřih své vlastní struktury.\n\n"}
{"id": "292753", "url": "https://cs.wikipedia.org/wiki?curid=292753", "title": "Bitva u Doboje", "text": "Bitva u Doboje\n\nKe krvavé bitvě u Doboje došlo 4. až 6. září 1878 při obsazování Bosny a Hercegoviny rakousko-uherskými vojsky u bosenského městečka Doboj. \n\nBitvy se úspěšně účastnily dva moravské pěší pluky – č. 8 z Brna a č. 54 z Olomouce.\n\nDoboj je městečko ležící v Bosně a Hercegovině nedaleko Banja Luky. Při obsazování Bosny a Hercegoviny rakousko-uherskými vojsky v roce 1878 se jeho okolí stalo během měsíce srpna a září dějištěm krvavých bojů s muslimskými povstalci. Dne 4. září 1878 zaútočili povstalečtí ozbrojenci na jednotky 54. pěšího pluku. Tvrdé boje probíhaly celý den, na jehož konci měl pluk 70 mrtvých a raněných. 5. září tvrdé boje pokračovaly a proti pozicím povstalců vyrazil brněnský 8. pluk, jehož útok byl však odražen. 6. září se do bojů vrhly 49. a 54. pluk, přičemž vojáci z Hané zaujali postavení brněnského regimentu. Oddíly se postupně dostávaly dopředu a nakonec bylo zjištěno, že nepřítel pozice vyklidil. Byli nalezení jen podřezaní a zohavení vojáci, kteří byli minulé noci zajati muslimy. Mužstvo 4. praporu pohřbilo 32 zohavených mrtvol. \n\n\"\"Za císaře pána a jeho rodinu museli jsme vybojovat Hercegovinu...\"\"\n"}
{"id": "292755", "url": "https://cs.wikipedia.org/wiki?curid=292755", "title": "Höga kusten", "text": "Höga kusten\n\nHöga kusten (doslova „Vysoké pobřeží“) je název pobřeží na švédské straně Botnického zálivu. Zasahuje na území obcí Kramfors, Härnösand a Örnsköldsvik v kraji Västernorrland. Celá tato oblast je unikátní, jelikož zde od poslední doby ledové pomalu probíhá tzv. postglaciální vzestup (vzestup půdních mas, které byly dříve stlačeny obrovskou vahou ledu během doby ledové), při kterém celé území vystoupalo o více jak 280 m, což má silný vliv na celou krajinu. V roce 2000 pak bylo rozhodnuto zařadit celou oblast ke světovému přírodnímu dědictví. V roce 2006 byla pod ochranu UNESCO doplněna i finská strana Botnického zálivu - Kvarken. Celková rozloha švédsko-finské přírodní památky UNESCO je 3369 km² (z toho 1425 km² Höga kusten a 1944 km² Kvarken).\n\nÚzemím vede 129 km dlouhá pěší dálková turistická trasa Höga kustenleden, začíná u mostu Högakustenbron a končí ve městě Örnsköldsvik.\n"}
{"id": "292756", "url": "https://cs.wikipedia.org/wiki?curid=292756", "title": "Univerzální uklízečka", "text": "Univerzální uklízečka\n\nUniverzální uklízečka je britská černá komedie z roku 2005. Dočkala se poměrně příznivých ohlasů u kritiky i u diváků.\n\nPříběh popisuje život rodiny Goddfellowových z malé vesničky Little Wallop. Hlava rodiny, reverend Walter, je suchopárný, ne příliš zábavný muž, který je velmi zaneprázdněn svoji prací, a proto ani nevnímá problémy ve své rodině. Jeho manželce Glorii vadí, že jejich manželství již není naplněné láskou jako kdysi, a laškuje se svým instruktorem golfu, atraktivním Američanem Lancem. Holly, jejich dcera, střídá kluky každý týden a Petey, mladší syn, je šikanován ve škole. Jednoho dne však k nim do domu přichází výpomoc, která bude užitečnější než se zdá – hospodyně Grace. Ta začíná jejich problémy postupně a trochu svérázně řešit. A tak se z Waltera stává komik, Grace dostává v manželství to, co ji dávno chybělo, Holly se učí vařit a Petey se zbavuje svých trýznitelů. Jenže se co čert nechtěl, na povrch vytane nejedno tajemství...\n"}
{"id": "292757", "url": "https://cs.wikipedia.org/wiki?curid=292757", "title": "Tetín (okres Beroun)", "text": "Tetín (okres Beroun)\n\nTetín je obec ležící ve Středočeském kraji asi 2 kilometry východně od okresního města Beroun nad řekou Berounkou. Obec se skládá ze dvou částí – Koda a Tetín. Žije zde obyvatel.\n\nObec Tetín je známa jako poutní místo, hlavní poutě se pořádají první neděli po 16. září.\n\nHistoricky Tetín patří k nejstarším vesnicím v České republice. Místo bylo osídleno již v paeolitu a době hradištní. Počátky Tetína jsou v pověstech spojovány s Krokovou dcerou Tetou, ale archeologicky je datován do poloviny 10. století. Počátkem 10. století zde byl dřevěný knížecí dvorec, který byl vdovským sídlem kněžny sv. Ludmily, která zde byla v roce 921 zavražděna. V 11. a 12. století zde bylo sídlo Tetínské župy, která spravovala celé Podbrdsko. Tetín je zmiňován v zakládací listině vyšehradské kapituly. V roce 1288 zde měl sídlo královský lovčí. Ke konci 13. století byl hrad přestavěn na sídlo přemyslovských levobočků. V roce 1321 hrad držel Štěpán z Tetína, který Tetín prodal císaři Karlu IV. Ten pak tetínské panství připojil ke Karlštejnu. Roku 1422 během husitských válek byl hrad zničen. Lokalita byla vážně poškozena vápencovým lomem počátkem 20. století.\n\nTetínu věnoval dvě básně i Jaroslav Seifert.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Tetín \"(přísl. Koda, 1235 obyvatel, poštovna, 3 katol. kostely)\" byly v roce 1932 evidovány tyto živnosti a obchody: cukrář, 2 holiči, 4 hostince, hotel Pivald, 2 kapelníci, konsum Včela, 2 kováři, krejčí, mlýn, 3 obuvníci, pekař, 2 obchody s lahvovým pivem, porodní asistentka, 2 rolníci, 2 řezníci, 3 obchody se smíšeným zbožím, švadlena, 2 trafiky, truhlář, obchod s uhlím, velkostatek Důras.\n\n\n\n\nKostel sv. Kateřiny Alexandrijské, kostel sv. Jana Nepomuckého a kostel sv. Ludmily jsou poutními místy.\n\nObec Tetín se skládá ze dvou částí v katastrálním území \"Tetín u Berouna\":\n\nDopravní síť\n\nVeřejná doprava 2011\n\nNa Tetíně byl založen Sportovní klub SK Tetín v roce 1912 a 12. července 2012 tetínský fotbal oslavil 100 let od založení. Oslava proběhla odehráním dvou zápasů, tj. SK Tetín (současní hráči) proti Staré gardě Tetína a druhý zápas hrál znovu Stará garda Tetína proti Staré gardě Bohemians Praha. Objevila se tu hvězda jako Antonín Panenka. \n\n\n\n"}
{"id": "292761", "url": "https://cs.wikipedia.org/wiki?curid=292761", "title": "Hyperglobulinemie", "text": "Hyperglobulinemie\n\nHyperglobulinemie je označení pro stav, kdy je v krvi člověka či zvířete zvýšená koncentrace globulinů. Vzhledem k tomu, že podstatnou část globulinů v séru tvoří imunoglobuliny (protilátky), jde vlastně o zvýšení protilátek (nespecifiokované třídy) v krvi. Tento jev je nejčastěji následkem infekce (průnik antigenu do organismu) nebo alergického stavu.\n"}
{"id": "292762", "url": "https://cs.wikipedia.org/wiki?curid=292762", "title": "Falanga (Španělsko)", "text": "Falanga (Španělsko)\n\nŠpanělská falanga ( Falange Española (FE)) je politická strana ve Španělsku založená 29. října 1933 José Antoniem Primo de Riverou (advokát, syn generála Miguela Primo de Rivery, v letech 1923-1930 španělského diktátora), Juliem Ruizem de Alda a Alfonsem Garcíou Valdecasou. Strana o sobě dala poprvé vědět na shromáždění v Teatro de la Comedia de Madrid.\n\nPozději se strana spojila s uskupením \"Juntas de Ofensiva Nacional-Sindicalista\" (JONS), založené Onésimem Redondem a Ramirem Ledesmou Ramosem, kteří proklamovali na jedné straně ekonomická omezení měšťanů (burguesía), a na straně druhé kritizovali protiklerikální republikánské zákony. Fúzí obou stran došlo k přejmenování na Falange Española de las JONS (FE de las JONS) a nakonec Falange Española Tradicionalista y de las J.O.N.S (FET y de las JONS ), a po sjednocení ideálu Karlistů (Requeté) s Národním syndikalismem (Falangismus), jež vyneslo do čela generála Francisca Franca.\n\nNázev falanga odkazuje na starověkou \"falanx\", sevřený bojový útvar řecké pěchoty. Falanx vítězila, protože vojáci těsně spolupracovali.\n\nIdeologie Falangy je národní syndikát (národní odborové hnutí), koncept založený na interpretaci \"revolučního syndikátu\", s prvky převzatými z katolicismu. Třebaže podobnost s fašismem je více než velká, zpočátku na rozdíl od fašismu, jenž sledoval imperialistické cíle, José Antonio se snažil \"univerzální jednotu určení\" (myšlenka, jež byla vyjádřena s odlišným významem, i když ne přímo opačným, Josém Ortegou y Gassetem) jako výraz společných zájmů a bratrství s národy Latinské Ameriky. Tato vlastenecká duchovní idea měla sloužit k překonání sociálních rozdílností jež, podle jeho soudu, liberální a kapitalistický individualismus zasel do evropské společnosti.\n\nFašismus italského střihu byl již ve Španělsku reprezentován \"černými košilemi (špan. camisas negras)\" „akční lidové mládeže“ JAP (Juventudes de Acción Popular), sdružených v CEDA pod vedením José Maríy Gil Roblese, kterého na svých shromážděních zdravili zdviženou pravicí vpřed, coby \"vůdce\" (špan. Jefe, což je překlad italského výrazu \"Duce\").\n\nVe stručnosti je možné shrnout ideologii falangistů v následujících bodech:\n\n\n\n\n\n\n\n\nKaždá objektivní analýza politické ideologie Falangy by měla vzít v potaz, že vlastní politický rozvoj falangistické doktríny nebyl definován ve chvíli, kdy se rozpoutala španělská občanská válka. Důkazem toho je vyloučení jednoho ze zakladatelů, Ramira Ledesmy Ramose, krátce před vojenskými akcemi, jenž se otevřeně vyjádřil proti vůdcovství J. A. Prima de Rivery. Ledesma Ramos nicméně předpokládá, že José Antonio je příliš umírněný a není připraven na případnou revoluci bolševického proletariátu, která podle něho hrozí a jíž je nutno se vyhnout, resp. předejít revolucí nacionálně-syndikalistickou.\n\n\n"}
{"id": "292763", "url": "https://cs.wikipedia.org/wiki?curid=292763", "title": "Role", "text": "Role\n\nSlovo role může znamenat:\n\n\n"}
{"id": "292765", "url": "https://cs.wikipedia.org/wiki?curid=292765", "title": "Bohdalecký tunel a zářez", "text": "Bohdalecký tunel a zářez\n\nBohdalecký tunel byl jednokolejný železniční tunel pod sedlem kopce Bohdalce v Praze mezi Vršovicemi a Michlí na lokální dráze Nusle-Modřany, později prodloužené a známé jako Posázavský pacifik, mezi stanicemi Nusle-Vršovice a Krč. Byl prokopán v letech 1881–1882, trať začala sloužit 1. března 1882. Délka tunelu byla 94 metrů.\n\nKvůli potřebě rozšířit trať (stavba vlečky do michelské pekárny nebo plynárny) byl tunel v roce 1929 odstraněn (stavební práce začaly již 12. srpna 1927) a od roku 1930 nahrazen bohdaleckým zářezem, jímž byl od Bohdalce oddělen Tyršův vrch a vytvořen prostor pro dvě koleje modřanské trati, dvě koleje vlečky a širokou silnici. Při výkopu bylo přemístěno 250 000 m materiálu a největší hloubka výkopu byla 25 m. Při rozšiřování zářezu došlo ve svahu Bohdalce k sesuvu asi 8000 m ordovických břidlic. V roce 1947 vznikla v zářezu také ulice Nad vinným potokem.\n\nU portálu tunelu z krčské strany byla od 1. listopadu 1900 železniční zastávka Michle. Po likvidaci tunelu byla v roce 1930 zastávka obnovena o něco blíže Krči, v květnu 1942 přejmenovaná na Praha-Michle, v roce 1970 zrušena a v 90. letech poté i fyzicky zlikvidována.\n\nOd roku 2002 je přibližně v místech bývalého tunelu zřízena služební zastávka Praha-Vršovice depo.\n\n\n"}
{"id": "292767", "url": "https://cs.wikipedia.org/wiki?curid=292767", "title": "Alex Rider", "text": "Alex Rider\n\nAlex Rider je literární postava z knih Stormbreaker (zfilmován v roce 2006), Akademie Point Blanc, Ostrov kostlivců, Orlí úder, Škorpion, Vesmírná archa, Hadí hlava, Krokodýlí slzy, Škorpion se vrací a Ruská ruleta od populárního anglického spisovatele a scenáristy Anthonyho Horowitze. \n\nAlex je čtrnáctiletý kluk, který vyrůstal se svým strýcem Ianem Riderem, protože jeho rodiče zahynuli při letecké havárii krátce po jeho narození. Dále s nimi žije i hospodyně Jack Starbrightová. \n\nAlexův strýc je tajný agent MI-6, britské tajné policie, ale nikdo kromě jeho kolegů o tom neví. Navenek působí jako bankovní úředník, pro kterého je práce všechno, ale nerad o ní mluví. Při jedné misi je však zavražděn a tak se Alex dozví celou pravdu o jeho tajném životě. Zároveň se Jack stane jeho opatrovnicí a nejbližší příbuznou. Alexe si Ian nenápadně vycvičil jako svého nástupce. Ve volném čase ho učil potápět se, lézt po horách, bojovému umění, několika světovým jazykům atd. O tom však Alex neměl ani tušení.\n\nMI-6 Alexe přinutí, aby pro ně pracoval jako tajný špion. Je to pro ně výhodné, protože nikoho ani nenapadne podezřívat čtrnáctiletého kluka. Je nasazován do mnoha nebezpečných misí, ve kterých jde mnohokrát o život nejen jemu, ale i celé zemi a světu.\n"}
{"id": "292768", "url": "https://cs.wikipedia.org/wiki?curid=292768", "title": "Bitva o Třebíč", "text": "Bitva o Třebíč\n\nBitva o Třebíč (12. května — 9. června 1468) je jednou z bitev v česko-uherských válkách. Po skončení bitvy bylo město Třebíč na několik let zničeno a tato bitva byla jednou z příčin zániku zdejšího kláštera. Jako hlavní dopady bitvy jsou v kronice Eliáše Střelky uvedeny doklady, že po sedm let na místě tehdejšího města zůstaly pouze ohořelé a opuštěné trosky budov. Z původních staveb měly být zachovány pouze budovy Baziliky sv. Prokopa s tehdejším klášterem a prý i městská věž sloužící pro obranu města.\n\nHlavní příčinou česko-uherských válek bylo papežské prohlášení z 23. července 1466. Ve veřejné konsistoři byl český král Jiří z Poděbrad prohlášen kacířem a později byl papežem Pavlem II. zbaven úřadu krále a jeho poddaní byli vyvázáni z přísahy věrnosti a oddanosti. Papež vyhlásil proti kališnickým Čechům křížovou výpravu a jejím vedením pověřil odbojného moravského pána Zdeňka ze Šternberka. Prvním výpadům protivníka dokázala česká vojska odolat.\n\nDo 26. května roku 1468 mělo být dodržováno dočasné příměří, nicméně již od března téhož roku vedl bitvy vykonavatel papežské klatby Matyáš Korvín, král uherský. Vojska Jiřího z Poděbrad byla vyslána do tehdejšího nejednotného Rakouska proti vévodovi Bedřichovi; českým velitelem byl královský syn Viktorín z Poděbrad. Viktorínova vojska byla sevřena u Štokravy a byla tak donucena k ústupu zpět do Čech.\n\nV reakci na ústup Viktorínova vojska rozhodl král Matyáš toto vojsko pronásledovat. 4. května 1468 proto vyslal posly ke svým spojencům do Jihlavy, aby se se svými vojsky do 20 dnů dostavili k městu Telči. Kníže Viktorín mezitím přes Hrotovice a Náměšť nad Oslavou 10. května dorazil k Třebíči a ubytoval se v klášteře. Obyvatelé venkova a blízkého okolí Třebíče byli vojsky Matyáše Korvína donuceni uchýlit se se svými vozy do opevněné Třebíče, ženy a děti byly odvezeny do Velkého Meziříčí.\n\nPřibližně 12. května dorazil Matyáš Korvín se svým vojskem k Třebíči. Součástí jeho vojska mělo být přes 10 000 jezdců. Hlavní pluk podle historických záznamů tvořily oddíly pod velením uherského barona, původně moravského pána (a bývalého husity) Jana Jiskry z Brandýsa. Město v obležení odolávalo útokům přes tři dny.\n\nNejspíše 14. května 1468 vojska Matyáše Korvína Třebíč dobyla, vydrancovala a vypálila. Viktorín poslal zprávu o situaci svému otci a český panovník ihned svolal obrannou radu. Shromažďování vojsk však probíhalo pomalu a Jiří z Poděbrad proto vyslal k Třebíči oddíl žoldnéřů, kteří měli napadat nepřátelská vojska. Později vyrazila i zemská armáda vedená druhým Jiřího synem Hynkem z Poděbrad, ve které bylo přibližně 8 000 pěších vojáků a 1 000 jezdců. Došlo k vzájemným soubojům, které neměly vítěze. Viktorín, který byl uvězněný v klášteře, komunikoval s vojsky pomocí šípů vystřelených z prostor kláštera. V noci z 5. na 6. června byl předstírán manévr útoku, při kterém se podařilo Viktorínovi uprchnout z opevněného kláštera a probojovat se k vojskům Hynka z Poděbrad. Dvorský však uvádí, že Viktorín se měl s četou asi 800 vojínů probít 6. června vojskem Matyáše Korvína a dostat se tak v vojsku bratra Hynka.\nObránci kláštera se bránili do 15. června, k tomuto datu se za předem dohodnutých podmínek vzdali a 20. června 1468 odtáhl i Matyáš se svými vojsky, která dobyla a vydrancovala město.\n\n\n\n"}
{"id": "292777", "url": "https://cs.wikipedia.org/wiki?curid=292777", "title": "Vakunajka", "text": "Vakunajka\n\nVakunajka ( ) je řeka v Irkutské oblasti v Rusku. Je 362 km dlouhá. Povodí má rozlohu 10 100 km².\n\nProtéká střední částí Středosibiřské planiny. Ústí zprava do Čony (povodí Viljuje).\n\nZdrojem vody jsou sněhové a dešťové srážky. Významným přítokem zprava je Killemtine.\n"}
{"id": "292778", "url": "https://cs.wikipedia.org/wiki?curid=292778", "title": "Alfa Romeo 166", "text": "Alfa Romeo 166\n\nAlfa Romeo 166 je automobil se sportovnějším záměrem vyšší střední třídy vyráběný v letech 1998 až 2007 italskou automobilkou Alfa Romeo, který nahradil předchozí typ 164. Extravagantní design ve stylu menšího modelu 156 vznikl v designovém centru Alfa Romeo pod vedením Waltera de Silvy. Na výběr bylo z několika barev interiéru, a to buď v látkovém nebo koženém čalounění.\n\nModel 166 prošel v roce 2003 rozsáhlým faceliftem. Výroba byla ukončena v roce 2007. Alfa 166 je bohužel prozatím bez nástupce. Oficiálně koncern Fiat zatím nic nepotvrdil, nicméně se množí spekulace, že nové auto bude využívat upravenou platformu Maserati Quattroporte nebo vznikne ve spolupráci s jinou automobilkou. Hovoří se také o tom, že by 169 mohla získat osmiválcový motor z 8C Competizione.\n\nV základní výbavě bylo auto na svou třídu poměrně málo vybavené oproti své konkurenci. V příplatkové výbavě si šlo připlatit za věci např. jako telefon, xenony, kožené sedačky Momo, volant s řadicí pákou ze dřeva, přední vyhřívané sklo, zadní záclonku, nezávislé topení, dešťový senzor, protiprokluzový systém ASR a TCS, samozatmívací zpětné zrcátko, GPS, hudební systém se subwoofery a 17\" palcovými koly. Na výběr bylo také z několika barev kombinací interiéru. Raritou však je příplatkový červený a modrý interiér.\n\nV době svého představení se Alfa Romeo 166 prodávala se třemi benzínovými motory o objemu 2-3 litry a s naftovým 2.4 JTD s přímým vstřikováním Common Rail. Pouze pro italský trh byl určen přeplňovaný benzínový dvoulitr 2.0 TB, který spadal do výhodnější daňové sazby než větší obsahové šestiválce. Všechny motory splňovaly emisní normu Euro 2. Modely 2.5 a 3.0 V6 byly vybaveny brzdami Brembo o čtyřech pístkách na přední nápravě, ale s motorem 2.4 JTD se toto provedení nedělalo. Naftové motory i přes nižší výkon zajišťují autu slušnou dynamiku a jsou velice povedené.\n\n!Model\n!Počet<br>válců\n!Počet<br>ventilů\n!Ventilový<br>rozvod\n!Vrtání × zdvih<br>[mm]\n!Zdvihový<br>objem<br>[cm]\n!Kompresní<br>poměr\n!Přeplňování\n!Max. výkon<br>[kW při ot./min]\n!Max. točivý moment<br>[Nm při ot./min]\n!Poznámka\n! colspan=\"11\" |Zážehové motory\n\n! colspan=\"11\" |Vznětový motor\n\n</table>\n\nOd roku 2001 byly nabízené motory upraveny pro emisní normu Euro 3. Model 2.0 TB se už dále nevyráběl.\n\n!Model\n!Počet<br>válců\n!Počet<br>ventilů\n!Ventilový<br>rozvod\n!Vrtání × zdvih<br>[mm]\n!Zdvihový<br>objem<br>[cm]\n!Kompresní<br>poměr\n!Přeplňování\n!Max. výkon<br>[kW při ot./min]\n!Max. točivý moment<br>[Nm při ot./min]\n! colspan=\"10\" |Zážehové motory\n\n! colspan=\"10\" |Vznětové motory\n</table>\n\nV roce 2003 podstoupila Alfa 166 facelift, který změnil především přední část. Nové světlomety byly výrazně větší, trojúhelníková maska chladiče dostala nový tvar a byla protažena až do nárazníku. Nicméně byly provedeny i některé změny v interiéru, např. trojramenný volant a celobéžový interiér. Design se tak přiblížil novému modelu GT a faceliftované 156. Po technické stránce dostala naftová 2.4 dvacetiventilovou hlavu, větší turbo a výkonnější Common rail vstřiky. To pomohlo zvýšit výkon na 129 KW. Také se začaly montovat silnější brzdy i do naftového modelu.\n\n!Model\n!Počet<br>válců\n!Počet<br>ventilů\n!Ventilový<br>rozvod\n!Vrtání × zdvih<br>[mm]\n!Zdvihový<br>objem<br>[cm]\n!Kompresní<br>poměr\n!Přeplňování\n!Max. výkon<br>[kW při ot./min]\n!Max. točivý moment<br>[Nm při ot./min]\n! colspan=\"10\" |Zážehové motory\n\n! colspan=\"10\" |Vznětové motory\n\n</table>\n"}
{"id": "292781", "url": "https://cs.wikipedia.org/wiki?curid=292781", "title": "Sedmá generace", "text": "Sedmá generace\n\nSedmá generace je společensko-ekologický dvouměsíčník vycházející v Brně od roku 1991. Původně byl přímo vydáván ekologickou organizací Hnutí DUHA, počínaje rokem 2013 se z něj stala samostatná organizační jednotka Hnutí DUHA – Sedmá generace. Podle některých osobností jde o významnou popularizační a diskusní platformu v rámci českého environmentálního sektoru. Do roku 1997 vycházel pod názvem \"Poslední generace\". Od počátku roku 2009, kdy prošel změnou vizuálu, se jeho název někdy zkracuje na 7.G.\n\nSvým názvem se časopis symbolicky odkazuje na \"Velký zákon Irokézů\". Jeho součástí je takzvané pravidlo sedmé generace, podle nějž musí veškeré naše jednání zohledňovat také potřeby našich potomků až sedm generací dopředu, chceme-li jako lidstvo žít na této planetě ve spokojenosti a míru.\n\nProklamovaným cílem časopisu je kriticky a nadčasově sledovat proměny moderní společnosti, vytvářet prostor pro debatu o jejích sociálních a ekologických dopadech a přitom se snažit srozumitelnou formou zprostředkovat poznatky z přírodních, společenských i humanitních věd. \n\nTematicky se toto environmentální periodikum soustředí zejména na znečištění a ochranu životního prostředí, obnovitelnou energetiku, biozemědělství, fair trade, šetrné lesnictví, alternativní ekonomiku, rozvojovou politiku, lidskoprávní tematiku či menšinovou kulturu. V poslední době věnoval téma čísla kupříkladu otázkám greenwashingu, ekopsychologie, pomalého života (tzv. downshiftingu), zelené architektury, udržitelnějších měst, ekologického pohřbívání anebo freeganismu.\n\nPravidelně nabízí překlady z časopisu The Ecologist, reportáže, rozbory spotřebitelských eko-trendů, knižní či filmové recenze. Mimoto pravidelně přináší profilový rozhovor s renomovanou osobností (z poslední doby např. Václav Bělohradský, Erazim Kohák, Bedřich Moldan či Ivan Hoffman)\n\nSedmá generace od svých počátků klade důraz na kvalitní novinářské a dokumentární fotografie. Dříve otiskovala snímky z oblasti sociálního dokumentu od známých fotografů, jako jsou např. Jindřich Štreit, Bohdan Holomíček, Alena Dvořáková, Viktor Fischer či Ibra Ibrahimovič.\n\nMezi autory textů patří např. Jan Keller, Vojtěch Kotecký, Miroslav Šuta, Lubor Kysučan, Pavel Franc, Tomáš Feřtek, Martin Škabraha, Vladimír Just, Jaromír Bláha, Miroslav Patrik či Pavel Nováček. Časopis též dlouhodobě autorsky spolupracuje s oborem Humanitní environmentalistika na brněnské Katedře environmentálních studií FSS MU v čele s profesorkou Hanou Librovou a slouží jako nejčastější volba při popularizační činnosti tamních akademiků i diplomantů. Nadto jsou články ze Sedmé generace informačním zdrojem desítek závěrečných studentských prací. Členy redakční rady časopisu jsou například ekolog a politik Mojmír Vlašín, ekopedagog Aleš Máchal, ekopsycholog Jan Krajhanzl, filolog Lubor Kysučan, molekulární bioložka Ľubica Lacinová či ekologická ekonomka Naďa Johanisová.\n\nPo novináři Jakubu Patočkovi, filozofu Davidu Vaňkovi či religionistovi Dušanu Lužném se stal od roku 2005 šéfredaktorem Sedmé generace Vít Kouřil.\n\n"}
{"id": "292782", "url": "https://cs.wikipedia.org/wiki?curid=292782", "title": "Psychokybernetika", "text": "Psychokybernetika\n\nPsychokybernetika (\"Psycho-Cybernetics\") je klasické dílo tzv. \"self-help\" literatury z roku 1960. Jejím autorem je Maxwell Maltz.\n\nMaltz byl elitní britský plastický chirurg své doby. Během své práce pozoroval, že někteří jeho pacienti po plastické operaci s tím, jak se změní jejich vizáž, přemění i vnímání sebe sama (např. zvýší se jím sebevědomí, a následkem toho se statnou úspěšnějšími ve všem, co dělají, ovšem jistou část jeho pacientů ani radikální zlepšení jejich vzhledu nijak \"vnitřně\" neovlivní. Nahlížejí na sebe stejně i po zákroku. Maltzt se zabýval tím, co tyto změny způsobuje, a objevil zajímavý koncept tzv. \"obrazu sama sebe\" (\"self-image\").\n"}
{"id": "292783", "url": "https://cs.wikipedia.org/wiki?curid=292783", "title": "Obléhání Milána", "text": "Obléhání Milána\n\nObléhání Milána (6. srpna – 8. září 1158) bylo vojenskou akcí, ve které se vyznamenali čeští bojovníci a která vedla ke kapitulaci města. Český kníže Vladislav II. byl za odměnu korunován českým králem.\n\nSituace v Itálii se roku 1156 začala komplikovat, říši především znepokojovaly bojové akce Řeků v jižní Itálii a neposlušnost Milána. To pohnulo říšská knížata k souhlasu k tažení do Itálie. Koncem května 1156 navíc porazil sicilský král Vilém I. Byzantince a papež Hadrián IV. uzavřel s Vilémem I. smlouvu. To vše značně omezovalo další východiska císařské politiky.\n\nNa říšském sněmu ve Wormsu na přelomu března a dubna 1157 přislíbila říšská knížata svou účast na novém tažení do Itálie, přítomni byli i někteří italští odpůrci Milána. Císař Fridrich I. Barbarossa se snažil o zajištění širší podpory plánované akce. Podpořil ho český kníže Vladislav, uherský král Gejza II., polský král Boleslav IV., anglický král Jindřich II. a přísahu složili i italští reprezentanti vysokého říšského duchovenstva. Nedůvěru vyjadřoval francouzský král Ludvík VII., proti byl i papež. Milán se však ani pod tlakem nepodvolil.\n\nTažení zahájil Fridrich roku 1158 přechodem Brennerského průsmyku. Měl k dispozici rozsáhlou vojenskou sílu. Významnou součástí Fridrichovy armády se stalo české vojsko vedené knížetem Vladislavem II. Díky činnosti císařských legátů byl prvotní postup rychlý a bezproblémový. Tato armáda dospěla k hlavní obranné linii Milána – řece Addě – 23. července, kde se zastavila, protože mosty byly zničené. Dva čeští rytíři, Odolen a Bernard, hnáni vidinou kořisti, přeplavali řeku, což se stalo inspirací pro další. \nVladislav II. poručil udeřit do bubnů a jeho vojsko se dalo do pohybu. Překvapení Milánských bylo dokonalé. Když se pokusili zabránit přechodu vojska přes řeku, české vojsko již stálo na druhém břehu a bez námahy útok nepřítele odrazilo. Překročením Addy byla českou zásluhou rozhodnuta bitva o přístupy k Milánu.\n\nDne 6. srpna 1158 zahájily říšské jednotky obléhání Milána a připojily se k nim i kontingenty z říšské části Itálie. K souvislému obléhání však nestačila ani císařova armáda, kterou se Fridrich rozhodl rozdělit do sedmi sborů, střežící každou ze sedmi městských bran. Italové se pokusili rozdrtit protiútokem sbor vedený císařovým bratrem Konrádem, ovšem díky české jízdě vedené osobně knížetem Vladislavem, se podařilo pohromu odvrátit. Vladislav dokonce údajně zabil vůdce Milánských, zvaného Decius. Za tuto pomoc, která rozhodla možnost pokračovat obléhání, se českým vojskům dostalo od císaře uznání. Češi si získali u Miláňanů respekt a nepokoušeli se na ně z brány svatého Dionýsia zaútočit. Ve snaze sjednat co nejmírnější podmínky kapitulace se pokusili požádat českého knížete o zprostředkování jednání s Fridrichem. \n\nKapitulace Milána byla vyjednána 1. září 1158. Milán musel zaplatit vysokou pokutu (9120 hřiven stříbra), byla mu odňata regália a zakázána stavba falce. Město si mohlo nechat opevnění a podrželo si právo volit své konzuly, které však musel potvrdit císař. Dne 8. září se konal velkolepý kapitulační akt. Český kníže Vladislav II. byl za odměnu osobně korunován císařem Fridrichem I. Barbarossou českým králem a jako král se nazýval Vladislav I. Češi získali velkou kořist a vrátili se do země s velkou slávou.\n\nZ tažení přivezl nový český král údajně (podle kronikáře Dalimila) znak lva (ačkoli jeho užívání není doloženo před počátkem 13. století a nikoli v okruhu českých panovníků). Úspěch se obrazil i v založení komendy řádu johanitů v Praze, výrazem slávy a moci se stala i stavba Juditina mostu, prvního kamenného mostu přes Vltavu v Praze. \n\nV kapli svatého Jana Křtitele v katedrále sv. Víta, Václava a Vojtěcha stojí jedna z nejstarších památek původního vybavení kostela. Je to tzv. milánský nebo jeruzalémský svícen. V roce 1158 svícen pravděpodobně obdržel – nebo ukořistil – český král Vladislav I. při obléhání Milána a po svém návratu jej daroval Svatovítskému chrámu. \nPůvodní dřík byl zřejmě zničen při plenění kostela Němci v roce 1279 a poté nahrazen novým. Ten se však již svou krásou nevyrovnal starému dříku, jak při první zmínce o svícnu v roce 1314 ve své kronice píše Dalimil. Roku 1641 dal vratislavský biskup Leopold Vilém na původní nohu postavit nový dřík kandelábrovitého tvaru s figurou beránka. Ramena jsou zakončena poprsími českých světců.\n"}
{"id": "292785", "url": "https://cs.wikipedia.org/wiki?curid=292785", "title": "Boeing 787", "text": "Boeing 787\n\nBoeing 787 Dreamliner je americký dálkový dvoumotorový proudový širokotrupý dopravní letoun vyráběný společností Boeing. Jeho varianty pojmou 242 až 330 cestujících v typických dvoutřídových konfiguracích. Jedná se o první dopravní letadlo s drakem konstruovaným primárně z kompozitních materiálů a byl navržen tak, aby byl o 20% úspornější než Boeing 767, který má postupně nahradit. Mezi charakteristické rysy modelu 787 Dreamliner patří převážně elektronické letové systémy, zahnuté konce křídel a tzv. \"chevrony\" na motorových gondolách snižující hluk.\n\nPočáteční označení letounu bylo 7E7, než došlo v lednu 2005 k přejmenování. První Boeing 787 byl slavnostně představen 8. července 2007 v továrně Boeing v Everettu. Vývoj a výroba modelu 787 zahrnovala rozsáhlou spolupráci s mnoha dodavateli po celém světě. K finální montáži dochází v továrnách Boeingu v Everettu ve státě Washington a ve městě North Charleston v Jižní Karolíně. Projekt původně počítal s uvedením do provozu v květnu 2008, ale zaznamenal několik zpoždění. První let se uskutečnil 15. prosince 2009 a letové testy byly dokončeny v polovině roku 2011. Celý program Boeingu 787 stál údajně společnost 32 miliard dolarů.\n\nV srpnu 2011 byla letounu udělena konečná certifikace úřady FAA a EASA a první Boeing 787–8 byl dodán v září 2011. Do komerční služby vstoupil 26. října 2011 s prvním zákazníkem All Nippon Airways. Varianta 787-9 je o 6,1 m (20 stop) delší, má o 830 km větší dolet než -8 a poprvé vzlétla v září 2013. Dodávky varianty 787-9 začaly v červenci 2014, do komerční služby vstoupila 7. srpna 2014 se společností All Nippon Airways a po dvou dnech u Air New Zealand. Další prodloužená varianta 787-10 je o 5,5 m (18 stop) delší než -9, poprvé vzlétla v březnu 2017 a 3. dubna 2018 vstoupila do služby u Singapore Airlines. K říjnu 2019 bylo objednáno 1 455 letadel od 72 zákazníků.\n\nPo uvedení do provozu měly některé Dreamlinery technické potíže s Li-Ion bateriemi, včetně jejich vznícení a jiné poruchy. Tyto systémy byly zkoumány FAA i Japonským úřadem pro civilní letectví. V lednu 2013 FAA vydala směrnici, která ve Spojených státech uzemnila všechny Boeingy 787 a další úřady civilního letectví následovaly. Poté co společnost Boeing dokončila testy přepracovaných baterií, FAA konstrukci schválila, v dubnu 2013 bylo uzemnění zrušeno a ve stejný měsíc došlo k vrácení do provozu. Letečtí experti tyto závady nepovažují za něco neobvyklého, neboť u nově zaváděných letadel se problémy objevují téměř pokaždé.\n\nStudie nové rodiny letadel se zrodila v 2. polovině 90. let, kdy Boeing úspěšně uvedl do provozu model Boeing 777 a začal prodávat Boeing 737 Next Generation (verze 600, 700, 800, 900). Projekční týmy Boeingu pracovaly na nových variantách typu Boeing 747 a pokračovaly na vývoji většího B 747X jako konkurenta pro Airbus A380. Ale ani trh supervelkých nebo trh malých letadel nepředstavoval pro Boeing výzvu na výraznou inovaci. Místo toho se Boeing zaměřil na objevenou příležitost ve střední kategorii. Toto rozhodnutí bylo logické, vzhledem k tomu, že kategorii 180 - 300 místných proudových letadel Boeing pokrýval velmi úspěšnou dvojicí letadel Boeing 757 a Boeing 767. Tato spolehlivá dvoumotorová letadla uvedl Boeing na trh začátkem 80. let a pro Boeing byly mimořádně úspěšnými projekty. Postupem času byla tato dvojice v konkurenci s lepšími a modernějšími modely letadel. Boeing 757 byl kanibalizovaný nově vedeným prodlouženým modelem Boeing 737-800 a model 767 musel odrážet útoky ze strany populárního modelu Airbus A330. Boeing se pokusil sice zvrátit vývoj uvedením prodloužené varianty 767-400, ten si však objednali v počtu 37 kusů jen dva zákazníci (21 Delta Airlines, 16 United Airlines).\n\nV lednu 2001 Boeing vydal zprávu, že zkoumá nové směry ve vývoji nových modelů pod označením \"Project 20XX\" Prohlášení bez jakýchkoliv nákresů a podrobností vyvolalo mnoho dohadů až mýtů. Objevily se domněnky, že Projekt 20XX směřuje ke stroji s křídly ve tvaru delta, který se bude podobat letadlu Concorde.\n\n29. března 2001 Boeing odhalil pravdu, když představil letadlo velikosti Boeingu 767 s neobvyklou konfigurací s motory instalovanými v zadní části a s doletem přes 8000 mil. To co vyvolalo pozornost však nebyla konfigurace, dolet nebo velikost. Hlavní zbraní tohoto modelu měla být rychlost. Cestovní rychlost letadla měla dosahovat 95 - 98% rychlosti zvuku (Mach 0,95 - 0,98), což by umožnilo zkrátit dobu letu z Londýna do Singapuru o 3 hodiny nebo při letu z Londýna do Sydney až o 5 hodin. Koncept dostal označení \"Sonic Cruiser\". Letadlo mělo létat o 15 - 20% rychleji než současné typy při provozních nákladech modelu Boeing 767.\n\nPrvní trhlina v konceptu Sonic Cruiser se objevila v červnu 2001 na aerosalónu v Paříži. Environmentální kruhy, frustrované odmítnutím Kjótského protokolu ze strany americké vlády, začaly vykreslovat nepříznivé ekologické vlivy vysokorychlostního konceptu Sonic Cruiser. Tyto hlasy završil otevřený dopis Evropské komisařky pro životní prostředí Margot Wallström, který zaslala exekutivě Boeingu. Avšak rozhodujícím momentem pro projekt Sonic Cruiser byl útok teroristů 11. září 2001 a následné problémy leteckých společností. Studie proveditelnosti projektu Sonic Cruiser byla problematická. Průzkum mezi aeroliniemi ukázal, že nevěří možnosti získat dostatek cestujících platících mírně vyšší jízdné za rychlost a obávají se ekonomické návratnosti poměrně drahého stroje.\n\nTo byl ideální čas na to, aby Boeing představil projekt Yellowstone, na kterém se ve vší tichosti pracovalo souběžně s projektem Sonic Cruiser. Projekt Yellowstone byl spolu s konceptem Sonic Cruiser součástí studie \"Project 20XX\", jehož hlavním záměrem bylo prozkoumat vliv pokročilých výrobních technologií, nových materiálů, designu a systémů pro výrobu vysokorychlostního letadla v porovnání s konvenčními technologiemi.\n\nBoeing vytvořil projekt Yellowstone jen jako referenční model, na kterém chtěl demonstrovat přínos nových technologií ve srovnání s řadou modelů Boeing 767 a následně chtěl vyčíslit přínosy rychlejšího letadla, na kterém měly být použity nové technologie. Od roku 2001 Boeing začal prezentovat model z projektu Yellowstone jako \"environmentálně optimalizovaný\", protože použití technologií uvažovaných pro Sonic Cruiser nabídlo výrazné zlepšení vlastností i pro letadla konvenční stavby.\n\nZatímco světové aerolinie pochybovaly o přidané hodnotě vyšší rychlosti, přišlo v roce 2002 sdělení společností British Airways a Air France o ukončení provozu nadzvukového letadla Concorde z ekonomických důvodů. V Boeingu však stále neměli jasno, zda se ubrat cestou vyšší rychlosti, nebo začít vyvíjet environmentální optimalizované a vysoce efektivní letadlo. Proto na konci roku 2002 předložily aeroliniím k posouzení až tři koncepty letadla Sonic Cruiser a jeden koncept letadla, které se podobalo Boeing 767 a Boeing 777 se šikmými konci křídel, na kterém byly z velké části využity kompozity a nové motory s vysokým obtokovým poměrem s vysokou efektivností. Aerolinie daly přednost efektivitě před rychlostí.\n\nPrvní provozovatelem typu 787 se v Evropě stala společnost LOT v roce 2012.\n\nDesign představuje lehkou konstrukci. Letoun je z 80% z kompozitu. Boeing uvádí materiál co do hmotnosti 50% kompozitu, hliník z 20%, 15% titan, 10% ocel a 5% ostatních. Hliník je použit u křídel a náběžných hran ocasních ploch; titan hlavně v motorech a spojovacích prvcích a ocel na různých místech.\n\nVarianta 787 pro nejdelší lety je schopna doletět 14 800 až 15 700 km (8 000 až 8 500 námořních mil), což stačí na let z Los Angeles do Bangkoku nebo z New Yorku do Hong Kongu. Jeho cestovní rychlost je 0,85 Machu, - ekvivalent 903 km/h (561 mph; 487 uzlů) v typických letových hladinách.\n\nV konstrukci modelu 787 je místo tradičních kovů (např. hliník) použito ve velké míře uhlíkových vláken.\n\nTento moderní materiál, který se začal používat při konstrukci automobilů a hi-tech vojenské letecké techniky, má proti kovům řadu výhod: při zachování přibližně stejné pevnosti je znatelně lehčí a mnohem pružnější. Model 787 tak bude celkově lehčí a ne tak robustní konstrukce jako předchozí modely. S hmotností letounu souvisí i očekávaná menší spotřeba paliva - až o 20 % proti modelu 767. Podstatnou výhodou kompozitních materiálů je také to, že nepodléhají korozi.\n\nUhlíková vlákna jsou na rozdíl od kovů křehčí a při kritickém přetížení (např. při leteckém neštěstí) se místo deformací (které lze očekávat u kovových konstrukcí) tříští. Druhou, zatím nezodpovězenou otázkou, je odolnost konstrukce letounu z uhlíkových vláken vůči blesku. Zatímco kovová konstrukce se zachová jako Faradayova klec, uhlíková vlákna tuto schopnost nemají.\n\nDefekty ve struktuře karoserie z uhlíkových vláken navíc nemusejí být tak zřetelné jako v případě kovové konstrukce a namísto pravidelných vizuálních kontrol letounů by se musely použít drahé postupy (např. na bázi ultrazvuku), které vyžadují nová zařízení a jejich obsluhu a v některých případech nebudou možné bez rozebrání (částí) letounu.\n\nÚřady jako Federal Aviation Administration si ve věci těchto otázek vyžádaly další testy, které s velkou pravděpodobností budou pro Boeing znamenat zdržení dodávek nejenom modelu 787, ale všech modelů s konstrukcí z uhlíkových vláken.\n\nLetoun může být dle požadavků zákazníka vybaven buď motory Rolls-Royce Trent 1000 nebo General Electric GEnx.\n\nNová okna, která jsou jednou z hlavních novinek tohoto letadla, se již nezatahují roletkou, ale elektronicky se zatemňují. Mezi dvěma vrstvami skla se nachází speciální materiál, který mění své optické vlastnosti (v tomto případě propustnost světla) v závislosti na elektrickém poli, kterému je vystaven. Doba úplného zatemnění je přibližně 20 sekund. Okna nelze zatemnit úplně, značná část světla z venku stále oknem proniká. Oproti konkurenčním modelům jsou okna také mnohem větší - jejich rozměry jsou 27 cm na šířku a 47 cm na výšku.\n\nOproti předchozímu modelu byl také zvětšen prostor kolem sedadel.\n\nVerze určená původně pro lety na kratší vzdálenosti s větší kapacitou (290 míst s dvěma třídami). Tato verze byla pro malý zájem zrušena, dvěma japonským zájemcům byla místo ní nabídnuta základní verze 787-8.\n\nBoeing 787-8 s typickou kapacitou 242 pasažérů a s doletem 13 621 kilometrů je základní model řady Boeingů 787. Byl poprvé spuštěn do provozu v roce 2011, tento typ má nahradit typ Boeing 767 verze 200 a 300.\n\nBoeing 787-9 je prodloužená (o 6,1 metrů) verze základního Boeingu 787-8 se stejným rozpětím křídel. Nahrazuje Boeing 767-400 a konkuruje například typu Airbus A330. První let Boeingu 787-9 se uskutečnil 17. září 2013, první komerční let se uskutečnil již rok poté 7. října 2014 u společnosti All Nippon Airways.\n\nTento typ je nejdelší verzí B787 s kapacitou 310-330 pasažérů (podle počtu cestovních tříd). Kapacitou se podobá typu Boeing 777-200 a konkuruje typu Airbus A350-900, A330-300 a A340. Délka trupu činí 68,3 metrů (což je o 11 metrů více než u verze 787-8), rozpětí křídel je stejné.\n\nK červenci 2016 bylo u leteckých společností v provozu 423 Boeingů 787; 299 ks 787-8 a 124 ks 787-9. Největší počet těchto letadel vlastní All Nippon Airways (47), United Airlines (30), Japan Airlines (29), Qatar Airways (29), LATAM Chile (22), Air India (21), Air Canada (21) a ostatní společnosti po několika kusech.\n\nV září 2011 byl první Boeing 787 oficiálně dodán prvnímu zákazníkovi All Nippon Airways. K září 2016 patřili mezi tři top zákazníky modelu 787: All Nippon Airways s 83 objednávkami (36 -8, 44 -9 a tři -10), ILFC (letecká leasingová společnost) s celkovými objednávkami 74 Boeingů 787 (26 -8 a 48 -9) a Etihad Airways se 71 objednávkami (41 -9 a 30 -10).\n\nObjednávky a dodávky Boeingu 787:\n\nObjednávky a dodávky k září 2016\n\nBoeing 787 byl účastníkem jednoho leteckého incidentu. V prosinci 2012 generální ředitel společnosti Boeing James McNerney uvedl, že problémy nebyly větší než ty, které provázely zavádění ostatních modelů, jako například Boeing 777.\nPodle původního harmonogramu měla první B 787 dostat společnost All Nippon Airways v květnu 2008, ale kvůli problémům při výrobě byl v dubnu 2008 oznámen už čtvrtý odklad dodání prvního stroje, tentokrát na třetí čtvrtletí 2009. Zároveň byl odložen první let typu na poslední čtvrtletí 2008. První let se nakonec uskutečnil o více než rok později, 15. prosince 2009. Některé letecké společnosti (Qantas se sídlem v Austrálii) kvůli tomu zrušily objednávky na typ 787-8, mají však objednaný typ 787-9. \n\nČeský charterový dopravce Travel Service zrušil objednávku na 787-8, který plánoval využívat pro dlouhé tratě do exotických destinací, ale v souvislosti s jeho orientací na krátké a středně dlouhé lety objednal tři letouny typu Boeing 737 MAX 8, které by patřily přímo společnosti. Na začátku srpna 2014 Travel Service započal jednání o pořízení dalších pěti letadel Boeing 737 MAX 8 (z těchto letounů společnost do budoucna plánuje vytvořit základ své flotily), avšak přes leasingovou agenturu. \n\nAmerický Federální úřad pro letectví v polovině ledna 2013 po sérii incidentů s poruchou baterií zakázal provoz všech asi 50 letounů Boeing 787, které už ve světě létaly. V dubnu téhož roku úřad schválil nový systém ochrany baterií před vznícením, což byl zásadní krok k tomu, aby se Dreamliner mohl vrátit k letům s cestujícími. Boeing sice nepřišel na to, co sérii poruch lithium-iontových baterií způsobilo, ale tvrdí, že díky jejich lepší ochraně už nebezpečí jejich vznícení nehrozí.\n\nV září 2013 norská nízkonákladová letecká společnost Norwegian Air Shuttle vrátila Dreamliner výrobci s odůvodněním, že \"spolehlivost tohoto letadla je prostě nepřijatelná. Naši cestující se s něčím takovým nemohou spokojit\". Po opravě se stroj vrátil do služeb Norwegian Long Haul. K srpnu 2014 společnost Norwegian Long Haul provozovala 7 letounů Boeing 787-8, objednaných měla 5 letounů 787-8 a 8 letounů 787-9.\n\n\n"}
{"id": "292791", "url": "https://cs.wikipedia.org/wiki?curid=292791", "title": "Martinov (Záryby)", "text": "Martinov (Záryby)\n\nMartinov je vesnice ležící ve Středočeském kraji, v okrese Praha-východ. Spadá pod obec Záryby, se kterou na severozápadě těsně sousedí.\n\nPrvní písemná zmínka o Martinovu pochází z roku 1805. Vesnice byla vystavěna na místě, kde dříve stávaly Leblovice, které zanikly při husitských válkách.\n\n\n"}
{"id": "292801", "url": "https://cs.wikipedia.org/wiki?curid=292801", "title": "Fiat Grande Punto", "text": "Fiat Grande Punto\n\nFiat Grande Punto je malý automobil italské značky Fiat. Stejně jako Fiat Linea a Opel Corsa D využívá platformu GM Gamma. Autorem designu, který připomíná sportovní vůz Maserati Coupe, je Giorgetto Giugiaro ze studia ItalDesign. V roce 2009 se Grande Punto dočkalo faceliftu, po kterém se začalo prodávat pod označením Fiat Punto Evo.\n\nFiat Grande Punto se vyrábí se čtyřmi benzínovými a čtyřmi dieselovými motory. Motor 1.4 T-Jet je v nabídce od roku 2007.\n\nKoncept rallyeového speciálu byl představen v roce 2005. Na vývoji vozu se podílel i Colin McRae. Jednalo se o první vůz v kategorii S2000, který získal mezinárodní homologaci. Prvním startem byla Rally del Ciocco 2006.\n\nPohání jej motor o objemu 1997 cm³, který dosahuje výkonu 203 kW a točivého momentu 225 Nm. Převodovka je šestistupňová sekvenční. Přední diferenciál je mechanický, zadní a střední má proměnlivou svornost. Vůz používá pneumatiky Michelin.\n\nRozměry\n"}
{"id": "292802", "url": "https://cs.wikipedia.org/wiki?curid=292802", "title": "Formule 1 v roce 1988", "text": "Formule 1 v roce 1988\n\nPo předchozím ročníku, který ovládly vozy Williamsu, byl čas na předání štafety dalšímu britskému týmu. Sezona 1988 se zapsala zejména do srdcí fanoušků stáje McLaren. Oba jezdci doslova opanovali přední příčky a podle slov ostatních jezdili v úplně jiném světě. Jediné první místo, které McLaren přepustil konkurenční stáji, bylo ve Velké ceně Itálie, kterou vyhrál domácí tým Ferrari těžící z technických problémů vozu z Wokingu. Absolutní převaha britských vozů s japonským pohonem byla jasně patrná na všech typech závodních tratí. Scénář většiny závodů byl následující: První dvě místa obsadili jedci McLarenu, přičemž ještě stihli nadělit většině soupeřů minimálně jedno kolo - výjimkou nebylo ani kolo pro třetího jezdce v pořadí.\nBoduje prvních 6 jezdců podle klíče:\n\n\nDo celkového pořadí poháru jezdců se započítává pouze 11 nejlepších výsledků.\n\nDo poháru konstruktérů jsou započítány všechny výsledky.\nSložení týmů a jezdců pro seznou 1988:\n\n¹ viz pravidla\n"}
{"id": "292803", "url": "https://cs.wikipedia.org/wiki?curid=292803", "title": "Šikaribecu", "text": "Šikaribecu\n\nŠikaribecu je neaktivní vulkanický komplex, nacházející se v centrální části japonského ostrova Hokkaidó. Komplex se skládá z několika andezit-dacitových lávových dómů. Datum poslední erupce komplexu se odhaduje na začátek holocénu.\n\n"}
{"id": "292804", "url": "https://cs.wikipedia.org/wiki?curid=292804", "title": "Čánakja", "text": "Čánakja\n\nČánakja (v sanskrtu चाणक्य) (asi 350 – 283 př. n. l.), někdy nazývaný též Kautilja nebo Višnugupta, byl indický filozof, učenec a poradce (kancléř, ministr) Čandragupty Maurjy, prvního panovníka Maurjovské říše. \n\nČánakja je dle tradice autorem čtyř spisů: \"Arthašástra\", což je jedno z vůbec nejstarších děl, které pojednává o správě a uspořádání státu, \"Nítišástra\", sbírka moudrých rčení pocházejících z různých tradičních zdrojů (340 výroků v sedmnácti kapitolách), \"Čánakjaníti\" (též zvaná Rádžaníti, delší verze Nítišástry), a \"Nítisútra\" (573 súter v osmi kapitolách). Byl bráhmanského původu a dlouhou dobu působil v Takšašíle (dnes Pákistán) jako učitel.\n\nJeho \"Arthašástra\" je velmi často srovnávána s Machiavelliho \"Vladařem\", v otázkách války pak s Clausewitzovým dílem \"O válce\".\n\nNěkteré zdroje tvrdí, že byl zoroastrista.\n\n"}
{"id": "292807", "url": "https://cs.wikipedia.org/wiki?curid=292807", "title": "Nipesocu-Marujama", "text": "Nipesocu-Marujama\n\nNipesocu-Marujama (: ニペソツ山, \"Nipesocu-jama\") je v současnosti neaktivní vulkanický komplex, nacházející se v centrální části ostrova Hokkaidó. Komplex je tvořen vícero překrývajícími se stratovulkány a lávovými dómy, seřazenými podél severozápadní-jihovýchodní linie. Věk komplexu se odhaduje na střední pleistocén, poslední erupce byla zaznamenaná v roce 1898. V současnosti jsou v kráterech (na jižním okraji komplexu) aktivní fumaroly.\n\n"}
{"id": "292810", "url": "https://cs.wikipedia.org/wiki?curid=292810", "title": "Jáchym z Fiore", "text": "Jáchym z Fiore\n\nJáchym z Fiore, italsky Gioacchino da Fiore [\"džoakíno\"] a latinsky Joachim de Floris (kolem 1135, Celico u Cosenzy v Kalábrii – 30. března 1202, opatství Fiore v Kalabrii) byl italský mnich, spekulativní teolog, mystik a milenarista.\n\nNarodil se v zámožné rodině notáře, vzdělával se v Cosenze a pracoval jako notář v Palermu na Sicílii. V roce 1159 vykonal pouť do Svaté země a v Jeruzalémě prožil duchovní obrácení, takže potom žil několik let jako poustevník a potulný kazatel. Vstoupil do cisterciáckého kláštera v Sambucine a potom v Corazzu, kde byl patrně 1168 vysvěcen na kněze. Zcela se věnoval studiu Bible, zejména knihy Zjevení Janova, a roku 1177 byl proti své vůli zvolen opatem.\n\nRoku 1182 ho papež Lucius III. na jeho žádost úřadu zprostil a Jáchym pak vystřídal několik klášterů, kde usilovně studoval a diktoval své spisy. Kolem 1190 založil klášter ve Fiore v Kalábrii, kde také zemřel. Svou opravdovostí a způsobem života si získal velkou autoritu i u dalších papežů a Dante Alighieri ho v \"Božské komedii\" představuje mezi světci. Jeho svátek se slaví 29. května.\n\nVeliký vliv si Jáchym získal svým výkladem dějin na základě Boží Trojice a Zjevení Janova. Podle Jáchyma se totiž dějiny dělí do tří období:\n\nToto pojetí se neobyčejně rychle šířilo, ale po Jáchymově smrti bylo odmítnuto Lateránským koncilem (1215) i Tomášem Akvinským a nakonec roku 1263 odsouzeno jako hereze. Nicméně i dále ovlivňovalo františkánské „spirituály“, Bratří svobodného Ducha a další, zejména pozdně středověká anarchická hnutí.\n\nMyšlenka trojice dějinných období se od 16. století obecně prosadila, ruští carové prohlásili Moskvu za „Třetí Řím“ a ještě Hitlerova Třetí říše se původně opírala o představu následnosti středověké, Bismarckovy a nacistické říše.\n\n\nKromě toho se mu neprávem připisovala řada dalších spisů, zejména \"Vaticinia de Summis Pontificibus\", kniha proroctví o budoucnosti papežství.\n\n\n\n"}
{"id": "292813", "url": "https://cs.wikipedia.org/wiki?curid=292813", "title": "Akan (sopka)", "text": "Akan (sopka)\n\nAkan (: 阿寒岳, \"Akan-dake\") je masivní kaldera o rozměrech 13 × 24 km, jež se nachází ve východní části ostrova Hokkaidó, v oblasti Národního parku Akan. Věk kaldery se odhaduje na 31 500 let. Postkalderové stádium vulkanizmu vytvořilo čtyři stratovulkány, tři na jihozápadním okraji a jeden na severovýchodním. Stratovulkán \"Me-Akan\" je jediný aktivní v historické době, v 19. a 20. století byl původcem několika freatických erupcí. Poslední erupce byla v roce 2006.\n\n"}
{"id": "292816", "url": "https://cs.wikipedia.org/wiki?curid=292816", "title": "Daisecu", "text": "Daisecu\n\nDaisecu (: 大雪山, \"Daisecu-zan\") je název vulkanického komplexu, nacházejícího se v centrální části ostrova Hokkaidó. Komplex sestává z 2 km široké kaldery a osmi stratovulkánů, seřazených podél kruhového zlomu. V komplexu (3 km jihozápadně od centra kaldery) se nachází také Asahidake (旭岳) - nejvyšší vrch ostrova Hokkaidó (2 290,89 m). Poslední aktivita komplexu byla zaznamenaná v roce 1739, v současnosti se tu nachází (na úpatí Asahidake a v kaldeře) jen aktivní fumaroly.\n\n"}
{"id": "292821", "url": "https://cs.wikipedia.org/wiki?curid=292821", "title": "Taxila", "text": "Taxila\n\nTaxila (, \"Takṣaśilā\", v páli: \"Takkasilā\") je důležitá archeologická lokalita v Pákistánu, kde se nachází pozůstatky stejnojmenného gandhárského města. Od 6. století př. n. l. až do 5. století zde bylo důležité centrum hinduistické a buddhistické vzdělanosti. V roce 1980 byla tato lokalita přiřazena ke světovému dědictví.\n\nZ historického hlediska ležela Taxila na křižovatce tří obchodních tras: královské stezky z Pátaliputry, severozápadní stezky skrze Baktrii, Kápis a Puškalávatí (dnešní Péšávar) a stezky přes Kašmír a centrální Asii, dále Šrínagar, Mánsehru a údolí Hanipuru k horskému pásu Khunjerab a hedvábné stezce. Vzdělávali se zde jedni z největších učenců své doby jako např. Čánakja apod.\n\nPodle legendy založil Taxilu král Takša, který měla vládnout starověkému indickému království Takša khanda. Podle \"Ramajány\" byl Takša syn Bháraty a Mandáví. Název města pochází ze sanskrtu a doslova znamená „Takšova skála“. \"Taxila\" je pořečtěná forma původního názvu.\n\nPodle tradice byla v Taxile poprvé recitována \"Mahábhárata\".\n\nOkolo roku 518 př. n. l. perský král Dareios veliký začlenil území dnešního Pákistánu i s Taxilou do Achaimenovské říše, jíž byl tehdy králem. Území s Taxilou pak dalo základ samostatné, stejnojmenné satrapie. V průběhu 4. století př. n. l. se Taxila stala součástí říše Maurjů. Během doby vlády Čandraguptova vnuka krále Ašóky se Taxila stala velkým centrem především buddhistické vzdělanosti. Kolem roku 180 př. n. l. baktrijský král Démétrios I. dobyl četná indická území včetně Takšaíly a nedaleko ní postavil nové hlavní město své říše. Okolo roku 25 dobyl Taxilu indo-parthský král Gondophares, který z ní učinil hlavní město svého království. V dalších letech Taxila dále vzkvétala, zejména co se týče védského a buddhistického učení. Úpadek nastal až v 5. století, kdy celou gandhárskou oblast včetně Taxily dobyli Hepthalité, kteří odmítli přijmout buddhismus, následkem čehož Taxila začala rychle upadat.\n\nTaxila byla přinejmenším od 5. století př. n. l. centrum učenosti. Existují však jisté neshody o tom, zda lze považovat Taxilu za universitu. Zatímco někteří považují Taxilu za starověkou universitu či centrum vyššího vzdělání, jiní nepovažují Taxilu za universitu v moderním smyslu, zejména pak v kontrastu k Nálandě. Taxila je pak podrobně popisována ve šrí lanských džátakách z doby okolo 5. století.\n\nByli zde soustředěni buddhističtí i hinduističtí vzdělanci své doby. Mezi nejznámější učitele, kteří zde působili, patří například Čánakja, dlouholetý rádce Čandragupta Maurjy, jemuž pomohl vytvořit z Maurijské říše velmoc zabírající takřka celý Indický subkontinent. Měla to být právě Taxila, kde měl Čánakja sepsat své dílo \"Arthašástra\", které jako jedno jedno z vůbec prvních pojednává o správě státu. Kromě samotného Čánakjy a Čandragupty Maurjy zde studoval např. Čaraka, známý indický lékař.\n\nO znovuobjevení Taxily se mimo jiné zasloužil britský archeolog John Marshall, který po dvacet let vedl v polovině 20. století v oblasti archeologické vykopávky. V současnosti je Taxila jednou z tehsil. V Taxile se nachází muzeum se sbírkou gandhárských památek, především gandhárského umění.\n"}
{"id": "292827", "url": "https://cs.wikipedia.org/wiki?curid=292827", "title": "Auto roku (Česko)", "text": "Auto roku (Česko)\n\nAnketu Auto roku v České republice pořádal Svaz dovozců automobilů spolu se Sdružením automobilového průmyslu a Klub motoristických novinářů. Výsledek se vyhlašuje každoročně od roku 1994. \n\nV roce 2008, po neshodách mezi partnery, se anketa rozdělila a v roce 2009 byly vyhlášeny dva tituly. Zatímco v anketě Auto roku, pořádané Svazem dovozců automobilů a Sdružením automobilového průmyslu, rozhoduje o vítězi také veřejnost, Klub motoristických novinářů nadále setrval u výběru vítěze odbornou porotou.\n\n"}
{"id": "292828", "url": "https://cs.wikipedia.org/wiki?curid=292828", "title": "MAŤO", "text": "MAŤO\n\nMAŤO byl 8bitový osobní počítač, jehož autory byli Ivan Urda a Štefan Ševčík. Vyvinutý byl v roce 1987 v podniku VÚZ StrojSmalt Bánská Bystrica na detašovaném pracovišti Pohorelá. Záměrem bylo vytvořit osobní počítač do základních škol pro výuku programování z tuzemských součástek, cenově dostupný i široké veřejnosti s cenou do 3000Kčs a do 6 měsíců vytvořit funkční prototyp.\n\nDle slov autora Ivana Urdy byl vyvinut za 3 měsíce a první prototyp se jmenoval BAPO jako \"BAbačův POčítač\", později se přejmenoval na \"Babac computer\". Babač byl jeho šéf. Konečné jméno počítače znělo Maťo.\n\nPod názvem MAŤO se začal vyrábět v roce 1989 v bývalém Československu ve státním statku Štátny majetok Závadka nad Hronom. Cílem tohoto družstva bylo vytvořit co nejlacinější osobní počítač, proto se prodával například také jako elektronická stavebnice, kterou si bylo možné sestavit doma - bylo třeba seskládat plastové díly klávesnice, deska elektroniky samotného počítače byla již hotová.\n\nSvým způsobem šlo o klon známého PMD 85 vyráběného v podniku Tesla Bratislava, avšak s modifikacemi, které znemožnily zpětnou kompatibilitu s PMD 85. Právě kvůli tomuto faktu a také pro pozdější nasazení do prodeje byl počítač MAŤO odsouzen ke komerčnímu neúspěchu.\n\nVýhodou oproti PMD 85 byl zabudovaný napájecí zdroj a upravená klávesnice, která měla méně kláves díky zavedení funkční klávesy CNT (Control). Nevýhodou byla hlavně jiná hardwarová a softwarová koncepce, odlišný způsob záznamu na kazetový magnetofon a také rozdílné adresování paměti. Právě tyto aspekty znemožnily nahrávaní a fungovaní programů naprogramovaných na PMD 85.\n\n\n\n"}
{"id": "292832", "url": "https://cs.wikipedia.org/wiki?curid=292832", "title": "Vraždy v Midsomeru", "text": "Vraždy v Midsomeru\n\nVraždy v Midsomeru (v anglickém originále Midsomer Murders) je britský televizní seriál, odehrávající se ve fiktivním hrabství Midsomer s ústředním sídlem Causton. Vychází z románů Caroline Grahamové, které pro televizi adaptoval Anthony Horowitz. Seriál se vysílá od roku 1997, prozatím bylo odvysíláno 104 epizod (k dubnu 2015).\n\nÚvodní znělka seriálu a hlavní melodie byla vytvořena pomocí bezkontaktního hudebního nástroje thereminu.\n\nHlavním hrdinou je detektiv šéfinspektor John Barnaby, kterého hraje Neil Dudgeon od roku 2011. Vystřídal tak Johna Nettlese, který hrál šéfinspektora Toma Barnabyho od roku 1995. V českém znění jej dabuje pro TV Prima Ladislav Frej či pro Hallmark Petr Štěpánek nebo Jiří Hromada. Barnabyho podřízení jsou seržant Gavin Troy (Daniel Casey, v českém znění Martin Sobotka pro TV Prima), seržant Dan Scott (John Hopkins, v českém znění Martin Stránský pro TV Prima) a konstábl Ben Jones (Jason Hughes, v českém znění Radovan Vaculík pro TV Prima). Inspektor Barnaby vyšetřuje v každém díle několik vražd, které se stanou ve zdánlivě poklidném prostředí anglického venkova.\n\nPořad má svůj vlastní styl. Je téměř výhradně vsazen do uzavřeného, rustikálního anglického hrabství Midsomer. Toto prostředí poskytuje, při vzájemných třecích plochách postav, možnost trpkého humoru vycházejícího ze sebeironického pozorování.\n\nTato podívaná často podtrhává lidskou přetvářku. Pro nezasvěceného pozorovatele je Midsomer pestrobarevné, klidné a prosperující hrabství, avšak za dobře zastřiženými ploty a za kriketem na vesnických pažitech se skrývá společnost překypující všemi druhy neřestí. Postava Barnabyho tak, naproti tomu, poskytuje stabilní domácí život a výjimečnou morální autoritu.\n\nKaždý příběh je pečlivě vystavěn, s rozličnými dějovými linkami a dlouhými nevyřešenými záhadami matoucí i samotné detektivy. Jsou tu často lichá vyústění – falešné stopy – jako například ty, které nabízejí drobné prohřešky nebo skrývají nějaké temné tajemství, jež mělo být ukryto před světem. Na rozdíl od neblahého pohledu, což je typická dějová záležitost skrz celý seriál, si příběh uchovává přetrvávající smysl pro humor.\n\nMístní obyvatelé prožívají evidentně velké množství úmrtí, zvlášť pokud si uvědomíme, že Midsomer je malé, venkovské hrabství. Díky bizarnímu prostředí místa nám to však nepřipadá nikterak nepříhodně. Pořad místy dokonce počítá s nedostatkem realismu, s postavami často komentujícími překvapivě velké množství úmrtí. Pro lepší příklad, v jednom z dřívějších případů Barnabyho (v epizodě nazvané „The Fisher King“), se detektiv Dan Scott ptá: \"To tady máte běžně tolik mrtvých?\" Barnaby suše odpovídá: „Na to si časem zvykneš.“\n"}
{"id": "292835", "url": "https://cs.wikipedia.org/wiki?curid=292835", "title": "Řád vlastenecké války", "text": "Řád vlastenecké války\n\nŘád vlastenecké války (rusky: Орден Отечественной войны) bylo sovětské vyznamenání, udělované všem vojákům Rudé armády a partyzánům za hrdinství v boji proti německým okupantům ve Vlastenecké válce. Vyznamenání vzniklo 20. května 1942 a udělovalo se ve dvou stupních. K získání Řádu vlastenecké války I. stupně byly stanoveny tyto podmínky:\n\n\nBěhem Velké vlastenecké války bylo uděleno 324 903 řádů I. stupně a 951 652 řádů II. stupně. Na oslavách 40. výročí této války v roce 1985 bylo rozhodnuto, že jím budou oceněni všichni žijící veteráni.\n\n"}
{"id": "292836", "url": "https://cs.wikipedia.org/wiki?curid=292836", "title": "Tomáš (apoštol)", "text": "Tomáš (apoštol)\n\nSvatý Tomáš zvaný \"Didimos\" byl jedním z dvanácti Ježíšových apoštolů. Bývá označován jako nevěřící Tomáš pro událost, kdy nevěřil v Ježíšovo vzkříšení, dokud si nesáhl do rány v jeho boku.\n\nVyskytuje se pokaždé v Novozákonních seznamech apoštolů. V prvních třech evangeliích je kladen vedle Matouše, zatímco ve Skutcích se nachází vedle Filipa. Jeho jméno je odvozeno z aramejského kořene \"te'ômá\", který znamená „blíženec, dvojče“. Janovo Evangelium jej skutečně několikrát nazývá přezdívkou \"Didimos\", která v řečtině znamená právě „dvojče“. Důvod tohoto označení není jasný.\nPodle některých pramenů získal toto označení po předcích (jako jiní mužové té doby nesl jméno po otci), podle jiných že byl nakloněn k pochybování (didymus = dubius), anebo že byl skutečně z dvojčat (podle tradice měl sestru Lysii). Také bývá uváděno, že Tomáš a Matouš byli dvojčata, což se opírá o to, že v seznamech apoštolů jsou uvedeni vedle sebe.\n\nU starších spisovatelů syrských se jmenuje též Judas Thomas. Podle tradice pocházel z Galileje (snad z města Paneas). Někteří se domnívají, že jako ostatní apoštolové, tak i Tomáš se živil rybolovem. Podle starobylého podání pocházel z chudé rodiny a povoláním byl stavitelem a zedníkem. Faktem zůstává, že patří mezi ty apoštoly, o kterých je více legendárního vyprávění než spolehlivých historických údajů.\n\nZejména čtvrté evangelium nám nabízí zprávy, které nám podávají některé významné rysy jeho osobnosti.\n\nPrvní zmínka se týká pobídky, s níž se obrací na ostatní apoštoly, když se Ježíš v kritické chvíli svého života rozhodne odejít do Betánie vzkřísit Lazara a nebezpečně se tak přiblíží k Jeruzalému (srov. Mk 10, 32). Tomáš při té příležitosti řekne svým spoluučedníkům: \"„Pojďme i my, ať zemřeme spolu s ním!“\" Tato jeho rozhodnost následovat Mistra je opravdu příkladná. Tomáš byl mužem ducha statečného s naprostou připraveností ztotožnit svůj úděl s Ježíšovým.\n\nDruhé Tomášovo vystoupení je zaznamenáno při Poslední večeři. Ježíš při té příležitosti předpovídá svůj blížící se odchod; oznamuje, že jde připravit místo učedníkům, aby byli i oni tam, kde je on, a říká jim: \"„Cestu, kam já jdu, znáte.“\" (Jan 14, 4) A tehdy Tomáš vystoupil a řekl: \"„Pane, nevíme, kam jdeš. Jak můžeme znát cestu?“\" (Jan 14, 5) Tímto vystoupením se ve skutečnosti staví na poněkud nižší úroveň chápání, ale jeho slova poskytnou Ježíšovi příležitost vyslovit proslulou definici: \"„Já jsem cesta, pravda a život. Nikdo nepřichází k Otci než skrze mne.“\" (Jan 14, 6)\n\nNejznámější, ba dokonce příznačná je scéna s nevěřícím Tomášem, ke které došlo osm dní po Velikonocích. Tomáš nejprve neuvěřil, že se Ježíš zjevil v jeho nepřítomnosti, a řekl: \"„Dokud neuvidím na jeho rukou jizvy po hřebech a nevložím svůj prst na místo hřebů a nevložím svou ruku do jeho boku, neuvěřím!“\" Tomáš se domnívá, že určujícími znaky Ježíšovy totožnosti jsou nyní jeho rány, v nichž se zjevuje, nakolik je miloval. Osm dní poté se Ježíš znovu objeví uprostřed svých učedníků a Tomáš je tentokrát přítomen. Ježíš jej vyzývá: \"„Vlož sem prst a podívej se na mé ruce, vztáhni ruku a vlož ji do mého boku; a nebuď nevěřící, ale věřící.“\" Tomáš reaguje vyznáním: \"„Pán můj a Bůh můj!“\" Evangelista pak pokračuje závěrečnými Ježíšovými slovy: \"„Protože jsi mě uviděl, uvěřil jsi. Blahoslavení, kdo neviděli a přesto uvěřili.“\" Na základě této scény mluví Tomáš Halík o apoštolu Tomášovi jako o prototypu Božího služebníka, jehož údělem je, aby na své cestě víry nesl \"břímě svých pochybností a pokušení ke skepsi\" a jistoty víry docházel \"jen tam, kde se při dotyku ran ve světě dotkne Boha\" .\n\nPoslední poznámku k Tomášovi nám uchovalo Janovo evangelium, které ho představuje jako svědka Vzkříšeného Krista v okamžiku, který následoval po zázračném rybolovu na Tiberiadském jezeře (srov. Jan 21, 2). Při té příležitosti je dokonce zmiňován hned po Šimonu Petrovi: zjevný příznak značné vážnosti, které se těšil v prostředí prvních křesťanských komunit.\n\nJeho jménem jsou nazvány apokryfní \"Skutky Tomášovy\" a \"Tomášovo evangelium\", které ale nebyly zahrnuty do kánonu Nového zákona.\n\nPo Seslání Ducha svatého prokázal Tomáš svoji horlivost a vyšel do světa hlásat evangelium ze všech apoštolů nejdál a na nejvíce různých místech.\n\nSvatý Tomáš nejprve evangelizoval Sýrii a potom Persii (jak o tom referuje už Origenes, citovaný Eusebiem z Cesareje) tzn. země mezi Eufratem a Indem obývané národy (Parthů, Peršanů, Médů, Hyrkánů, Baktarů), které žily na územích dnešních států (Irák, Írán, Turkmenistán, Afghánistán, Uzbekistán, Tádžikistán, Pákistán). Odtud podle malabarského breviářového čtení se vydal do Číny, zřejmě po hedvábné stezce. Podle jednoho starobylého obrazu se usuzuje i na jeho působení v Tamo. Odtud se pak vydává do západní Indie, a odkud potom křesťanství dosáhne i do jižní Indie, jak o tom vypravují Skutky Tomášovy.\n\nZde také podstoupil mučednickou smrt. Podle zpráv svatých otců zemřel ve městě Kalamína v Indii (dnešní Mailapur) kolem roku 72, když byl, snad na příkaz krále Mazdaie, proboden kopím. Jeho údajný hrob, nad nímž je katedrála, se nachází v Čennaí (dříve Madrás) v indickém státě Tamilnádu.\n\nPodle jedné z legend se v Persii setkal se Třemi králi a pokřtil je.\n\nPodle apokryfů byl svatý Tomáš do Indie povolán jako stavitel a měl za dva roky indickému králi Gundapharovi postavit palác, ale peníze, které na stavbu dostal, rozdal chudým a králi pak vysvětlil, že mu tím postavil věčný příbytek v nebi a král se díky tomu obrátil.\n\nPodle legend, opouštěly některé ženy své pohanské muže, kteří jim bránili žít křesťansky a ať se k tomu Tomáš vyjádřil souhlasně, jak se uvádí, nebo ne, museli v něm vidět příčinu víry svých žen i jejich odporu k pohanství a proto prý došlo k Tomášovu usmrcení, kdy byl od čtyř vojínů proboden kopím. Také je uváděno v souvislosti s jeho smrtí, že bojoval proti pohanským modlám, a když dal ve městě Kalamíně roztavit bronzovou sochu slunečního boha, tak ho rozlícený velekněz za to probodl kopím.\n\nJiná legenda vypráví, že prý každého dne večer chodíval svatý Tomáš modlit se na blízký pahrbek, na kterém vytesal ve skále kříž. To vypozorovali modloslužební kněží a srotili se. Jeden z nich Tomáše, jak klečel a modlil se, probodl kopím a ostatní ho dobili kyji. Tak zpečetil svatý Tomáš svou víru mučednickou smrtí.\n\nExistuje i legenda o tom, jak se všichni apoštolové sešli po zesnutí Panny Marie, aby ji pochovali. Jen Tomáš nebyl přítomen. Jeho pozdní příchod je kladen do souvislosti s velkou vzdáleností, kterou musel překonat. Po svém příchodu chtěl vidět ještě naposled Pannu Marii a tak s ostatními apoštoly šel ke hrobu, ze kterého byla vzata do Nebe. Zde se objevuje atribut Mariina pásu, který mu z nebe hodila na důkaz svého Nanebevzetí.\n\nNejčastěji bývá na obrazech zobrazován, jak se dotýká Kristových ran. Tato scéna je vůbec nejpopulárnější. Na některých obrazech je svatý Tomáš u Mariina hrobu plného růží v okamžiku, kdy mu shůry Panna Maria hází svůj pás.\n\nJeho atributy jsou kopí, meč, stavitelský úhelník, pás Panny Marie.\n\nSvatý Tomáš je patronem Goi, Indie, Pákistánu, Portugalska, Ostrovů Svatého Tomáše. Ze živností především architektů, zedníků, stavitelů, geometrů, zeměměřičů, konstruktérů, kameníků, stavebních dělníků a tesařů. Je vzýván při bolestech zad, za dobrý sňatek, proti pochybnostem. Také je patronem nevidomých.\n\nOstatky svatého Tomáše byly roku 232 císařem Alexandrem přeneseny do Edessy. Roku 1258 putovaly přes řecký ostrov Chios, kde pobyly jen krátce, až nakonec skončily ve středoitalské Ortoně, kde odpočívají dodnes.\n\nNad udávaným místem jeho smrti v Mailapuru byla roku 1547 postavena katedrála. Katedrála stojí na místě tzv. „Velké Tomášovy hory“. Na oltáři je tam kamenný, údajně svatým Tomášem vytesaný, kříž s nápisem ze 7. století o jeho kázání a umučení. Věřící na západním pobřeží Indie si dodnes na jeho památku říkají „křesťané svatého Tomáše“.\n\nJeho svátek se slaví v řecké církvi 6. září (den, kdy byly jeho ostatky přeneseny z Edessy na Chios), římskokatolická církev jeho památku slavila do roku 1969 21. prosince, nyní se jeho svátek slaví 3. července (den, kdy byly jeho ostatky přeneseny do Edessy).\n\n"}
{"id": "292837", "url": "https://cs.wikipedia.org/wiki?curid=292837", "title": "Velký Uran", "text": "Velký Uran\n\nVelký Uran ( ) nebo Velký Čuran ( ) je řeka v Orenburské oblasti v Rusku. Je 155 km dlouhá. Povodí má rozlohu 2200 km².\n\nPramení v nejvyšší části vysočiny Obščij Syrt. Ústí do řeky Samary, která je přítokem Volhy.\n\nPrůměrný roční průtok činí 4,7 m³/s. Zdrojem vody jsou převážně sněhové srážky.\n"}
{"id": "292841", "url": "https://cs.wikipedia.org/wiki?curid=292841", "title": "Whangarei", "text": "Whangarei\n\nWhangarei je město na severu Severního ostrova Nového Zélandu, hlavní město regionu Northland. Ve městě v současnosti žije zhruba 52 500 obyvatel (2012).\n\n"}
{"id": "292847", "url": "https://cs.wikipedia.org/wiki?curid=292847", "title": "Hašovací funkce", "text": "Hašovací funkce\n\nHašovací funkce je matematická funkce (resp. algoritmus) pro převod vstupních dat do (relativně) malého čísla. Výstup hašovací funkce se označuje výtah, miniatura, otisk, fingerprint či hash (česky též někdy jako haš). Hašovací funkce se používají k rychlejšímu prohledávání tabulky, porovnávání dat (například pro hledání položek v databázi, odhalování duplicitních záznamů, hledání malware antivirovým programem), při hledání podobných úseků DNA sekvencí v bioinformatice i jinde. V podobě kryptografické hašovací funkce je používána pro vytváření a ověřování elektronického podpisu, zajištění integrity dat, ochranu uložených hesel atd.\n\nMezi hlavní vlastnosti této funkce patří:\n\n\nHašování v základní variantě dovoluje testovat vstupní data na shodu, tedy rovnost. Nezachovává podobnost dat ani uspořádání.\n\nFormálně jde o funkci \"h\", která převádí vstupní posloupnost bitů (či bytů) na posloupnost pevné délky \"n\" bitů.\n\nZ definice plyne existence \"kolizí\", to znamená dvojic vstupních dat (\"x\",\"y\"), \"x\" ≠ \"y\", takových, že \"h\"(\"x\") = \"h\"(\"y\"), tj. dvojice různých vstupních dat může mít stejný otisk. Kolize jsou nežádoucí, ale v principu se jim nelze vyhnout, protože počet možných různých vstupních zpráv je větší než počet možných různých otisků. Vhodnou volbou funkce lze snížit pravděpodobnost, že nastane kolize pro podobná data.\n\nHašovací funkce se používají k několika účelům a podle toho se liší požadavky na ně.\n\nDatová struktura hašovací tabulka používá hašovací funkci (nebo funkce) na transformaci klíče na index, podle kterého se do tabulky přistupuje. Požaduje se rovnoměrné rozdělení zahašovaných klíčů do rozsahu indexů. Tabulka nemusí být velikosti mocniny dvojky. Tabulka může být v některých aplikacích distribuována na víc počítačů, pak jde o distribuovanou hašovací tabulku.\n\nPři tomto použití je důležitá rychlost výpočtu (tj. časová složitost) funkce na rozdíl od použití v kryptografii. Často se používá modulární aritmetika a zbytek po dělení jako závěrečná operace zajistí číslo v daném rozsahu. Tabulky jsou většinou v operační paměti a v tom případě je rozsah řádově do miliard položek, tj. 32 bitů.\n\nNapříklad funkce může vynásobit parametr nějakou hodnotou nesoudělnou s velikostí tabulky a pak spočítat zbytek (modulo).\n\nBloomův filtr je datová struktura, která využívá víc hašovacích funkcí pro indexování, ale pro jiné aplikace než vyhledávání.\n\nKontrolní otisk souboru (nebo jiných dat) jako metoda detekce chyb při přenosu nebo ukládání. V tomto případě jde o náhodné a neúmyslné chyby a příkladem metody je cyklický redundantní součet (CRC). \n\nJiný způsob využití otisků, v tomto kontextu někdy nazývaných signatury, je pro (rychlé) filtrování dat. Pokud chceme nalézt data se stejným klíčem (nebo stejný soubor) k danému klíči \"k\", porovnáme signaturu \"k\" s (předpočítanými) signaturami dat a pokud se neshoduje, můžeme data vyloučit jako určitě nerelevantní. Při shodě máme potenciální kandidáty, které musíme otestovat podrobněji. Výhoda této metody je, že je použitelná na různá data a že signatura může být podstatně menší než data. Příklad tohoto použití jsou seznamy signatur problémových souborů u antivirů a spamových filtrů. Strukturovaná data lze před hašováním serializovat.\n\nPoužitím delší signatury nebo více signatur standardního rozsahu 32/64 bitů lze zmenšit pravděpodobnost náhodné shody dat, pokud ta není žádoucí. Speciálně lze použít kryptografickou hašovací funkci (viz dále) nebo její úvodní část, ale tato možnost je pomalejší než jednoúčelové funkce. Pokud nevadí tato malá pravděpodobnost chyby, není nutno při shodě otisku testovat původní \"surová\" data a tudíž je ani předávat, resp. pamatovat si.\n\nAlgoritmus Rabin-Karp pro vyhledávání v textu používá postupné počítání otisků postupujícího textového okna pro zvýšení efektivity.\n\nPojem \"signatura\" se v informatice používá i ve významu typové signatury.\n\nKryptografická hašovací funkce je používána pro ochranu proti úmyslnému poškození dat a v dalších kryptografických aplikacích. Rozsah výstupních hodnot je větší, např. SHA-2 má varianty pro 224, 256, 384 a 512 bitů.\n\nPrvořadá není rychlost funkce, ale kryptografické vlastnosti.\n\nPerfektní (dokonalé) hašování () je specifická varianta hašování. Předpokládejme, že máme množinu klíčů S. Potom můžeme najít takovou hašovací funkci, která pro danou množinu nebude mít ani jednu kolizi. Perfektní hašování se dělí na statické a dynamické, podle toho, zda se množina \"S\" v době existence perfektní hašovací funkce mění.\n\nHašovací funkce se používá jako součást dalších algoritmů, které přímočaře nespadají do tří hlavních výše zmíněných skupin. Bloomův filtr používá několik funkcí jako indexů do bitové tabulky.\n\nPoužití otisků dovoluje testovat přesnou shodu.\nPři hledání podobných dat se počítají několikrát otisky z části dat a hledá se shoda otisků a tedy shoda části dat, která se následně rozšiřuje, např. při hledání podobnosti v DNA.\nJiná možnost je z hodnot otisků sestavit histogram a porovnávat tyto histogramy. V tomto případě speciálně navržené funkce můžou maskovat určité druhy chyb. Takto lze např. porovnávat dokumenty pomocí hašování trojic sousedících slov. Ignorovanou chybou může být prohození slov a to zajistíme ve funkci tak, že nebude záležet na pořadí vstupních slov a funkce bude vracet v těchto případech stejný otisk.\n\n\n"}
{"id": "292849", "url": "https://cs.wikipedia.org/wiki?curid=292849", "title": "3Com", "text": "3Com\n\nSpolečnost 3Com je americký dodavatel síťových řešení pro podnikové sítě a sítě malých firem. Byla založena v roce 1979 jedním z autorů Ethernetu Robertem Metcalfem. Cílem společnosti je celosvětově dodávat řešení komunikační infrastruktury, která umožňují konvergenci aplikací a nových technologií do sítě.\n\nK tradičním produktovým řadám aktivních síťových prvků 3Com v posledních letech přibyly high-tech stohovatelné routery a switche (H3C resp. Huawei-3Com), bezpečnostní produkty Tipping point, produkty pro bezdrátové sítě a také IP telefonní platforma. Díky tomu je dnes možné postavit ucelené řešení aktivní části komunikační infrastruktury pouze s využitím prvků s populárním logem společnosti 3Com.\n\nProdukty postavené na platformě H3C dnes rovněž umožňují budovat i operátorské nebo metropolitní sítě a 3Com tak představuje alternativu k tradičním dodavatelům v této oblasti.\n\nV roce 2007 došlo k posílení pozice společnosti 3Com díky zisku 100 % vlastnických práv čínského joint-venture H3C Technologies Co., Limited (dříve Huawei-3Com). Společně s H3C společnost dosáhla ke konci roku 2006 konsolidovaného obratu více než 1,3 mld USD, na celém světě má více než 6000 zaměstnanců (2007).\n\n11. listopadu 2009 oznámily společnosti 3Com a Hewlett-Packard, že Hewlett-Packard koupí 3Com za 2,7 miliardy amerických dolarů.\n\n"}
{"id": "292851", "url": "https://cs.wikipedia.org/wiki?curid=292851", "title": "1998 v hudbě", "text": "1998 v hudbě\n\nTento článek obsahuje události související s hudbou, které proběhly v roce 1998.\n\n\n\n\n\n\nKiss–Within\n\n"}
{"id": "292855", "url": "https://cs.wikipedia.org/wiki?curid=292855", "title": "Papias", "text": "Papias\n\nPapias z Hierapole (starořecky Παπίας Ἱεραπόλεως / ὁ Ἱεραπολίτης) (kolem 65 – kolem 140 Smyrna) byl prvokřesťanský biskup v Hierapoli (dnešní Pamukkale v Turecku v údolí řeky Lykos). Jeho svátek se slaví 22. února.\n\nO jeho životě není známo téměř nic a jeho dílo „Výklad slov Páně“ (\"Logión kyriakón exegésis\") se ztratilo. Zachovaly se jen stručné citáty u Irenea z Lyonu (†202) a u Eusebia, které však jakožto nejstarší svědectví o evangeliích měly a mají velký význam. Ireneus o Papiovi mluví jako o „starším“ \"(presbyteros)\" a říká, že byl posluchačem apoštola Jana a přítelem Polykarpa ze Smyrny († kolem 160). Eusebius, který ve svých \"Církevních dějinách\" věnuje Papiovi 39. kapitolu 3. knihy, koriguje Ireneův omyl a ukazuje, že nešlo o apoštola Jana, nýbrž jiného Jana presbytera. Dále cituje, že Papias sbíral osobní svědectví starších, přímá i nepřímá, o Ježíšově životě \"(HE 3,39,4):\"\n\nO vzniku evangelií cituje Eusebius toto \"(HE 3,39,15-16):\"\n\nKonečně kritizuje některé Papiovy názory, zejména chiliasmus \"(HE 3,39,11-12):\"\n\n\n\n"}
{"id": "292856", "url": "https://cs.wikipedia.org/wiki?curid=292856", "title": "Velký Gašun", "text": "Velký Gašun\n\nVelký Gašun ( ) je řeka v Rostovské oblasti v Rusku. Je 161 km dlouhá. Povodí má rozlohu 3090 km².\n\nPramení na Manyčsko-salském rozvodí a teče na sever. Ústí zleva do Salu (přítok Donu).\n\nNa horním toku vysychá. Zdrojem vody jsou převážně sněhové srážky. Zleva přijímá přítok Malý Gašun.\n"}
{"id": "292857", "url": "https://cs.wikipedia.org/wiki?curid=292857", "title": "1. česká hokejová liga 1993/1994", "text": "1. česká hokejová liga 1993/1994\n\n1. česká hokejová liga 1993/1994 byla 1. ročníkem české druhé nejvyšší hokejové soutěže. Liga navazovala na minulý ročník jedné ze skupin druhé nejvyšší československé soutěže.\n\n\nVšech 14 týmů se nejprve utkalo v základní části dvoukolově každý s každým a následně všechny sudé týmy se všemi lichými týmy doma a venku. Čtveřice nejlepších týmů po základní části postoupila do čtvrtfinále play-off. Týmy na pátém až dvanáctém místě postoupily do předkola play off, které se hrálo na dva vítězné zápasy. Čtvrtfinále a semifinále se hrálo na 3 vítězné zápasy. Dva vítězové semifinále play off postoupili do čtyřčlenné baráže o extraligu, kde hráli spolu se dvěma nejhoršími extraligovými celky.\n\nTýmy, které skončily na třinácté a čtrnácté příčce, hrály nejprve sérii o udržení hranou na tři vítězná utkání. Poražený z této série sestupoval přímo do 2. ligy. Vítěz této série si vybojoval možnost uhájit své prvoligové členství v druhém kole baráže o 1. ligu.\n\nV prvním kole baráže o 1. ligu se nejprve utkali oba vítězové jednotlivých skupin 2. ligy systémem doma-venku. Z obou utkání se sčítalo skóre a vítěz postoupil přímo do 1. ligy. Poražený z 1. kola se utkal ve 2. kole s vítězem série o udržení 1. ligy, a to na dvě vítězná utkání.\n\nHC Přerov soutěž zahájil jako HC Brno, ale 1. prosince 1993 došlo k převodu práv na HC Přerov. Dne 27. prosince 1993 došlo ke sloučení oddílů VTJ Tábor a TJ VS Tábor, od tohoto dne hrál v 1. lize HC VS VTJ Tábor a ve 2. lize HC VS VTJ Tábor „B“.\n\n\n\n\nTýmy Vsetína a Slavie postoupily do baráže o extraligu, ve které uspěly a postoupily tak do dalšího ročníku extraligy.\n\n\nPřerov sestoupil do 2. ligy, zatímco Tábor si vybojoval právo na uhájení prvoligové příslušnosti v baráži.\n\n\nPísek postoupil přímo do 1. ligy, zatímco Milevsko postoupilo do 2. kola baráže.\n\n\nTábor uhájil svoji prvoligovou příslušnost i pro další sezonu.\n"}
{"id": "292860", "url": "https://cs.wikipedia.org/wiki?curid=292860", "title": "B-17 Flying Fortress (počítačová hra)", "text": "B-17 Flying Fortress (počítačová hra)\n\nB-17 Flying Fortress je letecký simulátor z období druhé světové války. Kromě funkce pilota stroje B-17 může hráč kdykoli přepnout na jiný post v bombardéru.\n\nCílem každé mise z celkových 25 je úspěšně vybombardovat daný cíl. Každá z misí začíná vzletem z vojenské základny, zařazením do formace a letem skrze hejna nepřátelských stíhaček. Hra je dále znesnadňována nepřátelskou střelbou z protiletadlových děl. Po úspěšném zničení cíle se hráč musí vrátit s letadlem do základny a přistát. Nejen kvůli obrovské obtížnosti vzlétání a přistávání, ale i celkovým ovládáním stroje se hra zapsala do dějin jako jeden z nejobtížnějších simulátorů všech dob, což ale výrazně přispívá k celkovému realismu.\n\nK dispozici je také pokračování .\n"}
{"id": "292862", "url": "https://cs.wikipedia.org/wiki?curid=292862", "title": "Marek Zeman", "text": "Marek Zeman\n\nNositelé jména Marek Zeman jsou tyto významné osoby:\n"}
{"id": "292863", "url": "https://cs.wikipedia.org/wiki?curid=292863", "title": "Mlhovina Omega", "text": "Mlhovina Omega\n\nMlhovina Omega (také Messier 17, Labutí mlhovina, mlhovina Podkova nebo NGC 6618) je HII oblast v souhvězdí Střelce. Objevil ji francouzský astronom Jean-Philippe Loys de Chéseaux roku 1745 a 3. června 1764 ji znovuobjevil Charles Messier.\n\nMlhovinu Omega je možné velmi snadno nalézt díky její velké jasnosti. Leží 2 stupně jihozápadně od hvězdy γ Sct s magnitudou 4,7. Je viditelná i triedrem 10x50 nebo i menším, pokud je obloha čistá a průzračná. V těchto přístrojích vypadá jako protáhlá skvrna. Dalekohled o průměru 114 mm a větším v ní s pomocí UHC filtru ukáže její odstíny a hru světla. V dalekohledech od průměru 200 mm je pohled na ni výjimečný a fotografie s dlouhou uzávěrkou zachycují její narůžovělý odstín.\n\nMlhovina Omega je snadno pozorovatelná z většiny obydlených oblastí Země, protože má pouze nízkou jižní deklinaci. Přesto je její pozorování v severní Evropě a Kanadě, tedy blízko polárního kruhu, velmi obtížné a například ve střední Evropě zůstává poměrně nízko nad obzorem. Na jižní polokouli je mlhovina dobře viditelná vysoko na obloze během jižních zimních nocí a v jižní části tropického pásu je možno ji vidět dokonale v zenitu. Nejvhodnější období pro její pozorování na večerní obloze je od června do října.\nMlhovinu objevil Jean-Philippe Loys de Chéseaux kolem roku 1745, ale jeho objev zůstal obecně neznámý, a tak ji 3. června 1764 nezávisle spoluobjevil Charles Messier, který ji popsal jako velmi protaženou mlhovinu podobnou mlhovině v Andromedě (galaxie Messier 31). William Herschel a jeho syn John ji popsali jako jasnou stopu s odděleným uzlíkem a poznamenali, že část mlhoviny je pravděpodobně zastíněna. Admirál William Henry Smyth pro ni vymyslel název, který se už jí zůstal: mlhovina Podkova nebo mlhovina Omega - kvůli jejímu zdánlivě prohnutému tvaru na severní straně.\n\nMlhovina je velmi jasná a z míst s nízkou zeměpisnou šířkou je za příhodných podmínek viditelná i pouhým okem (magnituda 6). Je to HII oblast, ve které probíhá tvorba hvězd a kterou ozařuje jasné světlo v ní vzniklých mladých a horkých hvězd spektrální třídy B (modrých obrů). Některé z těchto hvězd se drží pohromadě a tvoří tak otevřenou hvězdokupu o 35 členech, která je ovšem silně zastíněna prachem. Výrazná rudá barva mlhoviny je způsobena atomy ionizovaného vodíku, které vydávají záření Hα. Hmotnost nejjasnější oblasti je přibližně 800 hmotností Slunce.\n\nV infračervené oblasti je možné v mlhovině pozorovat velký počet oblaků, ve kterých může probíhat tvorba hvězd. Uprostřed mlhoviny se nachází otevřená hvězdokupa tvořená třicítkou hvězd ukrytých v mlhovině. Průměr mlhoviny je téměř 40 světelných let.\n\nMlhovina Omega leží ve vzdálenosti přibližně 5 000 světelných let od Země a nachází se tedy v rameni Střelce, což je galaktické rameno blíže ke středu Galaxie sousedící s ramenem Orionu, ve kterém sídlí Slunce. V rameni Střelce leží také další velmi jasné objekty, jako například mnohé z jasných hvězdokup viditelných mezi souhvězdími Štíra a Kentaura\naž k mlhovině Carina. Výzkum z roku 2008 ovšem tvrdí, že rameno Střelce může být pouhým velkým zhuštěním plynu a prachu, ze kterého vznikly nové hvězdy.\n\nPohled ze Země ve směru na mlhovinu je stíněn mezihvězdným prachem, projevuje se zde i velká vzdálenost, ale přesto je mlhovina zastíněna méně než jiné oblasti v jejím okolí. Ve skutečnosti mlhovinu vidíme na okraji takzvané Orlí trhliny (jejíž jméno je odvozeno od stejnojmenného souhvězdí, nikoli od mlhoviny; známější je sousední Velká trhlina v Labuti), což je dlouhý pás temných mlhovin, který také leží v rameni Orionu jako Slunce a výrazně stíní světlo hvězd v severní části ramene Střelce.\n\nMlhovina Omega a Orlí mlhovina se na obloze nachází blízko u sebe, vzdálené pouhých 2,5 stupňů. Porovnáním jejich vzdálenosti zjistíme, že se musí nacházet skutečně blízko sebe, navzájem vzdálené několik stovek světelných let. Na základě průzkumu záření CO bylo zjištěno, že jsou tyto dvě mlhoviny spojeny slabým mlhavým pásem, který je vidět i na snímcích s dlouhou expozicí a je zřetelný i v blízkém infračerveném pásmu.\nTo může naznačovat, že tyto dvě mlhoviny, ke kterým se připojuje třetí, označovaná jako Oblast III a nacházející se jihozápadně od mlhoviny Omega, mlhou být součástí rozsáhlého molekulárního mračna. Tyto mlhoviny představují nejhustější oblasti tohoto mračna a díky tomu v nich probíhá tvorba hvězd.\n\nK těmto mlhovinám můžeme připočítat i soustavu Sh2-54, která je spojená s otevřenou hvězdokupou NGC 6604, jejíž vztah k Orlí mlhovině byl znám již před lety.\nVědci také určili časovou posloupnost vývoje těchto molekulárních mračen: první oblastí, ve které se spustil vývoj hvězd, je ta nejsevernější, shodující se s Sh2-54, ve které před přibližně 4 miliony lety vzniklo několik jasných OB asociací. Následně před 2 až 3 miliony let zasáhla tvorba hvězd oblast Orlí mlhoviny a teprve nedávno, před 1 milionem let, i mlhovinu Omegu. Příčiny tohoto šíření tvorby hvězd mohly být různé: mohlo být způsobeno velkým dominovým efektem, při kterém hvězdný vítr nově vzniklých hvězd stlačil plyn v přilehlých oblastech, který se zhroutil do sebe, nebo mohlo být stlačení způsobeno výbuchem více supernov, které měly původ v nejhmotnějších hvězdách pocházejících z předchozí tvorby hvězd. Další možností může být také stlačení plynů tím, jak soustava mlhovin vstoupila do hustějších oblastí spirálního ramene, ve kterém se nachází.\n\nVýše zmíněné molekulární mračno má tvar velké bubliny, ve které se nachází mnoho z mračna vzniklých mladých hvězd. Přesto se zdá, že je tato bublina o několik milionů let starší než samotné mračno, což by znamenalo, že jde o útvar, který byl přítomen již před příchodem mračna. Srážka s touto bublinou, a nikoli její rozpínání, tak mohla být prvotní příčinou spuštění tvorby hvězd v této oblasti. Podle některých autorů může být tato oblast ještě rozsáhlejší a může tak zahrnovat i mlhovinu Lagunu, která také leží v rameni Střelce, ale poněkud blíže k Zemi, a možná i mlhovinu Trifid,\ni když ta se nachází poněkud dále.\n\n"}
{"id": "292868", "url": "https://cs.wikipedia.org/wiki?curid=292868", "title": "Nová Huť (Svor)", "text": "Nová Huť (Svor)\n\nNová Huť je samota na území obce Svor v Libereckém kraji, okrese Česká Lípa, na velkém lučinatém sedle (552 m n. m.) mezi Stožcem a Velkým Bukem v Lužických horách, při silnici I/9 asi 1 km jižně od Stožeckého sedla.\n\nSklářskou huť zde v roce 1750 založil Jan Václav Müller, výstavba stájí pro formany a hospody byla majiteli roku 1775 vrchností zamítnuta. Roku 1799 koupil huť Anton Kittel z Falknova, kterému se podařilo roku 1805 postavit asi 300 metrů východně od hutě při nové císařské silnici zájezdní hostinec. Po jejím zakladatelovi neslo místo název Antonihöhe (\"Antonínova výšina\"). Provoz sklářské huti byl zastaven roku 1819 a pak definitivně roku 1870, zbořena byla v letech 1877–1881. Po požáru hostince v roce 1896 byly znovu postaveny zděné budovy, tj. hájenka, hostinec a hospodářské budovy, sloužily též jako ubytovna lesních dělníků.\n\nSeverně od samoty jsou řopíky československé obranné linie z let 1936 až 1938, v hájovně bylo také vojenské velitelství. Na podzim roku 1938 zde došlo k přestřelce s henleinovci. Po roce 1945 byl hostinec zrušen a význam výletního místa upadl. Od roku 2002 zde byl hostinec na dobu obnoven, s přestávkami funguje i nyní (restaurace \"U trempa\").\n\nCísařská silnice, dnes silnice I/9, zde byla vybudována v letech 1794–1797 v trase staré zemské cesty. Silnice I. třídy vede z Prahy přes Středočeský a Liberecký kraj na sever do Rumburka a dále přes hraniční přechod v Neugersdorfu do Saska.\n\nJižně od samoty prochází sedlem kolmo k silnici I/9 železniční trať Bakov nad Jizerou – Jedlová z České Lípy do stanice Jedlová a Rumburka. Trať byla otevřena v lednu 1869, později zde na ní byla zřízena zastávka \"Neuhütte-Lichtenwalde\", česky později \"Nová Huť-Světlá\", která byla roku 1961 přejmenována na název \"Jedlová zastávka\" a ke konci roku 2014 na \"Nová Huť v Lužických horách\", dřevěný přístřešek je z roku 1914. Zastávka je od usedlosti vzdálená 400 metrů.\n\nVedou zde dvě turisticky značené cesty, modrá mezinárodní E10 na Klič a zelená od Cvikova, jsou zde vedeny trasy pro lyžaře a cyklotrasa 3007.\nLokalita včetně železniční zastávky je na katastru Svor 761 494, od silnice I/9 je na západní straně.\n\nLužické hory, Ještědský hřbet, Olympia 1987\n\n"}
{"id": "292870", "url": "https://cs.wikipedia.org/wiki?curid=292870", "title": "Národní liberální strana (Rumunsko)", "text": "Národní liberální strana (Rumunsko)\n\nPartidul Național Liberal (\"Národní liberální strana\") je politická strana v Rumunsku. Po parlamentních volbách 28. listopadu 2004, ve kterých kandidovala PNL společně s Partidul Democrat v Alianța Dreptate și Adevăr (Aliance pravdy a spravedlnosti), se stala vládní stranou a její předseda Călin Popescu-Tăriceanu rumunským premiérem. Po PSD je v Poslanecké sněmovně PNL druhou nejsilnější stranou, má 66 z celkových 332 mandátů. Její člen Bogdan Olteanu je od 20. března 2006 předsedou Poslanecké sněmovny.\n\n"}
{"id": "292872", "url": "https://cs.wikipedia.org/wiki?curid=292872", "title": "Marion Cotillard", "text": "Marion Cotillard\n\nMarion Cotillard (* 30. září 1975 Paříž, Francie) je francouzská herečka, držitelka mnoha ocenění za ztvárnění postavy Édith Piaf ve stejnojmenném filmu.\n\nNarodila se v Paříži v herecké rodině - její matka je herečka Niseema Theillaudová a otec herec, režisér a pedagog Jean-Claude Cotillard. Je vdaná, manželem je režisér Guillaumem Canetem, 19. května 2011 se jim narodil syn Marcel. Má také dva mladší bratry, dvojčata Quentina a Guillauma. Quentin Cotillard se stal sochařem a malířem, jenž se usadil v San Francisku, Guillaume Cotillard pokračuje v rodinné tradici a a stal se scenáristou a režisérem.\n\nPrvním významným filmem ve kterém vystupovala byl roku 1996 \"Nádherná Zelená\" režisérky Coline Serreau. Ve známost vešla rolí ve filmu Gérarda Pirèse \"Taxi\" z roku 1998. Světovou proslulost jí zajistila hlavní role Édith Piaf ve stejnojmenném česko-francouzsko-britském filmu Oliviera Dahana, za který obdržela roku 2008 řadu ocenění, mimo jiné cenu BAFTA, Césara, Oscara i Českého lva za nejlepší ženskou roli. Stala se první a jedinou osobou, který vyhrála Oscara v kategorii nejlepší herečka za roli ve francouzském filmu.\n\nV roce 2009 si zahrála po boku Johnnyho Deppa ve snímku \"Veřejní nepřátelé\". O rok později obdržela nominaci na cenu Zlatý glóbus za roli ve filmovém muzikálu \"Nine\". V roce 2012 získala obdiv kritiků za hlavní roli ve snímku \"Na dřeň\", za který získala například ocenění Globe de Cristal, Étoile d'Or Award, cenu Sant Jordi, cenu IFTA a cenu pro nejlepší herečku na Havajském mezinárodním filmovém festivalu a byla nominována na Zlatý glóbus, cenu BAFTA, Screen Actors Guild Award, Critics' Choice Award, AACTA Award, Lumiere Award a na cenu César.\n\nOd roku 2008 se začala objevovat v reklamních kampaních firmy Dior, na kabelky řady Lady Dior. Objevila se na více než 200 obálkách časopisů celého světa, mezi nimi byly například Vogue, Elle, Marie Claire, Variety, Harper's Bazaar, Vanity Fair, Madame Figaro, Glamour, W, The Hollywood Reporter a Wall Street Journal Magazine. Její tvář také doprovázela titulní stranu magazínu Dior v září 2012.\n\nJejí filmy celosvětově vydělaly na pokladnách kin přes 3 miliardy amerických dolarů. V roce 2014 byla nazvána „nejvýdělečnější francouzskou herečkou 21. století“.\n\n\n\nDabovala několik filmů ve Francii, například \"Happy Feet\". Také nadabovala do francouzštiny všechny své role v anglicky mluvících filmech:\n\n\n"}
{"id": "292877", "url": "https://cs.wikipedia.org/wiki?curid=292877", "title": "Antichrist Superstar", "text": "Antichrist Superstar\n\nAntichrist Superstar (občas psáno jako Antichrist Svperstar jako narážka na latinu) je album skupiny Marilyn Manson vydané v roce 1996. Toto album je považováno za přelomové a uvedlo skupinu v širokou známost, zároveň však vedlo k mnohačetným protestům kvůli jejímu antikřesťanskému postoji. Album produkoval Trent Reznor (frontman skupiny Nine Inch Nails) a Marilyn Manson. Bylo prodáno 7,500,000 kopií po celém světě.\n\n\n\n\n"}
{"id": "292879", "url": "https://cs.wikipedia.org/wiki?curid=292879", "title": "Tonicita", "text": "Tonicita\n\nTonicita je míra gradientu efektivního osmotického tlaku dvou roztoků oddělených polopropustnou membránu. Tonicita je bezrozměrná veličina a je rovna relativní koncentraci rozpuštěných látek, které neprojdou membránou, čímž ovlivňují směr a sílu difuze rozpouštědla (nejčastěji vody). Na rozdíl od osmotického tlaku, tonicita je ovlivněna jen koncentrací rozpuštěných látek , které neprojdou membránou (tzv. efektivní osmotický tlak) zatímco ostatní rozpuštěné látky membránou projdou a jejich koncentrace se ustálí na stejné výši u obou roztoků. Známe tři druhy tonicity: hypertonicita, hypotonicita a izotonicita.\n\nHypertonický roztok (hypertonikum) je oproti zkoumané buňce koncentrovanější (více rozpuštěných látek než v buňce). Buňka zpravidla odevzdává vodu. Dochází ke scvrknutí buňky a smrštění rostlinných vakuol (plazmolýza). Hypertonickým roztokem může být např. slaná (mořská) voda. Ryby ve slané vodě potřebují žábry, resp. jejich buňky, aby z těla osmoticky dostaly vodu. Pokud se zbaví velkého množství vody, začnou ryby přijímat slanou vodu a metabolicky srážet a vylučovat sůl, čímž gradient osmotických tlaků roztoků v žaberních buňkách a v moři sníží a difuze vody (osmóza) se zastaví. Takový jev se nazývá osmoregulace.\n\nHypotonický roztok (hypotonikum) je oproti zkoumané buňce méně koncentrovaný (méně rozpuštěných látek než v buňce). Proto buňka zpravidla přijímá vodu. U rostlinných buněk s pevnou buněčnou stěnou probíhá velký nárůst objemu buňky (plazmoptýza)a zvětšuje se její turgor (tlak na buněčnou stěnu), živočišné buňky zpravidla praskají. Hypotonickým roztokem může být např. \"sladká\" (běžná, říční, povrchová...) voda.\n\nIzotonické prostředí (izotonikum) má stejnou koncentraci jako zkoumaná buňka.\n\n"}
{"id": "292883", "url": "https://cs.wikipedia.org/wiki?curid=292883", "title": "Cartes du Ciel", "text": "Cartes du Ciel\n\nCartes du Ciel (česky \"Mapy oblohy\") je open source planetárium pro Windows a Linux v mnoha jazycích, včetně češtiny, vykreslují mapy hvězdné oblohy. Cartes du Ciel má mnoho doplňujících katalogů a rejstříků, např. katalog Hipparcos obsahující 118 000 hvězd do magnitudy 8,5 nebo katalog PGC2002 obsahující 1,1 miliónu galaxií. V angličtině je používán název Skychart.\n\n"}
{"id": "292889", "url": "https://cs.wikipedia.org/wiki?curid=292889", "title": "Thompson", "text": "Thompson\n\nSlovo Thompson [\"tompsn\"] může mít více významů:\n\n\n\n\n\n"}
{"id": "292890", "url": "https://cs.wikipedia.org/wiki?curid=292890", "title": "Anatomicko-terapeuticko-chemická klasifikace léčiv", "text": "Anatomicko-terapeuticko-chemická klasifikace léčiv\n\nAnatomicko-terapeuticko-chemická klasifikace léčiv (zkráceně ATC-klasifikace) je mezinárodní systém třídění léčiv, který spravuje Spolupracující centrum Světové zdravotnické organizace pro metodologii statistiky léčiv (World Health Organization Collaborating Centre for Drug Statistics Methodology), které sídlí v norském Oslo. Systém poprvé publikován v roce 1976.\n\nLéčiva jsou tříděna do skupin podle účinků na jednotlivé orgány a jejich soustavy, farmakologického působení a chemické struktury. Na základě toho je jim přidělen sedmimístný kód. Třídění má 5 úrovní.\n\nPrvní úroveň se značí jedním písmenem, odpovídajícím příslušné anatomické soustavě, na niž daná léčiva působí. Na této úrovni je 14 hlavních skupin:\n\nDále existuje ATC skupina Q pro veterinární léčiva někdy uváděna samostatně jako tzv. kódy ATCvet.\n\nDruhá úroveň vyjadřuje hlavní terapeutickou skupinu a označuje se kódem tvořeným dvěma číslicemi. \n\nTřetí úroveň vyjadřuje terapeuticko-farmakologickou podskupinu, která se označuje jedním písmenem.\n\nČtvrtá úroveň vyjadřuje chemicko-terapeuticko-farmakologickou podskupinu. Označuje se jedním písmenem. \n\nPátá úroveň odpovídá konkrétní účinné látce (nebo kombinaci). Označuje se dvěma číslicemi. \n\n\n"}
{"id": "292893", "url": "https://cs.wikipedia.org/wiki?curid=292893", "title": "Kriminálka Miami", "text": "Kriminálka Miami\n\nKriminálka Miami (v anglickém originále CSI: Miami) je americký policejně procedurální dramatický televizní seriál, který se vysílal od 23. září 2002 až do 8. dubna 2012 na americké televizní stanici CBS. V Česku se seriál vysílá od 25. května 2006 na TV Nova. Seriál je prvním spin-off seriálu \"Kriminálka Las Vegas\". S kriminálkou Miami se seznamujeme ve 22. dílu 2. řady („Konflikt pravomocí“) \"Kriminálky Las Vegas\". Tým kriminálky z Las Vegas přijíždí do Miami kvůli vraždě policisty s důležitým umístěním.\n\nSeriál sleduje vyšetřování týmu policejního sboru z Miami, forenzních vědců, kteří odhalují okolnosti pozadí zvláštních a neobvyklých úmrtí a spáchaných zločinů. \"Kriminálka Miami\" je produkovaná ve spolupráci s Kanadskou mediální společností \"Alliance Atlantis\".\n\nDne 1. února 2012 televize CBS oznámila desátou sérii, která měla 19 epizod, tak aby uvolnila místo novému televizními seriálu \"NYC 22\". Dne 13. května 2012 byly oba seriály zrušeny.\n\nPodobně, jako původním seriálu Kriminálka Las Vegas, tak i v seriálu Kriminálka Miami zobrazuje způsob práce týmu forenzních detektivních vědců, kteří slouží v Miamském policejním sboru. Odehrává se v současnosti v oblasti Miami-Dade, přičemž zahrnuje i další oblasti, jako Miami, Kendall, Miami Beach, Coral Gables, Opa-Locka, Key Biscayne a podobně.\n\nTým kriminalistů vyšetřuje záhadné a zvláštní úmrtí, aby zjistili kdo byl vrahem a kdo byl obětí a jaká byla záminka k vraždě. Taktéž řeší jiné vážné zločiny, jako například znásilnění. V každé epizodě se odehrává a vyšetřuje pouze jeden případ, na rozdíl od výše zmíněných sesterských seriálů, ve kterých se rozebírají dva případy v jedné epizodě. Většina postav se vyskytuje ve všech třech seriálech.\n\n\nNa začátku v prvních dvou řadách mezi původními členy týmu byli poručík Horatio Caine, kriminalista Eric Delko, kriminalistka a odbornice na balistiku Calleigh Duquensová, kriminalista Tim Speedle a doktorka Alexx Woodsová. V pár epizodách se objevil jako vedlejší postava i detektiv (později seržant), Horatiova pravá ruka Frank Tripp.\n\nPak na začátku 3.řady dostal Frank více prostoru a začal se tam více objevovat, pak už byl vidět v každém díle. Ale zároveň na začátku 3.řady tým postihla jedna velká ztráta, zemřel Tim Speedle-Ericův přítel a parťák. Na jeho místo nastoupil nováček, původně strážník Ryan Wolfe, což nesl Eric velice těžce, dlouho si nemohli přijít na jméno, ale později se spřátelili.\n\nPak na začátku 4.řady nastoupila do týmu nová kriminalistka a laborantka Natalie Boa Vista, ale infiltrovala se tam jako špeh FBI, ale jen proto aby chránila Horatiův tým.\n\nPak na konci 6.řady odešla z týmu dlouholetá patoložka Alexx Woodsová, začala pracovat v nemocnici a na její místo nastoupila nová doktorka Tara Pricová, která se tam ale neohřála déle než jednu(sedmou) řadu, pak odešla protože začala krást v pitevně léky.\n\nNa začátku 8.řady byl kriminalista Eric Delko vážně zraněn, tak na nějakou dobu ze zdravotních důvodů odešel.\nNa jeho místo nastoupili 2 noví kriminalisté( laborant Walter Simmons a Horatiův starý známý z L.A Jesse Cardoza) a zároveň nový patolog Dr. Tom Loman.\nPoté co se Eric zotavil začal pracovat u soudu pro prokurátorku Rebbeccu Nevinsovou, která ale byla na konci 8.řady zabita a záhadně se začaly ztrácet diamanty a jiné materiály z policejního skladu.\nEric byl tomu na stopě, pomohl týmu dopadnout vraha Nevinsové a odhalit krádež diamantů, tak si získal opět jejich přízeň.\nNedlouho poté zemřel Jesse Cardoza, tak se Eric zase zpátky vrátil do týmu a celou 9-10 řadu až do konce už zůstali v téhle sestavě.\n\nSeriál se natáčel hlavně v Spojených státech. Exteriéry jsou filmovány především na severní Floridě, v oblasti Miami-Dade – větší část je kvůli levnější produkci a studiovým nákladům natočena v Los Angeles. Záběry na pláž a přístav jsou obvykle natočené v Marina del Rey. Moderní exteriéry policejního ředitelství jsou umístěny v budově \"FAA Credit Union\", poblíž letiště LAX. Interiéry policejní laboratoře jsou nafilmovány ve studiovém komplexu poblíž Manhattanské pláže.\n\nÚvodní píseň, podobně jako v ostatních sesterských seriálech, je od hard rockové hudební skupiny The Who. V případě tohoto seriálu jde o píseň \"\"Won't Get Fooled Again\"\", u které slova napsal Pete Townshend a nazpíval ji Roger Daltrey, píseň je na albu z roku 1971, \"\"Who's Next\"\".\n\n\n"}
{"id": "292902", "url": "https://cs.wikipedia.org/wiki?curid=292902", "title": "Kriminálka New York", "text": "Kriminálka New York\n\nKriminálka New York (v anglickém originále CSI: NY) je americký procedurálně policejní televizní seriál, který se vysílal od 22. září 2004 až do 22. února 2013 na americké stanici CBS a od 27. února 2007 na české TV Nova, odkud byl od 15. července 2012 přesunut na novou televizi skupiny Nova Fanda. Taktéž se vysílá na české verzi stanice AXN. Seriál následuje vyšetřování týmu N.Y.P.D. forenzních kriminalistických vědců, kteří odhalují pozadí tajemných, neobvyklých úmrtích a jiných trestných činů. Seriál je druhý nepřímý spin-off od nejstaršího seriálu \"Kriminálka Las Vegas\" a přímý z \"Kriminálka Miami\" z epizody, ve které se několik postav z \"Kriminálky New York\" poprvé představili.\n\nPůvodně byl seriál vyráběn ve spolupráci s kanadskou mediální firmou Alliance Atlantis. Celá společnost ukončila spolupráci po třetí sérii v roce 2007 a celá produkce se nyní provádí v rámci příslušnosti CBS Paramount Television.\n\nSeriál je natáčen v CBS Studio Center a na mnoha venkovních scén, které se natáčí v Los Angeles a v okolí. Občas jsou scény natáčeny i v New Yorku.\n\nPoslední díl deváté řady a zároveň poslední díl vůbec se vysílal 22. února 2013. Dne 10. května 2013 byl oficiální televizí CBS zrušen.\n\nSpin-off z \"Kriminálky Miami\", druhý dodatek k CSI, který následuje Newyorský forenzní tým/policejní detektivy v čele s bývalým mariňákem Macem Taylorem, Det. Mac Taylor a jeho nejnovější parťák Det. Jo Danvillová, zkušená vyšetřovatelka z Washington D.C., jejíž práce je řízena jejími empatiemi k obětem. Na pozadí doutnající etnické a kulturního napětí je Taylor stejný jako jeho protějšky v Las Vegas a Miami spolu s jeho kriminalistickým týmem, skládající se z Det. Dannyho Messera, Det. Lindsay Messerové a Dr. Sheldona Hawkese. Součástí je také patolog Sid Hammerback, laborant Adam Ross a policista z oddělení vražd Det. Don Flack. Mezi bývalé členy patří Det. Aiden Burn, Macova bývalá parťačka Det. Stella Bonasera a zavražděná Det. Jessica Angell, která byla Flackova přítelkyně.\n\n\nV \"Kriminálce New York\" hostovala řada osobností, např.:\n\n\n\n\nV roce 2009 obdržela hostující celebrita Ed Asner cenu Emmy za jeho roli v epizodě 22 v páté sérii.\n\nPátá série byla premiérově uvedena na TV Nova 23. listopadu 2010 až do 14. prosince 2010, kdy byly uvedeny čtyři epizody. Dalších pět epizod bylo uvedeno od 15. února 2011 do 15. března 2011, také na TV Nova. Poté byl od 15. července 2012 přesunut na novou televizi skupiny Nova Fanda, kde proběhla repríza devíti epizod, a poté pokračování dalších premiérových epizod.\n\n\n\n"}
{"id": "292903", "url": "https://cs.wikipedia.org/wiki?curid=292903", "title": "Bootcamp", "text": "Bootcamp\n\nBootcamp je název pro intenzivní tréninkový program určený široké veřejnosti i sportovcům. Pro účastníky je fyzickou i psychickou výzvou. Dle tvrzení pořadatelů je bootcamp jedním z nejefektivnějších kondičních programů na světě.\n\nCvičení je mírnější formou tréninkových programů americké armády; jeho hlavní odlišnost spočívá v tom, že cvičení probíhá vždy venku, bez ohledu na počasí. Organizátoři uvádějí jako velkou přednost bootcampu \"nakopnutí\" člověka k aktivitě. Podle psychologů je ale pro každodenní cvičení třeba vnitřní motivace, kterou dril dodat nemůže.\n\nBoot Camp je také název pro software společnosti Apple, umožňující běh systému Windows na počítačích Macintosh.\n\n"}
{"id": "292904", "url": "https://cs.wikipedia.org/wiki?curid=292904", "title": "Gerhard von Scharnhorst", "text": "Gerhard von Scharnhorst\n\nGerhard Johann David von Scharnhorst (12. listopad 1755, Bordenau – 28. červen 1813, Praha) byl pruský generál, náčelník pruského generálního štábu. Proslul svými spisy, reformami pruské armády a svým vedením armády za napoleonských válek.\n\nNarodil se v Bordenau poblíž Hannoveru v rodině farmáře. Byl přijat do vojenské akademie Wilhelmstein a v roce 1778 byl pověřen velením v hannoverských službách. Přitom se vzdělával a psal literaturu. V roce 1783 byl převelen k dělostřelectvu a jmenován na novou dělostřeleckou školu v Hannoveru. Založil vojenský časopis, který pod různými názvy vycházel do roku 1805.\nV roce 1795, po basilejském míru, se vrátil do Hannoveru. Byl touto dobou dobře znám v armádách spojeneckých států a od několika z nich dostal pozvání, aby v nich sloužil. Protože jeho návrhy na reformu hannoverské armády neuspěly, vstoupil do služeb pruského panovníka. S ním se účastnil obrany Pruska proti Napoleonovi. Po sérii porážek ho pruský král Fridrich Vilém III. jmenoval do čela komise, která měla navrhnout reorganizaci ozbrojených sil. Důležitými změnami bylo vytvoření relativně malé, ale stálé armády fungující současně s domobranou, omezení do té doby běžných tělesných trestů a potlačení sociálního původu při povyšování důstojníků.\nPočátkem května 1813 byl raněn do kolene v bitvě u Lützenu. Zemřel na následky zranění v témže roce v Praze, cestou na jednání o rakouské vojenské pomoci.\n\n"}
{"id": "292909", "url": "https://cs.wikipedia.org/wiki?curid=292909", "title": "Bojanský kostel", "text": "Bojanský kostel\n\nBojanský kostel (bulharsky ) je středověký kostel bulharské pravoslavné církve, který leží na samém okraji Sofie, hlavního města Bulharska. Východní křídlo kostela bylo zbudováno v pozdním 10. a na počátku 11. století. V roce 1979 byl kostel zařazen ke světovému dědictví UNESCO.\n\n"}
{"id": "292910", "url": "https://cs.wikipedia.org/wiki?curid=292910", "title": "Nová Obora", "text": "Nová Obora\n\nNová Obora je samota příslušející k obci Hrdějovice v okrese České Budějovice v Jihočeském kraji.\n\nKoncem roku 1699 byl vystavěn na hlubockém panství u Opatovic schwarzenberský knížecí dvůr Nová Obora, který měl roku 1914 rozlohu cca 113 ha. Dvůr vznikl na místě dvou velkých rybníků, které byly proměněny v louky a ty zase v pole. Při tvoření tohoto dvora si vrchnost zabrala pozemky (pole a louky) opatovických poddaných, zcelila je a opatovickým dala v náhradu pozemky jiné.\n\nSedlákům Matoušovi Krčmovi, Jiřímu Suchanovi, Václavovi Zevlovi, Ondřeji Šulistovi a Matoušovi Marešovi byly zabrány pozemky ve výměře cca 17 strychů a v té samé míře dostali pozemky jiné. Také obec dala pozemky, za což dostala náhradu od chalup Kovařovy a Tesařovy. Obci bylo dále odpuštěno 8 kop grošů za pastvu v obou rybnících.\nDále vrchnost zrušila 4 chalupy ve výměře 18 2/4 strychů polí a luk na 6 fůr a dala jim v náhradu 40 strychů polí a luk na 12 fůr na „Světlících“. Chalupníci si vystavěli čtyři nové chalupy a tím vznikla osada Čertíkov, později zvaná Nemanice.\n\nRoku 1774 se ženil Josef Caissan, myslivec (Reitjäger) z Nové Obory. Roku 1810 měla Nová Obora staré číslo popisné 40 a byla zvána „na Hřibech“. Roku 1821 je uváděn Vít Bezpalec, šafář z Nové Obory. Roku 1841 je uváděn Karel Müller, šafář z Nové Obory. Jeho syn Karel Müller byl farářem v Suchdole nad Lužnicí.\n\nAčkoli vrchnost tvrdila, že dala svým poddaným v náhradu větší a lepší pozemky, opatovičtí byli opačného názoru. Dle pověsti byli opatovičtí připraveni o nejlepší pastviny a marné byly jejich nářky proti vrchnosti. Nikdo je prý nevyslyšel. Ale Bůh prý potrestal direktora hlubockého panství: po smrti neměl v hrobě pokoje. Lidé prý za šera viděli jak po pozemcích neprávem odňatých jezdil ohnivý kočár, v němž seděl direktor s mezníkem v ruce a stále hrozným hlasem volal: „Kam ho dám?“ Lidé před příšerným zjevem utíkali. Jen dědeček Bendů z Opatovic prý neutekl a na direktorovu otázku odpověděl: „Kdes ho vzal!“ Vidění zmizelo a od té doby se neukázalo.\n\nJedná se o nově postavenou budovu, ve které se nachází moderně zařízená skelná huť. Ve sklárně neprobíhá intenzívní výroba, spíše jde o místo využívané k představení sklářského řemesla, kde lze i vyzkoušet, jak pracovat s píšťalou. Je možné vidět výrobu nejen obvyklého sortimentu výrobků ale také vinutých skleněných perlí, tzv. vinutek.\n\n"}
{"id": "292914", "url": "https://cs.wikipedia.org/wiki?curid=292914", "title": "Akan", "text": "Akan\n\nAkan může být:\n\n"}
{"id": "292917", "url": "https://cs.wikipedia.org/wiki?curid=292917", "title": "Homunkulus", "text": "Homunkulus\n\nHomunculus (lat.) znamená človíček. Obecný latinský pojem dostal v raném novověku nový význam v souvislosti se spekulacemi o možném vytvoření umělého člověka. V alchymistickém spise \"De natura rerum\" („O povaze věcí“, 1538), připisovaném Paracelsovi, se podrobně popisuje, jak z mužského semene vypěstovat človíčka. Tento motiv umělého člověka použil ještě J. W. Goethe ve druhém dílu svého Fausta. \n\nKdyž byly koncem 17. století objeveny spermie, dostaly název homunculus, neboť teorie preformace soudila, že obsahují miniaturního, ale již hotového člověka, který se po ejakulaci v ženském těle vyvine v hotové miminko. Teprve ve 40. letech 19. století vědci pochopili, jak spermie proniká do vajíčka a že se embryo začíná vyvíjet teprve po oplození.\n\nPojem homunculus se užíval také ve filosofii, kde měl vysvětlovat, jak člověk vnímá: tak si lze představit, že obraz na sítnici vnímá jakýsi vnitřní človíček čili homunculus. Tato naivní představa byla brzy opuštěna, protože nic nevysvětluje: kdybychom měli vysvětlit vnímání homuncula, museli bychom předpokládat, že i on má v sobě dalšího a tak dále. \n\nPřesto se slovo homunculus někdy užívá jako pomocná představa v myšlenkových experimentech, ale také v neuroanatomii, kde označuje soubory mozkových funkcí, které se týkají určitých orgánů a podobně. Homunculus se často vyskytuje také ve fantastické literatuře, v počítačových hrách a podobně.\n\n\n"}
{"id": "292918", "url": "https://cs.wikipedia.org/wiki?curid=292918", "title": "Velký Gatsby (rozcestník)", "text": "Velký Gatsby (rozcestník)\n\nVelký Gatsby může být:\n\n"}
{"id": "292923", "url": "https://cs.wikipedia.org/wiki?curid=292923", "title": "Madarský jezdec", "text": "Madarský jezdec\n\nMadarský jezdec (bulharsky Мадарски конник) je raně středověký skalní reliéf, který se nachází jižně od města Šumen v severním Bulharsku. Zobrazuje přes dvacet metrů velkého jezdce na koni, který je vytesán až ve sto metrové výšce nad povrchem země. Rok vzniku vyobrazení se pohybuje mezi lety 705–801. V roce 1979 se Madarský jezdec stal součástí světového dědictví.\n"}
{"id": "292925", "url": "https://cs.wikipedia.org/wiki?curid=292925", "title": "Skalní kostely v Ivanovu", "text": "Skalní kostely v Ivanovu\n\nSkalní kostely v Ivanovu (bulharsky Ивановски скални църкви) je skupina kostelů, kaplí a klášterů v severním Bulharsku. Jsou vytesány do jednoho skalního masivu a obsahují velké množství nástěnných maleb. První poustevníci v místních jeskyních se objevovali již v průběhu 12. století, avšak vznik maleb sahá až do pozdější doby. V roce 1979 byly zdejší jeskynní památky přiřazeny ke světovému dědictví.\n"}
{"id": "292932", "url": "https://cs.wikipedia.org/wiki?curid=292932", "title": "Zoboun", "text": "Zoboun\n\nZoboun (\"Rynchops\") je rod ptáků podobný rybákům. Jsou známy tři druhy, vyskytují se v jižní Asii, v Africe a v Americe, převážně v tropickém pásu, ale jejich areály zasahují i do mírných oblastí. Jsou velcí 36–46 cm. Zbarvení je černobílé. Jsou to vodní ptáci, žijí u sladkých vod i na moři. Živí se rybami, které loví tak, že letí nízko nad hladinou se spodní čelistí zobáku, kterou mají jako jediní ptáci delší než horní čelist, ponořenou do vody. Ta se proto stále obrušuje, ale kontinuálně dorůstá. Létají ve dne i v noci. Žijí v koloniích a jsou monogamní. Nestaví si hnízda, ale vejce (2–6) snášejí do dolíku na písčité pláži. Vejce zahřívají obě pohlaví po dobu 21–26 dní, mláďata se líhnou opeřená.\n\nPodle moderních taxonomických výzkumů tvoří zobouni sesterskou skupinu rackovitých, navzdory svému vzhledu jsou tedy více příbuzní rackům než rybákům.\n\n"}
{"id": "292933", "url": "https://cs.wikipedia.org/wiki?curid=292933", "title": "Thrácká hrobka v Kazanlaku", "text": "Thrácká hrobka v Kazanlaku\n\nThrácká hrobka v Kazanlaku je název hrobky v Bulharsku, jejíž vznik se datuje do helénistické doby, pravděpodobně do 4. století př. n. l. Nachází se zde velké množství nástěnných maleb, které až do dnešní doby zůstaly dobře zachovány. Hrobka představuje jednu z nejdůležitějších památek na bulharském území. V roce 1979 byla zařazena ke světovému dědictví.\n"}
{"id": "292938", "url": "https://cs.wikipedia.org/wiki?curid=292938", "title": "Nesebar", "text": "Nesebar\n\nNesebar ( \"Несебър\", \"\") je starobylé bulharské město a jedno z hlavních turistických letovisek na pobřeží Černého moře, 30 km severovýchodně od Burgasu v Burgaské oblasti. Na severu sousedí s největším bulharským turistickým střediskem Sluneční pobřeží. Městu se velmi často přezdívá \"\"Perla Černého moře\"\". \n\nJeho původní název byl Manebria, odvozený od thráckého krále Menase. Název se časem vyvinul v Mesembria (všimněte si podobnosti s dnešním řeckým názvem města \"\"), ze kterého nakonec vznikl dnešní Nesebar, jež se oficiálně používá od roku 1934.\n\nHistorie Nesebaru sahá do starověku a dodnes se zachovalo velké množství památek z thráckých dob, antiky, včetně asi 40 kostelů a části městského opevnění. Pozůstatky nejstaršího kostela sv. Sofie pochází z 5.–6. století. Od roku 1983 je Nesebar součástí světového dědictví UNESCO. Původní město bylo v 5. století př. n. l. založeno Řeky na 850 m dlouhém ostrově, který byl později spojen s pevninou asi 300 m dlouhou šíjí. V roce 2013 zde žilo přes 13 500 obyvatel. Historicky se jedná o možná nejstarší dochované trvale obydlené sídlo v dnešním Bulharsku.\n\nDnes je město rozděleno na Staré město (ležící na ostrově) a Nové město (na pevnině). Původní velikost ostrova byla mnohem větší, stoupající hladina moře však způsobila zatopení jeho částí. Pod vodou zde jsou dodnes vidět hradby.\n\n"}
{"id": "292945", "url": "https://cs.wikipedia.org/wiki?curid=292945", "title": "Zejozob", "text": "Zejozob\n\nZejozob (\"Anastomus\") je rod čápovitých ptáků. Jsou známy dva druhy. Obývají sladkovodní mokřady, kde ve vodě loví plže. K vybírání potravy z ulit jim slouží prohnuté čelisti zobáku, mezi kterými vzniká mezera, tento znak mají ale pouze dospělci. Jsou koloniální.\n\n"}
{"id": "292952", "url": "https://cs.wikipedia.org/wiki?curid=292952", "title": "Národní park Pirin", "text": "Národní park Pirin\n\nNárodní park Pirin se nachází na jihozápadě Bulharska v pohoří Pirin. Byl založen 8. listopadu 1962 pod názvem \"Národní park\" \"Vichren\" a tehdy zabíral plochu okolo 62 km². V roce 1974 byl značně rozšířen až na plochu 274 km² a u této příležitosti byl i přejmenován na Národní park Pirin. V roce 1983 byl Národní park Pirin zapsán na seznam světového dědictví UNESCO. V roce 2010 bylo území parku, které se rozkládá v nadmořské výšce od 1008 do 2914 metrů, rozšířeno na 383,5 km².\n"}
{"id": "292962", "url": "https://cs.wikipedia.org/wiki?curid=292962", "title": "Pastýřský list", "text": "Pastýřský list\n\nPastýřský list je dopis ordináře (nejčastěji biskupa diecéze či biskupů církevní provincie nebo státu) určený věřícím či kněžím. V prvním případě bývá obvykle čten o nedělích namísto či během kázání. Pastýřské listy jsou běžné například v římskokatolické církvi či starokatolické církvi.\n\n\n"}
{"id": "292963", "url": "https://cs.wikipedia.org/wiki?curid=292963", "title": "Narva-Jõesuu", "text": "Narva-Jõesuu\n\nNarva-Jõesuu (německy \"Hungerburg\") je lázeňské město na severovýchodě Estonska. Patří ke kraji Ida-Virumaa jako samostatná samosprávná jednotka.\n\n"}
{"id": "292964", "url": "https://cs.wikipedia.org/wiki?curid=292964", "title": "Bartolomè Esteban Murillo", "text": "Bartolomè Esteban Murillo\n\nBartolomé Esteban Murillo (pokřtěn 1. ledna 1618, Sevilla – 3. dubna 1682 tamtéž) byl španělský malíř, jedna z nejvýznamnějších osobností španělské barokní malby. Přestože je především znám pro své malby s náboženskou tematikou, vytvořil také velký počet obrazů žen a dětí. Jeho živé, realistické portréty květinářek, pouličních rozpustilců a žebráků představují rozsáhlý a přitažlivý popis každodenního života své doby.\n\nMurillo byl nejmladší ze čtrnácti dětí. Jeho otec byl lazebník a ranhojič jménem Gaspar Esteban a jeho matka se jmenovala María Pérez Murillo. Bartolomé se stal sirotkem ve velmi mladém věku a byl vychováván jednou ze svých sester, Annou, provdanou za jiného lazebníka, Juana Agustína de Lagarese, který se stal jeho přítelem. Murillo se roku 1648 oženil s Beatrizí Cabrero a měli spolu devět dětí.\n\nMurillo studoval u Juana del Castillo v Seville. Jeho první práce byly ovlivněny Zurbaránem, Jusepem de Riberou a Alonsem Canou. Roku 1642 přesídlil do Madridu, kde se seznámil s prací Velasqueze, a kde mohl v královských sbírkách studovat díla benátských a vlámských mistrů. Roku 1645 se vrátil do Sevilly. V tomto roce namaloval třináct pláten pro klášter St. Francisco el Grande. Po dokončení dvou obrazů pro sevillskou katedrálu se začal specializovat na témata, která mu přinesla největší slávu: \"Madona s dítětem\" a \"Neposkvrněné početí\".\n\nMezi lety 1658 až 1660 pobýval opět v Madridu. Roku 1660 byl jedním ze zakladatelů Academie de Bellas Artes v rodném městě. Bylo to období velké tvůrčí aktivity, kdy obdržel mnoho důležitých zakázek, mezi jinými i oltářní obrazy pro klášter Santa María la Blanca.\n\nByl prvním prezidentem Akademie výtvarných umění v Seville.\n\nMurillo měl mnoho žáků a následovníků. Hojné imitace jeho maleb zajistily Murillovu proslulost ve Španělsku a celé Evropě. Do 19. století byl známější než všichni ostatní španělští umělci.\n\n"}
{"id": "292967", "url": "https://cs.wikipedia.org/wiki?curid=292967", "title": "Prenj", "text": "Prenj\n\nPrenj je vápencové pohoří ležící ve střední části Bosny. Prenj je součástí jihovýchodní části Dinárských hor. Nejvyšší vrchol je Zelena glava, který dosahuje výšky 2155 metrů. Hranicí pohoří je z velké části jeho obvodu řeka Neretva, která se kolem hor obtáčí proti směru hodinových ručiček. Na jihu Prenj sousedí s pohořím Velež (s maximální výškou 1969 metrů) a na jihovýchodě s pohořím Crvanj (s maximální výškou 1921 metrů).\n\nPrenj je vápencové pohoří, které představuje typický vysokohorský kras. Nejvyšší vrchol je Zelena glava (2155 m), další významné vrcholy jsou Otiš (2097 m), Lupoglav, Osobac a další. Krajina je tvořena typickými krasovými jevy, časté jsou propasti, závrty a škrapová pole. V minulosti byly hory zaledněné, důkazem jsou ledovcové doliny, z nichž je významná Tisovica. Zde byl taky nejníže položený ledovec na Balkáně. Podle morén a usazenin sahal až k 1200 metrům nad mořem.\n\nHranicí pohoří je už zmíněná řeka Neretva, která je zásobována několika říčkami z Prenje. Pohoří je však velmi suché. V jeho podhůří leží Boračko jezero (0,26 km²), které je významnou rekreační oblastí. Na Neretvě samotné je několik vodních nádrží, nejvýznamnější je Jablaničko.\n\nPohoří bylo před válkou poměrně populární pro svou fantastickou tvář. Společně s pohořím Čvršnica se už delší dobu plánuje založení národního parku. Před válkou bylo pohoří propojeno několika turistickými trasami, především od Boračského jezera, doliny Tisovice a pohoří Velež. Ovšem dnes je pohoří poměrně značně zaminováno a tak zůstalo jen torzo z původních tras. Pro Prenj jsou typická značná převýšení a nedostatek vody. Návštěva jakékoliv trasy znamená vysoké nároky na fyzickou i psychickou kondici. Přesto se Prenj stává zajímavou turistickou destinací a to i mezi českými turisty.\n"}
{"id": "292969", "url": "https://cs.wikipedia.org/wiki?curid=292969", "title": "Rilský klášter", "text": "Rilský klášter\n\nRilský klášter () je největší klášter pravoslavné církve v Bulharsku, rozkládá se na ploše 8800 m². Nachází se v severozápadní části pohoří Rila. \n\nByl založen v 10. století Sv. Ivanem Rilským, který jako poustevník žil v pohoří Rila a později byl kanonizován. Klášter vznikl u jeskyně, kde žil Sv. Ivan Rilský a hrál důležitou roli v duchovním a společenském životě středověkého Bulharska. Ve 14. století byl zničen lavinou a nově postaven na soutoku řek Drušljavica a Rilská reka. V roce 1343 byl vladykou Chrelju přestavěn na pevnost s kostelem sv. Marie. Na počátku 19. století byl zničen rozsáhlým požárem předchozí podoby se zachovala 25 vysoká kamenná věž nazývaná „Chreljova kulata“. Následně byl klášter znovuvybudován v letech 1834 až 1862 do podoby, která se zachovala dodnes. Je charakteristickým příkladem tzv. bulharské renesance (18. a 19. století). Patří k nejvýznamnějším památkám celého Bulharska a od roku 1983 byl zařazen na Seznam světového dědictví UNESCO.\n\n"}
{"id": "292970", "url": "https://cs.wikipedia.org/wiki?curid=292970", "title": "Robert Crippen", "text": "Robert Crippen\n\nRobert Laurel Crippen (* 11. září 1937 Beaumont, Texas, USA) je americký astronaut z programu Apollo a letů s raketoplány. Později se stal manažerem řady institucí a firem.\n\nNa texaské univerzitě University of Texas at Austin ukončil v roce 1960 studium leteckého a kosmonautického inženýrství. Téhož roku absolvoval letecký výcvik u námořnoctva a nastoupil jako stíhací pilot na letadlové lodi Independence,kde sloužil do roku 1964. Pak následovala škola zkušebních pilotů na letecké základně Edwards.\n\nV roce 1966 byl vybrán pro vojenský program MOL, tehdy pod letectvem Spojených států amerických. Po jeho zrušení se roku 1969 stal členem oddílu kosmonautů u NASA. Byl jmenován velitelem \"\". Později byl jmenován do záložních posádek Skylab 2, Skylab 3 a Skylab 4 a Sojuz-Apollo. Po ukončení programu Apollo se zacvičil v hodnosti kapitána vojenského námořnictva pro lety na raketoplánech. Oženil se a měl tři děti.\n\nV letech 1981–1984 absolvoval čtyři lety na raketoplánech Columbia a Challenger. Byl 102. člověk, který se dostal do vesmíru a strávil v něm 23 dní. Všechny čtyři starty byly na Floridě, mysu Canaveral, Kennedyho vesmírném středisku.\nPoprvé letěl v dubnu 1981, přesně 20 let po letu Gagarina, na palubě Columbie. Byl to první, zkušební let raketoplánu, který trval jen dva dny. Přistáli na základně Edwards. Velitelem mu byl zkušený astronaut John Young.\n\nO dva roky později letěl na raketoplánu Challenger již jako kapitán, v posádce měl tři muže (Frederick Hauck, John Fabian, lékař Norman Thagard) a jednu ženu Sally Rideovou. Během letu vypustili dvě družice a jednu zas později několikrát cvičně zachytili a nakonec se s ní vrátili k Zemi, na základnu Edwards.\n\nO rok později odstartoval Crippen jako velitel Challengeru znovu, v posádce letu STS-41-C byl jeho pilot Francis Scobee a tři letoví specialisté George Nelson, Terry Hart a James van Hoften. Z nákladového prostoru raketoplánu vypustili družici LDEF (Long Duration Exposure Facility), pak pomocí manipulátoru RMS (Remote Manipulator System) zachytili poškozenou družici pro výzkum Slunce Solar Maximum Mission (SMM), v nákladovém prostoru raketoplánu ji opravili a funkční vypustili na oběžnou dráhu.\n\nPočtvrté letěl velitel Crippen na Challengeru ještě tentýž rok, tedy 1984. Pro něj to byl poslední let. V posádce STS-41-G bylo šest astrounatů, z nichž dva byli cizinci a dvě ženy (Paul Scully-Power z Austrálie, Marc Garneau z Kanady, Američanky Kathryn Sullivanová a Sally Rideová, dva Američané David Leestma a Jon McBride). Během letu vypustili družici ERBS. Přistáli v pořádku na Floridě.\n\n\nV NASA zůstal řadu let až do roku 1995 v různých řídících funkcích. V letech 1986 až 1989 byl zástupcem ředitele letů raketoplánů na Floridě. Další dva roky byl ředitelem letů ve Washingtonu. Roku 1991 z týmu kosmonautů odešel. V letech 1992 až 1995 byl ředitelem KSC.\n\nPoté odešel do soukromé sféry a stal se viceprezidentem jedné z divizí firmy Lockheed Martin Information Systems. V roce 1999 se stal prezidentem Amerického institutu letectví a kosmonautiky.\n\n"}
{"id": "292974", "url": "https://cs.wikipedia.org/wiki?curid=292974", "title": "Přírodní rezervace Srebarna", "text": "Přírodní rezervace Srebarna\n\nPřírodní rezervace Srebarna se nachází na severovýchodě Bulharska, nedaleko vesnice se stejným názvem. Na tomto nevelkém chráněném území žije až kolem stovky různých druhů ptáků, kteří jsou také často chráněni. Rezervace Srebarna tak patří k nejvýznamnějším přírodním památkám celého Bulharska. Roku 1983 byla zařazena na Seznam světového dědictví UNESCO.\n"}
{"id": "292978", "url": "https://cs.wikipedia.org/wiki?curid=292978", "title": "Novotného interference", "text": "Novotného interference\n\nNovotného interference, Novotného téma nebo krátce Novotný (v cizích jazycích též \"Nowotny\") je téma některých problémů kompozičního šachu, pojmenované po svém objeviteli, šachovém skladateli Antonínu Novotném. Spočívá v obětování figury na poli, kde ji soupeř může odebrat dvěma různými figurami. Bez ohledu na to, kterou z nich k odebrání zvolí, bude tato při dalším tahu interferovat s druhou, tj. překážet jí v pohybu některým směrem. V podstatě se zde jedná o tzv. Grimshawovu interferenci vyvolanou obětí figury na kritickém poli šachovnice.\n\nTento taktický prvek se může objevit i jako součást kombinace skutečné šachové partie, ale podobné případy jsou nanejvýš vzácné, a pokud taková situace nastane (jako v případě níže uvedené partie MacDonald–Burn), nebývá tímto výrazem označena. Termín „Novotného interference“ se běžně vyskytuje pouze v kontextu kompozičního šachu.\n\nPodstatě tématu můžeme porozumět při pohledu na diagram vpravo. Bílý táhne a musí dát černému mat 2. tahem bez ohledu na způsob zvolené obrany. Úvodním tahem řešení je 1. Jb2. Tímto tahem se bílý jezdec staví do cesty jak černé věži, tak i černému střelci. I v případě, že jedna z těchto figur jezdce odebere, bude nadále v příštím tahu překážet té druhé v pohybu – a to je základní myšlenka Novotného. Jestliže černý zahraje 1. … Sxb2, bude tento střelec stát v cestě věži, čímž bílému umožní zahrát 2. Df2#, pokud místo toho zahraje 1. … Vxb2, brání zase věž v pohybu střelci, takže bílý může matovat 2. Dd4#.\n\nÚloha s prostou Novotného interferencí, která není doplněna jinými herními prvky, tvoří celkem jednoduchý problém. Novotného téma se obvykle doplňuje s dalšími myšlenkami nebo úloha obsahuje více podobných interferencí.\n\nÚloha, zobrazená na dalším diagramu vpravo, patří mezi velmi známé šachové úlohy. Obsahuje šest možných Novotného interferencí. Jejím autorem je R. C. O. Matthews, který ji publikoval roku 1957 v \"British Chess Magazine\" a získal cenu Briana Harleye. Jedná se o mat 3. tahem.\n\nK řešení vede tah 1. b4 (s hrozbou 2. Sxb1 a 3. Va3#). Černému se nabízí šest tematicky spojených možností obrany, přičemž na každou z nich bílý ve druhém tahu zareaguje Novotného interferencí.\n\n\nVe čtyřech z těchto šesti případů interferuje věž z pole b5, která tak současně uvolňuje pole b5, aby odtud mohl matovat bílý jezdec. Ve zbývajících dvou variantách je věž odebrána, takže interferovat nemůže. To ovšem zároveň znamená, že pole b5 již není třeba pro bílého jezdce uvolňovat (jezdec zde jednoduše odebere černou figuru). Proto si Novotného interferenci může vzít na starosti jiná bílá figura. (Kromě výše uvedených variant je v úloze ještě jedna, netematická, možnost černého obrany: 1. … Jd2 s hrozbou nepříjemného šachu na b3. Tento tah však umožní útok věží 2. Va3+ Jb3+ 3. Vxb3#.)\nMnoho šachových úloh obsahuje Novotného interference jako součást rozsáhlejšího schématu, jako například úloha Milana Vukčeviće (viz diagram vpravo), publikovaná roku 1976 v časopise \"Schach-Echo\". Jedná se o mat 2. tahem. Úvodním tahem řešení je 1. Dd6, tedy Novotného interference s černou věží a střelcem na poli b8. Výsledkem je hrozba 2. Je5# nebo 2. Jxd2#. Ať černý dámu odebere věží nebo střelcem, bude vždy odebírající figura překážet té druhé, takže 1. … Vxd6 zabrání matu 2. Nxd2, ale stále bude umožňovat 2. Je5#, zatímco 1. … Sxd6 sice znemožní hrát 2. Je5, ale bílý může reagovat 2. Jxd2#. Tyhle Novotného varianty fungují jako dvojice, stejně jako čtyři další černého možné obrany v této úloze:\n\nVe skutečných partiích bývá podobná situace vzácností. Jedním z těchto případů je improvizovaná partie MacDonald–Burn z roku 1900 (zobrazená na diagramu vpravo). Ve zdánlivě zoufalé pozici, kdy černý král byl na pokraji podlehnutí mocnému útoku bílých figur, Burn zahrál 33. … Dg4!! Vtip spočívá v tom, že pokud střelec nebo pěšec dámu vezmou, přeruší vazbu černého střelce bílou věží a umožní zahrát 34. … Sxd2; pokud dámu vezme věž, potom zase bílý střelec přestane ohrožovat pole f3, takže černý může zahrát vidličku 34. … Jf3+ a 35. … Jxd2. MacDonald se rozhodl dámu odebrat věží a po 15 dalších tazích vzdal.\n\nNovotného téma využil v praktické hře také David Navara v partii proti Anně Dergatschovové-Dausové na turnaji v Mohuči roku 2007. Po 35. tahu už na tom byl černý velmi špatně, a pokud by bílý mohl nějakým způsobem šachovat na diagonále a2–g8, velmi rychle by si vynutil mat. Pole e6 ale střeží černá věž a pole d5 zase černý střelec. Navara však obě linie přerušil tahem 36. Vc6!!, po němž se černý definitivně vzdal, neboť mat již byl neodvratitelný. Bílý totiž hrozí zahrát 37. De6# nebo De5#, čemuž se černý může pokusit čelit třemi způsoby. Pokud by se bránil odebráním bílé věže například tahem 36… Vxc6, následovalo by 37. Dd5+ Ve6 38. Dxe6#. Pokud by se bránil střelcem 36… Sxc6, tak by bílý zase okamžitě matoval 37. De6#. Kromě toho černému zbývala ještě jedna netematická obrana 36… Dxc6, po níž by však bílý zvítězil tahy 37. e8=D+ Dxe8 38. Dxe8#.\n\n"}
{"id": "292980", "url": "https://cs.wikipedia.org/wiki?curid=292980", "title": "Thrácká hrobka ve Sveštari", "text": "Thrácká hrobka ve Sveštari\n\nSveštarská hrobka ( \"Свещарска гробница, Sveštarska grobnica\") je thrácká hrobka v severovýchodním Bulharsku situovaná u vesnice Sveštari (poblíž města Razgrad). Byla zbudována v 1. polovině 3. století př. n. l. v unikátním, smíšeném thrácko-helénistickém slohu. Je zdobena nástěnnou malbou a především mimořádnou kamennou výzdobou. Patří k nejvýznamnějším památkám z thrácké doby na území Bulharska. Objevena byla až v roce 1982 v rámci řádného archeologického výzkumu. V roce 1985 byla zařazena na Seznam světového dědictví UNESCa.\n\nHrobka se nachází pod velkou mohylou, která sama je součástí většího pole, jež čítá celkem 27 mohyl – z nich všech je největší a nejkrásnější, takže se považuje za místo posledního odpočinku nějakého getského (severothráckého) krále. Je celá vystavěna z vápencových, precizně opracovaných bloků; tvoří ji kromě vstupní chodby (\"dromos\") 3 komory, každá zvlášť zaklenutá valenou klenbou.\n\nHlavní, pohřební komora o rozměrech 6×6,75×5 metrů, má vynikající reliéfní a malířskou výzdobu (viz fotografie), jasně inspirovanou řeckým světem: kol dokola místnosti probíhá zhruba ve čtvrtině výšky stěny zdobná římsa, na níž stojí 10 soch karyatid (postavy provedené ve vysokém reliéfu vyrůstají z monolitických ortostatů, přesně vyskládaných vedle sebe a tvořících stěny komory) s částečně individualizovanými (!) tvářemi a výrazně tvarovanými sukněmi, připomínajícími listy akantu. Karyatidy svýma rukama podpírají kladí v čistém dórském řádu (tj. i s triglyfy, metopami a geisonem), na nějž dosedá valená klenba. Kromě karyatid podpírá kladí ještě 5 půlkruhových sloupů: 4 s dórskými hlavicemi (a kanelovanými dříky) a jeden s hlavicí korintskou (hladký dřík). Dórské sloupy jsou umístěny vždy dva a dva po stranách místnosti, korintský pak v její čelní straně, přesně uprostřed.\n\n"}
{"id": "292983", "url": "https://cs.wikipedia.org/wiki?curid=292983", "title": "Murillo", "text": "Murillo\n\nMurillo může označovat:\n\n\n"}
{"id": "292985", "url": "https://cs.wikipedia.org/wiki?curid=292985", "title": "Iisaku", "text": "Iisaku\n\nIisaku (německy \"Isaak\") je městečko v estonském kraji Ida-Virumaa, samosprávně patřící do obce Iisaku, jejímž je administrativním centrem.\n\n"}
{"id": "292988", "url": "https://cs.wikipedia.org/wiki?curid=292988", "title": "Santa Maria della Pace", "text": "Santa Maria della Pace\n\nSanta Maria della Pace je kostel v Římě, stojící v blízkosti Piazza Navona v okrsku Ponte.\n\nSoučasná budova byla postavena na základech původního kostela \"Sant Andrea de Aquarizariis\" roku 1482 na pokyn papeže Sixta IV.. Kostel je zasvěcen Panně Marii na památku zázraku, který se údajně stal tím, že roku 1480 na tomto místě krvácel obraz Madony. Architektem byl pravděpodobně Baccio Pontelli.\n\nV letech 1656 až 1657 nechal papež Alexandr VII. kostel přestavět Pietrem da Cortonou, který vytvořil barokní fasádu vyčnívající z jeho konkávních křídel.\n\nInteriér, do kterého se vstupuje originálními dveřmi z 15. století má krátkou hlavní loď s křížovou klenbou a tribunu zastřešenou kupolí. Carlo Maderno navrhl navrhl hlavní oltář (1614), jako vhodný rám pro ikonu \"Madona s dítětem\". Jeho součástí jsou i sochy \"Míru\" a \"Spravedlnosti\".\n\nRaffael Santi namaloval, na zakázku papežského bankéře Agostina Chigi, fresku s tématem čtyř Sibyl (1514), která je nad dveřmi vedoucími ke vnitřní kapli. \"Ukládání do hrobu\" nad oltářem je od Cosima Fancelliho.\n\nDruhá kaple napravo, kaple Cesi, byla navržena Antoniem da Sangallem mladším a má renesanční výzdobu od Simona Mosca a dvě malé fresky \"Stvoření Evy\" a \"Prvotní hřích\" od Rossa Fiorentiniho.\n\nPrvní kaple nalevo, kaple Ponzetti, je vymalována renesančními freskami od Baldassarra Peruzziho, který je spíše znám jako architekt. Důležitou součástí kostela je ambit (křížová chodba) podle návrhu architekta Donata Bramante. Byl postaven v letech 1500 až 1504 pro kardinála Oliviera Carafu. Byla to první Bramantova práce v Římě. Má dvě patra, první s arkádami na pilastrech, druhé s arkádami na pilastrech a sloupech.\n\nVěřící páry sem přicházejí den po své svatbě, aby modlitbou požádali o mír v manželství.\n\n"}
{"id": "292989", "url": "https://cs.wikipedia.org/wiki?curid=292989", "title": "Rudolfova štola", "text": "Rudolfova štola\n\nRudolfova štola je přes kilometr dlouhý tunel v Praze vybudovaný v 16. století za Rudolfa II. pod Letnou pro zásobování rybníků Královské obory vodou z Vltavy.\n\nRudolfova štola se strážním a vodovodním domkem je technickou kulturní památkou zapsanou do státního seznamu před rokem 1988.\n\nKoncem roku 1583 rozhodl císař římský a král český Rudolf II. Habsburský zřídit pro svou kratochvíli v pražské Královské oboře rybník. Mimořádný nápad měl autor myšlenky prokopání štoly, která by využila rozdílu hladiny Vltavy u Starého Města a u Královské obory a získala potřebný spád pro přítok vody. Rudolf II. se pro projekt nadchl a požádal české stavy o financování stavby.\n\nOd začátku bylo zřejmé, že jde o značně nákladný a technicky velmi obtížný projekt. Stavbou štoly pověřen vrchní hormistr Lazar Ercker ze Schreckenfelsu a vrchní důlní měřič Jiří Oeder ze Saska. Oba císařovi poddaní se již na jaře roku 1584 vydali do Hor Kutných, kde objednali potřebnou techniku a najali nejzkušenější havíře. Na Letné bylo vyměřeno pět šachet a též obě ústí tunelu. Hloubení šachet bylo započato roku 1584 a postupovalo ve skále velmi pomalu, s pomoci primitivních nástrojů se pracovalo ve dne v noci. Šachtami havíři sestoupili do úrovně průkopu teprve po dvouleté práci, pravděpodobně na jaře roku 1586. Štola samotná pak byla ražena v letech 1589 až 1593.\n\nBylo rozhodnuto vybudovat pět svislých šachet, aby havíři po dosažení dna budoucí štoly mohli pracovat proti sobě, takže podle původního záměru by se pracovalo na dvanácti čelbách (12 skupin havířů). Setkali by se tedy celkem šestkrát. Hloubení šachet postupovalo velmi pomalu, jednak pro charakter hornin, jednak pro průvaly vod. Právě kvůli těmto vodám byly práce na třetí šachtě zastaveny a šachta (vyhloubená do hloubky již 15 metrů) zasypána. Tím se značně prodloužilo budování vlastní štoly, protože místo dvou asi 170metrových úseků se prostřední úsek zvětšil na dvojnásobek. Postupovalo se tedy v hloubení čtyř šachet a to po dobu dvou let na dno šachty a pak se pokračovalo v ražbě štoly proti sobě, tedy na místo původních dvanácti čeleb pouze na deseti čelbách. Havíři se tedy setkali celkem pětkrát. K poslední prorážce došlo po deseti letech od zahájení prací, 17. července roku 1593.\n\nDílo během stavby často poškozovaly přívaly vody z podzemních pramenů. V posledním úseku pod belvederským svahem bylo také potřeba bojovat s nesoudržnou horninou a štolu opatřit mohutnou výdřevou. Ale již o 16 metrů dále byla zase naopak skála tak tvrdá, že ji bylo nutno lámat ohněm. To vše postup prací velmi zpomalovalo, s čímž byl Rudolf II. velmi nespokojen a rozhodl se objednat u Isaaca Phendlera plán štoly, do kterého by byl každý týden zakreslován postup prací.\n\nChodba nebyla vyzděna, výdřeva hnila, údržba nebyla prováděna soustavně a postupem času se štola dostala do dezolátního stavu, kanál byl zanášen bahnem a odpadky, ze stěn se uvolňovaly kameny a byly nutné větší opravy, výdřevu nahradila vyzdívka atp. V 80. letech 20. stol se objevil plán na přeražení štoly a výstavbu nového betonového vodotoku, k čemu z důvodů nedostatku finančních prostředků nedošlo. Po roce 1989 štolu pro město udržoval známý pražský geolog a speleolog Vladimír Vojíř.\n\nV roce 1991 u příležitosti 100. výročí Jubilejní zemské výstav v Praze byla štola částečně zpřístupněna veřejnosti. Pro špatný technický stav byla záhy uzavřena. V roce 1997 u příležitosti výstavy o Rudolfovi II. bylo zpřístupněno 350 m štoly. V roce 2002 při povodni byla štola poškozená a opět uzavřena.\n\nŠtola o délce 1098 metrů překonává výškový rozdíl hladin Vltavy 110 cm. Odběrné zařízení se nachází ve zdrži Helmovského jezu, ve žlutě omítnutém domku, tak zvané havírně, na levém břehu Vltavy pod Letenskými sady u nábřeží Edvarda Beneše, mezi Čechovým a Štefánikovým mostem, kde je mechanismus stavidel, jimiž se reguloval přítok vody do štoly. Trasa je vedena pod Letenskými sady a ulicí Nad štolou, dále pod Letenským náměstím. Čechovou ulicí a horní částí Královské obory až k vodovodnímu domku poblíž bývalé Šlechtovy restaurace. Štola probíhá asi 45 metrů pod terénem a dnešní zástavbou Letné.\n\nŠtola má vejčitý profil, výšku od dvou do čtyř metrů, šířku od 90 do 150 centimetrů. Je ražená, konce jsou obezděné cihlami, dno pokryté keramickými žlabovkami. Ve Stromovce je ukončená zděným portálem, zdobeným korunkou, letopočtem dokončení stavby (1593) a iniciálou R (Rudolf II.).\n\nZachovány jsou i čtyři téměř čtyřicetimetrové průduchy, které sloužily při výstavbě. Jeden z nich je vidět v Čechově ulici a je zakryt věžičkou, další pak vyúsťuje do parku na Letné (u tenisové haly). Věžička, která je vidět v Čechově ulici před domem čp. 16 je odbočná chodba z hlavní šachty č. 2 a jde o úpravu z roku 1906. Šachta č. 2 končí totiž ve vozovce a je zakrytá litinovým poklopem.\n\n\n"}
{"id": "292990", "url": "https://cs.wikipedia.org/wiki?curid=292990", "title": "Iisaku (obec)", "text": "Iisaku (obec)\n\nObec Iisaku [ísaku] ( ) je samosprávná obec v estonském kraji Ida-Virumaa.\n\nV obci žije půldruha tisíce obyvatel, z toho téměř dvě třetiny v městečku Iisaku, které je administrativním centrem obce, a zbytek v 17 vesnicích Alliku, Imatu, Jõuga, Kasevälja, Kauksi, Koldamäe, Kuru, Lipniku, Lõpe, Pootsiku, Sõrumäe, Sälliku, Taga-Roostoja, Tammetaguse, Tärivere, Vaikla a Varesmetsa.\n\n"}
{"id": "292995", "url": "https://cs.wikipedia.org/wiki?curid=292995", "title": "Grand Prix Austrálie 2008", "text": "Grand Prix Austrálie 2008\n\nGrand Prix Austrálie 2008 (LXXIII ING Australian Grand Prix), úvodní závod 59. ročníku mistrovství světa jezdců Formule 1 a 50. ročníku poháru konstruktérů, historicky již 786. grand prix, se již tradičně odehrál na okruhu v Albert Park ve městě Melbourne. Na trati dlouhé 5,303 km absolvovali jezdci 58 okruhů, což celkově představuje 307,574 km. Na konci léta přivítala Austrálie jezdce slunečním počasím, teplota se pohybovala okolo 37 °C, teplota trati pak měla 51 °C to vše při 11% vlhkosti. Letošní ročník Grand Prix Austrálie, byl již 24. podnikem zařazeným do mistrovství světa formule 1 a 13. závodem, který se konal v Melbourne. Předchozích 11. ročníků (1985 - 1995) se odehrálo v Adelaide (Adelaide Street Circuit).\n\nOficiální plakát\nTak jako v předchozích letech, společnost Vodafone, za účasti obou jezdců stáje McLaren, pořádala propagační akci na pláži, tradiční plážový volejbal nahradil závod kajaků. Největším tahákem, který měl přilákat další diváky do ochozů v Albert Parku, byl koncert skupiny Kiss. Mezi hosty jednotlivých týmů se objevili Tanja Bauer, Kelly Osbourne nebo Kylie Minogue. Již 22. února se na Novém Zélandu uskutečnilo výběrové kolo deseti dívek z Austrálie a Nového Zélandu, které se utkly během závodního víkendu o titul Formula Una . Vítězkou se stala Kristina Vergis, 23letá dívka z novozélandského Aucklandu, zatímco Elisha Yarrington, 21letá studentka z australského Byron Bay, byla nominována do finále, které se uskuteční v brazilském San Paulo.\n\nBěhem závodního víkendu se představil i třetí závod automobilové série V8 supercar, která sestávala ze tří rozjížděk, rozdělených do všech tří dnů. Celkovým vítězem se stal Garth Tander s vozem Holden Commodore VE, který zvítězil ve všech třech jízdách. Dalším závodem, který se na okruhu v Albert Parku představil, byl závod super série Aussie Racing Cars, jejímž vítězem se stal Ryan Flynn, který zvítězil ve třech ze čtyř jízd. Cleanevent Carrera Cup byl dalším doprovodným závodem ve kterém zvítězili Aaron Caratti Porsche 911 GT3 a Craig Baird v identickém voze dominoval ve druhé, třetí i čtvrté jízdě. Závod australského šampionátu vozů GT se stal kořistí Johna Boweho a jeho vozu Ferrari 430 GT3, když zvítězili v první a čtvrté rozjížďce . Ve druhé jízdě australského šampionátu vozu GT zvítězil Hector Lester taktéž s vozem Ferrari 430 GT3 a ve třetím závodě nikomu nedal šanci Mark Eddy s vozem Lamborghini Gallardo. Další zajímavou akcí byl závod Celebrity Challenge, kde se známé osobnosti z oblasti sportu utkali ve vozech Fiat 500, první i druhý závod vyhrál motokrosař Robbie Maddison \nZávodní víkend byl novinkou pro tým Force India, který koncem loňského roku koupil nizozemský Spyker a nový vůz Force India VJM01 postavil na B specifikaci vozu Spyker F8-VIIB. Dalším nováčkem, byl syn trojnásobného mistra světa Nelsona Piqueta, Nelson Piquet Jr.. Poprvé se ve formuli 1 představil i několika násobný šampion Champ car Sébastien Bourdais. Dále se do F1 vrátil čerstvý šampión GP2 Timo Glock. Novinkou byl i nový safety car Mercedes Benz SL 63 AMG. Na společném jednání asociace jezdců (GPDA), byl novým prezidentem zvolen Pedro de la Rosa. Jako první úkol si stanovil jednání s dvěma nečleny (Kimi Räikkönen a Lewis Hamilton) a přesvědčit je o vstupu do asociace. Odchodem Ralfa Schumachera z formule 1, mizí i jméno Schumacher ze startovní listiny naposled tomu tak bylo v Grand Prix Portugalska 1994.\nPrvní trénink neodhalil nijak překvapivé výsledky, na čele se usadily vozy Ferrari a McLaren. Po většinu času na světelné tabuli svítilo jméno Lewis Hamilton, ale v posledních minutách ho překonal Kimi Räikkönen časem, který byl o téměř tři sekundy lepší než z loňského prvního tréninku. Stranou dění nezůstali ani oba kolegové vedoucích jezdců, Felipe Massa (3.) a Heikki Kovalainen (4.). Překvapením byl výkon domácího pilota Marka Webbera, který s vozem Red Bull dojel na pátém místě. Také Toyota se blýskla a oba její piloti skončili v první desítce. Zvláštní obdiv si určitě zaslouží i Giancarlo Fisichella, který s novým týmem dokázal vybojovat 12. příčku. V prvním tréninku nezazářil jak Renault tak BMW, Alonso byl 6. a Kubica 7., zatímco Piquet (18.) a Heidfeld (16.) měli problém s technikou.\n\nV odpoledním druhém tréninku si Lewis Hamilton již nenechal vzít průběžné vedení a pomalu to vypadalo, že u Ferrari tuto část tréninku vypustili, když nejvážnějším konkurentem britského pilota byl Mark Webber. Dobrou výkonnost stáje Red Bull potvrdil pátým místem i David Coulthard. Jarno Trulli potvrdil vzestupnou výkonnost Toyoty, když se umístil na 7. příčce. Naopak špatná kondice panovala ve vysoko hodnocených týmech Renault a BMW, když jejich piloti nedosáhli do první desítky. Znovu překvapil Giancarlo Fisichella a s mnohem slabším vozem se do desítky probojoval.\n\nLewis Hamilton zahájil sezónu nejlepším možným způsobem, získal bez větších problémů pole position. V relativně usedlé třetí části kvalifikace, hvězda stáje McLaren nenašla vážnějšího konkurenta, Ferrari Kimi Räikkönena zůstalo stát již v první části kvalifikace a připadlo mu tak 16. místo na startu. Felipe Massa se nakonec kvalifikoval čtvrtý.\n\nZaváhání obou jezdců od Ferrari beze zbytku využil Robert Kubica a zajistil si tak druhé místo, které bylo prozatím jeho nejlepším výkonem v kvalifikaci. Třetí místo vybojoval finský pilot Heikki Kovalainen s druhým monopostem stáje McLaren. Stáj Renault se potýkala s nedostatkem rychlosti, Fernando Alonso nepostoupil do závěrečných bojů o deset nejlepších míst na startu a jen díky dvojnásobné penalizaci Tima Glocka startoval z 11. místa. Zatímco nováček Nelson Piquet startoval až z 21. místa.\n\nNick Heidfeld byl pátým nejrychlejším mužem a druhým ve stáji BMW a dalo se tak předpokládat, že jeho vůz je odlišně natankován než vůz jeho týmového kolegy. Překvapením byl výkon Toyoty, kterou vynikající jízdou dovezl Jarno Trulli na 6. místo. Do poslední části kvalifikace se protlačili i Nico Rosberg, David Coulthard a Sebastian Vettel s vozem Toro Rosso, který nakonec do závěrečných bojů nepromluvil kvůli technickým problémům.\n\nSítem první části kvalifikace neprošli Anthony Davidson s pomalým Super Aguri, již zmiňovaný Nelson Piquet na Renaultu, druhé Super Aguri Takuma Satóa, Adrian Sutil s Force India, Sébastiaen Bourdais s Toro Rosso a jen těsně Giancarlo Fisichella s Force India, který překvapivě podával stabilně dobré výkony po celou dobu tréninků i kvalifikace.\n\nOproti loňskému roku bylo patrné zlepšení u stáje Honda, která se probojovala do druhé části kvalifikace.\n\nDruhá část kvalifikace zklamala především domácí fanoušky, Mark Webber měl problémy s brzdami a v šesté zatáčce umístil svůj Red Bull mimo trať což mu vyneslo 15. místo na startu. Jako první zajel nejrychlejší čas Felipe Massa, ale posléze ho překonal Hamilton, Kubica, Kovalainen i Heidfeld. Vettel byl šestý před Rosbergem Coulthardem , Trulli a Glockem. Dále nepostupovali obě Hondy Barrichello (11.) a Button (13.) mezi něž se vklínil Alonso a na 14. místo se dostal zklamaný Nakadžima.\n\nTřetí, závěrečná část kvalifikace byla zkrácena na 10 minut a tak měl každý z pilotů dva pokusy. První se do boje pustil Heidfeld, ale hned dalším pokusem ho překonal Kovalainen a oba pak Massa, nakonec se vedení ujal Hamilton. Poslední pokusy byly zklamáním pro Massu, který nedokázal najít recept na rychlost McLaren a částečně i na BMW.\n\nLewis Hamilton s vozem McLaren zvítězil v Grand Prix Austrálie, za svými zády tak nechal německé piloty Nicka Heidfelda (BMW) a Nica Rosberga (Williams). Závod dokončilo pouze šest vozů, což v historii formule 1 nabídla pouze Grand Prix Monaka 1996, kdy jen Olivier Panis, David Coulthard a Johnny Herbert dokončili závod v plánovaném počtu kol. Dalším závodem s nízkým počtem závodníku v cíli byla Grand Prix USA 2005, kde byla situace zkomplikována firmou Michelin, která jako dodavatel pneumatiky většiny týmů, nebyla schopna zajistit vhodné pneumatiky a týmům účast v závodě nedoporučila.\n\nGrand Prix Austrálie, i když se nejela za deště tak jako již zmiňovaná monacká Grand Prix před 12 lety, ani nebyla ovlivněna vnějšími faktory jako závod v Indianapolis, měla nezvykle velkou úmrtnost v podobě velkého množství nehod a technických problémů.\n\nObě Ferrari, Felipe Massa i Kimi Räikkönen, zastavila porucha motoru ve 29. kole respektive v kole 53.. Heikki Kovalainen (5. místo) přišel o čtvrtou příčku vlastní vinou, když na svém volantu stiskl omylem tlačítko pro průjezd pit line, které má za úkol omezit rychlost vozu. Zatímco Sebastien Bourdais (7. místo), byl nakonec klasifikován i když musel ze závodu odstoupit pro poruchu motoru. Kimi Räikkönen, který startoval až z 15. pozice několikrát zariskoval a znovu se tak propadl na chvost startovního pole, nakonec díky diskvalifikaci Rubense Barrichella získal jeden bod. Body získal i Fernando Alonso a Kazuki Nakajima (čtvrté a šesté místo).\n\nHamilton startoval z pole positions, start závodu se podařil úřadujícímu mistru světa Räikkönenovi, který poskočil z 15. místa na osmé místo, v první zatáčce se Felipe Massa snažil dostat před Kovalainena, ale skončil mimo trať. Podobně dopadli i Webber, Button, Davidson, Fisichella, Nakadžima a Vettel. Poprvé se tak na trati objevil safety car a závod byl restartován po druhém kole. Z postižených po kolizi v první zatáčce jen Massa a Nakadžima zajeli do boxů pro výměnu poškozeného předního přítlačného křídla a v závodě posléze pokračovali. Felipe Massa se v boxech objevil hned v dalším kole podruhé, což naznačovalo, že pravděpodobně došlo ke změně strategie. V čele závodu ujížděl Hamilton, který se vzdaloval Kubicovi a Kovalainenovi, čtvrtý kroužil Rosberg sledován Heidfeldem, Trullim, Barrichellem a Räikkönenem. Fernando Alonso se ve svém Renaultu pohyboval na desátém místě před Davidem Coulthardem. Felipe Massa se po návratu z boxu zařadil na poslední 17. místo. V čele závodu se nic podstatného nedělo a Hamilton zvyšoval svůj náskok před Kubicou, který již v 10. kole činil 8 sekund. Naopak střed a chvost pole poskytoval řadu předjížděcích manévrů. Nejprve o svou pozici přišel Takuma Sato, který chyboval pod tíhou tlaku ze strany Tima Glocka. Posléze i Massa poskočil o další místo, když získal skalp mladého Piqueta.\n\nPrvní zastávky v boxech, které začaly v 16. kole, promíchaly pořadím, Robert Kubica se po návratu z boxu propadl až za Räikkönena a Hamilton se vrátil za Heidfelda. Mezitím Räikkönena po dlouhém boji předstihl Barrichella a ihned se mu začal vzdalovat, před sebou měl výborně jedoucího Jarna Trulliho, kterého zastávka v boxech teprve čekala. Ve 20 kole zajel Trulli do boxu, místo výměny pneumatik Jarno vystoupil z kokpitu, aby mechanici mohli k baterii, která je umístěná pod sedačkou pilota a která se přehřívala a nakonec vypověděla službu úplně a Trulli se na trať již nevrátil. Situace na trati po 23. kole byla Hamilton, Kovalainen, Räikkönen, Kubica, Heidfeld, Alonso, Rosberg a Barrichello.\n\nK dramatické události došlo ve 26. kole, Felipe Massa se snažil předjet Davida Coulthard, ten mu nenechal žádný prostor a najel na přední pneumatiku vozu Ferrari, což ho katapultovalo do vzduchu. Vůz Red Bull byl zcela zdemolován a na trať musel podruhé safety car. Výjezd safety caru byl vcelku nešťastný pro Kimiho Räikkönena, který chtěl právě zajet do boxů, ale na poslední chvíli musel strhnout řízení, jinak by ho postihla penalizace. V prvních kolech po vyjetí safety caru je box uzavřen a vjezd do boxu je penalizován stop go na 10 sekund.\n\nVe 30. kole zamířil safety car do boxu a mohlo se znovu závodit. Räikkönen se snažil protlačit na druhou příčku, kterou držel jeho krajan Kovalainen. První pokus se nezdařil a při tom druhém byl jezdec Ferrari až příliš rychlý a na sjetých pneumatikách jeho vůz jen těžko ovladatelný a tak se ocitl mimo trať. Ferrari, ale muselo spolknout daleko hořčí pilulku, Felipe Massa pomalu odstavil svůj monopost vedle trati. Ve stejném kole odstoupil i Piquet a dokázal tak, že jablko opravdu nepadá daleko od stromu. Nelson Piquet poprvé startoval v Grand Prix Německa 1978 a stejně jako jeho syn startoval z 21. pozice a stejně tak odstoupil ve 31. kole. Následně do boxů zajel Räikkönen, kde natankoval až do konce závodu.\n\nNa čele závodu byl Hamilton před Kovalainenem, Heidfildem, Rosbergem, Barrichellem, Bourdaisem, Kubicou, Alonsem, Nakadžimou, Glockem, Satem a Räikkönenem.\n\nTakuma Sato byl dalším pilotem, který do cíle nedojel, ve 32 kole ho zradily rozvody. Kimi Räikkönen tak měl před sebou o soupeře míň a připravoval se na předjetí Tima Glocka, ale při pokusu o předjetí se zadní část jeho vozu ocitla mimo trať a Kimi dostal smyk. Postupně začaly druhé zastávky v boxech, kam zamířil Hamilton, Rosberg a Heidfeld. Mezitím se další vzrušení postaral Timo Glock, který ve vysoké rychlosti vyjel mimo trať a jeho Toyota byla na kousky. Na trať vyrazil již potřetí safety car. Další incident se odehrál v boxech, Barrichello zamířil ke svým mechanikům, tankovací zařízení bylo ještě částečně zasunuté ve voze, když dostal od šéfmechanika s lízátkem předčasně pokyn k opuštění stanoviště. Navíc Barrichello zajel do boxu v době kdy byl na trati safety car a pit line byla uzavřena a tak ho čekala penalizace stop go na 10 sekund, kterou si odbil ve 49. kole.\n\nPrůběžné pořadí bylo Hamilton, Heidfeld, Rosberg, Bourdais, Alonso, Kovalainen, Räikkönen a Barrichello. Räikkönen výrazně zpomalil až nakonec zastavil úplně. Také Bourdais musel zastavit a přišel tak o vynikající čtvrté místo. O čtvrtou příčku se tak přetahovali Alonso a Kovalainen, nejprve Fin vyvedl z koncentrace Alonsa, který tak nečekaně chyboval a přepustil mu tak svou pozici. Následně však při průjezdu cílovou rovinkou nečekaně zpomalil Kovalainen a Alonso se dostal před něj. Cílem jako první projel Hamilton, druhý byl Heidfeld, třetí Rosberg, čtvrtý Alonso, pátý Kovalainen. Na šestém místě projel Barrichello, ten byl ale dodatečně diskvalifikován, prokázalo se, že Barrichello opustil boxy v době, kdy svítilo červené světlo. Protože cílem projelo jen sedm vozů a následně byl diskvalifikován Barrichello, bodoval i Bourdais a Räikkönen, kteří závod nedojeli.\n\n\n†Kazuki Nakadžima označen za viníka kolize s Kubicou a v následující Grand Prix bude penalizován posunutím o deset míst na startu\n\n Heikki Kovalainen- McLaren-1:27,418\n\nVývoj nejrychlejšího kola\n\nPrůběh závodu kolo za kolem\n\n\n Lewis Hamilton- McLaren-1'26.714\n\n\nRenault R28, Super Aguri SA08, Toro Rosso STR02B, Toyota TF108 a Williams FW30.\n\n\n"}
{"id": "292996", "url": "https://cs.wikipedia.org/wiki?curid=292996", "title": "Etiolizace", "text": "Etiolizace\n\nEtiolizace je tvorba rostlinných orgánů bez působení světla.\n\nProjevy etiolizace jsou:\n\nEtiolace je důležitým přizpůsobením nadzemních orgánů rostlin, které se například po zasypání půdou rychle, bez zbytečného plýtvání rezervními látkami dostávají na povrch; světlo pak jejich intenzivní růst během několika minut zabrzdí. K projevům etiolizace může docházet i v příliš hustých porostech.\n\nV praxi se etiolizace, omezující tvorbu mechanických pletiv, využívá u některých druhů zeleniny (u květáku, čínského zelí či pórku), protože etiolované části jsou křehké a dobře poživatelné.\n"}
{"id": "292997", "url": "https://cs.wikipedia.org/wiki?curid=292997", "title": "Baranec (mikroregion)", "text": "Baranec (mikroregion)\n\nBaranec je mikroregion na středním Liptově v okrese Liptovský Mikuláš. Má rozlohu 76,68 km² a v pěti obcích zde v roce 2006 žilo 2 032 obyvatel. Patří sem obce: Beňadiková, Jakubovany, Jamník, Konská a Liptovský Ondrej.\n\nByl zaregistrovaný v roce 2001 a rozprostírá se v podhorské oblasti severní části Liptovské kotliny a v Západních Tatrách. Je pojmenovaný podle stejnojmenného vrchu.\n"}
{"id": "292998", "url": "https://cs.wikipedia.org/wiki?curid=292998", "title": "Gandhára", "text": "Gandhára\n\nGandhára (v sanskrtu गन्धार, \"Gandhāra,\" urdsky گندھارا, \"Gandhārā)\" bylo starověké království, jehož území se rozkládalo přibližně v dnešním severním Pákistánu a východním Afghánistánu. Jako hlavní město sloužily většinou Péšávar či Takšašíla. Království trvalo přibližně od 6. století př. n. l. až do 11. století, přičemž mezi 1. až 5. stoletím dosáhlo pod vládou Kušánské dynastie své nejvyšší slávy. Roku 1021 byla Gandhára podrobena muslimy pod vedením Mahmúda z Ghazny a zanikla.\n\nJiž ve védském období začali první Gandhárci osidlovat břehy řeky Kábul v Afghánistánu, zejména pak místa, kde ústí do Indu. Později gandhárské území zabíralo severozápadní část Paňdžábu. Svou polohou tak ležela Gandhára v místech, kde se střetávaly obchodní trasy mezi centrální Asií a Íránem. Samotné hranice Gandháry se často měnily, avšak centrum říše vždy zůstávalo v péšávarském údolí či Takšašíle.\n\nNa území Gandháry se mělo nacházet jezero Dhanakóša, kde se měl narodit Padmasambhava, který je tradičně považován za „zakladatele“ tibetského buddhismu.\n\nPočátky osídlení oblasti Gandháry sahají do doby kamenné. V jeskyních Sangao byly nalezeny kosterní pozůstatky i kamenné nástroje, jejichž stáří se odhaduje na 15 000 let. Na přelomu doby bronzové a železné, v letech 1 800–400 př. n . l., zde existovala takzvaná kultura gandhárských hrobů, jejíž nositeli už nejspíše byli Indoárjové. Název Gandhára je doložen již ve \"Rgvédu\" (RV 1.120.1) a starověkých spisech z období achaimenovské Persie. Hérodotos se ve svých \"Dějinách\" zmiňuje o Gandháře, která v té době měla platit daně perskému králi Dareiovi. Gandhárské království je spolu s Baktrií, Múdžavantou, královstvím Anga a Magadhou zmíněno v \"Atharvavédu\" (AV 5.22.14). V \"Mahábháratě\" jsou obyvatelé Gandháry zmíněni coby spojenci Kurůů, se kterými vedli boj proti Pánduovcům.\n\nGandhára někdy zahrnovala území Kašmíru, o čemž se zmiňuje jedna z Džátak (Gandhára zde vystupuje pod jménem \"Čandahára\"). Některé buddhistické texty jako \"Anguttara-nikája\" zahrnují Gandháru mezi 16 mahádžanapad, tedy relativně malých územních celků, které vzkvétaly na Indickém subkontinentu za doby Gautamy Buddhy. Gandhára a sousedním královstvím Kambódža pak byly jediné dvě země, které se nacházely na území Uttarapathy (čili na severovýchodě při povodí Indu).\n\nHlavní města Gandháry byly Purušapura (dnešní Pešávar) a Takšašíla. V Pešávaru se nacházel důležitý buddhistický chrám, který hojně navštěvovali poutníci i z dalekých končin. Takšašíla zase byla zejména mezi 5. stoletím př. n. l. a 2. stoletím n. l. důležitým střediskem hinduistické a buddhistické vzdělanosti.\n\nPerskému králi Kýrovi II. Velikému (558-530 př. n. l.) se podařilo vybudovat první „univerzální“ říši, jejíž území sahalo od Řecka až k řece Indus. Gandhárské království i se sousedním Královstvím kambódžským se brzy staly součástí této říše, a to buď již během vlády Kýra druhého či v roce, co na perský trůn nastoupil Dareios I. Poté, co se Gandhára stala součástí Achaimenovské říše, stala se jednou z perských satrapií. V této době byl gandhárským králem Puškarásárin, současník magadhského krále Bimbisáry.\n\nPod perskou nadvládou byl do země zanesen spolu s byrokracií systém centralizované administrativy. Právě v tomto prostředí začal působit Pánini, který je znám především coby tvůrce sanskrtské gramatiky. Okolo roku 380 př. n. l. se perská nadvláda nad Gandhárou pomalu uvolnila a z Gandháry vzrostlo hned několik malých království. Ve dvacátých letech téhož století pak gandhárské území spolu s dalšími perskými satrapiemi na území Indie dobyl Alexandr Veliký.\n\nKdyž Alexandr dobyl Takšašílu, měl zde tehdy údajně přebývat Čandragupta Maurja, zakladatel Maurjovské dynastie. Zde se Čandragupta seznámil s Kautiljou, který se stal blízkým rádcem Čandragupty prakticky po celý zbytek jeho života. Čandragupta pak velel následnému povstání proti Magadhské říši, díky čemuž v roce 321 př. n. l. usedl na trůn. Dobové indické záznamy se však o těchto událostech nezmiňují – takřka všechny záznamy o událostech té doby pocházejí ze zápisků Megasthéna, velvyslance Seleukovců v Patáliputře.\n\nPoté, co roku 305 př. n. l. vojska Čandragupty porazila armádu Seleuka Níkátora, Maurijská říše zabrala území až k jižnímu Afghánistánu a začala prosperovat coby centrum obchodu. Gandhára zůstala součástí Maurijské říše na více než jeden a půl století.\n\nKrál Ašóka, vnuk a nástupce krále Čandragupty, se stal jedním z nejvýznamnějších indických panovníků. Podobně jako Čandragupta, Ašóka začínal coby vládce Gandháry, až později svou moc rozšířil na celou Maurijskou říši. Z počátku měl území Maurjů rozšiřovat násilnou cestou, avšak později přijal buddhismus a začal jej šířit po celé své říši. Brzy začal vysílat buddhistické mnichy na misijní cesty i do vzdálených končin. Na mnohých svých územích včetně Gandháry nechal Ašóka postavit mnoho stúp. Skutečnost, že se Ašókovi podařilo ovládnout severozápad, kde se Gandháry nacházela, dodnes dokládají četné skalní nápisy jak v Gandháře, tak v sousedním království Kambódža i na dalších místech.\n\nPo pádu dynastie Maurjů říše zažívala hluboký úpadek. Subkontinent brzy začaly sužovat nájezdy Řecko-baktrijského království. Roku 180 př. n. l. baktrijský vládce Démétrios I. začlenil do své říše území jižního Afghánistánu. O několik let později pak vpadl do oblasti Gandháry a Paňdžábu, které se staly součástí jeho říše. Pozdější války uvnitř Řecko-baktrijské říše však přinesly Gandháře opětovnou nezávislost. Asi nejznámější panovník této země, Menandros, vládl mimo jiné i z Takšašíly, kterou nechal společně s městem Puškalávatí přestavět.\n\nOkolo roku 140 př. n. l., po Meandrově smrti, se k moci dostali Kušánci, kteří zabrali Gandháru i\núzemí dobyté Řeky. Okolo roku 80 př. n. l. pak Gandháru obsadili Šákové, příslušníci íránských kmenů. Nejznámější král Šaků Maues se sám ustanovil vládcem Gandháry.\n\nPo roce 90 př. n. l. přebrali kontrolu nad rozsáhlým územím východního Íránu včetně Gandháry Parthové. Nadále však podporovali rozvoj řeckého umění, mezi lety 75 – 50 př. n. l. se datuje vznik tzv. gandhárského umění, které se vyznačovalo mísením západního uměleckého slohu s vyobrazováním motivů tradičních pro východ.\n\nParthská dynastie začala upadat okolo roku 75. Kušáni, etnikum, které bylo v Číně známé jako Jüe-č'ové, se stali v oblasti Baktrie i Gandháry novými vládci. Doba vlády Kušánů se označuje „jako zlatý věk Gandháry“. V pešávarském údolí i Takšašíle se dodnes nachází četné ruiny stúp a klášterů, které byly vystavěny právě za doby Kušánské říše. V této době též vznikají nejen na gandhárském území významné památky indického písemnictví.\n\nGandhára pod nadvládou kušánských panovníků dosáhla vrcholu za vlády krále Kanišky (128-151). Hlavní městem Kušánska, jehož území se rozpínalo od Bengálska až po střední Asii, se stal Péšávar. Kaniška, podobně jako před ním Ašóka, se stal patronem buddhismu a s jeho pomocí se buddhismus šířil napříč říší i za její hranice. I buddhistické umění se rozšířilo daleko za hranice Gandháry. V této době říše přitahovala zejména čínské poutníky, kteří Gandháru navštěvovali, aby mohli spatřit zdejší často mohutné buddhistické stavby. V zemi vzkvétal zejména mahájánový buddhismus a bylo to právě zde, odkud jsou doloženy první antropomorfní zobrazení Buddhy.\n\nV klášterech byly umisťovány nové Buddhovy sochy, které se vyrývaly i do skalních stěn. Kaniška nechal v Péšávaru postavit 400 stop velkou věž, kterou popisují ve svých zápiscích poutníci jako Fa-sien a Süan-cang. Poté, co vláda Kanišky skončila, Kušáni začali pomalu ztrácet svá území. Nejprve přišli o území na východě, později i o západní část země, která i s Gandhárou byla povinna vazalstvím Sásánovcům.\n\nOkolo roku 450 gandhárské území dobyla hunská dynastie Hepthalitů, která však odmítla přijmout buddhismus. Během jejich vlády tak zažil oživení především hinduismus, avšak buddhismus společně s celou gandhárskou kulturou začal upadat. Sásánovci s podporou Turků brzy dobyli střední Asii obsazenou Huny a Gandhára tak opět náležela pod perskou nadvládu. Roku 644 byli Sasánovci poraženi muslimskými Araby a Gandhára připadla Turkům.\n\nZápisky čínských poutníků uvádějí, že Gandhárské království v těchto staletích prošlo výraznou změnou, za což mohl především úpadek buddhistické kultury, která byla nahrazena kulturou hinduistickou. Ještě Fa-sien, který zde putoval kolem roku 400, poznamenal, že zde buddhismus vzkvétal. Avšak poutník Sun-Jün, který oblast navštívil okolo roku 520, již píše o Hunech, kteří buddhismus odmítali. Mnohé buddhistické chrámy, stúpy i kláštery byly ničeny, naproti tomu byly vystavovány stavby spojené s hinduismem.\n\nPoté, co v roce 644 Sasánovskou říši rozvrátili Arabové, ocitla se Gandhára společně s Afghánistánem pod nadvládou muslimů. Gandháře v pozdějších stoletích vládla dynastie Turkišáhů, kteří byli v průběhu 9. století nahrazení dynastií Hindušáhů, většinou vládnoucích z Kábulu. Za doby vlády Džajapály, posledního krále z řad Hindušáhů, dobyla Gandháru Ghaznovská říše pod patronací jejího vládce Mahmúda z Ghazny. V reakci na to Džajapála spáchal sebevraždu. Jeho potomek Trilóčanapála pak byl v roce 1021 popraven svými vlastními vojáky. Právě tento moment bývá považován za konec Gandhárského království. Jeho území se stalo součástí říše Ghaznovců, z buddhistických staveb se staly ruiny a gandhárské umění bylo na dlouhou dobu zapomenuto.\n\nV 19. století se o antickou historii Indického subkontinentu začali zajímat Britové. Ve 30. letech byly objeveny mince z doby po Ašókovi a přibližně ve stejné době byly přeloženy čínské cestopisy pojednávající o starověké Indii. Ty poskytovaly zejména popis území, měst i svatyní a spolu s archeologickými nálezy tak pomáhaly rozluštit dějiny různých království, mezi něž patřila i Gandhára.\n\nRoku 1848 se podařilo britskému archeologovi Alexandru Cunninghamovi nalézt severně od Péšávaru písemné památky z doby existence Gandháry. V šedesátých letech téhož století pak rozpoznal místo, kde se nacházela Takšašíla. Další britský archeolog John Marshall započal mezi lety 1912-1934 v Takšašíle s podrobným průzkumem. Objevil mnoho pozůstatků celých měst, jež vystavěli Řekové, Kušánci i Parthové. Dále byly pod jeho vedením nalezeny buddhistické stúpy a kláštery. I tyto nálezy dále pomohly k rozluštění gandhárské historie. Od té doby bylo v oblasti nalezeno mnoho dalších, historicky cenných objevů.\n\n\n"}
{"id": "293001", "url": "https://cs.wikipedia.org/wiki?curid=293001", "title": "Voyeurismus", "text": "Voyeurismus\n\nVoyerismus patří mezi sexuální úchylky. Vzrušení je dosahováno sledováním intimního počínání nic netušících anonymních objektů (svlékajících se žen, souložících párů, koukáním pod sukně, do výstřihů). Voyeur je tedy člověk, který rád šmíruje. Deviací se tato úchylka stává tehdy, kdy je preferovanou aktivitou k dosahování vzrušení, tedy když je upřednostňována i před normálním způsobem uspokojení a před partnerskými sexuálními aktivitami.\n"}
{"id": "293002", "url": "https://cs.wikipedia.org/wiki?curid=293002", "title": "Lohusuu", "text": "Lohusuu\n\nLohusuu (německy \"Lohusu\" nebo \"Lohhusu\") je městečko v estonském kraji Ida-Virumaa, samosprávně patřící do obce Lohusuu, jejímž je administrativním centrem.\n\n"}
{"id": "293004", "url": "https://cs.wikipedia.org/wiki?curid=293004", "title": "Lohusuu (obec)", "text": "Lohusuu (obec)\n\nObec Lohusuu (estonsky Lohusuu vald) je samosprávná obec v estonském kraji Ida-Virumaa.\n\nV obci žije necelý tisíc obyvatel v jednom městečku (Lohusuu) a devíti vesnicích (Jõemetsa, Kalmaküla, Kärasi, Ninasi, Piilsi, Raadna, Separa, Tammispää a Vilusi). Administrativním centrem obce je městečko Lohusuu.\n\n"}
{"id": "293010", "url": "https://cs.wikipedia.org/wiki?curid=293010", "title": "Grand Prix Malajsie 2008", "text": "Grand Prix Malajsie 2008\n\nGrand Prix Malajsie 2008 ( X Petronas Malaysian Grand Prix ) druhý závod 59. ročníku mistrovství světa vozů Formule 1, historicky již 787. grand prix, se uskutečnil na trati Sepang nedaleko města Kuala Lumpur. V dějišti Grand Prix Malajsie panovaly přímo tropické podmínky, teplota vzduchu byla 31 °C, teplota trati 45 °C a vlhkost 71 %.\n\nOficiální plakát\n\nAir Asia Airlines, představili nové barevné řešení jednoho svého stroje z leteckého parku. Za účasti týmu Williams dostalo jedno z letadel stejné zbarvení jako přilba pilota Nica Rosberga. Grand Prix Malajsie byla doprovázena také slavnostním banketem, za účasti jezdců, konstruktérů a šéfů týmů. Večerem provázela známa Paula Malai Ali z brunejské televize, kde uvádí pořad ESPN Star Sports. Mezi hosty byl i známý fotograf Steve Slater, Tony Fernández špičkový hráč baseballu z Dominikánské republiky nebo malajsijský modní návrhář Bernard Chandran. Stejně jako v Austrálii tak i v Malajsii bylo vybráno deset dívek, které se utkaly o titul Formula Una. Všechny dívky byly vybrány v Singapuru a vítězkou se stala 18letá studentka Jamie Lee Franklandová. Do finále v San Paulo se kvalifikovala Lutfiah Abdul Jabbarová, 25letá modelka ze Singapuru.\n\nSoučásti jubilejního desátého ročníku Grand Prix Malajsie byl i závod asijské série GP2, prvnímu závodu dominoval ruský pilot stáje Campos, Vitalij Petrov. V nedělnímu sprintu se pak nejlépe dařilo japonskému pilotovi Kamuj Kobajašimu. Další sérií, která se v Malajsii představila, byla Speedcar Series ve které startuje řada bývalých hvězd formule 1, jako Stefan Johansson, Alex Yoong, Gianni Morbidelli, Jean Alesi, Johnny Herbert, Christian Danner, Heinz-Harald Frentzen nebo Jacques Villeneuve. Na trati v Sepangu si prvenství z prvního závodu odnesl, bývalý pilot Ferrari Jean Alesi a ve druhé jízdě zvítězil Uwe Alzen. Dalším zpestřením závodního víkendu byl asijský Porsche Carrera Cup, ve kterém se o prvenství v obou jízdách podělili Christian Menzel a Darryl O’Young. Další asijskou sérii byla formule BMW, v prvním závodě zvítězil Ross Jamison a ve druhé jízdě zvítězil Simon Moss.\n\nNa nově položeném asfaltovém koberci se vozy z počátku potýkali s nedostatečnou přilnavostí. Nejlépe si s tím poradili oba piloti stáje Ferrari, Felipe Massa nadělil svému stájovému kolegovi nečekaně 1,067 sekundy. Je ovšem třeba zdůraznit, že Kimi Räikkönen odjel pouze 8 kol, poté zůstal stát na trati s prázdnou nádrží, dle vyjádření vedení stáje nefungovalo radiové spojení mezi Kimiho vozem a jeho závodním inženýrem. Na trati se odehrávala spousta zajímavých okamžiků. Nejprve Adrian Sutil odstoupil pro poruchu motoru, následně měl problémy David Coulthard, když se po přejetí obrubníku úplně rozsypalo přední zavěšení jeho Red Bullu. Vzhledem k tomu, že i v Austrálii stáj Red Bull měla problémy s křehkostí vzpěr předního zavěšení, byly vozy pod drobnohledem sportovních komisařů, kteří dokonce zvažovali možnost zákazu startu pro Red Bull v GP Malajsie. Oba jezdci stáje Williams se nedokázali vyrovnat s nízkou přilnavosti a Nico Rosberg se na přední pozice dostal jen díky nestandardně měkké směsi pneumatik.\n\nVe druhém tréninku k sobě měla první trojice jezdců (Hamilton, Massa a Räikkönen) mnohem blíže (všichni tři se vtěsnali do 0,373s), než jak tomu bylo v ranním tréninku. Jenson Button na čtvrtém místě ztrácel již téměř jednu sekundu. Nečekaný výpadek měl druhý pilot McLarenu Heikki Kovalainen, který dosáhl jen na sedmou příčku. Stejně překvapující jako čtvrtá příčka Hondy je i umístění Sebastiana Vettela na pátém místě. Během tréninku se dokonce vůz Toro Rosso německého pilota držel dlouhou dobu na druhé příčce, zatímco jeho týmový kolega Bourdais nedokázal zajet jediné měřené kolo. Do první desítky se dostal i velmi vyrovnaně jezdící Giancarlo Fisichella, který tak znovu deklasoval svého týmového kolegu Adriana Sutila.\n\nSkvěle si počínal i Fisichelluv krajan Jarno Trulli, který svou Toyotu dovezl na šestou příčku a předčil tak jak McLaren Heikki Kovalainena tak obě BMW. Robert Kubica, lepší z obou pilotů BMW zajel osmý čas, zatímco Nick Heidfeld dosáhl pouze na 13. příčku, kterou uhájil jen těsně před dvojicí jezdců z Renaultu (Alonso a Piquet). Vozy Williams znovu nedokázali najít recept na nedostatečnou přilnavost a obsadili 10. respektive 12. místo (Nakadžima a Rosberg). Poslední příčky patřily vozům Super Aguri a Red Bull, dokonce David Coulthard pod vlivem dopoledních problémů s předním zavěšením, na trať nevyjel.\n\nNick Heidfeld překonal obě Ferrari ve třetím a posledním tréninku na Grand Prix Malajsie.\nPilot stáje BMW Sauber se do čela vyhoupl v samém závěru tréninku a odsunul tak Felipe Massu i Kimi Raikkonena, kteří dominovali z velké části celému rannímu tréninku. Stejně jako v Melbourne se vozy stáje McLaren v této části tréninku na trati příliš neobjevily, Lewis Hamilton a Heikki Kovalainen se umístili na 11. respektive 16. místě.\nNa čtvrtém místě se umístil Jarno Trulli následován oběma vozy Red Bull Marka Webbera a Davida Coultharda. Určitým překvapením bylo sedmé místo Nelsona Piqueta, který tak po nezdaru v Austrálii překonal svého týmového kolegu Alonsa o tři desetiny sekundy. Brazilec ze stáje Renault získal náskok v prvním sektoru svého posledního kola, ale chyboval v zatáčce 5 a 6. Jenson Button (Honda), Sebastian Vettel (Toro Rosso) a Timo Glock (Toyota) zkompletovali top ten.\n\nNad kvalifikaci visela hrozba deště a značný zmatek ve stanovení předpovědi. Dle oficiálních údajů se měl déšť spustit na trať 30 minut od startu kvalifikace, zatímco tým Renault informoval své jezdce, že déšť se spustí za sedm minut. Diváci na trati dostali informaci o 20 minutách do začátku deště. Proto se na trať postupně vydávali všichni jezdci, aby nepromarnili šanci na dobrý čas. V první části kvalifikace se o nejlepší čas přetahovali jezdci Ferrari a McLarenu. Nejprve se na čele střídali Massa a Räikkönen, nakonec se smál ten třetí vzadu, rychle jezdící Kovalainen. Již se zdálo, že jsou karty rozdané, ale šest minut před koncem se do čela dostal nenápadně jezdící Trulli, kterého již nikdo nepřekonal. Do další části kvalifikace nepostoupili dle očekávání oba piloti Super Aguri Anthony Davidson (22.) a Takuma Sato (20.), dále Adrian Sutil na Force India (21.), Sébastien Bourdais s Toro Rosso (19.), Kazuki Nakajima Williams (18.), kterého navíc čekal trest v podobě odsunutí o 10. míst na startu za kolizi s Kubicou z předchozí Grand Prix. Jen těsně se do druhé části nedostal Giancarlo Fisichella, kterého překonal o 4 desetiny Barrichello.\n\nDruhá část kvalifikace měla velice podobný průběh jako první. Nejprve se o vedení přetahovali jezdci McLarenu a Ferrari, ale s blížícím se závěrem se vpředu začala objevovat i jiná jména. Ta pravá bitva se strhla až v samotném závěru, kdy do konce zbývaly pouhé dvě minuty. Postup do poslední části a právo bojovat o pole positions si zajistili Raikkonen, Massa, Hamilton, Kovalainen, Heidfeld, Kubica, Trulli, Glock, Alonso a Webber.\n\nNad trati v Sepangu byla stále hrozba přeháňky a tak týmy stále spekulovaly nad volbou pneumatik. Před startem do třetí a závěrečné části kvalifikace se na konci pitline seřadily vozy McLaren, Ferrari a BMW. Ale počáteční snaha o zajetí nejlepšího času se díky špatné předpovědi počasí proměnila vniveč a o pole se bojovalo, jak je už zvykem, v závěrečných kolech. Nejprve šel do čela Räikkönen, ale Massa ho překonal o půl sekundy. Druhou řadu si zajistil McLaren v pořadí Kovalainen - Hamilton, ale oba byli nakonec potrestání posunutím o pět míst na startu za extrémně pomalou jízdu na trati, poté co oba absolvovali své kvalifikační kolo. Na třetí místo se tak dostal Jarno Trulli a ze čtvrtého startoval Robert Kubica.\n\nNejlépe odstartoval Räikkönen, který se před první zatáčkou dostal na úroveň týmového kolegy Massy. Nakonec však nepokoušel osud a nechal Massu před sebou. Za zády obou vozu Ferrari se do prekérní situace dostal ze třetí pozice startující Trulli, oba jezdci stáje BMW se ho snažili předjet, ale Ital se nevzdal a svou pozici uhájil. Nejhůře z této trojice dopadl Heidfeld, který se lehce dotkl předního kola Trulliho Toyoty a navíc ztratil další dvě pozice. Ze zadních pozic se dopředu prodral Hamilton a Coulthard, oba si tak polepšili o čtyři místa. Bourdais se po smyku v šesté zatáčce dostal mimo trať a závod tak pro něj skončil. Dalším nešťastníkem byl Timo Glock, kterého zezadu podebral Nico Rosberg a přerazil mu závěs, zatímco Rosbergovi v boxech vyměnili poškozený nos a pokračoval v jízdě. Počínaje 17. kolem začaly první zastávky v boxech. jako první ke svým mechanikům zamířili Massa, Trulli a Heidfeld. Na tento okamžik čekal Räikkönen a snažil se zajíždět co nejrychlejší kola, tak aby se po své zastávce dostal před Massu.\nRäikkönenovi jeho strategie vyšla dokonale, po své zastávce se dostal před Massu a po zajeti Kubici do boxu se ujal i vedení. První zastávka se nevydařila Hamiltonovi, který se u mechaniků zdržel přes 41 sekund, na vině byla poškozená matice, která nešla povolit. Felipe Massa po 30. kolech ztrácel na svého kolegu již 4,9 sekundy a ve snaze dohnat tuto ztrátu chyboval a dostal se do kačírku, ze kterého se již nedostal. Na druhé místo se tak dostal Kubica, na třetí místo se díky pozdější zastávce dostal Kovalainen, čtvrtý byl skvěle jezdící Trulli, který dokázal odrazit i útok Lewise Hamiltona. Až šestý byl Heidfeld s druhým vozem BMW. Sedmým místem získal první body sezóny i Mark Webber. Jeden bod vybojoval i Alonso s vozem Renault.\n\n\n\n Nick Heidfeld- BMW Sauber F1.08-1:35.366\n\nVývoj nejrychlejšího kola\n\nPrůběh závodu kolo za kolem\n\n Felipe Massa- Ferrari-1:35.748\n\n\n\n\n\n"}
{"id": "293011", "url": "https://cs.wikipedia.org/wiki?curid=293011", "title": "Krysař (pověst)", "text": "Krysař (pověst)\n\nKrysař z Hamelnu je německá pověst o nedodrženém slibu a únosu sto třiceti dětí z města Hameln. Nejslavnější verze příběhu jsou připisovány bratrům Grimmovým, v angličtině Robertu Browningovi. V Česku je známá próza Viktora Dyka \"Krysař\", loutkový film \"Krysař\" inspirovaný Dykovým zpracováním, muzikál \"Krysař\" Daniela Landy a nakonec i snímek F. A. Brabce \"Krysař\" (který drží rekord nejrychleji natočeného filmu na světě).\n\nJe rok 1284, Hameln je zcela zamořen krysami. Do města přichází neznámý muž v pestrobarevném oděvu, který tvrdí, že je krysař. Slibuje radním řešení jejich problému s krysami a radní mu obratem na oplátku slibují tučnou odměnu. Neznámý souhlasí a zahraje na svou píšťalu. Její melodii následují krysy až do řeky Vezery (\"Weser\"), kde se utopí. Navzdory úspěchu radní poruší svůj slib a odmítají mu zaplatit za odvedenou práci. Krysař ve vzteku odchází, aby se o nějaký čas později vrátil pro svou pomstu.\n\nJe 26. červen, všichni místní jsou v kostele a krysař se vrací, aby znovu zahrál na píšťalu. Tentokrát ale její melodii následují hamelnské děti. (V podání V. Dyka krysař okouzlí a následně odvede všechny obyvatele města – posléze seskáčou do propasti pod horou Koppel. Přežije pouze jeden rybář a malé, nevinné batole.) 130 chlapců a dívek krysaře následuje z města. Dále se různé verze příběhu liší. Podle jedné krysař vlákal všechny děti do jeskyně, ze které už nikdy nikdo nevyšel. Jiná hovoří o chromém dítěti, které zůstalo pozadu a tak vše mohlo povědět dospělým z Hamelnu. Další, ale již ne tradiční verze tvrdí, že krysař utopil děti ve Vezeře stejně jako dříve krysy nebo že děti vrátil poté, co mu radní zaplatili.\n\nNejstarší zmínka o příběhu se nacházela vepsaná v skleněné mozaice umístěné v hamelnském kostele z doby kolem roku 1300. Toto okno bylo popsáno v několika účetních knihách mezi 14. a 17. stoletím, ale pravděpodobně bylo zničeno roku 1660. Na základě dochovaného popisu byla vytvořena moderní rekonstrukce od Hanse Dobbertina. Zobrazuje pestrobarevnou postavu krysaře a několik postaviček dětí oděných v bílém.\n\nObecně se soudí, že tato mozaika byla vytvořena jako vzpomínka na tragickou událost, která se ve městě udála. Také městská kronika a záznamy začínají až touto dobou. Přestože se vedou výzkumy už po staletí, zůstaly pouze dohady a hypotézy, nikdy se nezjistilo, co přesně se v Hamelnu stalo. Každopádně poprvé se krysy do příběhu dostaly až ve verzi z doby kolem roku 1559, v předcházejících zmínka o nich chybí.\n\nÚdajně je již dlouho zaveden zákonný zákaz zpěvu a hudby v jedné konkrétní ulici v Hamelnu na památku obětí. Během lidových slavností, včetně svatebních procesí, musí kapela vždy přestat hrát na začátku ulice a navázat až na druhé straně.\n\nTeorie o reálném pozadí legendy lze rozdělit následovně:\n\nManuskript pochází z 15. století (cca 1440–1450). Podává zřejmě nejstarší záznam o události v Hamelnu.\nPoznámka: \"koppen\" je středohornoněmecký výraz pro vrchy, kopce a zdá se být odkazem na výšiny obklopující město. \"Calvarie\" je v tomto případě považována za místo, kde se konaly popravy.\n"}
{"id": "293012", "url": "https://cs.wikipedia.org/wiki?curid=293012", "title": "Základní dokument církve nebo náboženské společnosti", "text": "Základní dokument církve nebo náboženské společnosti\n\nZákladní dokument církve a náboženské společnosti v českém právním řádu je povinnou náležitostí návrhu její registrace podle zákona č. 3/2002 Sb., o církvích a náboženských společnostech. Pří řízení o registraci nebo o přiznání zvláštních práv nebo o zapsání evidované právnické osoby ministerstvo kultury podle § 14 odst. 1 písm. c) přezkoumá, zda činnost není v rozporu s tímto základním dokumentem. Registrována u ministerstva musí být i změna základního dokumentu, církev a náboženská společnost je povinna změny oznámit do 10 dnů. \n\nZákladní dokument církve nebo náboženské společnosti, například statut, stanovy, řád a podobně, byl požadován již v § 13 zákona č. 308/1991 Sb. \n\nPodle § 10 odst. 3 zákona č. 3/2002 Sb. musí tento dokument obsahovat:\n\n\n"}
{"id": "293020", "url": "https://cs.wikipedia.org/wiki?curid=293020", "title": "Grand Prix Bahrajnu 2008", "text": "Grand Prix Bahrajnu 2008\n\nGrand Prix Bahrajnu 2008 ( IV Gulf Air Bahrain Grand Prix), třetí závod 59. ročníku mistrovství světa vozů Formule 1, historicky již 788. grand prix. Závod se konal na okruhu Sakhir, nedaleko hlavního města Manama, za slunečného počasí, kdy teplota vzduchu byla 29 °C a teplota trati byla 37 °C, při 21% vlhkosti vzduchu.\n\nOficiální plakát\nVolný čas před závodním víkendem trávila většina jezdců na různých akcích pořádaných poblíž trati. Zatímco celý tým Renault se věnoval zlepšování fyzické kondice všech jezdců na blízké pláži, oba piloti BMW obdivovali vycvičené dravce místních sokolníků. Půvabná moderátorka Tanja Bauer vyzpovídala Sebastiana Vettela. VIP hosté v boxech byli Hip Hop muzikant Akon, dále soulová zpěvačka Macy Gray, slavný režisér Georgie Lucas, zpěvák Eric Clapton, slavný jockey Frankie Dettori či bývalé hvězdy F1, kromě Niki Laudy, Gerharda Bergera nebo Jackie Stewarta, kteří se v boxech objevují poměrně často přijel i Jacky Ickx a Jody Scheckter.\n\nDeset dívek se utkalo nejen o titul Formula Una (který získala Brunella Harb), ale také o jedno postupové místo do finálového klání v San Paulo, kde bude Bahrajn zastupovat Farah Benni..\n\nSoučástí závodního víkendu Grand Prix Bahrajnu byl i závod asijské série GP2, v hlavním závodě zvítězil Romain Grosjean z týmu ART Grand Prix a zajistil si tak v předstihu první titul asijského šampióna GP2. Ve sprintu pak dominoval Japonec Kamuj Kobajaši ze stáje DAMS. Poprvé se divákům F1 představila nová série Lumina CSV ve které se bojovalo o titul mistra Středního Východu. V Bahrajnu se jel poslední závod 12dílné série, závod vyhrál Shaikh Hamad, ale titul si zajistil Fahad Al Musalam. Stejně jako v Malajsii byla další sérií Speedcar Series ve které startuje řada bývalých hvězd formule 1, z vítězství se radoval zvítězil Uwe Alzen, bývalý pilot DTM. Porsche Mobil 1 Supercup byl dalším lákadlem na diváky, v závodě pak dominoval Holanďan Jan Bleekemoelen’s stejně jako Damien Faulkner v první jízdě.\n\nTřetí závodní víkend zahájili nejlépe jezdci v rudých vozech. V dopoledním pátečním tréninku byl nejrychlejší Felipe Massa s casem 1:32,233 před svým stájovým kolegou Kimim Räikkönem, který ztratil více jak jednu desetinu sekundy. Na pomyslné stupně vítězů je doprovodil Nico Rosberg s vozem Williams, který překonal Hamiltona v závěrečných minutách tréninku. Hamilton na čtvrtém místě ztrácel na Ferrari téměř půl sekundy. Přední stáje se na trati objevily až po půl hodině měřeného tréninku, takticky vyčkávali až ostatní vozy očistí trať od písku a povrch asfaltu pogumovali.\n\nPředsezonní testy Ferrari na tomto okruhu se opravdu vyplatily, vozy italské stáje dokázaly i v odpoledním tréninku zajíždět nejrychlejší časy a oba piloti obsadili první dvě příčky. Felipe Massa, vítěz Grand Prix Bahrajnu 2007, zajel nejrychlejší čas dne, 1:31,420. Zatímco druhý účastník předsezonních testů, tým Toyota, dokázal zajet pouze 14 respektive 15 čas dne. Za duem ze stáje vzpínajícího se koníka, skončila dvojice pilotu z McLarenu přičemž lepším z této dvojice byl finský pilot Heikki Kovalainen. Lewis Hamilton prožil nejhorší okamžiky pátečního dne, když asi 10 minut před koncem dostal jeho monopost smyk na obrubníku a zastavil se až o bariéru. Jeho McLeren byl ve stavu šrotu, on sám vyvázl bez zranění. Piloty Ferrari a McLarenu doplnili ještě Robert Kubica a Nico Rosberg. Vozy Williams, které v předchozí velké ceně prožívaly hlubokou krizi, se v Bahrajnské poušti drželi nečekaně vysoko, Rosberga na šestém místě doprovodil do první desítky i Kazuki Nakajima osmým časem. Do první desítky se vtěsnal ještě David Coulthard, Sebastien Bourdais a Nelson Piquet. Nečekaně se tam neprobojoval ani Alonso ani Heidfeld.\n\nSobotní trénink byl plný nečekaných překvapení, stabilní výsledky podával pouze Felipe Massa, který zajel druhý nejrychlejší čas. Nejrychlejším pilotem byl Nico Rosberg s Williamsem, další překvapivý výkon podal Mark Webber(3.) a také Jarno Trulli(4.). Až devátý čas zajel úřadující mistr světa Kimi Räikkönen na Ferrari, ale ještě hůře dopadli oba piloti McLarenu Kovalainen byl desátý a Hamilton až 18. Lewis Hamilton riskoval trest, když se po nehodě v předchozím tréninku nedostavil k povinné lékařské kontrole. To že se Williamsu v Bahrajnu opravdu daří potvrdil i Kazuki Nakajima. Fernando Alonso i Nick Heidfeld znovu zůstali v hluboko ve spodní části výsledkové listiny.\nRobert Kubica zvítězil v kvalifikaci na Grand Prix Bahrajnu, získal tak své první pole positions a zároveň se stal 90. pilotem, kterému se to povedlo. Favoritem kvalifikace byl Felipe Massa, který zajel nejrychlejší časy v prvních dvou částech, ale v závěrečné části ztratil na Kubicu pouhých 27 tisícin sekundy. Nejprve se spekulovalo o menším množství paliva ve voze BMW, což se následně potvrdilo při prvních zastávkách v boxech, kam Kubica zamířil o celé čtyři kola dříve než Felipe Massa. První část kvalifikace vyřadila ze hry Davida Coultharda, Giancarlo Fisichellu, Sebastiena Vettela, Adriana Sutila a obě Super Aguri pilotované Satem a Davidsonem. Hned v počátku se do čela vyhoupl mladý brazilský pilot Piquet až do poloviny vymezeného času než ho překonal Jarno Trulli. Ale ani Ital se na čele neudržel neboť se na trať vydaly oba vozy McLaren a jak Hamilton tak Kovalainen šli před pilota Toyoty. Téměř vzápětí Trulliho překonal i Alonso. Závěr kvalifikace zkomplikoval Takuma Sato, který dostal smyk v poslední zatáčce a narazil do bariéry. Komisaři nejprve vyvěsili žluté vlajky, ale situace byla vážnější a tak přišly na řadu vlajky červené. Nejrychlejší byl nakonec Massa, který zajel o 8 desetin lepší čas než Hamilton, diskutabilní je pouze fakt, že Massa své měřené kolo zajel při žlutých vlajkách, vedení závodu, ale nesáhlo k žádným sankcím.\n\nDruhá část kvalifikace byla dlouho dobu pouze hrou nervů a první vůz se na trati objevil až 20 minut před koncem kvalifikace. Nejlépe zajeli oba vozy Ferrari Massa a Räikkönen, mezi ně se nejprve vklínil Hamilton. Hamilton dokázal překonat ještě jeho týmový kolega Kovalainen a nakonec i obě BMW. Do další části se nedostal Webber, Barrichello, Glock, Piquet, Bourdais a Nakajima.\n\nDo závěrečné části kvalifikace nastupoval jako největší favorit suverén závodního víkendu Felipe Massa. Nakonec bylo vše ovlivněno množstvím paliva v návaznosti na zvolenou strategii pro závod. Již první kola naznačila, že Massův nejvážnější soupeř nebude ani jeho stájový kolega Räikönen (nakonec pátý) ani jezdci McLaren, ale polský pilot Kubica, který ztrácel pouze 11 tisícin sekundy. Rozhodnout mělo poslední měřené kolo. Nejprve šel do čela Hamilton, kterého překonal Kubica a mezi oba se vklínil Massa, který byl ještě v posledním mezičase rychlejší než Polák, ale chyba v úvodu kola ho stála cenné desetiny.\n\nNejvětším problémem Grand prix Bahrajnu je přítomnost písku na trati, ale díky úsilí pořadatelů a také díky předchozím doprovodným závodům, byla trať téměř dokonalá. Poprvé se tak mohl do zavádějícího kola vydat z první pozice polský pilot Robert Kubica a jeho zásluhou také stáj BMW Sauber.\nNejlépe odstartoval Felipe Massa, který využil zaváhání Roberta Kubici a proklouzl do čela. Výborně připravený na startovní proceduru byl i Heikki Kovalainen, jenž využil volný levý okraj dráhy a předjel svého krajana Kimi Räikkönena. Naopak jednička McLarenu Lewis Hamilton při zhasnutí červených světel zůstal téměř stát a propadl se z třetího na desáté místo, navíc při nájezdu do první zatáčky šel příliš pozdě na brzdy a pošťouchl před ním jedoucího Alonsa. Při tomto manévru si poškodil přední přítlačné křídlo a musel k mechanikům do boxů a do závodu se vrátil na 18. místě.\n\n\n\n Heikki Kovalainen- McLaren MP4-23-1:33,193\n\nVývoj nejrychlejšího kola\n\n Robert Kubica- BMW-1:33.096\n\n\n\n"}
{"id": "293023", "url": "https://cs.wikipedia.org/wiki?curid=293023", "title": "Botanic Gardens Conservation International", "text": "Botanic Gardens Conservation International\n\nBotanic Gardens Conservation International (BGCI) je mezinárodní organizace sdružující botanické zahrady. Jejím cílem je především záchrana genofondu planých i kulturních rostlin. Sídlí v Anglii v Královské botanické zahradě.\n\n\n"}
{"id": "293025", "url": "https://cs.wikipedia.org/wiki?curid=293025", "title": "Saku (rozcestník)", "text": "Saku (rozcestník)\n\nSaku může být:\n\n"}
{"id": "293029", "url": "https://cs.wikipedia.org/wiki?curid=293029", "title": "Jana Burgundská", "text": "Jana Burgundská\n\nJana Burgundská, řečená Jana Kulhavá ( \"Jeanne de Bourgogne\", \"Jeanne la Boiteuse\"; 1293/1294 – 12. září 1348/12. prosince 1348) byla francouzskou královnou z dynastie burgundské.\n\nNarodila se jako dcera burgundského vévody Roberta II. a francouzské princezny Anežky, dcery krále Ludvíka IX. Roku 1313 se ve Fontainebleau Jana provdala za Filipa, syna Karla I. z Valois, bratra a strýce francouzských králů. Stala se tak hraběnkou z Maine, Valois a Anjou. Roku 1328 se Filip po smrti panovníka Karla IV. stal regentem Francie a Navarry a 1. dubna 1328 byl zvolen prvním králem z dynastie Valois. Slavnostní korunovace proběhla v Remeši na svátek Nejsvětější Trojice 29. května 1328.\n\nJana zemřela po řadě porodů v září či v prosinci roku 1348 pravděpodobně na mor, tělo bylo pohřbené v Saint-Denis a srdce v Cîteaux. Dva synové se dožili dospělosti. Ovdovělý Filip se oženil necelého půl roku po její smrti s mladičkou Blankou Navarskou.\n\n"}
{"id": "293033", "url": "https://cs.wikipedia.org/wiki?curid=293033", "title": "Grand Prix Španělska 2008", "text": "Grand Prix Španělska 2008\n\nGrand Prix Španělska 2008 ( XLIX Gran Premio de España Telefónica ) čtvrtý závod 59. ročníku mistrovství světa vozů Formule 1, historicky již 789. Grand prix se jel 27. dubna 2008.\nHosty v paddocku byli španělský král Juan Carlos I., argentinský fotbalový reprezentant a hráč FC Barcelona Lionel Messi, mistr světa v rallye Carlos Sainz a golfista Seve Ballesteros.\n\n\n\n Kimi Räikkönen- Ferrari-1:21.813\n"}
{"id": "293036", "url": "https://cs.wikipedia.org/wiki?curid=293036", "title": "Panoptikum (album)", "text": "Panoptikum (album)\n\nPanoptikum (2005) je zatím jediná deska uskupení Panoptikum, kde se sešli tři mladí písničkáři Ivo Cicvárek, Žofie Kabelková a Marcel Kříž doprovázení kapelou. Album obsahuje 15 autorských písniček, převážně Cicvárka a Kříže, Žofie Kabelková je spíše zpěvačkou (její píseň je pouze \"Podivnej valčík\" a složila hudbu pro Křížovu píseň \"Prostorem\"). Deska je vyvrcholením spolupráce tří hlavních protagonistů, která se datuje od roku 2000, kdy Žofie Kabelková nazpívala píseň \"Nový rok\" na desku Ivo Cicvárka a skupiny OKO \"Vidět víc\".\n\n\nNahrána byla také píseň \"Živel\" (Kabelková / Kabelková, Cicvárek), kterou nazpívala Žofie Kabelková, ta se však na desku nakonec nedostala.\n\n"}
{"id": "293038", "url": "https://cs.wikipedia.org/wiki?curid=293038", "title": "Tori (rozcestník)", "text": "Tori (rozcestník)\n\nTori může být\n\n\n\n\nV japonštině ve významu „pták“ (鳥) složka mnoha osobních i místních jmen, např.\n\nVe finštině ve významu „náměstí“ složka mnoha pomístních jmen\n"}
{"id": "293039", "url": "https://cs.wikipedia.org/wiki?curid=293039", "title": "Marie Eufrozýna Falcká", "text": "Marie Eufrozýna Falcká\n\nMarie Eufrozýna Falcká (14. února 1625 – 24. říjen 1687) byla falckraběnka a švédská princezna náležející k dynastii Wittelsbachů. \n\nNarodila se švédské princezně Kateřině z Vasovské dynastie a jejímu manželovi Kazimíru Falckému. Marie měla čtyři starší sourozence: Kristýnu Magdalenu (1616–1662), Jan (1618–1621), Emílii (1619–1628), Karla X. Gustava (1622–1660), a tři mladší: Kristýnu (1628–1629), Eleonoru (1626–1692), Adolfa Jana (1629–1689).\n\nRoku 1647 se provdala za švédského generála Magnuse Gabriela De la Gardie (1622–1686), s nímž měla syna Gustava Adolfa (1647–1695).\n"}
{"id": "293040", "url": "https://cs.wikipedia.org/wiki?curid=293040", "title": "Michel Richard Delalande", "text": "Michel Richard Delalande\n\nMichel Richard Delalande, psán také de Lalande (15. prosince 1657 Paříž – 18. června 1726 Versailles) byl francouzský barokní houslista, varhaník a hudební skladatel, který sloužil na dvoře krále Ludvíka XIV.. Byl jedním z nejznámějších skladatelů tzv. velkých motet. Jeho dílo předznamenává kantáty Johanna Sebastiana Bacha či oratoria Georga Friedricha Händela.\n\nMichel Richard byl jedním z patnácti dětí Michela Lalande a Claude Dumourtiersové. V devíti letech se stal zpěvákem v královské kapli \"St. Germain-l'Auxerrois\" v Paříži. Hrál na několik nástrojů a v patnácti letech se neúspěšně ucházel o místo houslisty v operním orchestru řízeném Jeanem-Baptistou Lullym. Byl rovněž výborným cembalistou a učil na tento nástroj dcery francouzského šlechtice Maréchala de Noailles, který jej doporučil králi Ludvíku XIV., aby vyučoval jeho dvě dcery. V letech 1670–1680 působil jako varhaník ve čtyřech pařížských kostelech: \"Saint-Gervais\", \"Petit-Saint-Antoine\", \"Saint-Paul\" a \"Saint-Jean-en-Grève\".\n\nV roce 1683 uspořádal Ludvík XIV tradiční skladatelskou soutěž. Zadal všem ke zhudebnění stejný náboženský text a sám byl jediným soudcem. Delalande byl jedním ze čtyř vítězů. Dalšími byli Nicolas Goupillet, Pascal Collasse a Guillaume Minoret. Vítězové měli za povinnost vždy čtvrt roku komponovat pro královskou kapli chrámovou hudbu. Jak jednotliví skladatelé odcházeli do důchodu, Delalande přebíral jejich povinnosti, až v roce 1714 se stal jediným ředitelem hudby královské kaple. V roce 1695 se podobným postupem stal i ředitelem komorní hudby. Za všechny tyto funkce byl dobře placen a žil v relativním luxusu.\n\nV roce 1684 se Delalande oženil s Anne Rebelovou, se kterou měl dvě dcery Marie-Anne (1686) a Jeanne (1687). Obě zemřely při epidemii neštovic v roce 1711. Král financoval jejich smuteční obřady. Když Ludvík XIV. zemřel (1715), Delalande začal přenášet dvorní povinnosti na své studenty a královská kaple se vrátila k systému čtyř skladatelů. V roce 1722 Delalandova manželka zemřela a o rok později se znovu oženil s Maríe-Louisou de Cury (1692–1775), se kterou měl jednu dceru. \n\nMichel Richard Delalande zemřel 18. června 1726 na zápal plic. Je pochován v chrámu Notre Dame ve Versailles. Vzhledem k tomu, že sám nikdy smuteční mši nezkomponoval, hrálo se na jeho pohřbu requiem, které v roce 1656 zkomponoval Charles d'Helfer pro vzpomínkové smuteční obřady za lotrinského vévodu Karla III..\n\nDelalande je známý zejména svými velkými motety, která komponoval pro královskou kapli. Dochovalo se jich 70, řada z nich i v několika verzích. Tato díla formálně připomínají německé kantáty, ve kterých se střídají sólové árie, ansámbly a polyfonní sbory. Moteta jsou zpravidla komponována pro tři „sbory“, tj. menší skupiny hlasů se stejným partem, plný sbor a orchestr. S postupem času se struktura těchto skladeb měnila. Jeho rané práce jsou organizovány poněkud volněji, bez jasného rozdělení mezi jednotlivými částmi. Pozdější práce jsou charakteristické přesnějším rozdělení slabičných recitativů, árií, sborů a instrumentálních částí a zvýrazněním kontrastů mezi nimi. Sbory, obvykle složené z pěti dílů, se stávají více polyfonními a orchestrální části jsou méně závislé na vokální linii. Typickým příkladem je posthumní verze jeho \"De profundis\". Často se motiv vstupní instrumentální symfonie stává hlavním motivem následující sborové fugy, jako je tomu např. v \"Hostem repellas longius\" ze skladby \"Veni Creator Spiritus\" z roku 1684.\n\nSouborný katalog Delalandových děl byl sestaven Lionelem Sawkinsem a Johnem Nightingalem v roce 2005 a vydán nakladatelstvím Oxford University Press. Obsahuje více než 3000 hudebních příkladů, detaily požadavků na interpretaci a prakticky veškerý dostupný zdrojový materiál.\n\n\n"}
{"id": "293043", "url": "https://cs.wikipedia.org/wiki?curid=293043", "title": "František Nosál", "text": "František Nosál\n\nFrantišek Nosál (7. dubna 1879 Těšice – 27. července 1963 Praha) byl československý armádní generál a politik.\n\nRoku 1901 absolvoval vyšší reálku v Hodoníně ukončenou maturitou 26. června 1901. Poté nastoupil na Vysokou školu technickou v Praze. Státní zkoušku složil 12. července 1907.\n\nNásledné nastoupení u expozitury vodních cest v Přerově mělo trvání jen do března roku 1908, kde začal pracovat jako inženýr u Zemského výboru sídlící v Brně. Po vypuknutí první světové války odchází jako velitel ženijního oddílu domobraneckého pluku 17 na ruskou frontu. 22. března 1915 byl zajat ruským vojskem.\n\nNásledně prošel zajateckými tábory jako Vrchní Mully, Perm Ilobodský, Jekatěrinburg a Astrachaň. V posledním jmenovaným táboře se 1. července 1916 přihlásil do československé legie. 7. července byl povýšen na velitele 2. roty. 1. září velitelem I. praporu a 1. února 1919 dokonce samotného 8. československého střeleckého pluku.\n\nDo Československa se navrátil v létě roku 1920. S plukem byl zařazen do Opavy.\n\n1. května 1919 se podplukovník František Nosál stal vojákem z povolání. 13. září byl přidělen k ministerstvu národní obrany. V prosinci roku 1921 byl povýšen do hodnosti plukovníka. Roku 1922 dokonce na brigádního generála.\n\n20. března 1935 byl jmenován do funkce poradce armádního generála Ludvíka Krejčího v řídícím orgánu výstavby československého opevnění, Rady pro opevňování.\n\n1. května 1928 byl povýšen na divizního generála. Od září 1938 zastával funkci ministra veřejných věcí. Po okupaci Československa se stáhl do ústraní a podporoval protifašistický odboj. Stal se také členem chrudimské odbojové skupiny Obrana národa. V květnových dnech roku 1945 se stal hlavním organizátorem květnového povstání v Chrudimi.\n\nPo válce pracoval na ministerstvu národní obrany až do ledna roku 1947, kdy byl pensionován. V dubnu roku 1949 byl zatčen policií a vyslýchán z podezření na protistátní jednání. Následně byl v Praze souzen a odsouzen k dvaceti letům odnětí svobody. V říjnu 1954 byl propuštěn. Zemřel o devět let později, 27. července 1963. Roku 1970 byl rehabilitován.\n\n"}
{"id": "293044", "url": "https://cs.wikipedia.org/wiki?curid=293044", "title": "Dolby Theatre", "text": "Dolby Theatre\n\nDolby Theatre (dříve Kodak Theatre) je součást moderního multifunkčního komplexu, který se nachází v samotném srdci historického Hollywoodu na Hollywood Boulevard v Los Angeles. V celém areálu nazvaném \"Hollywood & Highland entertainment complex\" je postaveno několik budov, v nichž je umístěno multikino pro dva tisíce diváků, čtyř hvězdičkový hotel pro novináře s kapacitou 1500 osob, luxusní restaurace s prvotřídními kuchaři, obchody se značkovým zbožím a v neposlední řadě se zde nachází i velké divadlo.\n\nDolby Theatre bylo otevřeno 9. listopadu 2001 jako nové domovské divadlo pro předávání cen Oscar. Jeho 74. ročník zde proběhl hned na počátku roku 2002 a pro více jak miliardu lidí, která sledovala slavnostní ceremoniál, se divadlo Dolby stalo jedním ze symbolů výroční ceny Akademie.\n\nStavbu navrhl architekt \"David Rockwell\" z architektonické kanceláře Rockwell Group ve spolupráci s Davidem Taylorem. Budova již od počátku měla plnit funkci hlavně reprezentační a její design se měl nést v \"oscarovském\" duchu.\n\nDivadlo změnilo název z Kodak Theatre na Dolby Theatre v květnu 2012.\n\nNejdůležitější částí celého divadla je hlavní divadelní sál. Ten je schopen pojmout 2200 osob na živá divadelní představení a až 3401 diváků na slavnostní ceremoniály a koncerty. Pro další návštěvníky jsou připravena tři patra balkónů, jejichž unikátní řešení zaručuje dobrou viditelnost i z těch nejzadnějších míst. Divadelní lóže se skládají z 24 boxů se čtyřmi až šesti sedadly. Jeviště, které patří mezi největší ve Spojených státech, je široké 36,5 metrů a do zákulisí zasahuje do hloubky 23 metrů.\n\nDominanci sálu tvoří zvláštní těleso na stropě, obecně nazvané \"tiara\". Ve skutečnosti se jedná o oválný lustr, který je propleten s menšími ovály po celé ploše stropu. Stříbrně natřený lustr má hlavně za úkol zakrýt mohutnou stropní konstrukci pro reflektory.\n\n\"Tiaru\" doplňují luxusní detaily, jež celému prostoru dodávají pravou vášnivou prudkost, která je typická pro oscarové ceremoniály. Proto bylo jako hlavní materiál doplňků použito hnědé až lehce načervenalé třešňové dřevo a na čalounění sedadel látka švestkové barvy. Reprezentační atmosféru dotváří třpytící se opona, kde se střídají různé odstíny bronzu.\n\nSoučástí divadla je čtyřpatrové foyer, jehož patra spojuje spirálovité schodiště s balustrádami z třešňového dřeva. Designéři se při navrhování podlahy inspirovali Michelangelovým dlážděním Kapitolského náměstí v Římě. Stěny foyer pak zdobí 26 stříbrných panelů, na nichž jsou umístěny fotografie nejslavnějších držitelů Oscara. Vedle tváří Grace Kelly a Marlona Branda jsou vystaveny i portréty současných umělců, jako je například Jack Nicholson či Julia Roberts.\n\nExkluzivní \"George Eastman Room\" je jakási síň slávy zasvěcená vynálezci fotografického přístroje Kodak a zakladateli firmy Kodak, Georgovi Eastmanovi. Chloubou této síně je zlatá soška Oscara, jedna z celkových osmi, které byly firmě Eastman Kodak Company uděleny během minulých let za úspěchy v oblasti techniky a za výrazné přínosy filmovému průmyslu.\n\nDivadlo bylo postaveno jako nový domov pro slavnostní předávání cen Oscar, a proto již několik týdnů před ceremoniálem má prostory Dolby Theatre pronajaté Akademie filmového umění a věd. Dlouhou dobu před vyvrcholením soutěže se divadlo a jeho okolí připravují na přímý televizní přenos večera do celého světa. Po vzoru starých časů, kdy se budovy kin před premiérou filmu \"převlékali\" do plakátů a velkých billboardů, čeká každoročně divadlo proměna. Nápis Dolby Theatre je překryt nápisem \"The Academy Awards\" a přes celé průčelí je spuštěn zlatý závěs. Před hlavním vchodem, který střeží sochy Oscarů v nadživotní velikosti, je rozvinutý legendární červený koberec. Kvůli nepovolené reklamě v televizi musí být zakryté všechny reklamní poutače na budově a v jejím okolí.\n\nKdyž se v divadle právě nekoná předávání Oscarů, hostí Dolby Theatre velký počet umělců, filharmonií a slavnostních ceremoniálů. Na jevišti se již objevili světoví umělci, jako například Prince, Christina Aguilera či Céline Dion a byl zde odehrán nespočet Broadwayských muzikálů, tanečních show a oper.\n\nNěkolik let po sobě se v divadle konala finále American Idol, americké verze pěvecké soutěže Česko hledá SuperStar. V letech 2004 a 2007 se stalo místem, kde se střetlo 50 dívek v souboji krásy Miss USA.\nZ dřívějšího názvu \"Kodak Theatre\" by mohlo vyplývat, že majitelem divadla a celého komplexu byla společnost Eastman Kodak, avšak opak je pravdou. Pravým vlastníkem a hlavním investorem je firma CIM Group, která Kodaku prodala jméno divadla na budoucích dvacet let.\n\nZ celkových 567 milionů dolarů vynaložených na realizaci obchodně-zábavního centra \"Hollywood & Highland\" bylo přibližně 94 milionů dolarů investováno do výstavby samotného divadla. Aby se na jeho průčelí mohla lesknout zlatá písmena \"Kodak THEATRE\", musela společnost Eastman Kodak zaplatit přibližně 74 milionů dolarů.\n\nFirma Kodak po finančních těžkostech upustila od smlouvy v únoru 2012. To pak přimělo majitele ke hledání nového sponzora, kterým se stala firma Dolby Laboratories. Firma Dolby by měla mít divadlo pronajaté do roku 2033.\n\n"}
{"id": "293046", "url": "https://cs.wikipedia.org/wiki?curid=293046", "title": "Václav Umlauf", "text": "Václav Umlauf\n\nVáclav Umlauf (* 21. února 1960, Luhačovice) je český filosof, teolog a publicista, katolický kněz, člen jezuitského řádu a vysokoškolský pedagog.\n\nPo studiu na gymnáziu (maturita 1979) pracoval jako horník. Byl aktivním stoupencem hnutí za lidská práva; v březnu 1980 byl zatčen, obviněn z trestných činů pobuřování a poškozování zájmů republiky v cizině a odsouzen na dvacet měsíců, které si odpykal ve věznici na Borech. Po návratu z vězení pracoval v Brně v různých dělnických profesích a byl činný při samizdatové publikaci křesťanských a jiných tiskovin. Za protikomunistickou činnost mu Ministerstvo obrany České republiky udělilo osvědčení účastníka odboje a odporu proti komunistickému režimu.\n\nPo listopadu 1989 se zapojil do činnosti Občanského fóra v Brně. V roce 1990 odešel do kněžského semináře v Olomouci, v roce 1991 vstoupil do jezuitského řádu. Studoval teologii a filosofii v Paříži, Londýně a Mnichově, v roce 2000 byl vysvěcen na kněze. Přednášel na Hochschule für Philosophie v Mnichově a na Univerzitě Jana Evangelisty Purkyně v Ústí nad Labem. Od roku 2008 vyučuje jako externista na Fakultě humanitních studií Univerzity Karlovy v Praze. Od roku 2009 působí na katedře filozofie Fakulty přírodovědně-humanitní a pedagogické Technické univerzity v Liberci.\n\nZ pozice ovlivněné především filosofickou hermeneutikou se zabývá zejména vlivem řeckého myšlení na současnou Evropu, lidskými právy, sekularizací, existencialismem a filosofií postmoderny.\n\nOd roku 2003 provozuje občansky angažovaný web Umlaufoviny a E-republika, na němž se spolupracovníky a dopisovateli publikuje společenské analýzy a další texty (teologické, filosofické, religionistické i beletristické). Provozovatelem webu bylo od roku 2008 do února 2016 občanské sdružení Umlaufoviny, které též pořádá semináře, duchovní cvičení a další akce.\n\n\nDále napsal řadu příspěvků do českých i zahraničních filosofických, teologických a politologických sborníků; na serveru Umlaufoviny zveřejnil učebnici náboženství a občanské výchovy a řadu kratších textů.\n\n"}
{"id": "293048", "url": "https://cs.wikipedia.org/wiki?curid=293048", "title": "Evidovaná právnická osoba církve a náboženské společnosti", "text": "Evidovaná právnická osoba církve a náboženské společnosti\n\nEvidovaná právnická osoba podle zákona č. 3/2002 Sb., o církvích a náboženských společnostech (před novelizací zákonem č. 495/2005 Sb. církevní právnická osoba) může být orgán církve a náboženské společnosti, řeholní instituce nebo jiná církevní instituce osob hlásících se k církvi nebo náboženské společnosti založené za účelem vyznávání náboženské víry nebo účelové zařízení pro poskytování charitativních služeb. Příkladem takových právnických osob může být sbor, farnost, biskupství, charitativní organizace, řeholní řád nebo řeholní komunita atd. \n\nOstatní právnické osoby založené církví a náboženskou společností se mohou stát právnickými osobami například podle občanského zákoníku, obchodního zákoníku, zákona o nadacích a nadačních fondech, zákona o obecně prospěšných společnostech atd.), nikoliv podle zákona o církvích a náboženských společnostech.\n\nEvidovaná právnická osoba funguje jako samostatná právnická osoba, avšak v rámci církve a náboženské společnosti tvoří její součást a je církvi a náboženské společnosti, která ji založila, podřízená.\n\nNávrh na evidenci takové právnické osoby podává do 10 dnů ode dne založení právnické osoby orgán, který je k tomu určený v základním dokumentu církve a náboženské společnosti. Návrh na evidenci právnické osoby podle musí obsahovat doklad o oprávněnosti jejího založení, vymezení předmětu její činnosti a její stanovy, pokud existují, její název, který se musí lišit od názvu právnické osoby, která již vyvíjí činnost na území České republiky nebo která již o evidenci požádala, její sídlo na území České republiky, označení jejího statutárního orgánu na území České republiky a osobní údaje členů jejího statutárního orgánu. Neobsahuje-li návrh všechny náležitosti, ministerstvo vyzve nejpozději do 10 pracovních dnů ode dne doručení návrhu orgán registrované náboženské společnosti, oprávněný k jeho podání, aby návrh doplnil, popřípadě odstranil nedostatky, a to ve lhůtě 30 dnů, a upozorní ho, že nebude-li tato lhůta dodržena, řízení o návrhu se zastaví.\n\nMinisterstvo provede evidenci církevní právnické osoby zápisem do Rejstříku církevních právnických osob do 5 pracovních dnů ode dne doručení návrhu. Evidence se provede zápisem ke dni jejího založení v registrované církvi a náboženské společnosti.\n\nMinisterstvo kultury zruší evidenci právnické osoby tohoto typu na návrh oprávněného orgánu církve nebo náboženské společnosti, nebo jedná-li evidovaná právnická osoba v rozporu s vymezením své působnosti nebo právními předpisy a zřizovatel nezjedná nápravu, nebo zanikla-li registrace zřizovatele, nebo v některých případech insolvence nebo nečinnosti, nebo po uplynutí doby určité, na kterou byla založena, nebo na základě oprávněného rozhodnutí o zrušení. Zánikem evidované osoby přechází její majetek a závazky na zřizovatele. \n\n\"Pojmu církev se v tomto seznamu rozumí náboženské uskupení, které vychází z křesťanské tradice a historie.\"\n\n\"Pojmu náboženská společnost se v tomto seznamu rozumí náboženské uskupení, které vychází z jiné než křesťanské tradice a historie.\"\n\n\n"}
{"id": "293051", "url": "https://cs.wikipedia.org/wiki?curid=293051", "title": "Jana Vébrová", "text": "Jana Vébrová\n\nJana Vébrová (* 1985, Varnsdorf) je česká písničkářka.\n\nVystudovala Střední lesnickou školu ve Šluknově.\n\nDoprovází se na akordeon, na který hraje od roku 2003, před publikem vystupuje od roku 2004, kdy ji objevila pražská kapela Činna. Umí ale hrát i na klavír, kytaru, zobcovou a příčnou flétnu.\n\nZatím vydala jedno krátkohrající a jedno oficiální album, \"Kykyrý\", které vyšlo 12. června 2007 u Indies Scope Records. Produkoval jej její muž, Ivan Acher.\n\nSpolupracuje nebo spolupracovala s Pražským komorním divadlem - Divadlem Komedie (Weissenstein, poetry musical) a Agon Orchestra (DG 307 remix, Magorova Summa, Typornamento - Milan Adamčiak) a Lenka Vagnerova Company (taneční představení La Loba - cena Herald Angel na Festival Fringe v Edinburghu).\n\nŽije v Lužických horách.\n\nNové album ... chystá.\n\n\n"}
{"id": "293061", "url": "https://cs.wikipedia.org/wiki?curid=293061", "title": "Are (rozcestník)", "text": "Are (rozcestník)\n\nAre může být:\n\n\n"}
{"id": "293063", "url": "https://cs.wikipedia.org/wiki?curid=293063", "title": "Noční optika", "text": "Noční optika\n\nNoční optika je česká moderní jazzová skupina. Vznikla v roce 2001 jako kvartet kolem skladatele Jakuba Dvořáčka. V létě 2002 se přidal i kytarista a skladatel Miroslav Nosek. Kromě skladeb pro Noční optiku Jakub Dvořáček, absolvent Konzervatoře Jaroslava Ježka a Hudební fakulty AMU, skládá také hudbu k představením divadla Minor.\n\nČlenové kapely hráli dříve (nebo dosud hrají) i jiné hudební styly, např. bigbít, od toho se odvíjí výsledný styl skupiny, nejblíže k jazzu má Jakub Dvořáček a Jan Linhart, který je členem dalších jazzových formací (Jan Štolba Quartet, Vít Švec Trio). V současné sestavě Jana Linharta nahradil Jan Dvořák.\n\nSkupina vydala pět studiových alb. Spolupracovali také s hercem Petrem Stachem na melodramatu \"Kat\" na text Friedricha Dürrenmatta (hudba Jakub Dvořáček).\n\n\n\n"}
{"id": "293064", "url": "https://cs.wikipedia.org/wiki?curid=293064", "title": "Organizace Abú Nidala", "text": "Organizace Abú Nidala\n\nOrganizace Abú Nidala (OAN) (anglicky: \"Abu Nidal Organisation (ANO)\") je palestinská teroristická organizace založená Abú Nidalem.\n\nDo roku 1974, kdy vystoupila z Organizace pro osvobození Palestiny (OOP) nesla název \"Revoluční rada Fatahu\". Byla také označována jako: \"Arabské revoluční brigády\", \"Revoluční organizace socialistických muslimů\" či \"Černý červen\". Odmítá jakékoliv kompromisy s Izraelem. Zároveň se stala nájemnou teroristickou organizací působící i mimo Izrael (Rakousko, Německo, Turecko, Rumunsko, Indie). \n\nOrganizaci založil Abú Nidal (vlastním jménem Sabrí Chalil Al Banná). S pomocí iráckých tajných služeb se pokusil zabít Jásira Arafata. Za to byl v nepřítomnosti Fatahem odsouzen k trestu smrti. Zorganizoval a provedl úspěšný atentát na místopředsedu OOP Salaha Chalafa (Abú Ijáda). Byl známý svou krutostí a bezohledností i vůči vlastním lidem. Při pravidelných čistkách nechal zlikvidovat až 170 členů své organizace.\n\nJejí frakce Černé září se nechvalně proslavila při útoku na letních olympijských hrách v Mnichově známém jako Mnichovský masakr. 5. září 1972 osm teroristů (ze skupiny Al Fattáh a Černého září) zajalo členy izraelské výpravy. Na letišti ve Fustelfeldbrucku bylo při pokusu o záchrannou akci zabito 5 teroristů, ale i 11 atletů.\n\nV roce 1982 spáchala OAN atentát na izraelského velvyslance v Londýně, což se nakonec stalo záminkou pro První libanonskou válku. V prosinci 1985 provedl ozbrojené útoky na přepážkách izraelské letecké společnosti El Al v Římě a ve Vídni.\n\nPři útocích OAN zahynulo celkem na 900 lidí.\n\nV roce 2002 bylo nalezeno tělo Abú Nidala v Bagdádu. Uvádí se, že měl být zabit iráckými tajnými službami. V současnosti má OAN přes tisíc členů.\n"}
{"id": "293066", "url": "https://cs.wikipedia.org/wiki?curid=293066", "title": "Rae (rozcestník)", "text": "Rae (rozcestník)\n\nRae může být\n\n\n"}
{"id": "293068", "url": "https://cs.wikipedia.org/wiki?curid=293068", "title": "Tapa (rozcestník)", "text": "Tapa (rozcestník)\n\nTapa může být:\n\n"}
{"id": "293069", "url": "https://cs.wikipedia.org/wiki?curid=293069", "title": "Arara (město)", "text": "Arara (město)\n\nArara je město v Brazílii, ve státu Paraíba. Město má 12 356 obyvatel (údaj z roku 2007) a rozkládá se na ploše 89 km².\n\n"}
{"id": "293071", "url": "https://cs.wikipedia.org/wiki?curid=293071", "title": "Bílovice nad Svitavou", "text": "Bílovice nad Svitavou\n\nBílovice nad Svitavou jsou obec v okrese Brno-venkov v Jihomoravském kraji. Rozkládají se v Drahanské vrchovině, severně od brněnské městské části Brno-Maloměřice a Obřany, s níž také sousedí. Obec leží na železniční trati Brno – Česká Třebová a protéká jí řeka Svitava, v jejíž blízkosti se na území katastru obce nacházejí četné chaty i bývalá léčebna dlouhodobě nemocných. V katastru obce se také nacházejí rozsáhlé lesy. Dominantu obce tvoří zdejší kostel sv. Cyrila a Metoděje. Svým charakterem, významem i počtem obyvatel (žije zde obyvatel) odpovídají spíše menšímu městu než vesnici.\n\nBílovice bývaly oblíbeným místem výletů obyvatel Brna již za první republiky. Chodívali pěšky od konečné stanice tramvaje z Obřan podél řeky Svitavy do Bílovic, případně i dále. Zejména v období před druhou světovou válkou byly Bílovice oblíbeným letním sídlem a výletním místem řady českých umělců.\n\nČasto sem jezdíval a později zde i řadu let žil novinář a spisovatel Rudolf Těsnohlídek, autor půvabných příběhů o lišce Bystroušce. Trvale zde žil i básník S. K. Neumann, jehož zdejší pobyt inspiroval k básnické sbírce \"Kniha lesů, vod a strání\". Prázdniny v tichém údolí Svitavy pravidelně trávívali bratři Čapkové, v bývalém mlýně U Julinků býval častým hostem malíř Alois Kalvoda, do Randulovy vily jezdíval sochař Franta Úprka, do vily rodiny Poláčků zase malířka Zdenka Braunerová. Bílovice dobře znali i básníci Jakub Deml, Viktor Dyk a František Gellner, spisovatelé Jiří Mahen a Marie Majerová, malíři a sochaři Otakar Kubín a Vincenc Makovský, herci Karel Höger a Oldřich Nový či hudební skladatel Leoš Janáček – ostatně Těsnohlídkovy \"Příhody lišky Bystroušky\" se staly libretem stejnojmenné Janáčkovy opery. I nyní do Bílovic směřují turisté a cykloturisté cíleně nebo jimi projíždějí.\n\nNejstarší doložené zprávy o obci jsou z roku 1400, ale podle archeologických nálezů tu jistě osada existovala mnohem dřív. Severovýchodně od sokolovny se v lokalitě „Hradisko“ nachází ostrožna s někdejším hradiskem, v němž se našly artefakty kultury moravské malované keramiky z mladší doby kamenné a jevišovické kultury z pozdní doby kamenné. Podstatně mladší pamětihodností je pseudogotický kostel sv. Cyrila a Metoděje, postavený v letech 1908–1913. Přibližně ze stejného období pochází i řada romantických vil a secesních domů s četnými historizujícími prvky. Podél řeky Svitavy vede železnice z Brna do České Třebové a dále do Prahy, postavená v letech 1843–1848.\n\nV Bílovicích nad Svitavou vznikla tradice \"Vánočních stromů republiky\". Zasloužil se o to novinář Rudolf Těsnohlídek. V roce 1919 před Štědrým dnem nalezl s přáteli v lese odložené děvčátko, které později dostalo jméno Liduška. V místě nálezu dítěte je dnes pomníček, nachází se nedaleko hájovny lišky Bystroušky nad nově zbudovaným rybníčkem. Spisovatel a novinář Těsnohlídek inicioval v roce 1924 první charitativní sbírku pro chudé a opuštěné děti. Ta se uskutečnila v Brně na náměstí Svobody pod smrkem dovezeným z Bílovic.\nTěsnohlídkův Vánoční strom republiky byl spolu s německým Výmarem první v Evropě. Tato tradice se později rozšířila do ostatních měst.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nMůžete se vypravit například podél řeky na pravěké hradiště Obřany, kolem myslivny lišky Bystroušky k Janáčkově studánce a dál do Těsnohlídkova údolí, k zřícenině obřanského hradu či k vápencové skále Šumbera, opředené mnoha pověstmi. Pomník z vápencových balvanů připomíná, že zde bylo oblíbené místo básníka S. K. Neumanna. Západně od Bílovic nad Svitavou se nachází další zajímavá přírodní lokalita – lesnická naučná stezka. Severně od Bílovic, na zalesněném ostrohu nad silnicí z Útěchova do Adamova, kdysi stával gotický hrad Ronov; dnes už zbyla jen malá zřícenina.\n\n\n"}
{"id": "293075", "url": "https://cs.wikipedia.org/wiki?curid=293075", "title": "Kulířov", "text": "Kulířov\n\nObec Kulířov se nachází v okrese Blansko v Jihomoravském kraji. Žije zde obyvatel.\n\nObec Kulířov byla založena v 2. polovině 13. století pány z Holštejna, avšak první písemná zmínka pochází z roku 1349. Obec se tehdy nazývá Kylein, v roce 1371 Cholerzow a roku 1511 Kuléřov. Vesnice byla od husitských válek pustá, ale v polovině 16. století byla obnovena. Roku 1567 držel vesnici Vilém Jedovnický ze Želetavy. Téhož roku Kulířov koupil Bernard Drnovský z Drnovic a připojil ji k rájeckému panství. Od roku 1661 vlastnili obec Rogendorfové, od roku 1763 Salmové.\n\nNa počátku 17. století zde bylo 22 domů, z nich byly po třicetileté válce 4 pusté. V roce 1793 zde bylo už 51 domů s 233 obyvateli. Roku 1846 šlo o 80 domů a 550 obyvatel. Roku 1883 byla postavena škola. O deset let později byl založen sbor dobrovolných hasičů a obecní knihovna.\n\nZa 2. světové války se stala obec součástí tzv. Vyškovské střelnice a byla násilně vystěhovaná německými okupanty. Po válce se mohli obyvatelé vrátit zpět do poškozené vesnice.\n\n\n\n\n"}
{"id": "293078", "url": "https://cs.wikipedia.org/wiki?curid=293078", "title": "Hadi", "text": "Hadi\n\nHadi (Serpentes) jsou podřád plazů z řádu šupinatých (Squamata). Jsou to dravci vyznačující se dlouhým tělem bez končetin. Kostra se skládá z páteře a žeber, mohou mít až 400 obratlů. Mají pohyblivě spojenou lebku, kterou mohou v případě potřeby rozdělit a vykloubit si tak čelisti. Tělní orgány jsou protáhlé, z párových orgánů bývá většinou jeden zakrnělý. Oči pokrývají srostlá víčka. Zvláštností je Jacobsonův orgán umístěný uvnitř tlamy na vrchním patře, který slouží jako čichový orgán.\n\nHadi jsou dokonalí lovci, jejich obvyklou kořistí jsou hlodavci a ptáci. Kořist loví obvykle pomocí jedu nebo škrcení. Kromě toho se vyskytují i určití potravní specialisté, jako je například vejcožrout (\"Dasypeltis\"), který se specializuje na požírání vajec.\n\nExistuje jen malé množství fosilních záznamů hadů, především pak z období jejich předpokládaných evolučních počátků před nejméně 140 miliony let. Donedávna se uvádělo, že nejstarší prokazatelní zástupci hadů se objevili v období rané pozdní křídy, zhruba před 100 až 94 miliony let (geologický stupeň cenoman). Nicméně skutečný vznik podřádu, resp. objevení se prvních zástupců proběhlo podstatně dříve, zřejmě před téměř 170 miliony lety. Hadi se vyvinuli z ještěrů, nejspíše z druhů podobných varanům. Především varanovec bornejský má několik rysů společných s hady. Evoluce mohla proběhnout tak, že určité typy ještěrů se postupně adaptovaly k životu v měkké (mělké) půdě, ztratily při tom končetiny a oči si vyvinuly ochranou vrstvu v podobě srostlých průhledných víček. Následně, již jako hadi, opustili život v půdě a osídlili i jiné typy prostředí. Ve hře je i teorie o vodním původu hadů. Oba ty předpoklady však byly nejnověji (2018) zpochybněny, přičemž se uvažuje o klasickém pozemním vývoji. Vědcům se podařilo zrekonstruovat pravděpodobnou anatomii a vzhled lebky hypotetického přímého předchůdce moderních hadů.\n\nDoposud je známo okolo 520 rodů a 3600 druhů hadů, z toho asi 410 druhů jsou jedovatí hadi. V České republice žije ve volné přírodě pouze 5 druhů. Mezi známé světové rody zahrnující smrtelně nebezpečné jedovaté hady patří například zmije (\"Vipera\"), chřestýš (\"Crotalus\"), kobra (\"Naja\"), korálovec (\"Micrurus\"), taipan (\"Oxyuranus\"), mamba (\"Dendroaspis\"), různé pakobry nebo vodnáři (Hydrophiinae). Mezi škrtiče pak patří krajty (Pythonidae), anakonda (\"Eunectes\") či hroznýši (Boidae). Dělení hadů je do 18 čeledí a 19 podčeledí. Nejpočetnější a nejúspěšnější hadí čeledí jsou užovky (Colubridae).\n\nPovrch hadího těla pokrývá velice pružná kůže pokrytá šupinami, lišícími se tvarem i velikostí v závislosti na druhu. Na spodní straně těla mají hadi tzv. břišní (ventrální), příčně uložené šupiny, které spolu s břišními svaly umožňují plazení. Kůže většinou nepropouští vodu ani jedním směrem, proto hadi mohli osídlit jak vodní, tak extrémně suché biotopy, jako jsou pouště. Nejspodnější a zároveň nejsilnější vrstva kůže obsahuje pigmentové buňky, odpovědné za charakteristické zbarvení jednotlivých druhů, či jedinců. Jak hadi rostou, musí se pravidelně zbavovat vnější, pevné vrstvy odumřelé pokožky. Protože mláďata rostou o mnoho rychleji než dospělí hadi, svlékají se také daleko častěji.\n\nTypickým rysem hadů je protáhlý trup, splývající plynule s krkem i ocasem, a chybějící končetiny. Jen některé vývojově starší skupiny si zachovaly zakrnělou pánev a nepatrné zbytky zadních nohou v podobě drobných drápků po stranách kloaky (např. hroznýšovití, Boidae). Celá kostra hadů se skládá pouze z lebky, dlouhé páteře s obratli a mnoha žeber, kterých může být až 435 párů. Lebka hadů se částečně liší druh od druhu, společné však mají kloubní spojení mezi horní a dolní čelistí, což lebku činí velice roztažnou, a umožňující polykat značně velkou kořist. Toto spojení zajišťují silné a velice pružné vazy. Zuby jsou většinou silně zakřivené a ohnuté dozadu, což zabraňuje vysmeknutí uchvácené kořisti. Kostra hadů je ovšem krom lebky jen šlachovitá, jinak by nebyla zajištěna pohyblivost a flexibilita trávení, označení kostra je proto nepřesné.\n\nHadí tělo se vyznačuje obrovským množstvím velice složitých svalů a různých svalových úponů. Snad nejvíce svalů je mezižeberních; ty se na žebra přímo upínají a umožňují tak jejich značnou pohyblivost. Výsledkem naprosto dokonalé koordinace všech těchto svalových skupin je pro hady charakteristický, lehký a klouzavý pohyb.\n\nHadímu tvaru těla se pochopitelně přizpůsobil tvar i uložení vnitřních orgánů, které jsou většinou rovněž protažené. Párové orgány bývají obvykle zredukovány na jeden (zatímco druhý zakrní), popř. jsou v těle uloženy za sebou. Naprostá většina hadů má např. jen jednu funkční, pravou prodlouženou plíci, druhá buď úplně chybí, nebo je jenom velice malá. Výjimku tvoří opět někteří hroznýšovití a slepákovci, u kterých jsou vyvinuty oba plicní vaky. Žaludek hadů je velký, spíše se jedná o značně rozšířenou trávící trubici. Vývod střeva je zakončen v kloace. Srdce není příliš velké, má neúplnou přepážku mezi pravou a levou částí srdeční komory, a dvě srdeční předsíně. Ledviny nemají typický tvar, ale jsou to dva velmi dlouhé, oválné útvary, z nichž pravý je v těle uložen podstatně výše než levý. Také játra jsou podlouhlá a pokračují souběžně s plícemi. Hadi nemají močový měchýř a moč odchází z těla kloakou v podobě polotuhé, bílé hmoty. Pohlavní orgány hadů se také přizpůsobily protaženému tělu a levé varle u samců bývá umístěno před pravým. Samičí vaječníky jsou zpravidla umístěny podobně, s tím, že levý vaječník může někdy zcela chybět. Samčí pohlavní orgán tvoří dva hemipenisy, které se dost liší druh od druhu.\n\nHadi mají zrak přizpůsobený způsobu života, avšak nikdy není příliš ostrý. Podzemní hadi ho mají velmi slabý, stromoví relativně dobrý. Důležitý je pro ně rozpoznání pohybu, nikoliv přesné určení kořisti. Sluch je velmi chabý, a proto se spoléhají na jiné smysly. Mají velmi vyvinutý čich, jehož činnost je podpořena Jacobsonovým orgánem. Had ve stavu aktivity neustále odebírá kmitajícím jazykem vzorky pachu ze svého okolí. Díky štěrbině v horní čelisti může kmitat jazykem bez otevření tlamy. Chřestýši, chřestýšovci, křovináři a někteří hroznýši a krajty mohou zjišťovat nepatrné změny teploty vzduchu obličejovými termoreceptory – tepločivnými jamkami umístěnými mezi okem a nozdrami. Vibrace vnímají spodní částí těla, proto se doporučuje dupat, chce-li člověk upozornit hada na svou přítomnost.\n\nU hadů se vyvinulo několik způsobů kompenzujících ztrátu končetin. Každá metoda znamená různé využívání žeber a svalů na nich upnutých, ale použití každé metody závisí také na hmotnosti hada, rychlosti pohybu, kterou potřebuje a na typu podkladu.\n\n\nNěkteré druhy jsou potravně specializovány, zatímco potrava ostatních je velmi různorodá. Velká kořist vyžaduje mnoho času na strávení. Může hada nasytit na několik týdnů nebo dokonce i měsíců. Tento proces začíná v tlamě působením trávicích enzymů v sekretech slinných žláz.\n\nHadí jed je ve skutečnosti jakýsi koktejl pozměněných trávicích šťáv, který obvykle rychle zapůsobí na nervový systém nebo krev oběti. Škrtiči zabíjejí kořist tak, že ji udusí. Pokaždé, když oběť vydechne, had utáhne závity těla, dokud dýchání oběti neustane. Poddajné čelisti umožňují požírání kořisti, která velikostí přesahuje jejich hlavu. Polykání může trvat i několik hodin.\n\nMnozí hadi mají různé druhy jedu, které se na základě účinku dělí na:\n\n\nNejsilnější jed mají druhy, které se živí rychlou kořistí. Příkladem mohou být křovináři ostnití, kteří jsou schopni usmrtit i rychle se pohybujícího kolibříka, nebo mořští hadi, živící se korálovými rybami. Pokud by had neměl takto silný jed, kořist by mohla ještě po uštknutí rychle uniknout. Hadi mohou mít také jed specializovaný na určitý druh kořisti. To znamená, že může úspěšně působit např. na drobné hlodavce a zase např. pro ptáky stejné váhy a velikosti je neškodný.\n\nVětšina hadů klade vejce, ale je i významný počet druhů živorodých. Hadi mírného pásma se většinou páří na jaře brzy po ukončení hibernace a kladou vejce/ rodí mláďata v létě. Tropické druhy se často páří v časové návaznosti na období dešťů a kladou několik snůšek ročně. Samci a samice se vyhledávají pomocí feromonů – chemických pachových stop, které v terénu zanechávají. Zásnuby jsou většinou jednoduché a hadi o potomstvo příliš nepečují. Ale např. krajty obtáčejí svým tělem vejce, která tak chrání a zahřívají, a kobry hnízda s vejci hlídají. Mláďata se líhnou ze skořápek pomocí vaječného zubu. Uvnitř vejce může být stočeno hádě až 7× dokola.\n\nJedním z nejchoulostivějších momentů v životě každého hada je svlékání staré pokožky, odborně nazývané ekdyse. Protože keratin, ze kterého se vlastně hadí pokožka skládá, není příliš pružný a zabraňuje zvířeti v růstu, musí se had jednou za čas vrchní vrstvy kůže zbavit. Zdravý had se zbavuje své pokožky zpravidla najednou, od hlavy směrem k ocasu a to včetně očí. Za normálních okolností většinou celý proces netrvá déle než půl hodiny. Svlečka je potom vlastně obrácená naruby, asi jako svlečená nylonová punčocha. Samotnému svlékání napomáhá tenká vrstvička mazlavého moku, který se vytvoří mezi starou a novou pokožkou, a která vlastně způsobuje typické mléčné zakalení hada a jeho očí. Hadi v té době špatně vidí a jsou zpravidla poněkud podráždění. Tím, že mladí hadi rychleji rostou, svlékají pokožku daleko častěji než dospělí jedinci, u kterých může ekdyse proběhnout jenom dvakrát nebo třikrát za rok.\n\nHadi vylučují žluto-bílo-hnědou tekutinu. Je to způsobeno trávicími enzymy v jejich těle, kde se potrava postupně rozkládá až se mění v již zmíněnou tekutinu.\n\n\n\n"}
{"id": "293081", "url": "https://cs.wikipedia.org/wiki?curid=293081", "title": "Zeletin", "text": "Zeletin\n\nZeletin je pohoří nacházející na východě Černé Hory, které je tvořeno dvěma masivy. Severní masiv Zeletin se vypíná do výšky 2033 metrů, jižní masiv Goleš dosahuje 2125 metrů. \n\nPohoří na jihu sousedí s pohořím Visitor. Na západě jej od masivů Prokletije a Komovi odděluje říčka Zlorečica, na severu a východě jej řeka Lim odděluje od pohoří Mokra planina. Hory to jsou poměrně malé, často se zařazují do celku Visitor. \n\nGeologicky je složeno z vápence a dolomitu. Pohoří je významné pro bohatou biodiverzitu. \n\nTuristika v horách nemá velkou tradici, a proto je pohoří málo navštěvované. Pro svou neobyčejnou krásu je to však škoda. Z hřebene se otevírají nádherné výhledy na okolní pohoří a samotný Zeletin bývá velmi zarostlý kobercem květin. Přechod celým masivem trvá asi dva dny, ale je znesnadněn velkým převýšením, orientačně náročným terénem a nedostatkem zdrojů vody. V roce 2006 byla vyznačena nová turistická stezka přes Visitor a Goleš, do Zeletinu zatím nevede.\n"}
{"id": "293082", "url": "https://cs.wikipedia.org/wiki?curid=293082", "title": "World in Conflict", "text": "World in Conflict\n\nWorld in Conflict je realtimová strategie. Děj je zasazen do konce 80. let 20. století, do alternativního vývoje studené války. WiC vytvořil Massive Entertainment (v době psaní článku je společnost ve vlastnictví Ubisoftu). WiC má výbornou grafiku. Grafika podporuje i Dirext 10 na Windows Vista. World in Conflict byla vyhlášena nejlepší strategií roku 2007. Hra má velmi propracovaný multiplayer, který je založen na souhře celého týmu. Jedná se o celosvětově oblíbenou hru, ovšem u nás se dočkala kvůli slabší propaganci poněkud menšího zájmu.\nHra nabízí povedenou hru pro jednoho hráče. Ve více jak 10 misích bude mít hráč možnost poznat základní vlastnosti hry. Některé mise jsou koncipovány výhradně na jeden typ jednotek. Kupříkladu pouze letecké jednotky při misi v New Yorku nebo hned v první misi, která je záležitost výhradně obrněných transportérů. Dalo by se říct, že se jedná o jakýsi tutorial pro multiplayer, kde se dají využívat veškeré zkušenosti z hry pro jednoho hráče.\nHra pro více hráčů je hlavní záležitostí World in Conflict. Propracovaný systém Massgate dává hráči možnost získávat hodnosti, medaile i další ocenění a postupovat v celosvětovém žebříčku nahoru. Čím více bodů nahrajete, tím vyšší hodnost máte. V multiplayeru může proti sobě stát až 16 hráčů, tedy 8 vs 8. Hratelné jsou všechny tři frakce. USA, SSSR a NATO. Systém Massgate zahrnuje i rozsáhlý systém klanů a klanových válek. Stovky klanů a až desetitisíce hráčů bojují o přední umístění hned v několika žebříčcích. Hra má tři módy: Dominance, Assault a Tug of War.\n\nDominance spočívá v zabírání kontrolních bodů (command pointů) a jejich držením, čímž se získává dominance. Tým který má po 20 minutách větší dominanci vítězí.\n\nAssault je mapa, při kterých se dobývá jeden bod. Jakmile je dobyt bojuje se o jiný. Hraje se ve dvou kolech. Jeden tým je obránce druhý útočník. Po prvním kole se týmy střídají.\n\nTug of War neboli přetlačovaná je boj o linii, která má určitý počet bodů. Jakmile je linie dobyta, útočí se na další. Cílem obou týmů je obsadit 2 linie na protivníkově straně.\n\nZvláštností na jednotkách WiC je, že žádná jednotka nemá výhodu nad nepřátelskou jednotkou stejného typu. Všechny tři frakce mají Těžký tank se stejnými vlastnostmi a dovednostmi. Každá jednotka má útočnou a obranou dovednost. Dovednosti se liší v závislosti na typu jednotek. Zatímco všechny těžké tanky mají útočnou dovednost \"HEAT round\" (náboj HEAT se značnou účinností proti slabě obrněným cílům) a obranou dovednost kouřovou clonu, tak lehké tanky mají rovněž kouřovou clonu, ale útočná dovednost je odlišná. U Rusů se jedná o raketu AT-4, Američané mají na lehkém tanku Sheridan raketu MGM-51 Shillelagh a NATO má na tancích průrazný náboj HESH. Tím jsme už trochu nakousli názvy jednotek. Všechny jednotky ve WiC od náklaďáku po dělostřelce jsou skutečné jednotky z doby před 20 lety. Setkat se tedy můžete s vrtulníky Super Cobra, Apache, MI-24 či A-156 Mangusta, dále s tanky Abrams, T-80, Leopard, PT-76 nebo obrněné transportéry BMP, Bradley a Warior (který má jako speciální dovednost podkaliberní munici, která je v určitých aspektech lepší než rakety BMPčka nebo Bradleyho). Jednotky mohou být povýšeny, pokud se osvědčí v bitvě. Pak mají větší dostřel, dohled, střílí rychleji a jsou více odolné.\nHráči nejsou odkázáni jen na vlastní jednotky. K dispozice je taktická podpora. Ta zahrnuje pomoc od dropu jednotek na jakékoliv místo na mapě, opravu mostu, dělostřelectvo, nálet, napalm, plyn, kobercové bombardování až k ničivé atomové zbrani. Taktická podpora stojí určité množství taktických bodů, které se získávají poškozováním, opravováním, zabíráním command pointů a tyto body se dají i posílat jednotlivým hráčům.\nHráč si na začátku hry zvolí zaměření. Následně má možnost si za 4000 povolávacích bodů nakoupit jednotky. V průběhu hry může hráč získat až 6000 těchto bodů.\nNejrozmanitější povolaní v celé hře, ale zároveň i nejdůležitější. Bez dobrého supportu jste odkázáni na pospas nepřátelskému letectvu. Zvládnutí tohoto zaměření vyžaduje pozornost a rychlost, aby to byla právě protiletecká obrana, která zaskočí protivníka a ne naopak.\nDále je za support přístupný opravář a dělostřelectvo. Konkrétně co se týče jednotek má support: Těžké protiletadlové vozidlo, Střední protiletadlové vozidlo, Těžké dělostřelectvo, Střední dělostřelectvo, ženistu a džíp.\nHráč ovládá tanky,obrněné transportéry nebo obojživelné transportéry, ve kterých může být přepravována pěchota. U armoru se většinou využívá těžkých tanků, které mají výborné pancéřování a dokážou držet nějakou pozici. Je to zaměření do frontové linie, které je ovšem velmi zranitelné těžkými vrtulníky. Proto by měl tankista cestovat společně s \"AAčky\"(protiletadlovými vozidly-Anti-air). V záložce armoru jsou: Těžký tank, Střední tank (dobrý proti pěchotě), Lehký tank, Obrněný transportér a obojživelný transportér.\nOvládáte vrtulníky jak bojové i přepravní. Výhodou letectva je vysoká mobilita a možnost způsobovat rozsáhlé poškození všem jednotkám. Helikoptéry jsou ovšem velmi zranitelné protileteckými jednotkami a lehkou pěchotou, která je vybavena mimo jiné i raketometem proti vzdušným cílům. Air má nejmenší množství typů jednotek. Konkrétně: Těžký bojový vrtulník, Střední bojový vrtulník, Průzkumný vrtulník a transportní vrtulník.\nPěchota je nejzranitelnější ze všech jednotek. Zvládnou plně toto zaměření vyžaduje nutnou dávku cviku a bystrosti. Pěchota je na otevřeném prostranství vysoce zranitelná. Je dokonce možné ji přejet jakýmkoliv bojovým prostředkem. Jakmile se ovšem pěchota (zvláště ta protitanková neboli těžká) dostane do budov nebo lesů, je velice nepříjemná a dokáže nadělat plno škod než ji někdo eliminuje. Kromě protitankové je k dispozici lehká pěchota, která je univerzálně vybavená proti jakémukoliv nepříteli, ovšem s nižším účinkem. Dále sniper (odstřelovač) a ženista, který se ale v multiplayeru prakticky nepoužívá, jelikož je jeho bojová hodnota velice nízká. Pro rychlou přepravu je tu nejlevnější jednotka ve hře a tou je náklaďák.\nBody se získávají prakticky za všechno. Od ničení nepřátelských jednotek až po opevňování bodů.\n\n"}
{"id": "293086", "url": "https://cs.wikipedia.org/wiki?curid=293086", "title": "STOL", "text": "STOL\n\nSTOL je zkratkou pro „krátký vzlet a přistání“ (z anglického \"short take off and landing\") – jedná se o termín používaný k označení letadel s velmi malými požadavky na délku vzletové a přistávací dráhy.\n\nFormální definice NATO (od roku 1964) je:: \"„Krátký vzlet a přistání (francouzsky „décollage et atterrissage courts“) je schopnost letadla přeletět při vzletu nad 15 m (50 stop) vysokou překážkou po uražení vzdálenosti kratší než 450 m (1 500 stop), nebo při přistávání, zastavit na vzdálenost kratší 450 m (1 500 stop) po minutí 15 metrů vysoké překážky.“\"\n\n\n\n"}
{"id": "293088", "url": "https://cs.wikipedia.org/wiki?curid=293088", "title": "Leo Pavlát", "text": "Leo Pavlát\n\nLeo Pavlát (* 9. října 1950 v Praze) je novinář, spisovatel a diplomat, první a současný ředitel Židovského muzea v Praze od jeho navrácení české a moravské židovské komunitě (1994).\n\nLeo Pavlát po válce vyrůstal s matkou, která jako jediná z rodiny přežila šoa - věznění v koncentračním táboře Auschwitz-Birkenau i dalších lágrech. Po základní devítileté škole a Střední všeobecně vzdělávací škole (maturoval v roce 1969) vystudoval fakultu žurnalistiky Univerzity Karlovy (promoval v oboru rozhlasové vysílání v roce 1974, PhDr. v oboru historie žurnalistiky získal v roce 1976).\n\nOd konce 70. let se začal angažovat v neoficiálních strukturách kolem Židovské obce v Praze.\n\nPo roční vojenské službě (1974-1975) byl v letech 1975-1990 odborným redaktorem umělecko-naučné redakce nakladatelství Albatros. V letech 1990-1994 působil na československém/českém velvyslanectví v Izraeli v Tel Avivu. Od roku 1994 je ředitelem Židovského muzea v Praze. \n\nJeho první díla tvořily překlady náboženských úvah a textů židovských autorů a děl s židovskou tematikou pro \"Věstník Rady židovských náboženských obcí\" a \"Ročenku Rady židovských náboženských obcí\", později začal psát vlastní knihy. Od konce roku 1994 připravuje rozhlasový pořad pražské židovské obce \"Šalom alejchem\" a i jinak spolupracuje s Českým rozhlasem při tvorbě naučných pořadů o židovských tradicích, zvycích a kultuře, dříve psal pravidelně fejetony pro českou redakci BBC (knižní výbor z nich vyšel pod názvem „Od Chanuky do Chanuky“) a Rádio Česko (knižní výbor pod názvem \"Co je a není zázrak\"). Z francouzštiny přeložil úvahy náboženského myslitele Ješajahu Leibowitze „Úvahy nad Tórou“ (2011).\n\nNa téma antisemitismus a židovské tradice publikuje v novinách (zejména v Lidových novinách a Mladé frontě DNES), vystupuje v rozhlase a televizi a přednáší na různých fórech, výsledky této činnosti lze nalézt i v některých sbornících.\n\nOd roku 1995 pracuje ve volených orgánech Židovské obce v Praze i Federace židovských obcí. Od roku 1997 je poradcem americké Nadace Ronalda S. Laudera v ČR (The Ronald S. Lauder Foundation), která se v České republice finančně i organizačně podílí na obnově židovského školství.\n\nJe podruhé ženatý, má dcery Annu (1982) a Michaelu (1992). Hovoří francouzsky, hebrejsky, anglicky.\n\n"}
{"id": "293089", "url": "https://cs.wikipedia.org/wiki?curid=293089", "title": "Buněčná kultura", "text": "Buněčná kultura\n\nBuněčná kultura je systém, kdy jsou in vitro kultivovány prokaryotické, eukaryotické či rostlinné buňky za zvláštních specifických podmínek. Nejčastěji se používají eukaryotické buňky ze savčích tkání. Pojem buněčná kultura je v úzké souvislosti s výrazy tkáňová kultura nebo orgánová kultura, za které bývá často zaměňován. Přestože myšlenka kultivovat buňky in vitro pochází již z 19. století, rutinně se kultivace používají od 50. let 20. století.\n\nPoužívají se ve virologii ke kultivaci a izolaci viru, diagnostice virových onemocnění či výrobě vakcín proti virům. Zavedením rekombinantních buněk a genových manipulací došlo v používání buněčných kultur k obrovskému rozvoji v biotechnologiích například při výrobě enzymů, hormonů, monoklonálních protilátek a dalších proteinů pro léčebné, diagnostické či vědecké účely. Dále slouží k testování látek, léčiv a jejich toxicity či teratogenity. V neposlední řadě, buněčné kultury hrají významnou roli ve výzkumu rakoviny a vývoji protinádorových léčiv.\n\n\nRostlinné buňky se často pěstují v roztoku jako nediferenciované pletivo, tzv. jako kalus, rostlinné hojivé pletivo. Kalusové kultury se často využívají k získávání rostlinných látek, protože se s nimi snadno pracuje, a snadno se z nich získává cílená látka. Protože jsou tyto buňky totipotentní, lze z nich při použití vhodných fytohormonů vypěstovat celá rostlina. Při genových manipulacích s rostlinami se obvykle pracuje na tomto druhu pletiva.\n\n"}
{"id": "293091", "url": "https://cs.wikipedia.org/wiki?curid=293091", "title": "Þingvellir", "text": "Þingvellir\n\nÞingvellir je národní park na jihozápadě Islandu u poloostrova Reykjanes. Bylo to právě v této oblasti, kde vznikl Althing, jeden z nejstarších parlamentů na světě. Dosud se zde nacházejí jeho pozůstatky, pročež byla oblast v roce 1944 vyhlášena za národní park. Od roku 1983 pak byl zařazen na Seznam světového dědictví UNESCO.\n\nParlament, případně althing byl v Þingvelliru založen v roce 930 a fungoval zde až do roku 1789.\n\n"}
{"id": "293098", "url": "https://cs.wikipedia.org/wiki?curid=293098", "title": "Záhon (jednotka)", "text": "Záhon (jednotka)\n\nZáhon je stará česká jednotka plochy. Je doložena již od středověku např. ze zemských desk nebo z doby krále Přemysla Otakara II. Její faktická velikost ale není přesně známa, je pouze odhadována.\n\n\n"}
{"id": "293099", "url": "https://cs.wikipedia.org/wiki?curid=293099", "title": "Kongregace pro mimořádné církevní záležitosti", "text": "Kongregace pro mimořádné církevní záležitosti\n\nKongregace pro mimořádné církevní záležitosti (it. \"Congregatio de Negotiis Ecclesiasticis Extraordinariis\") byla kongregace Římské kurie, kterou založil papež Pius VI. v roce 1793 jako \"Super Negotiis Ecclesiasticis Regni Galliarum\". Tvořila tzv. vnější sekci Státního sekretariátu, soustředěnou na diplomacii a vztahy římskokatolické církve s vládami cizích zemích. Prodělala několik reorganizací až ji nakonec 15. října 1967 papež Pavel VI. přeměnil v Radu pro veřejné záležitosti církve. Papež Jan Pavel II. apoštolskou konstitucí Pastor Bonus (1988) tuto Radu zrušil a její funkce převedl na druhou sekci Státního sekretariátu.\n\n"}
{"id": "293101", "url": "https://cs.wikipedia.org/wiki?curid=293101", "title": "Bitva u Solferina", "text": "Bitva u Solferina\n\nBitva u Solferina (24. června 1859) byla největší a rozhodující bitva druhé italské války za nezávislost, ve které francouzsko-sardinská vojska porazila rakouskou armádu, což znamenalo rozhodující krok ke sjednocení Itálie a Viktoru Emanuelovi II. otevřelo cestu k titulu italského krále.\n\nVe střetnutí mezi rakouskými a francouzsko-sardinskými vojsky hrála úlohu neschopnost velitele rakouských sil Ference Gyulaya, který se nemohl rozhodnout k akcím proti slabým vojskům sardinského krále Viktora Emanuela II. Rakouská vojska nechala bez povšimnutí vylodit francouzský kontingent, který čítal přes 120 tisíc vojáků a který se 16. května spojil se sardinskou armádou. Od počátku června začaly jednotlivé boje a šarvátky, z nichž jeden z nejvýznamnějších se konal 8. června, kdy byl do boje nasazen 11. pěší pluk z Písku, doplňovaný v jižních Čechách. V této bitvě u Melegnana se hrdinsky bránilo 6 tisíc rakouských vojáků náporu 30 tisíc Francouzů.\n\nBitva u Solferina se odehrávala 24. června ve velkém prostoru a jednalo se prakticky o tři bitvy – u Solferina, u Guidizzola a u San Martina. Na straně rakouského císařství se jí účastnilo 126 tisíc mužů, spojená francouzsko-sardinská vojska měla 115 tisíc mužů. U San Martina si dokázali vytvořit Francouzi převahu a postupně zatlačovali rakouská vojska z pozic. U Solferina se začali rakouští vojáci stahovat pod mohutným tlakem kolem čtvrté hodiny odpolední. Ve středu sestavy se střetlo 57 000 Francouzů (včetně celé císařské gardy) s 40 000 Rakušany. Po úporných bojích v nepřehledném terénu, kde se nedokázaly uplatnit rakouské pušky, byl střed rakouské sestavy prolomen a levé křídlo poté začalo ustupovat. V šest hodin večer se sardinská vojska vrhla do nového útoku proti rakouskému pravému křídlu, ovšem marně a to přesto, že proti Benedekovu sboru s 25 000 vojáky útočilo 44 000 Piemonťanů. Kolem desáté hodiny večerní byl dán pokyn k ústupu rakouských jednotek z bojiště. Bitva trvala 15 hodin a vyčerpaná francouzsko-sardinská vojska již neměla sílu pronásledovat stejně vyčerpaného nepřítele. Francouzům bitvu vyhrály rojnice, bodáky a děla.\n\nNa rakouské straně byla jako hlavní zbraň pěchoty používána puška Lorenz vzor 1854 s drážkovanou hlavní. Ta měla větší dostřel, přesnost a rychlost palby než pušky s hladkou hlavní, které používali protivníci a to jak francouzská puška Minié Mle 1853 tak i Piemontská puška vzor 1844. Lorenz ráže 13,9 mm měl účinný dostřel až 900 metrů. Na 200 metrů střela trefovala terč s průměrem 50 cm v 90 % případů. Francouzská Minié měla účinný dostřel cca 600 metrů, na 200 metrů třetina výstřelů zasáhla terč o průměru jeden metr. Avšak francouzská puška byla vybavena lepším bodákem (sabre-bainette) a Francouzi měli lepší pěchotní taktiku, která využívala rojnice, zatímco v rakouské armádě se používání rojnic vůbec necvičilo. Přesto se Francouzi do střeleckých soubojů pouštěli jen velmi neradi a snažili se boje řešit především útoky na bodák.\n\nFrancouzská děla byla mnohem kvalitnější než rakouská. Na vzdálenost maximálního rakouského dostřelu se francouzská děla dokázala trefovat. Rakouské šestiliberní dělo mělo hladkou hlaveň s ráží 9 cm a účinný dostřel kolem 900 metrů. Francouzské La Hitte 1859 bylo bronzové dělo s rýhovanou hlavní ráže 8,65 cm s dostřelem 3000 metrů a 4kilogramovým projektilem.\n\nV jízdě byla kvalita zhruba vyrovnaná. Rakousko používalo husary, hulány a dragouny. Francie používala kyrysníky, dragouny, husary, kopiníky a jízdní myslivce.\n\nČeští vojáci se na rakouské straně uplatnili na mnoha místech. Do bojů se zapojil čáslavský pěší pluk č. 21, kolínský prapor polních myslivců č 14, šumperský prapor polních myslivců č. 16, rovněž značná část dělostřelců byla české národnosti. K uctění památky 872 vojáků píseckého pěšího pluku č. 11, kteří padli za rakouskou monarchii v bitvách u Melegnana a Solferina, byl v r. 1861 sochař postaven v Písku klasicistní pomník od Emanuela Maxe.\n\nPorážka vedla v Rakousku k odvolání ministra vnitra Alexandra Bacha a ukončení tzv. bachovského absolutismu. Zároveň otevřela cestu k vnitřní reformě v podobě Říjnového diplomu a na něj navazující přetvoření rakouského císařství na konstituční monarchii tzv. Schmerlingovou ústavou.\n\nPo skončení bojů začal zraněné vojáky ošetřovat Švýcar Jean Henri Dunant, který na základě osobních zkušeností napsal v roce 1862 knihu \"Vzpomínky na Solferino\". Navrhl založit mezinárodní organizaci na pomoc raněným vojákům a uzavřít mezinárodní dohodu o jejich ochraně. 26. až 29. října 1863 se v Ženevě konala konference, které se účastnili zástupci šestnácti evropských zemí. Na konferenci byl založen Mezinárodní výbor Červeného kříže, což je považováno za počátek celosvětového hnutí Červeného kříže.\n\nŠlo o jediný válečný střet, kterého se přímo na bojišti osobně zúčastnil i rakouský císař František Josef I. Tato neblahá zkušenost však později vedla k tomu, že to již nikdy v žádné další válce nezopakoval.\n\n"}
{"id": "293102", "url": "https://cs.wikipedia.org/wiki?curid=293102", "title": "Poitou-Charentes", "text": "Poitou-Charentes\n\nPoitou-Charentes je bývalý region Francie. Nacháze se na západě Francie a sestával ze čtyř departmentů – Charente, Charente-Maritime, Deux-Sèvres a Vienne. Jeho hlavním městem bylo Poitiers. Od roku 2016 byl spolu s regiony Akvitánie a Limousin sloučen do nového regionu Nové Akvitánie.\n\n"}
{"id": "293103", "url": "https://cs.wikipedia.org/wiki?curid=293103", "title": "Val Camonica", "text": "Val Camonica\n\nVal Camonica je údolí v Lombardii v severní Itálii, přičemž jeho velká část se nachází v provincii Brescia. Oblast je známá především díky svému obrovskému množství skalních maleb, jejichž vznik se datuje až do doby kolem 6 000 př. n. l. Od padesátých let 20. století pak probíhá jejich postupná klasifikace, popis a následné zaznamenávání. Od roku 1979 jsou všechny tyto malby součástí světového dědictví UNESCO.\n"}
{"id": "293105", "url": "https://cs.wikipedia.org/wiki?curid=293105", "title": "Brázda (jednotka)", "text": "Brázda (jednotka)\n\nBrázda je stará česká jednotka délky i plošného obsahu. Je doložena již od středověku. Šest brázd + jeden rozhor pravděpodobně tvořilo jednotku zvanou záhon. \n\nJedna brázda = 1/2 lokte = 0,2957 metru.\n\nPlošný obsah brázdy a stejně tak i záhonu se vztahoval vždy k délce jednoho honu, která činila 260 loktů. Odtud pak vyplývá, že jedna brázda činila přesně 130 čtverečních loktů, tedy 45,47 metru čtverečního. \n\n"}
{"id": "293107", "url": "https://cs.wikipedia.org/wiki?curid=293107", "title": "Kostel Santa Maria delle Grazie (Milán)", "text": "Kostel Santa Maria delle Grazie (Milán)\n\nSanta Maria delle Grazie („P. Marie Milostivé“) je název jednoho z nejznámějších kostelů v italském Miláně. V refektáři (jídelně) dominikánského kláštera připojeného ke kostelu se nachází známá freska \"Poslední večeře\" (1498) od Leonarda da Vinciho. Klášter s kostelem byly postaveny v letech 1463–1497 na přání tehdy v Milánském vévodství nově nastoupivšího rodu Sforzů.\n\nV srpnu 1943 klášterní budovy velmi vážně poškodil bombardovací nálet anglo-amerického letectva; klenby a východní stěna refektáře byly naprosto zdemolovány, ale severní stěna s \"Poslední večeří\" se šťastně zachránila (také díky předchozím ochranným opatřením), stejně jako většina stěny jižní, nesoucí fresku \"Ukřižování\" (1495) od lombardského malíře Giovanniho da Montorfano. Po válce byly kostel i klášter částečně zrekonstruovány, refektář postaven znovu.\n\nPro svou historickou hodnotu byl architektonický celek i s da Vinciho freskou v roce 1980 přiřazen ke světovému dědictví UNESCO.\n"}
{"id": "293110", "url": "https://cs.wikipedia.org/wiki?curid=293110", "title": "Move-to-front transformace", "text": "Move-to-front transformace\n\nMove-to-front (MTF; česky „přesuň na začátek“) transformace je transformace používaná v algoritmech pro kompresi dat. Obvykle se používá po provedení Burrowsovy-Wheelerovy transformace; ještě před použitím entropického kódování. Transformace mění entropii vstupních dat.\n\nZákladní myšlenkou je nahrazovat symboly vstupní abecedy za jejich indexy ze seznamu symbolů a naopak (transformace je invertibilní). Přičemž aktuálně kódovaný symbol je přesunut v tomto seznamu vždy na počátek (odtud název). Lokálně tedy platí, že často vyskytující se symboly jsou umístěny blíže začátku seznamu.\n\nTransformace pracuje proudově, nikoli blokově. Data se musejí dekódovat ve stejném pořadí, v jakém byla zakódována, protože kodér i dekodér si musejí udržovat seznam symbolů a musejí pracovat ve shodě. Seznam má velikost rovnu počtu symbolů vstupní abecedy.\n\nTypicky se používá v kompresních metodách jako druhá fáze po Burrowsově-Wheelerově transformaci. Právě tyto transformace využívá například kompresní metoda bzip2.\n\nMetoda byla několikrát vylepšena a následně nahrazena sofistikovanějšími algoritmy (Inversion frequencies, Weighted frequency count a další).\n\nBude se kódovat sekvence znaků a…z (řekněme 26 možných symbolů). Na počátku je seznam inicializován znaky v abecedním pořadí, tedy znak a na indexu 1, n na indexu 14. Sekvence znaků „ananas“ bude zakódována jako 1, 14, 2, 2, 2, 19.\n\n"}
{"id": "293114", "url": "https://cs.wikipedia.org/wiki?curid=293114", "title": "Obléhání Tobruku", "text": "Obléhání Tobruku\n\nObléhání Tobruku německými a italskými vojsky probíhalo od 11. dubna do 10. prosince 1941. Od 21. října 1941 se obrany libyjského přístavního města Tobruk účastnil i československý prapor pod vedením podplukovníka Karla Klapálka. Tento prapor významnou měrou přispěl k udržení města v rukou Spojenců.\n\nSeveroafrický přístav Tobruk byl obklíčen vojsky Osy již 11. dubna 1941. Fronta se posunula až k libyjsko-egyptské hranici a Tobruk zůstal více než 100 km za frontovou linií. Jelikož zásobování po zemi bylo nemožné, zůstali obránci odkázáni na zásobovací kapacity britského Královského námořnictva. \n\nDne 21. října 1941 dorazil do přístavu 11. československý pěší prapor o síle 643 mužů, jenž posílil jeho obranu, kterou tvořily britské, australské a polské jednotky (právě do polské brigády byl prapor začleněn). Hlavní náplň každodenního pobytu spočívala v hlídkové činnosti. Vojáci dostali svěřený téměř šestikilometrový úsek obrany, který měli v případě nepřátelského útoku uhájit. Během činnosti docházelo k přestřelkám s protivníkem; velkým nebezpečím bylo letecké ostřelování a dělostřelecká a minometná palba nepřítele. V průběhu obléhání Tobruku se německá propaganda snažila demoralizovat obklíčené jednotky. Na obklíčené vojáky bylo vysíláno volání: „Vylezte, krysy!“ Posměšný název však převzaly jak britské, tak československé jednotky a začaly si říkat „Pouštní krysy“.\n\nDne 18. listopadu zahájila 8. britská armáda útočnou operaci s krycím názvem „Crusader“. Podle plánu měla tobrucká posádka ve vhodném okamžiku podniknout výpad z jihovýchodní části perimetru a navázat kontakt s hlavními silami. Boje probíhaly se střídavými úspěchy a britským jednotkám se podařilo 5. prosince do Tobruku „vysekat“ spásný koridor. Střetnutí jednotek, kterého se aktivně účastnil i 11. československý pěší prapor, skončilo 10. prosince 1941.\n\nZatímco ostatní vojska pokračovala v pronásledování vojsk Osy, českoslovenští vojáci zůstali ve městě. 21. ledna 1942 zahájily německo-italské jednotky protiofenzívu a nad Tobrukem se znovu začala vznášet hrozba. Českoslovenští vojáci zpevňovali obranu a podíleli se na strážní službě. V březnu byli někteří z nich přecvičeni na protiletadlové dělostřelce a 28. března byla čs. jednotka začleněna do 4. britské protiletadlové brigády. Dne 7. dubna 1942 byla čs. brigáda vystřídána Jihoafričany a přístav opustila. V bojích o Tobruk padlo 14 příslušníků praporu, 26 bylo zraněno těžce a 55 lehce.\n\n\n"}
{"id": "293117", "url": "https://cs.wikipedia.org/wiki?curid=293117", "title": "MTF", "text": "MTF\n\nZkratka MTF, MfF, či M-t-F, může mít více významů:\n\n"}
{"id": "293120", "url": "https://cs.wikipedia.org/wiki?curid=293120", "title": "Smoke on the Water", "text": "Smoke on the Water\n\nSmoke on the Water je legendární rocková skladba britské hard rockové formace Deep Purple, která poprvé vyšla na jejich albu \"Machine Head\" z roku 1972.\n\nSkladba je známá díky svému hlavnímu hudebnímu tématu, kterou je čtyřtónová bluesová škála, melodie čtyř paralelních tónů. Kytarový riff hraje Ritchie Blackmore na kytaře Fender Stratocaster, po bicích a basové kytaře následuje zpěv Iana Gillana. Jon Lord doprovází kytarový part na varhanech Hammond C3, jejichž zvuk je přes zesilovač Marshall zkreslovaný do tónu, který napodobuje kytarový zvuk. Blackmore na vybrnkávání používá dva prsty, přehráváním dvojic tónů se dá přesněji spojit zvuk varhan s kytarou.\n\nSlova skladby vyprávějí skutečný příběh. 4. prosince 1971 měli Deep Purple připravené nahrávaní alba v Montreux (Švýcarsko) v mobilním studiu, které jim pronajali Rolling Stones (známé jako Rolling Stones Mobile Studio, v tomto studiu bylo nahráváno např. i album \"Physical Graffiti\" od Led Zeppelin), v textu písně je zmiňované jako \"Rolling truck Stones thing\", nebo i \"the mobile\". Nahrávací studio měli v zábavním komplexu, který byl součástí kasína v Montreux (v textu jako \"the gambling house\"). Toho večera měl na jevišti kasína vystoupení Frank Zappa se svou skupinou The Mothers of Invention. Uprostřed Prestonova syntezátorového sóla ve skladbě \"King Kong\" vypukl požár, když některý z návštěvníků vystřelil světlici ze signální pistole do stropu pokrytého ratanem, který začal hořet. Vzniklý oheň zničil celý komplex kasína i s aparaturou Zappovy skupiny. Legenda praví, že Frank z pódia zorganizoval evakuaci, a několik minut na to co sám jako poslední vyšel z budovy, kasíno spadlo. V textu je to popsané slovy \"some stupid with a flare gun burnt the place to the ground\".\n\nNázev skladby \"Smoke on the Water\" (autorem je basák Roger Glover) pochází z pohledu na kouřící kasíno nad Ženevským jezerem. \"Funky Claude\" pobíhající od shora dolů je pojmenováním pro Claude Nobse, ředitele jazzového festivalu v Montreux, který některým návštěvníkům pomáhal utéct z místa požáru.\n\nSkladba \"Smoke on the Water\" byla přidána na album \"Machine Head\", které vyšlo začátkem roku 1972. Skupina ji neplánovala vydat na singl, nepovažovala ji za potenciální hit. Singl vyšel až po roce a v USA v létě 1973 dosáhl 4. příčky v žebříčku popových singlů Billboardu. Po jeho vydání se album dostalo do první desítky v prodejnosti. Souhra hry mezi Blackmorem a Lordem je v koncertních verzích skladby víc propracovaná a verze, která vyšla na jejich albu \"Made in Japan\" v roce 1973 se stala osobitým hitem.\n\nSkladbu hráli Blackmore a Gillan během vystoupení svých sólových projektů po odchodu z Deep Purple ve formacích \"Ian Gillan Band\", či Rainbow. V roce 1983 měl Gillan jako člen skupiny Black Sabbath skladbu \"Smoke on the Water\" ve svém repertoáru. Je to tedy jedna z mála coververzí, které ve své historii tato skupina hrála.\n\nTato skladba je populární i pro začínající kytaristy, často se hraje už během nácviku hry na kytaru.\n\n\"Smoke on the Water\" dosáhla těchto úspěchů:\n"}
{"id": "293124", "url": "https://cs.wikipedia.org/wiki?curid=293124", "title": "Charles Coughlin", "text": "Charles Coughlin\n\nCharles Edward Coughlin (25. října 1891 – 27. října 1979) byl americký katolický kněz kanadského původu, farář při \"National Shrine of the Little Flower\" v Royal Oak v Michiganu. Byl jedním z prvních náboženských a politických lídrů, používajících masové sdělovací prostředky. Jeho víkendová vystoupení v rádiích ve třicátých letech 20. století měla miliony posluchačů.\n\nCharles Coughlin ve svých projevech zuřivě napadal Roosevelta a jeho Nový úděl, prokládal je antisemitskými výpady, a vyjádřil ocenění Mussolinimu a Hitlerovi. Řada katolických biskupů i apoštolský delegát se snažili omezit jeho působení v rádiích, kde vystupoval jako katolický kazatel (ačkoliv ve skutečnosti se zabýval mnohem více politikou a ekonomikou, než vírou), on však těžil z toho, že jedinou autoritou, která vůči němu měla kanonické pravomoci, byl detroitský arcibiskup Michael Gallagher, jeden z mála jeho podporovatelů v řadách episkopátu.\n\nPo roce 1936 eskaloval Coughlinův antisemitismus a oslava fašistických a nacistických vůdců, což se ale ukázalo být příčinou jeho pádu. Odpor vůči Coughlinovi mezi episkopátem gradoval, navíc USA v v roce 1936 navštívil kardinál státní sekretář Pacelli (budoucí papež Pius XII.), který se po setkání s Coughlinem a vyslechnutí několika jeho projevů plně ztotožnil s tím, že jeho vystupování v roli katolického kazatele musí skončit.\n\nSpolečné úsilí vlády, katolických biskupů a vzrůstající antisemitismus a extremismus v Coughlinových projevech vedl k tomu, že některá rádia začal odmítat jeho projevy (už beztak ztrácející posluchače). Nový správce detroitské arcidiecéze (Gallager zemřel v roce 1937) se také ukázal být mnohem méně chápavý než jeho předchůdce, takže Couglin už de facto nesměl vystupovat jako katolický kněz a kazatel, ale pouze „soukromě“ a nakonec si musel za vysílací čas sám platit, což mu značně ztížilo vystupování.\n\nV roce 1939 mu vláda zcela zakázala přístup do rádií, no dále šířil své názory vlastními novinami \"Social Justice\" a ve zvukových nahrávkách, odvolával se přitom na první dodatek ústavy. Vláda však zásadně omezila i tyto jeho možnosti, když mu zakázala využívat zlevněné služby Amerického státního poštovního úřadu. Mohl dál publikovat, co chtěl, ale jeho možnosti doručit své projevy a noviny čtenářům byly extrémně sníženy, přesto se dál snažil působit až do roku 1942, kdy mu arcibiskup Mooney zakázal veškeré další politické působení a vystupování. Couglin uposlechl – farářem zůstal až do důchodu v roce 1966.\n"}
{"id": "293126", "url": "https://cs.wikipedia.org/wiki?curid=293126", "title": "Tommy (album)", "text": "Tommy (album)\n\nTommy je album od skupiny The Who z roku 1969. Je považováno za konceptuální album, bývá označováno jako první „rocková opera“. Autorem je kytarista Pete Townshend, i když na tvorbě se částečně podíleli i další členové kapely The Who − John Entwistle a Keith Moon. V roce 2003 se album umístilo na 96. místě v žebříčku 500 nejlepších alb historie časopisu \"Rolling Stone\".\n\nV roce 1975 byl režisérem Kenem Russellem na motivy alba natočen stejnojmenný film, několikrát bylo dílo předvedeno v orchestrální podobě v Londýně a Sydney.\n\nKapitán britské armády Walker během výpravy zmizí a je považován za mrtvého („Overture“). Jeho vdova, Mrs. Walker, porodí jejich syna, Tommyho („It's a Boy“). O několik let později se kapitán Walker vrací domů a zjišťuje, že si jeho žena našla nového milence. Kapitán Walker onoho milence zabije („1921“). Aby rodiče tento incident ututlali, řeknou Tommymu, že to neviděl, neslyšel a nikomu o tom neřekne. Následkem této události Tommy utrpí vážnou posttraumatickou stresovou poruchu a zůstává v polokatatonickém stavu. Protože vzal příkazy rodičů do nečekaného extrému, stává se hluchým, němým a slepým. Roky minou a Tommy je navenek nehybný. Nicméně uvnitř jeho hlavy se pocity z vnějšího světa mění v úžasné vize, které jsou doprovázeny hudbou („Amazing Journey/Sparks“).\n\nJeho rodiče si nic z toho neuvědomují a trápí se, že Tommy ve své izolaci nikdy neobjeví náboženství („Christmas“). Tommyho rodiče občas jezdí na výlety a nechávají svého syna s příbuznými, z nichž většina zneužívá jeho bezmocnosti; je mučen sadistickým bratrancem Kevinem („Cousin Kevin“) a sexuálně zneužíván strýčkem Erniem („Do You Think It's Alright?“, „Fiddle About“). Mezitím pasák nazývaný „The Hawker“ prodává svou prostitutku, která slibuje navrátit slepému zrak a údajně umí vyléčit hluchotu, němotu a slepotu („Eyesight to the Blind“). Tommyho nakonec k této ženě, která si říká „The Acid Queen“, vezmou; ta se snaží Tommyho přimět k plnému vědomí pomocí halucinogenních drog. Ačkoliv na něj nezdařená léčba silně zapůsobila („Underture“), Tommymu jeho postižení zůstávají. I přesto si později získá pozornost veřejnosti, když se stane úspěšným hráčem pinballu („Pinball Wizard“).\n\nNakonec Walkerovi vezmou Tommyho k respektovanému lékaři („There's a Doctor“), který zjišťuje, že Tommyho postižení jsou spíše psychosomatická, než tělesná. Na radu lékaře („Go to the Mirror!“) Tommy začne zírat na svůj odraz a stává se posedlým všemi zrcadly v domě. Mrs. Walker tento zvyk velmi naštve a rozmlátí zrcadlo, do kterého Tommy zírá. Tento čin nějak rozbije Tommyho psychický blok a Tommy opět získává své smysly a řeč („Sensation“, „I'm Free“). Tato zázračná léčba se stává veřejnou senzací („Miracle Cure“). Tommy se poté snaží (s nejasnými motivy) stát guruem („Welcome“). Zájem doby o postavy spasitelů mu vynese mnoho stoupenců. V postranním příběhu se náctiletá dívka „Sally Simpson“ z bohaté rodiny do Tommyho beznadějně zamiluje a snaží se během jeho projevu dostat k němu na pódium, ale je od Tommyho násilně odtržena ochrankou.\n\nStrýček Ernie vydělává na popularitě svého synovce založením ošuntělého a drahého Tommyho prázdninového kempu („Tommy's Holiday Camp“) pro stoupence, kteří chtějí žít tamtéž hédonistický život. Ve skutečnosti Tommy se svými přívrženci jedná příkře a vyžaduje od nich asketický život v jeho přítomnosti. Nespokojenost způsobená tímto obratem zesílí ve chvíli, když Tommy požádá zástup, aby si zakryli své oči a ucpali své uši a ústa a tak hráli pinball („We're Not Gonna Take It“). Na konci příběhu Tommyho jeho stoupenci odmítnou a opouští kemp. Následkem toho Tommy opět nalézá útočiště uvnitř sebe a ve svých představách („See Me, Feel Me“).\nAutorem všech skladeb je Pete Townshend, pokud není uvedeno jinak.\n\n\n"}
{"id": "293132", "url": "https://cs.wikipedia.org/wiki?curid=293132", "title": "Jak básníci přicházejí o iluze", "text": "Jak básníci přicházejí o iluze\n\nJak básníci přicházejí o iluze je česká komedie z roku 1984 a druhý díl básnické hexalogie režiséra Dušana Kleina na námět Ladislava Pecháčka. Hlavní role ztvárnili Pavel Kříž, David Matásek, Adriana Tarábková a Míla Myslíková.\n\nBývalí spolužáci z gymnázia a kamarádi Štěpán Šafránek a Kendy odjíždějí studovat do Prahy: Štěpán medicínu na Karlovu univerzitu, Kendy režii na FAMU. Zatímco budoucí filmař Kendy studuje zřejmě bez problémů, Štěpán propadá pesimismu z množství informací, které se má naučit, především v anatomii, a obává se, že neprojde do druhého ročníku. Při studiu si navíc musí přivydělávat brigádami, protože s penězi od maminky nevyjde. Při brigádě v nemocnici se zamiluje do studentky střední zdravotní školy „Jeskyňky“ (Adriana Tarábková), o kterou má však zájem i dr. Fast (Jiří Štěpnička). Touha dokázat, že není o nic horší než dr. Fast, Štěpána motivuje k tomu, že se anatomii naučí na výbornou. Při odjezdu na prázdniny jej však čeká zklamání: Jeskyňka odjíždí se svým nastávajícím – dr. Fastem.\n\nVe druhém dílu básnické hexalogie se objevují nové zajímavé postavy: kolegové-studenti černoch „Mireček“ (Joseph Dielle), šprt Honza (Karel Roden), Moravák Venoš (Václav Svoboda) a erotomanka Vendulka „Utěšitelka“ (Eva Jeníčková), kteří se krátce objeví i v následujícím filmu \"Jak básníkům chutná život\". Na Štěpána si zasedne vyučující anatomie doc. Sejkora (Jan Přeučil) a „zaručené“ rady, jak se snadněji učit, mu prodává podnikavý student Masařík (Akram Staněk).\n\nEpizodní roli doc. Zajíce si zahrál Zdeněk Svěrák, který přednáší v semináři o logickém uspořádání předmětů na ploše stolu. Mimo jiné popisuje Bronštejnovu metodu systematického uspořádání předmětů na pracovní ploše stolu. Jejím zakladatelem byl (fiktivní) vědec Enrich Bronštejn (1904–1969), který se narodil v Berlíně, kde studoval fyziku a matematiku a později se stal profesorem místní univerzity.\n"}
{"id": "293133", "url": "https://cs.wikipedia.org/wiki?curid=293133", "title": "Jak básníkům chutná život", "text": "Jak básníkům chutná život\n\nJak básníkům chutná život je česká komedie z roku 1987 a třetí díl básnické hexalogie režiséra Dušana Kleina na námět Ladislava Pecháčka. Hlavní role ztvárnili Pavel Kříž, David Matásek, Eva Vejmělková a Míla Myslíková.\n\nPo úspěšném zakončení studia medicíny Štěpán Šafránek nastupuje jako lékař na interní oddělení okresní nemocnice, absolvent FAMU Kendy získává místo asistenta režie v Československé televizi a v rodném Hradišti natáčí se štábem seriál. Po problémech s primářkou je Štěpán přeložen na místo obvodního lékaře v Bezdíkově, kde potkává svou novou lásku – učitelku hudby Alenu Hubáčkovou, „Píšťalku“ (Eva Vejmělková, dabuje ji Zlata Adamovská). S ní v závěru filmu odjíždí za novou prací do severních Čech.\n\nVe třetím díle básnické hexalogie se znovu setkáváme se Štěpánovými spolužáky ze studia: černoch „Mireček“ přijíždí s delegací OSN ze Ženevy na návštěvu do Československa, Vendulka „utešitelka“ pracuje jako úřednice na ministerstvu zdravotnictví. Ve filmu se objevují nové zajímavé postavy: bláznivá fanynka Karla Gotta a zdravotní sestra v Bezdíkově Tonička (Jana Hlaváčová), řidič sanitky Písařík (Pavel Zedníček) nebo svérázný malíř a otec Píšťalky (Rudolf Hrušínský).\n"}
{"id": "293138", "url": "https://cs.wikipedia.org/wiki?curid=293138", "title": "Michael Meeks", "text": "Michael Meeks\n\nMichael Meeks je softwarový vývojář, který je znám pro svoji práci ve firmě Ximian, kde od roku 2000 společně s Natem Friedmanem a Miguelem de Icazou vyvíjejí software. Podílel se hlavně na projektech GNOME,OpenOffice.org a LibreOffice. Dlouhou dobu byl hlavní přispěvatel do GNOME.\n\nMichael Meeks je křesťan a nadšenec svobodného softwaru. Pracoval pro společnost Novell na infrastruktuře GNOME a také na GNOME aplikacích, především CORBA, Bonobo, Nautilus a jiných.\n\nMichael Meeks nyní pracuje stále u firmy Collabora a to výhradně na projektu LibreOffice.\n\nTaké pracoval na projektu Quantel.\n\n"}
{"id": "293141", "url": "https://cs.wikipedia.org/wiki?curid=293141", "title": "Vyša", "text": "Vyša\n\nVyša nebo Noksa ( nebo ) je řeka v Rjazaňské a v Penzenské oblasti a v Mordvinské republice v Rusku. Je 179 km dlouhá. Povodí má rozlohu 4570 km².\n\nPramení na území Penzenské oblasti, kde protéká přes město Zemetčino. V délce 15 km tvoří administrativní hranici s Mordvinskou republikou, kde se ve vzdálenosti 3 km od řeky nachází vesnice Vyša. Ústí zprava do Cny (povodí Oky) na území Rjazaňské oblasti u vesnice Vyša.\n\nZdrojem vody jsou sněhové a dešťové srážky. Zamrzá v listopadu a rozmrzá na konci března až na začátku dubna.\n\nŘeka je splavná pro vodáky.\n"}
{"id": "293143", "url": "https://cs.wikipedia.org/wiki?curid=293143", "title": "Damien Sandras", "text": "Damien Sandras\n\nDamien Sandras je velmi dobře znám v komunitě svobodného softwaru díky svojí práci na vývoji GNOME, přesněji aplikace Ekiga, přední Open Source softphone pro desktopový operační systém Linux.\n\nJe také zakladatelem projektu FOSDEM, nejdůležitější konferenci programátorů svobodného softwaru v Evropě.\n\nSandras graduoval na Université Catholique de Louvain.\n\nNyní vede NOVACOM.\n\n\n"}
{"id": "293145", "url": "https://cs.wikipedia.org/wiki?curid=293145", "title": "Ford Escort", "text": "Ford Escort\n\nFord Escort je vozidlo automobilky Ford. Na evropský trh byl uveden v roce 1968 a pod stejným názvem se vyráběl až do roku 2000, v Severní Americe se prodával mezi lety 1981 a 2004. Šlo o vůz nižší střední třídy, který se vyráběl s karoseriemi typu hatchback, kupé, kombi, pickup, sedan a kabriolet. Některé verze sedanu nesly na některých trzích označení \"Orion\". Všechny generace tohoto modelu měly motor umístěn vpředu. V prvních letech výroby měl Escort poháněna kola zadní nápravy, později došlo ke změně a poháněna byla přední náprava jako u většiny konkurentů. Vyráběly se i verze s pohonem všech kol.\n\nS celkově dvaceti miliony vyrobených vozů se Escort stal nejúspěšnějším modelem automobilky a překonal i legendární Model T.\n\nBěhem života modelu Escort se vyrábělo sedm generací v Evropě označovaných Mark I až Mark VII (někdy také Mk I, Mk VII). Toto značení není zcela jednotné a některé generace bývají v různých regionech značeny rozdílně (např. Mk Vb vs. Mk VI).\n\nNa přelomu let 1967 a 1968 nahrazuje Escort předchozí model Anglia. Vůz se zadním náhonem a motorem vpředu. Přenos výkonu přes manuální čtyřrychlostní nebo automatickou třírychlostní převodovku. Výroba probíhá v Anglii a Německu. Brzdy byly bubnové, kotoučové na přední nápravě byly za příplatek.\n\n\nEscort II byl pouze Facelift předchozího modelu vyráběl se v letech 1975–80. Ford Escort RS 2000 si zahrál v seriálu Profesionálové, kde ho řídil Doyle v letech 1978–1979.\n\n\nI nastala zima roku 1979 a bylo na čase říci sbohem staré dobré Brendě v souvislosti s očekávaným jarním příchodem Eriky.\n\nPro ty co neví o čem mluvím, vysvětlím.V 70 letech měli Fordovi projektoví manažeři úchylku v označování nových projektů aut, na kterých pracovali, dívčími jmény. Z toho plyne, že Capri se říkalo Diana, Mk.II Escort měl označení Brenda nu a Mk.III Escort je od té doby znám coby Erika.\n\nMk.III se začal měnit v realitu ji v roce 1975, kdy vznikly první skici třetí generace Escorta. Pro udržení vývoje v dlouhodobé perspektivě se plány na nový vůz, s poháněnou přední nápravou objevily pár měsíců po uvedení MK.II na trh.\n\nZatímco Mk.II je chápán jen jako převlečená Mk.I, Mk.III nemohla být víc odlišnější, než její předchůdce, s kterým v důsledku sdílí jen obchodní název – ESCORT. Nejen styling karoserie byl nový – s verzemi 3 a 5dveřový hatch, nahrazující 2 a 4dveřové sedany, ale taky celý systém pohonu a zavěšení kol, celá nová řada motorů, vyráběná v k tomu určené nové továrně.\n\nByl to mamutí počin, i pro tak velký koncern, jako je Ford, se všemi jeho celosvětovými zdroji a technologiemi. Malým překvapením se stalo to, kdy byl nový vůz v září 1980 představen, že Ford informoval motoristické novináře o skutečnosti, že tento projekt zabral 5 let vývoje, 5 různých větrných tunelů, 500 inženýrů a 500 milionů liber.\n\nV diskuzi o novém modelu vznikl koncept „světového“ vozidla. Fordova mateřská továrna v USA držela velký podíl v japonské Mazdě a spolupracovala s ní na mnoha různých projektech. Počáteční idea zahrnovala rozšíření spolupráce i na evropskou pobočku a Escort měl být vozidlem produkovaným po celém světě.\n\nBohužel správný čas pro tento koncept v té době ještě neuzrál a na konci této myšlenky stojí 3 různé vozidla – Americký Escort nahrazující Pinto, evropský Escort a Mazda 323, které sice vypadají podobně, ale fakticky sdílejí jen minimum součástí.\n\nNaznavše faktu, že si půjdou všichni svou cestou, práce na Evropském modelu začaly koncem roku 1976 dostávat reálné obrysy. Na rozdíl od Fiesty, prvního modelu s pohonem předních kol (pomineme li totálně zapomenutý Taunus 12M P6), jejíž tvary se zrodily v turínském designovém středisku GHIA, byl Escort více „domácím“ úkolem, přičemž kolínská pobočka měla odpovědnost za motory, převodovku a exteriér vozidla, kolegové z Anglie se zaměřili na vývoj podvozku, brzd, řízení, finálnímu doladění motoru a celkového vyvážení vozidla spolu s návrhem interiéru.\n\nKlíčové postavy vývoje Eriky byly Uwe Bahnsen, viceprezident designového oddělení Forda a Ron Mellor, viceprezident produkčního vývoje.\n\nPředohrabová Fiesta, uvedená v roce 1976, poskytla klíč k rozvoji Escorta, jakmile byla uvedena na trh, stal se Escort Mk.II s jeho koncepci totálně překonaným a zastaralým.\nBylo velmi důležité, aby se jeho nástupce stal více prostorným, praktickým než jeho předchůdce, zároveň však i mnohem více aerodynamicky efektivním vozem. Pohonné ústrojí se testovalo v tuctu Fiest, jejích karoserie byly přizpůsobeny k pojmutí CVH motorů a celého podvozku Escorta, aby se docílilo výchozích hodnot pro testování ještě neexistujícího vozidla.\nVe stejný čas chlapci v kolíně okusovali tužky v přestávkách mezi těžkou prací na designu vozidla, realizujícího se jako hatchback.\n\nNový Escort měl mít nejen lepší aerodynamický odpor než Mk.II s hodnotou 0,448, leč měl překonat i protivníka nalezeného v Golfu Mk.I, který oplýval hodnotou 0,43, tudíž jasným cílem pro Eriku byla hodnota 0,4 a zadupání koncernového zázraku do prachu cest. Ačkoliv vyvíjené vozy vypadaly velmi uhlazeně s jejich křehkými liniemi a rovnými hranami, ukázalo se po mnoha testech v tunelech a to nejen Fordových, ale i u Mercedes Benzu, Fiatu a Volkswagenu, e hodnota 0.4 nemůže být pokořena.\n\nV ten moment tým Uwe Bahnsena naznal, že je třeba jemně přepracovat záď a prodloužit ji o cca 3 cm, dodat jí drobnou odtrhovou hranu vedoucí k vylepšení obtékáni karoserie a na přední kapotě došlo k jejímu „přetažení“ přes světla, čím se dosáhlo menšího čelního odporu. Toto všechno převedené na suchá čísla ruku v ruce s detailním vývojem vedlo k dosažení hodnoty 0,384 pro 5dveřový hatchback, přičemž verze XR3 opatřená předním a zadním spoilerem a „deflektory“ před zadními koly dosáhla až na Cd 0,374.\n\nV porovnání se svým předchůdcem měl nový model podobné základní rozměry, ovšem jeho přední náprava širší, střecha byla nižší a uvnitř bylo mnohem více lépe využitelného prostoru. O jeho náskoku ještě více vypovídá jeho menší váha, neušetřilo se jen zahozením kardanu a tuhé zadní nápravy, ale i promyšlenými kroky vedoucími k pevnějším a lehčím částem vozidla, kupříkladu čelní okno tímto ztratilo 1 mm tloušťky.\n\nFinální design vozidla byl potvrzen v březnu 1978 a v průběhu roku došlo jen k několika málo korekcím interiéru, také mohla být spuštěna produkce pilotních kusů v továrně Saarlouis a Halewoodu a to počátkem ledna 1980. Červenec roku 1980 uzřel kompletní výměnu modelové řady Mk.II za MK.III a tím začaly šťastná i nešťastná léta Escorta s touto koncepci pohonu. Hned od počátku produkce byla nabízena celá škála modelů a to 3 a 5dveřový hatchback, 3dveřové kombi osazené 3 novými motory CVH 1,1, 1,3 a 1,6 (ačkoliv všechny verze 1,1 prodané v Británii se osadily prehistorickým OHV motorem Kent z Fiesty, který byl do ní taktéž implantován z jiného modelu – Cortina). Erika se dále mohla pyšnit různými variantami výbavy od základní standard verze a po luxusní verzi Ghia, ale i sportovní verzi XR3.\n\nV roce 1981 byl Escort zvolen Evropským vozem roku.\n\nModel IV. byl celkem viditelný facelift předchozího modelu, např. nové přední i zadní čelo atd.\n\nVyráběné verze a motorizace:\nNa jihoamerickém trhu se nabídka motorů lišila od uvedeného seznamu.\n\n\nTento model byl zcela odlišný od předchozích, poměrně moderních modelů a to tím při jeho vývoji byl kladen velký důraz na ekonomické ukazatele, tudíž konstrukce nebyla zrovna přelomová. Konfigurace podvozku byla spíš krokem zpět, což bylo po zásluze oceněno dobovým tiskem a nelze se divit, báječné jízdní vlastnosti modelu Mk.IV s nezávislým zavěšením kol byly nahrazeny zmateným chováním nového modelu, který v prvotních sériích nebyl osazen vepředu ani stabilizační tyčí a zadní náprava byla řešena „zkrutnou tyčí“. Ani sdílení motorů s předchozí generací Mk.IV, motory CVH, nevedlo k oslavným ódám, což skrz problémy s vývojem motoru Zetec (Zeta) vedlo k urychlenému vývoji motoru N7A, známého osazením ve voze se známým označením RS2000 a to od roku 1991. Pravdou je, že i tento motor byl kombinací starých věci, tzn bloku motoru I4 DOHC (sierra, Scorpio) a hlavou vyvinutou Cosworthem.\n\nMotory:\n\nMark VI bývá v anglických textech často označován jako Mark Vb.\nV podstatě je Escort VI pouze facelift předchozího modelu. Má jinou kapotu motorového prostoru, objevila se nová zadní světla u hatchbacků a karoserie dostala různá vyztužení, mj. trubkové vzpěry ve dveřích. V průběhu výroby došlo k drobným změnám v krytu hrdla nádrže a designu a uchycení sedaček, předznamenávajících příchod dalšího faceliftu modelu Escort.\nMotory:\n\nPoslední generace vozu. Opět jen facelift předchozího vozu. Byla ještě více zakulacena světla, oválný otvor masky se zúžil, na náraznících nejsou chromované pruhy. Následující model již nesl název Focus. Oba modely byly od roku 1998 vyráběny souběžně. V anglicky psaných textech bývá Mark VII většinou označena jako Mark VI a předchozí mezityp bez faceliftu jako Mark Vb.\n\nK dostání byly i verze s nadstandardní výbavou Ghia. Tato výbava byla dostupná ve všech karosářských provedeních. Do této výbavy patří:\n\nVolitelná výbava v rámci Ghia packetu:\n\nK dispozici bylo 9 spalovacích motorů:\n\nnebo 3 vznětové motory:\n\nOd roku 1991 až do ukončení výroby roku 2000 byl prodáván model se sportovním paketem zvaný RS 2000. Ten byl postaven na základě modelu běžné karoserie Escorta, stejně jako tomu bylo i u předchozích generací. Nedošlo k žádným vyztužovacím procesům,ani k jiným úpravám, které by více konvenovaly z označením RS. Standardem u tohoto packetu byly lakované přídavné boční prahy a typický zadní spoiler, kteréžto šly ovšem za příplatek aplikovat na jakýkoliv standardní model. Výbava interieru obsahovala sportovní sedačky značky Recaro, ztmavené odsouvací střešní okno, elektrické stahování okének a centrální zamykání. Podsvícení palubní desky bylo netypicky oranžové a detaily na volantu a řadicí páce červené. Bílou vránou v řade RS byl model 4x4, jehož výroba čítala cca 500 ks, občas je mylně spojován s modelem Cosworth, ale obsahuje mnohem konvenčnější techniku obsahující modifikovanou převodovku MTX a hrst různých dílů napříč spektrem produkce Forda. Tato transmise se objevila i v běžných modelech a byla použita i ve Fordu Mondeo Mk.I. Bohužel s odstupem času se ukázala coby velmi nestabilní, tudíž počet funkčních vozů se rapidně tenčí\n, proto jsou již v dnešní době modely RS 2000 vzácné a i jako ojetiny mezi fanoušky ceněné.\n\nPaket RS 2000 nabízel pouze jedinou motorizaci. Vzhledem k tomu, že automobilka Ford započala výrobu nových Zetec motorů až po roce 1992, používal se již od roku 1991 jako základ pro motory RS 2000 agregát zvaný I4, který již automobilka montovala do modelů Sierra a Scorpio. Byla však použita jiná hlava válců s 16 ventily typu DOHC, namísto původní pouze 8ventilové.\n\nEscort byl velmi úspěšným modelem z hlediska motoristického sportu. Zejména soutěžní modely označené jako RS Cosworth se staly na dlouhou dobu téměř jakýmsi synonymem závodů rally a po dlouhé roky zde pravidelně sbíraly vavříny.\n\nFord Escort RS 1700T byl prototyp s pohonem zadních kol, navržený Fordem v roce 1980 pro rally skupinu B.\nPrototypy byly založeny na Eskortu mkIII a měly podélně uložený přeplňovaný čtyřválec Cosworth 1,8, který produkoval maximální výkon přes 300 koní (224 kW). Rs1700T měl zrychlení z 0–100 za 4,2 sekundy a maximální rychlost 225km/h.\nVzhledem k přetrvávajícím problémům přestal ford z jeho vývojem a začal pracovat na novém modelu s pohonem všech kol, na slavném RS200.\nBylo vyrobeno jen 18 zkušebních vozů, kterých se dodnes dochovalo pouze 5.\nFord Escort RS 1700T byl ve vývoji po dobu 2 let. Escort 1700T měl být nástupcem velmi úspěšného Escortu RS1800 Mk2 a měl být zapsán do skupiny B na mistrovství světa rallye.\n\nVÝROBA\nMOTOR\nZAVĚŠENÍ\nBrzdy\nKOLA\nPNEUMATIKY\n\nByl představen v roce 1984 na pařížském autosalonu jako nástupce RS 1600i. Měl přeplňovaný zážehový Motor. V exterieru byly použity přední a zadní spojlery, rozšířené blatníky a prahy. Kola byla opatřena sportovními disky z lehké slitiny. Na karoserii byly potisky barevných pruhů. Vůz byl homologován ve skupině sportovních cestovních vozů. Jeho účelem bylo konkurovat vozům VW Golf GTI a Opel Kadett GSi. Motor měl výkon 97 kW a rozvod OHC. Převodovka byla použita pětistupňová. Kola byla zavěšena nezávisle na vzpěrách Mc Pherson. Pérování vinutými pružinami s teleskopickými tlumiči. Maximální rychlost 200 km/h, průměrná spotřeba 11 litrů na 100 km.\n\nPrvní Kit Car značky Ford nahradil stárnoucí typ Maxi Kit. Řada komponentů byla shodná s typem RS Cosworth. K pohonu sloužil přeplňovaný dvoulitr o výkonu 280 koní a točivém momentu 255 Nm. Gwydaf Evans získal s tímto vozem britský titul. V roce 1997 byla dokončena homologace a vůz byl vzhledově od typu Cosworth odlišen jinými nárazníky a spoilery. Hmotnost vozu byla snížena na 960 kg. Také v druhé sezoně britského šampionátu bojoval Evans o titul, ale neobhájil ho.\n\nByl připraven ve spolupráci s firmou Cosworth, se kterou Ford spolupracoval ve Formuli 1. V letech 1992 až 1996 bylo vyrobeno 7 145 vozů. Byl to nástupce modelu Ford Sierra RS Cosworth 4x4 a v podstatě přebral veškeré mechanické části. Sierra byla v oblasti rallye málo úspěšná a tak se Ford rozhodl celý podvozek i agregáty Sierry vestavět do\nlehčí karoserie Escortu která měla také kratší rozvor náprav. Motor byl přeplňovaný turbodmychadlem Garrett a měl výkon 227 koní (167 kW). Byly rozlišovány 3 verze podle barvy hlavy válců. Červená byla pro vysokooktanový benzín, zelená pro bezolovnatý a modrá pro bezolovnatý s katalyzátorem. Jako jediný Escort měl motor uložený podélně z důvodu vestavby agregátů Sierry. Montování karoserie převzala firma Karmann, která upravila karoserii pro objemnější motory a díly pohonu všech kol. Charakteristickým prvkem je dvoupatrové přítlačné křídlo, rozšířené blatníky a chladicí otvory na kapotě. V interieru jsou anatomická sedadla Recaro.\n\n\nJednalo se o kompletně přestavěný model Escort RS Cosworth. Verzi WRC poháněl zážehový čtyřválec Cosworth o objemu 1993 cm³ o výkonu 300k( dáno předpisy pro sk. WRC, reálně přes 350k) přeplňovaný turbodmychadlem. Převodovka je šestistupňová sekvenční. Poprvé byl homologován 1. ledna 1997 a už ve stejném roce se zúčastnil Rallye Monte Carlo 1997 jako jeden z prvních vozů v nové kategorii. Většinu úprav vozu měla na svědomí firma Moutone. Vzhledově měl vůz jiný přední nárazník a menší přítlačné křídlo.\n\nRozměry\n\nV České republice byl Ford Escort na přelomu tisíciletí několik let nejpočetněji zastoupeným zahraničním vozem.\n"}
{"id": "293147", "url": "https://cs.wikipedia.org/wiki?curid=293147", "title": "Kušánská říše", "text": "Kušánská říše\n\nKušánská říše, někdy též Kušánsko, byl starověký stát, který se rozkládal přibližně na území dnešního Afghánistánu, Tádžikistánu, Pákistánu až na jih k řece Ganze v severní Indii. Kušánci udržovali diplomatické kontakty se Římem, Čínou i Persií. Po několik století bylo Kušánsko místem, kde docházelo ke střetávání kultur Západu a Východu. Přes Kušánskou říši vedla jedna z tras hedvábné stezky a sami Kušánci obchodovali zejména s mincemi, kořením a hedvábím.\n\nKušáni pocházeli z etnika Jüe-č'uů, které žilo v oblasti čínských provincií Kan-su a Ning-sia. Je možné, že Jüe-č'ové jsou totožní s Tochary obývajícími západní oblasti Číny, avšak mnoho historiků tuto možnost popírá a přiklání se spíš k variantě, která považuje Jüe-č'e za odnož Šaků. Podle čínských pramenů byli Jue-č'ové v minulosti rozděleni do pěti knížectví, které spolu soupeřily o moc. Jako vítěz z těchto bojů nakonec vzešlo knížectví Kuej-šuang, z čehož vzniklo pozdější pojmenování Kušánů. Kušáni se poté vydali na cestu směrem k Řecko-baktrijskému království, kterého se jim podařilo dosáhnou kolem roku 135 př. n. l. Řekové na to přesídlili do oblastí Hindúkuše a řeky Indu.\n\nPrvním kušánským králem se stal Kudžúla Kadphises. Tomu se podařilo sjednotit etnikum Jüe-č'uů a rozšířit zatím relativně malé území Kušánců až do severní Indie. Dále se mu podařilo vytlačit Parthy z území Kábulu i Kandaháru. Jeho doba vlády bývá datována do 1. století. Kudžúla Kadphises byl pravděpodobně praotec Kanišky a první z tzv. „velkých kušánských králů“, kterým se postupně podařilo vybudovat mocnou říši napříč centrální Asií. Další král Vima Takto rozšířil Kušánsko o území severozápadní Indie.\n\nVnuk Kudžúly Kadphisa Vima Kadphises se stal dalším panovníkem. Vládl přibližně mezi lety 90-100 a podařilo se mu dobýt další území v Indii i Afghánistánu. Jako první vládce zavedl v Kušánské říši ražení zlatých mincí. V té době měla říše obchodní styky s Čínou, centrální Asií, Alexandrií i Antiochií.\n\nZa dalšího panovníka, krále Kanišky, dosáhla Kušánská říše vrcholu. Jeho říše byla spravována ze dvou hlavních center: z Péšávaru a Mathury. Sám Kaniška je buddhistickou tradicí považován za jednoho z velkých panovníků, který převzal patronaci nad buddhismem. Vládl přibližně mezi lety 127-151 a z doby jeho vlády se dochovalo množství mincí, na kterých je vyobrazen i sám Kaniška. Z doby vlády Kanišky pocházejí první vyobrazení Buddhy v antropomorfní podobě, do té doby byl vyobrazován pomocí symbolů.\n\nZa krále Huvišky říše dále vzkvétala, posledním velkým králem Kušánů se stal Vásudéva I.\n\nOd třetího století začala říše upadat. Když v roce 225 Vásudéva I. zemřel, říše byla rozdělena na východní a západní část. Okolo let 224-240 do oblasti Baktrie a severní Indie vpadli Sásánovci, kteří se zde stali později známí jako Indosásánovci. Další oblasti Kušánci ztratili vlivem rozmachu Guptovské říše. Ve 4. století se vzbouřil jeden z kušánských vazalů a svrhl kušánskou dynastii z vládnoucích pozic a založil Kidaritské království, které nějakou dobu ještě prosperovalo, avšak definitivní konec Kušánské říše přinesla invaze Hunů v 5. století a pozdější příchod islámu.\n\nUmění za doby Kušánců vzkvétalo zejména na hranici východní a západní části říše, v oblasti Gandháry, kde vzniklo tzv. gandhárské umění. Bylo specifické zejména díky prolínání řeckého uměleckého slohu spolu s východními motivy. Gandhárské umění přineslo do buddhistického umění průlomovou skutečnost - pod vlivem antiky začal být zakladatel buddhismu Buddha vyobrazován v lidské podobě. Do té doby byly antropomorfní zobrazení Buddhy spíše výjimkou a Buddha byl většinou vyobrazován pomocí symbolů jako bylo např. kolo dharmy, obří stopa apod. Z Gandháry je známo i vyobrazení Kušánců, jak uctívají Buddhu či bódhisattvy (asi nejčastěji Maitréju).\n\nDůležitou roli při zkoumání historických okolností Kušánské říše hrají mince. Někdy jsou dokonce jediným vodítkem, které má historik k dispozici.\n\nJiž od prvních kušánských panovníků byly mince raženy. První mince ze zlata se začaly razit za vlády Vimy Kadphisa. Byly to zlaté dínáry, které obsahovaly 8,035 g zlata; římský denár obsahoval přesně stejné množství, takže je pravděpodobné, že tato podobnost není náhodná. Na mincích bývaly vyobrazeny indická, řecká, íránská i sumersko-elamitská božstva. Za dob Kanišky se začal na mincích zobrazovat Buddha, většinou v helénském stylu. Na mincích bývají též nápisy, a to v různých jazycích včetně řečtiny.\n\n\n"}
{"id": "293149", "url": "https://cs.wikipedia.org/wiki?curid=293149", "title": "Ford Orion", "text": "Ford Orion\n\nFord Orion je označení pro karosářskou verzi modelu Ford Escort se stupňovitou zádí bez pátých dveří. Ford Orion se vyráběl a prodával pod tímto názvem v letech 1983-1993. Od roku 1993 se nadále obdobný automobil vyráběl, ale již pod označením Ford Escort.\n\nPrvní generace se prodávala v letech 1983-1986. V motorizaci 1.3 a 1.6 s výbavou L, GL a Ghia.\n\nDruhá generace se prodávala v letech 1986-1990.\n\nTřetí generace se vyráběla v letech 1990-1992.\n\nČtvrtá generace se vyráběla v letech 1992-1993. V srpnu 1993 se rozhodlo sloučit Oriona s Escortem.\n"}
{"id": "293150", "url": "https://cs.wikipedia.org/wiki?curid=293150", "title": "Brázda", "text": "Brázda\n\nSlovo brázda může být označením pro:\n\n\n\n"}
{"id": "293156", "url": "https://cs.wikipedia.org/wiki?curid=293156", "title": "Algoritmy + datové struktury = programy", "text": "Algoritmy + datové struktury = programy\n\nAlgoritmy + datové struktury = programy je významná učebnice programování, kterou napsal Niklaus Wirth a vyšla v roce 1976. Úvodní část popisuje jazyk Pascal a pak jsou v ní postupně popsány a na příkladech vyloženy obecné principy a využití technik řazení, rekurze, stromových struktur a budování kompilátorů. Příklady jsou pojaty jako vytvoření kompletního programu.\n\nKniha je stále využívána a doporučována jako základní učebnice programování. Česky nevyšla, existuje ale slovenský překlad.\n\n\n"}
{"id": "293159", "url": "https://cs.wikipedia.org/wiki?curid=293159", "title": "Peter Gabriel", "text": "Peter Gabriel\n\nPeter Brian Gabriel (* 13. února 1950, Chobham, Surrey, Anglie) je anglický hudebník. Poprvé se proslavil jako sólový zpěvák a flétnista v progressive rockové skupině Genesis. Po odchodu od ní se úspěšně věnoval sólové kariéře. V současnosti se věnuje produkci world music, metodám distribuce hudby a humanitárním akcím.\nGabriel se narodil v městě Chobham v hrabství Surrey v Anglii. Jeho otec, Ralph Parton Gabriel, byl elektroinženýr a jeho matka Edith Irene Allen, která byla z hudební rodiny, jej učila od raného dětství hrát na klarinet. Navštěvoval Cable House, soukromou přípravnou hudební školu ve Wokingu a od roku 1963 Charterhouse School v Godalmingu.\n\nGabriel založil Genesis v roce 1967 s přáteli z Charterhouse School Tonym Banksem, Anthonym Phillipsem, Mikem Rutherfordem a bubeníkem Chrisem Stewartem. Jméno skupiny bylo navrženo spolužákem, později hudebním impresáriem Jonathanem Kingem, který produkoval jejich první album \"From Genesis to Revelation\".\n\nMilovník soulové hudby Gabriel byl ovlivněn mnoha rozličnými zdroji ve způsobu jeho zpěvu, zejména Otisem Reddingem a dalšími soulovými zpěváky, stejně jako frontman skupiny Family Roger Chapman. V roce 1970 hrál na flétnu na albu Cat Stevense \"Mona Bone Jakon\".\n\nGenesis přitáhli pozornost v Anglii a částečně také v Itálii, Belgii, Německu a dalších evropských zemích, zejména díky Gabrielově žhnoucí přítomnosti na pódiu, která se rozvinula v používání početných bizarních kostýmových změn a komických snových příběhů vyprávěných jako úvod ke každé písni (původně Gabriel vymyslel tyto příběhy pouze, aby zaplnil čas mezi písněmi, kdy zbytek skupiny bude ladit nástroje a opravovat technické závady. Na koncertech bylo široce využíváno Černé světlo spolu s tím, že normální jevištní osvětlení bylo zeslabeno nebo vypnuto. Pozadí z fluorescentních bílých látek a rozptýlenost hráčů na pódiu učinily skupinu souborem siluet, kdy jediným dalším zdrojem světla byl Gabrielův světélkující kostým a líčení.\n\nMezi Gabrielovy slavné kostýmy, které vytvořil, aby zviditelnil hudební myšlenky skupiny a také aby upoutal pozornost tisku, patřila „Netopýří křídla“ pro obvyklou úvodní skladbu „Watcher of the Skies“ (Pozorovatel obloh).\n\nK dalším kostýmům patřily „Květina“ a „Magog“, které střídavě oblékal pro skladbu „Supper´s Ready“ z alba Foxtrot.\nKostým „Britannia“ nosil při skladbě „Dancing with the Moonlit Knight“ a kostým „The Reverend“ při skladbě „The Battle of Epping Forest\" z alba 'Selling England by the Pound\".\nKostým „Starý muž“ používal pro skladbu „The Musical Box“ z alba \"Nursery Cryme\".\nKostýmy „The Slipperman“ a „Rael“ oblékal při skladbě „The Colony of Slippermen“ z alba \"The Lamb Lies Down on Broadway\" ve které „Rael“ byl hlavní osobou.\n\nVokálový zpěv v Genesis v době, kdy ji vedl Gabriel obvykle obstarával kytarista a baskytarista Mike Rutherford, klávesista Tony Banks a nejvýznačněji bubeník Phil Collins,který po dlouhém hledání náhrady zaujal místo hlavního zpěváka skupiny – poté, co Gabriel skupinu opustil v roce 1975.\n\nGabrielův odchod z Genesis, který šokoval fanoušky skupiny a ponechal mnohé komentátory v pochybnostech, zda skupina přežije, byl důsledkem mnoha faktorů. Jeho postavení jako frontmana skupiny, spolu s pozorností, kterou nashromáždil svojí oslnivou přítomností na pódiu, vyústilo v napětí uvnitř skupiny. Genesis vždy působili více či méně jako kolektiv a Gabrielův rychle rostoucí veřejný profil vedl k obavám uvnitř skupiny, že je neprávem považován za jediný tvůrčí zdroj; krom toho se skupina začala cítit spoutaná reputací (a očekáváním fanoušků) spojenou s jejich skvěle vypracovanými zpola divadelními představeními.\n\nNapětí narostlo spolu s ambiciózním albem a turné Gabrielovy koncepční práce „The Lamb Lies Down on Broadway“, ze které byl zřejmý Gabrielův lví podíl na tvorbě textů. Během psaní a nahrávání alba „The Lamb Lies Down on Broadway“ byl Gabriel osloven režisérem Williamem Friedkinem údajně proto, že Friedkina zaujal Gabrielův krátký příběh v poznámkách na přebalu alba „Genesis Live“. Gabrielův zájem o filmový projekt s Friedkinem byl další faktor, který přispěl k rozhodnutí odejít z Genesis. Rozhodnutí odejít učinil ještě před turné podporující vydání alba „The Lamb Lies Down on Broadway“, ale Gabriel zůstal se skupinou až do zakončení turné. Přestože napětí bylo veliké se Gabriel i zbývající členové Genesis pro veřejnost shodli na tom, že odchod ze skupiny byl v dobrém, což podpořil fakt, že oficiálně odešel osm měsíců po tom, co skupině sdělil, že je pro něj čas posunout se dál.\n\nZlomový bod přišel spolu obtížemi v těhotenství Gabrielovy ženy Jill a následnému porodu jejich prvního dítěte Anny, kdy se rozhodl raději zůstat spolu s nemocnou dcerou a ženou, raději než nahrávat a vydat se na turné. Nelibost ze strany zbytku kapely přivedla Gabriela k rozhodnutí, že musí z kapely odejít.\n„Solsbury Hill“, Gabrielův debutový single coby sólového umělce byl napsán výslovně o jeho odchodu z Genesis.\nTato píseň se rovněž umístila na „Billboard Hot 100“ v roce 1978, kdy se dostala mezi 70 nejlepších písní.\n\nGabriel odmítl pojmenovat kterékoliv ze svých prvních sólových alb, které tak byly všechny označeny jednoduše „Peter Gabriel“ s použitím stejného typu písma, alba se odlišovala pouze uměleckým ztvárněním přebalu. Obvykle se rozlišují podle pořadí ve vydání nebo podle designu a uměleckého ztvárnění, s tím, že na první tři sólová alba se často odkazuje jako na „Peter Gabriel (1977 album)/Car“, „Peter Gabriel (1978 album)/Scratch“ a „Peter Gabriel (1977 album)/Melt“. Jeho čtvrté sólové album, rovněž nazvané „Peter Gabriel“ bylo ve Spojených státech na přikázání studia Geffen Records označeno jako „Peter Gabriel (IV Security)“.\n\nPo tichém přijetí rozlišujících označení alb použil Gabriel sérii dvouhláskových slov k pojmenování jeho následujících třech alb: „So“, „Us“ a „Up“. Jeho poslední dvoudisková kompilace největších hitů je pojmenována „Hit“, přičemž disk 1 nese název „Hit“ a disk 2 „Miss“.\n\nGabriel nahrál své první album „Peter Gabriel“ v letech 1976 a 1977 s producentem Bobem Ezrinem. Jeho první sólový úspěch přišel se singlem „Solsbury Hill“, autobiografickým kusem vyjadřujícím jeho myšlenky při odchodu z Genesis. Ačkoliv byl Gabriel převážně spokojený s hudbou, cítil, že toto album a zejména píseň „Here Comes the Flood“ bylo až přesyceno a příliš vypilováno. Řidší a uvolněnější verze lze slyšet na albu Roberta Frippa „Exposure“ a na Gabrielově kompilaci největších hitů „Shaking the Tree“ z roku 1990.\n\nGabriel spolupracoval s kytaristou Frippem, který byl producentem jeho druhého sólového alba „Peter Gabriel (1978 album)“. Toto album bylo štíhlejší, temnější a více experimentální, přineslo ucházející recenze, ale žádný hlavní hit.\n\nGabriel nalezl nové zalíbení ve „world music“ zejména v bicích nástrojích a také pro výraznou odvážnou tvorbu za širokého použití nahrávacích triků a zvukových efektů. Gabrielovo zalíbení v hudebních technologiích je považováno mnohými lidmi za jiskru jeho úspěchu, jelikož inspirovalo jeho třetí sólové album „Peter Gabriel (1980 album)“. Toto třetí album je často oceňováno jako první LP, kde byly použity nyní slavné „gated reverb“ efekty bicích. Phil Collins hrál na bicí v několika písních, včetně otevírací skladby „Intruder“, která představila „reverse-gated cymbal-less“ soubor zvuků, které Collins rovněž použil na jeho singlu „In the Air Tonight“ a používal po zbytek 80. let. Gabriel při tvorbě alba chtěl, aby jeho bubeníci nepoužívali vůbec činely, a když slyšel výsledek, požádal Collinse, aby hrál několik minut jednoduchý vzor, na kterém pak postavil sklabu „Intruder“. Album dosáhlo určitých úspěchů v hitparádách s písněmi „Games Without Frontiers“, „I Don’t Remeber“ a „Biko“.\n\nLopotné a občas sklíčené nahrávací dny na jeho venkovském anglickém statku v letech 1981 a 1982 s koproducentem a inženýrem Davidem Lordem vyústily ve čtvrté sólové album „Peter Gabriel (1982 album)“, u kterého na sebe Gabriel vzal více produkční zodpovědnosti. Bylo to jedno z prvních komerčních alb nahraných zcela na digitální pásek (za použití Sony mobile truck) a uvedlo raný, extrémně nákladný „Fairlight CMI“ samplovací počítač, jehož použití se již zlehka objevili i na předchozím albu. Gabriel kombinoval množství nasnímaných a přetvořených zvuků s „world-beat“ bicími a dalšími neobvyklými instrumenty, aby vytvořil radikálně novou, emočně nabitou zvukovou paletu. Kromě toho se umělecké provedení obalu skládalo z tajuplných metaforických fantazií. Navzdory podivnému zvuku alba, svébytnému vzhledu a často rušivých témat bylo prodáváno velice dobře. Toto album dosáhlo prvního umístění mezi nejlepšími 40 hity ve Spojených státech písněmi „Shock the Monkey“ a „I Have the Touch“. Videoklip k písni „Shock the Monkey“, ve kterém se Gabriel představil s nabílenou tváří a makakem v kleci si udržel první příčku na hudební televizi MTV po 9 týdnů. Studio Geffen records přinutilo Gabriela k pojmenování jeho čtvrtého alba ve Spojených státech „Security“, aby upoutalo pozornost při jeho vydání a také, aby se odlišilo od ostatních tří.\n\nAlternativní verze Peterova třetího a čtvrtého alba byly vydány rovněž s německými texty. „Peter Gabriel – 3“ se skládal v zásadě ze stejných nahrávek, pouze přezpívaných s novými vokály, zatímco „Security“ bylo také remixováno a několik písní bylo prodlouženo nebo zlehka pozměněno.\n\nGabriel pořádal rozsáhlá turné pro každé své album. Zpočátku se demonstrativně vyhnul divadelním prvkům, které charakterizovaly jeho vedení Genesis. Pro své druhé sólové turné si celá kapela oholila hlavy. V čase vydání „Security“ začal vyvíjet propracované pódiové rekvizity a akrobatické prvky při zavěšení na pojízdné jeřáby, obličej měl deformovaný Fresnelovými čočkami a zrcadlily a na tváři neobvyklý make-up. Při svém turné 1982–83 měl jako předkapelu Davida Bowieho. Nahrávky tohoto turné byly vydány jako dvojalbum „Plays Live“.\n\nJeviště bylo připraveno pro Gabrielův kritický a komerční zlom s jeho další studiovou nahrávkou, kterou připravoval téměř tři roky. Během nahrávání a produkce alba si rovněž udělal čas ke složení filmového soundtreku pro Alana Parkera a jeho filmovou práci z roku 1984 „Birdy, který se skládal jak z nových materiálů tak i zremixovaných instrumentálních nahrávek z jeho předchozího studiového alba.\n\nGabriel dosáhl své největší popularity s písněmi z roku 1986 z alba „So“, které vyprodukovalo tři UK Top 20 hity „Sledgehammer“, „Big Time“ a „Don’t Give Up“ – duet s Kate Bush. Toto album rovněž dosáhlo umístění v Top 40 U.S. hits s písněmi „Sledgehammer“, „In Your Eyes“ a „Big Time“ a dále singlem „Red Rain“. „Sledgehammer“ dosáhl na 4 příčku v Anglii, ale ve Spojených státech byl hitem č. 1, kterému se podařilo sesadit z vrcholu píseň Genesis „Invisible Touch“. Balada „Don’t Give Up“ byla o devastaci a nezaměstnanosti. Gabriel koprodukoval album „So“ s Danielem Lanoisem rovněž známým pro svou práci se skupinou U2 a Brianem Eno.\n\nGabrielova skladba „Sledgehammer“, která se vypořádávala zejména s tématem sexu a sexuálních vztahů byla podkreslena velice chváleným videoklipem, který byl výsledkem spolupráce režiséra Stephena R. Johnsona (Aardman Animations) a animátory bratry Stephenem a Timothim Quayovými. Toto video vyhrálo v roce 1987 početná ocenění – MTV Music Video Awards a nastavilo nový standard pro umělecké ztvárnění písně ve filmovém průmyslu. Videoklip k písni „Big Time“, který následoval rovněž pronikl na zcela nové pole v hudebně-vizuálních animacích a speciálních efektů. Ta píseň je příběh o tom „co se stane, když se stanete trochu příliš úspěšným“, dle Gabrielových slov.\n\nGabriel v tomto období sehrál prominentní roli při podpoře Amnesty International, která se objevila ve Spojených státech v roce 1986 svými turné „A Conspiracy of Hope Tour“ a celosvětovým turné „Human Rights Now! Tour“\n\nV roce 1989 Gabriel vydal „“, soundtrek k filmu Martina Scorseseho Poslední pokušení Krista. Za tuto práci získal své první ocenění Grammy Award v kategorii Nejlepší New Age Performance. Rovněž byl nominován na udělení Zlatého Glóbu za Best Original Score – Motion Picture.\n\nPo tomto následovalo vydání Gabrielova alba „Us“ v roce 1992 (rovněž koprodukované s Danielem Lanoisem), alba, ve kterém prozkoumal bolest svých tehdejších osobních problémů; svého nevydařeného prvního manželství, svého vztahu s Rosannou Arquette a rostoucí vzdálenost mezi sebou a svou první dcerou.\n\nGabrielův pohled do svého nitra v kontextu s albem Us je možno spatřit v prvním vydaném singlu „Digging in the Dirt“ režírovaném Johnem Downerem. Doprovázen zneklidňujícími obrazovými motivy je Gabriel pokrytý šneky a rozličným listím. Tato píseň odkazuje na psychoterapii, která zabrala Gabrielovi mnoho času mezi vydáním předchozího a tohoto alba. Gabriel popisuje své neúspěchy dostat se blíže ke své dceři v písni „Come Talk To Me“ režírované Mattem Mahurinem, ve kterém je doprovázen vokálním zpěvem Sinéad O'Connor. O’Connor rovněž propůjčila svůj hlas vokálům v „Blood of Eden“ režírovaném Nicholou Bruce a Michaelem Coulsonem, třetím vydaným singlem z alba a opět se vypořádávajícím s potížemi se vztahem, a tentokráte jdouc až zpět k Adamovu žebru pro inspiraci. Výsledkem bylo jedno z Gabrielových nejvíce osobních alb. Setkalo se s menším úspěchem než „So“ dosaživ druhé příčky v žebříčku alb na obou stranách Atlantiku a činíc mírný dopad na žebříčky se singly „Digging in the Dirt“ a více funky-stylovému „Steam“, které oživilo vzpomínky na „Sledgehammer“. Gabriel spojil vydání alba s uspořádáním světového turné s Paulou Cole nebo Joy Askew, které zastaly vokální roli Sinéad O'Connor a doprovodily jej na dvoj-CD a dvoj-DVD Secret World v roce 1994.\n\nGabriel zapojil inovativní přístup v propagaci alba „Us“. S přáním nepublikovat pouze obrazy sebe samého požádal umělecké filmové tvůrce Nicholu Bruce a Michaela Coulsona (režiséra a producenta), aby koordinovali propagační kampaň a použili pro ni práce současných umělců. Umělci jako Helen Chadwick, Rebecca Horn, Nils Udo, Andy Goldsworthy, David Mach a Yayoi Kusama spolupracovali na vytvoření originálního uměleckého zpracování pro každou z 11 písní na mnoha-miliónovém CD. Coulson and Bruce dokumentovali průběh tvorby na Hi-8 video záznam. Bruce opustila studio Real World, které na práci dělalo a v kampani pokračoval Coulson za použití materiálů získaných při dokumentování a použitých jako propagačních EPK (Electronic Press Kit), dlouhostopého videa „All About Us“ a interaktivního CD-ROMu „Xploral“.\n\nGabriel získal tři další ocenění Grammy, všechna v kategorii Hudebních videí. Vyhrál kategorii Nejlepší hudební video – krátká forma Grammy v roce 1992 a 1993 s videoklipy k písním „Digging in the Dirt“ a „Steam“ v tomto pořadí. Gabriel dále získal Grammy ve stejné kategorii za své „Secret World Live“ video.\n\nPo pěti letech, kdy nevydal žádnou novou hudbu se Gabriel náhle znovu objevil s projektem „OVO“ a soundtracky pro představení „Millenium Dome Show“ v Londýně v roce 2000 a „Long Walk Home: Music from the Rabbit-Proff Fence“, hudbou pro austraský film Rabbit-Proof Fence. Tento soundtrack získal nominaci na Zlatý Glóbus opět v kategorii Best Original Score – Motion Picture.\n\nV září roku 2002 vydal Gabriel album „Up“, své první úplné studiové album za poslední dekádu. Zcela svépomocí produkované Up se vrátilo k některým tématům práce v pozdních 70. a časných 80. letech. Tři singly neuspěly ve vzbuzení zájmu a umístění v žebříčcích – zčásti proto, že téměř každá skladba překročila šest minut délky navíc s mnohočetnými částmi – album se však prodávalo dobře po celém světě vzhledem k tomu, že Gabriel již čerpal z široké základny věrných fanoušků získaných za takřka čtyřicet let práce v hudebním světě. Album Up bylo následováno světovým turné představujícím jeho dceru Melanie Gabriel v roli vokální zpěvačky a vydáním dvou koncertních DVD „Growing Up Live“ v roce 2003 a „Still Growin Up: Live & Unwrapped“ v roce 2004.\n\nV roce 2008 přispěl Gabriel k soundtracku „WALL-E“ několika novými písněmi s Thomasem Newmanem zahrnujíc i závěrečnou píseň filmu „Down to Earth“, za kterou obdržel cenu Grammy Best Song Written for a Motion Picture, Television or Other Visual Media. Tato píseň byla rovněž nominována na Zlatý Glóbus v kategoriích Best Original Song – Motion Picture a Academy Award for Best Original Song.\n\n\nOficiální web Petera Gabriela\n"}
{"id": "293160", "url": "https://cs.wikipedia.org/wiki?curid=293160", "title": "Josef Pecinovský", "text": "Josef Pecinovský\n\nJosef Pecinovský (* 5. května 1946 Varnsdorf) je český spisovatel science fiction a westernů, autor počítačových příruček.\n\nAč se narodil ve Varnsdorfu, do roku 1953 žil v obci Dolní Podluží v nynějším okrese Děčín. Od roku 1953 až do roku 1965 žil v Ostravě-Porubě. V Ostravě také vystudoval SPŠ chemickou (ukončil ji roku 1964), od roku 1965 až dodnes žije ve Štětí.\n\nOd roku 1965 pracoval jako dělník v SEPAP Štětí, v letech 1972–1976 byl provozním mistrem, od roku 1976 byl mistrem odborné výchovy, od roku 1982 referentem na GŘ PPC Praha a od 1990 až do 2007 učitelem odborných předmětů v oboru informatika na SOU Štětí.. V roce 2007 odešel do důchodu.\n\nSpisovatelské činnosti se věnuje pravidelně od roku 1973. Získal Cenu Karla Čapka (Mlok) v letech 1986 a 1987. Od roku publikuje 1984 v časopisech a ve fanzinech, od 1990 publikuje knižně.\nŘadu děl vydal pod pseudonymem, použil jich několik: Bernard Ant, Bruce Newman, Joe Townway, Mike Williamson.\n\n\n\n\n\n\n"}
{"id": "293161", "url": "https://cs.wikipedia.org/wiki?curid=293161", "title": "Bitva u Chotusic", "text": "Bitva u Chotusic\n\n17. května 1742 se u obce Chotusice, nedaleko Čáslavi, na tehdejším Chrudimsku, střetla vojska pruského krále Fridricha II. s habsburskou armádou Karla Lotrinského, švagrem rakouské panovnice Marie Terezie, v bitvě, která měla definitivně rozhodnout o osudu Slezska.\n\nV letech 1740–1742 zažívala Habsburská monarchie hlubokou existenční krizi. Krátce po nástupu na trůn musela Marie Terezie čelit alianci států, které usilovaly o co největší oslabení Rakouska. Ze západu monarchii napadli Bavoři a Sasové, podporovaní silným francouzským kontingentem, a ze severu úhlavní nepřítel, vojensky silné Prusko, nepřímo podporované Švédskem. Habsburské armády také sváděly boje o rakouské Nizozemí s Francouzi a o své italské državy se Španěly. Z původně lokální války o Slezsko, nazývané též první slezská válka mezi Pruskem a Rakouskem, vzešel celoevropský zápas, pojmenovaný jako Válka o dědictví rakouské.\n\nPo pruském záboru Slezska a bavorsko-sasko-francouzském obsazení Horních Rakous a Čech, včetně Prahy, se zdála válka pro Marii Terezii prohraná. Avšak následovala série nečekaných habsburských vítězství a karta se začala obracet. Habsburské armády dokonce zaútočily na Bavorsko a část země, jejíž panovník už pomýšlel na císařský diadém, jinak již tradičně rezervovaný pro Habsburky, obsadila. Také nepřátelští vojáci v Praze po ztrátě své domoviny začínali mít vážné zásobovací potíže. Toho hodlal habsburský vojevůdce Karel Lotrinský využít a na jižní Moravě soustředil nově naverbované vojsko, složené převážně z Uhrů a Chorvatů, pro tažení na Prahu. Porážku těžce zkoušených spojenců však další člen protihabsburské aliance, pruský král Fridrich II., nehodlal připustit a rozhodl se přehradit habsburské armádě cestu. Skvěle vycvičená pruská vojska tak znovu po krátkém odpočinku způsobeném vyjednáváním s Rakouskem rázně zasáhla do průběhu války. Fridrich II. své vojsko rozložil mezi městy Chrudim a Litomyšl a očekával příchod habsburské armády. Ta mezitím procházela Chotěboří a mířila na Čáslav. Fridrich zareagoval a se svou armádou obsadil území kolem obcí Chotusice a Žehušice a zaujal strategicky výhodnou pozici, kdy jeho pravé křídlo chránily dva dnes již neexistující rybníky a levé měl dobře kryté žehušickým zámeckým parkem. Rakouské postavení bylo naopak mnohem méně výhodné, nechránily je žádné přirozené překážky a v okolí nebyly ani žádné výšiny, ze kterých by bylo možné vést dělostřeleckou palbu.\n\nVzhledem k náročným přesunům, které musely habsburské jednotky absolvovat, se Fridrich domníval, že Karel Lotrinský bude moci svést bitvu až o den později, a tak se po hlášení průzkumných jednotek rozhodl, že začne s útokem okamžitě. Na jezdecký předvoj habsburské armády byla zahájena dělostřelecká palba a v řadách husarů a dragounů vypukl zmatek; následný útok pruského jezdectva je poté obrátil na ústup. Zpočátku tedy měli navrch Prusové.\n\nParalelně s jezdectvem zaútočily také pruské pěchotní pluky, avšak k Fridrichově překvapení byl Karel Lotrinský připraven a odpověděl manévrem, kdy část jeho armády obešla Chotusice a donutila Prušáky je vyklidit. Do boje také rozhodným způsobem znovu zasáhlo habsburské jezdectvo, a to když se nečekaně vrhlo na pruské jezdce, kteří pod jejich náporem začali ustupovat. Místo toho, aby rakouské jezdectvo pokračovalo v útoku, však začalo plenit blízký pruský tábor a bylo tak fakticky vyřazeno z boje.\n\nBitva nyní dosáhla svého vrcholu a habsburská armáda sahala po vítězství. Fridrich se však rychle vzpamatoval z počátečního překvapení, způsobeného habsburskými úspěchy. Soustředil pruské zálohy a zahájil útok na Chotusice, které rychle dobyl zpět. V habsburské armádě zavládl zmatek, který byl umocněn návratem pruského jezdectva. Fridrich se rozhodl v náporu pokračovat a rozvinul svůj útok do šířky. V otevřeném souboji nemohly rakouské pluky skvěle vycvičeným a výborně vedeným pruským jednotkám dlouho vzdorovat a jejich linie byly proraženy. Karel Lotrinský byl donucen k ústupu. Fridrich pokračoval v náporu směrem na Čáslav, kterou dobyl, ale hlavní habsburské síly nepronásledoval, pouze je zdálky ostřeloval z děl.\n\nAčkoliv se tato bitva zpočátku vyvíjela lépe pro habsburskou stranu, nakonec se projevila větší disciplinovanost, zkušenost a celková vyspělost pruského vojska. Prusům také hrála do karet nekompetentnost habsburského velitele Karla Lotrinského, který nedokázal využít výrazných počátečních úspěchů a je právem považován za jednoho z nejhorších habsburských vojevůdců. Ke smůle Marie Terezie byl však odvolán až počátkem sedmileté války a tak habsburským silám pod jeho velením byla snadno uštědřena ještě řada dalších porážek. Naproti tomu, Fridrich II. si mohl udělat další zářez, značící pruská vítězství, i když pravda, tentokrát si musela jeho armáda sáhnout až na dno svých sil.\n\nZa necelé 4 hodiny v bitvě padlo téměř deset tisíc vojáků, 5 191 na habsburské straně a 4 207 na straně Pruska. Prakticky zničeny byly také Chotusice, které ustupující habsburští vojáci zapálili. Postiženo ale bylo celé Čáslavsko, když muselo jako válečnou kontribuci zaplatit Prusům 34 tisíc zlatých. Na tři stovky raněných pruských vojáků bylo převezeno do polního lazaretu zřízeného v nově dokončené budově Kláštera voršilek v Kutné Hoře, kde se léčili do poloviny září roku 1743.\n\nI přesto, že v bitvě habsburská armáda prohrála, dosáhla Marie Terezie obnovení diplomatických rozhovorů. Dne 28. července 1742 byl v Berlíně mezi Pruskem a Rakouskem uzavřen mír, znamenající sice ztrátu Slezska ve prospěch Pruska, ale také jeho odchod z bojiště. Marie Terezie se tak mohla znovu naplno pustit do osvobozování Čech, které vyvrcholilo porážkou protihabsburských sil u Prahy, boje se poté přenesly na území Svaté říše římské až k Rýnu.\n\n"}
{"id": "293163", "url": "https://cs.wikipedia.org/wiki?curid=293163", "title": "Kaniška", "text": "Kaniška\n\nKaniška I. (batricky/kušánsky Κανηϸκο; staročínsky 迦腻色伽 - novočínské čtení \"Ťia-ni-se-ťia\", středočínské čtení \"*Ka-ṇì-ṣjək-ka\") byl jeden z nejvýznamnějších králů Kušánské říše, jejíž území se rozkládalo na severu dnešní Indie a v centrální Asii. Kaniška za své vlády dosáhl mnohých politických i vojenských úspěchů, za jeho vlády dosáhla Kušánská říše vrcholu. Z jeho doby se dochovalo mnoho numismatického materiálu, který tvoří jeden z klíčových pramenů ke studiu období Kaniškovy vlády.\n\nKaniška původně pocházel z etnika Kušánů (čínsky Kuej-šungů), o kterých se toho dosud moc neví. Původně tvořili jednu z větví indoevropského etnika, které v čínských pramenech vystupuje pod názvem Jüe-č'. Jüe-č'ové ještě počátkem 2. století př. n. l. obývali čínské oblasti Kan-su a Ning-sia v oblastech mezi Čhi-lienem a Tun-chuangem. Když byli ještě v první polovině téhož století poraženi Huny, začali migrovat na západ. Během migrace se postupně rozdělili na dvě nestejně velké části – ta menší (zvaná „Menší Jüe-č'ové“) se usadila v Tibetu a větší („Velcí Jüe-č'ové“) putovala dále až k řece Syrdarji. Odtud byli opět vytlačeni Huny, vydali se proto na další pochod. Za nedlouho se jim podařilo dojít do Baktrie a Sogdiany; obou území se zmocnili a posléze si je rozdělili na pět knížectví, přičemž jedno z nich připadlo Kušánům.\n\nPo více jak jednom století si ostatní čtyři knížectví podrobil jeden z kušánských vládců, a položil tak základ mocné říše, která je dnes zvaná Kušánská. Tímto panovníkem pravděpodobně byl Kudžúla Kadphises (vládl zhruba 15–65). Podmanil si nejen dosavadní území Velkých Jüe-č'ů, ale svá území rozšířil i o Takšašílu a Paňdžáb. Další panovník Vima Kadphises nadále upevňoval postavení Kušánské říše. Za jeho vlády proběhla rozsáhlá měnová reforma, dochovaný numismatický materiál je pak často jediným pramenem, který o Kušánech informuje.\n\nKaniška nastoupil na trůn snad v roce 78, toto datum však bývá stále zpochybňováno a nelze jej považovat za jisté. Po svých několika předchůdcích převzal rozsáhlý a politicky stabilní stát. Následkem nedostatku pramenů z této doby se nedá přesně určit, kam až jeho říše sahala. Její jádro se však nacházelo v Baktrii a oblast na jih od ní, sídelním městem Kanišky byla podle latinských pramenů Purušapura (dnešní Péšávár). Mimo tyto území měl Kaniška pod svou správou oblasti dnešního Uttarpradéše, Paňdžábu, horního toku řeky Indus, dále povodí Jamuny i Gangy a východní hranice Kaniškovy říše se pravděpodobně nacházely až u dnešního Bengálska. Podobná geografická vymezení, která jsou založena převážně na nálezech numismatického materiálu, se však nemusí shodovat se skutečností, jelikož nálezy mincí v určité oblasti ještě nemusí dokazovat, že daná oblast náležela Kušánům. Je pravděpodobné, že Kaniškovými vazaly byli vládci Čínského Turkestánu (dnešní oblastí Sin-ťiangu).\n\nČínský poutník Süan-cang se ve svém spise \"Zápisky o západních krajinách za Velkých Tchangů\" o Kaniškovi (čínská podoba jeho jména zní Ťia-ni-seťia) zmiňuje několikrát. S odkazem na steré kroniky Süan-cang mimo jiné napsal:\n\nTradiční buddhistické texty hovoří o Kaniškovi jako o významném panovníkovi, který nechal postavit mnoho buddhistických staveb. Měl být též svolavatelem čtvrtého buddhistického koncilu. Za Kaniškovy vlády dosáhl buddhismus v Indii svého vrcholu a začala převažovat mahájána.\n\nProti buddhistické tradici, která Kanišku považuje za velkého patrona buddhismu, hovoří nálezy Kaniškových mincí, na kterých byla často nalézána íránská božstva. Tato skutečnost vedla mnohé badatele k názoru, že Kaniška byl příznivcem íránské kulturní tradice ještě více než jeho předchůdci. Skutečnost je však asi taková, že Kaniška podporoval náboženskou toleranci.\n\nZ dob Kanišky se dochovalo velmi mnoho mincí, které fungovaly za jeho dob jako platidlo. Bývají na nich zobrazována indická, řecká, později i íránská a sumersko-elamitská božstva, které dokládají Kaniškův náboženský synkretismus. Písmo na těchto mincích bylo z počátku řecké, zobrazená božstva na mincích byla též řecká. Později ražené mince byly v baktrijském jazyce a řecká božstva byla nahrazena íránskými. Pokud je na Kaniškových mincích zobrazen král, obvykle má fous, dlouhý kabát, vysoké boty a z ramen mu vycházejí plameny.\n\nKaniška také nechal razit mince s buddhistickými náměty, avšak vzhledem z celkovému, obrovskému množství všech mincí se jednalo jen o malou část celku. Některé z těchto mincí zobrazují samotného Kanišku na lícní straně a na straně druhé stojícího Buddhu v helénistickém stylu. Na některých mincích bývá zobrazen bódhisattva Maitréja. Jako na ostatních mincích, i na těchto se však jedná jen o hrubé obrysy postav.\n\n"}
{"id": "293171", "url": "https://cs.wikipedia.org/wiki?curid=293171", "title": "Pühalepa", "text": "Pühalepa\n\nPühalepa (německy \"Pühhalep\") je vesnice v estonském kraji Hiiumaa, samosprávně patřící do obce Pühalepa, která je podle ní pojmenována.\n\nV obci se nachází známý \"kostel sv. Vavřince\", nejstarší kostel na ostrově Hiiumaa.\n\n"}
{"id": "293175", "url": "https://cs.wikipedia.org/wiki?curid=293175", "title": "Muhammad Umar", "text": "Muhammad Umar\n\nMuhammad Umar (1959 – duben 2013) byl vůdce Tálibánu v době, kdy Tálibán prakticky ovládal celé území Afghánistánu (Islámský emirát Afghánistán), což z Umara de facto dělá vůdce Afghánistánu v letech 1996–2001.\n\nMuhammad Umar byl etnický Paštun, narozený pravděpodobně roku 1959 v Nudáhu, malém městečku poblíž Kandaháru v jihovýchodním Afghánistánu. Již v mládí přišel o otce a sám se musel starat o rodinu. Když byl Afghánistán pod sovětskou okupací, Umar byl jeden ze členů odboje proti Sovětům. Poté, co Tálibán roku 1996 převzal moc v Afghánistánu, Muhammad Umar se postavil do čela nově vzniklého emirátu a začal si říkat \"kníže věřících\".\n\nZejména díky jeho spojení s Al-Káidou se od roku 2001 stal jedním z nejhledanějších teroristů americké strany, která vypsala odměnu 10 milionů dolarů za informace, které pomohou k jeho dopadení. Veřejnosti nebylo známo příliš informací o jeho osobě, existuje pouze pár fotek, o které se při jeho hledání dalo opřít.\n\nV roce 2015 bylo oznámeno, že zemřel v dubnu 2013.\n\n"}
{"id": "293176", "url": "https://cs.wikipedia.org/wiki?curid=293176", "title": "Jeff Waugh", "text": "Jeff Waugh\n\nJeff Waugh (známý pod přezdívkou \"jdub\") je australský programátor svobodného softwaru. Jeff Waugh je velmi aktivní ve vývojářské komunitě GNOME. Je ženatý s Piou Waughovou, která je také aktivní v australské komunitě svobodného softwaru.\n\nV roce 2004 jej zaměstnal Mark Shuttleworth, zakladatel Canonical Ltd a linuxové distribuce Ubuntu, kde Waugh pracoval jako business vývojář. V roce 2005 vyhrál na OSCONu cenu \"Best Evangelist\" v Google-O'Reilly Open Source Awards za propagování Ubuntu a GNOME. V červenci 2006 rezignoval na svoji pozici ve firmě, aby se více zaměřil na vývoj GNOME.\n\nV roce 2006 Waugh a jeho žena spolupracovali s Waugh Partners, australské Open Source konzultační středisko.\n\nWaugh měl nebo stále zastává různé pozice v několika free software projektech:\n\n\n\n"}
{"id": "293178", "url": "https://cs.wikipedia.org/wiki?curid=293178", "title": "Iveco Crossway", "text": "Iveco Crossway\n\nIveco Crossway (dříve Irisbus Crossway) je model meziměstského linkového autobusu, který vyrábí společnost Iveco Czech Republic ve Vysokém Mýtě. Crossway nahradil linkové verze autobusů Karosa řady 900, konkrétně modely Karosa C 954, C 955 a C 956. Produkce Crosswayů ve třech délkových verzích o délkách 10,6 m, 12 m a 12,8 m probíhala pod původním označením Irisbus Crossway od roku 2006. V roce 2014 Iveco Bus představilo novou generaci toho autobusu pod označením Iveco Crossway.\n\nAutobusy Crossway konstrukčně vycházejí z dálkového vozu Irisbus Arway. Jedná se o dvounápravový autobus se standardně vysokou podlahou (860 mm). Hnací náprava je zadní, motor a převodovka se nacházejí v zadní části autobusu. Skelet vozu prochází kataforetickou lázní, která slouží k ochraně před korozí. Rám podvozku tvoří svařené podélníky a trubkovité příčníky. Bočnice, které jsou vytvořeny z trubkových rámů, jsou oplechovány lepenými ocelovými plechy. Přední čelo vozu je vyrobeno z lisovaného plechu, zadní tvoří plastový panel. Přední světla jsou stejná jako na autobusu Arway a nákladních vozech Iveco, zadní světla pocházela z Fiatu Dobló, avšak na konci roku 2008 došlo k lehkému faceliftu a na přepracovaném zadním panelu se objevila kulatá světla, podobná Irisbusu Arway. Zavazadlový prostor pod podlahou (mezi nápravami) má objem 3,5 – 6,7 m³ (pro různé délkové verze). V interiéru jsou sedačky pro cestující rozmístěny 2+2 se střední uličkou, v zadní části jsou sedadla umístěna na vyvýšené podestě. Naproti druhým dveřím se (dle přání zákazníka) může nacházet prostor pro kočárek. V pravé bočnici jsou dvoje výklopné dveře. První jsou umístěny před přední nápravou (u verze 10.6M jsou jednokřídlé, u ostatních mohou být jedno- i dvoukřídlé), druhé před nápravou zadní (na přání zákazníka jedno- i dvoukřídlé).\n\nOd roku 2007 je také vyráběna částečně nízkopodlažní verze Crossway LE.\n\nSvětová premiéra Crosswaye proběhla na brněnské výstavě Autotec 2006, sériová výroba začala na konci téhož roku současně s ukončením výroby většiny modelů řady 900.\n\nCrossway je určen pro meziměstské dopravce jako náhrada klasických autobusů C 954, C 955 a C 956 (Axer), které jej nejčastěji provozují na kratších linkách. Pro dálkové tratě a zájezdy byl určen Irisbus Arway, jehož výroba skončila roku 2014, kdy byl nahrazen rozšířenou paletou nabízených variant modernizované verze Crosswaye. Celkem bylo vyprodukováno přes 30 000 vozidel.\n\n"}
{"id": "293181", "url": "https://cs.wikipedia.org/wiki?curid=293181", "title": "Okov", "text": "Okov\n\nOkov může znamenat:\n\n"}
{"id": "293185", "url": "https://cs.wikipedia.org/wiki?curid=293185", "title": "Emmaste", "text": "Emmaste\n\nEmmaste (německy \"Emmast\") je vesnice v estonském kraji Hiiumaa, samosprávně patřící do obce Emmaste, která je podle ní pojmenována. Vesnice se rozkládá na jižním výběžku ostrova Hiiumaa při pobřeží průlivu Soela väin.\n\nLidová etymologie spojuje jméno vesnice s výrazem \"emane\" („samička“, pejorativně „žena“). Na místě dnešní vesnice prý kdysi sídlil Leemet, třetí syn Leigerův, který měl devět dcer, pročež jeho statek začali zvát \"Emaste\" („Samičín“).\n\nPodle jazykovědců je název \"Emmaste\" odvozen z mužského jména \"Emma\" (\"Imma\", \"Imo\"), jehož nositel pravděpodobně na tomto místě sídlil nebo založil usedlost.\n\nNejstarší jmenná zmínka o Emmaste pochází z roku 1564, kdy zde byl jeden statek zvaný \"Emeste\". Během 17. století vznikla na místě vesnice, na niž se jméno přeneslo.\n\nV letech 1779-1780 majitel panství Jakob Pontus Stenbock vesnici vyvlastnil a zrušil, a na jejím místě založil panský statek. Roku 1796 byl statek oddělen jako samostatné panství od panství Suuremõisa.\n\n1866 bylo emmastské panství vyčleněno z käinské farnosti jako samostatná farnost. Následujícího roku byl v Emmaste postaven kamenný kostel, který nahradil tehdy již práchnivou dřevěnou kapli v Sõru. Přibližně v téže době byl založen rovněž emmastský farní statek.\n\nVýraznějšího rozvoje doznalo Emmaste po vzniku Estonské republiky a následné pozemkové reformě. Na místě roku 1919 rozdělené panské půdy vznikla rychle rostoucí vesnice. V zámecké budově byla 1920 otevřena škola.\n\nRůst vesnice na úkor okolních sídel posílila centralizace v letech sovětské okupace. Emmaste pohltilo sousední vesnici \"Viiterna\" a části vesnic \"Rannaküla\" a \"Tärkma\". Emmastská škola se stala jedinou školou v okolí a musela být roku 1960 výrazně rozšířena.\n\nRoku 1987 byl v Emmaste postaven kulturní dům v tradičním stylu, 1995 byla otevřena nová sportovní hala, 1997 byl ke škole přistavěn společenský sál pro 200 diváků.\n\nNejvětší architektonickou a uměleckou památkou vesnice je evangelický kostel sv. Immanuela, postavený roku 1867 na pozemcích darovaných pro tento účel hraběnkou Marií Brevern de la Gardie. Budova kostela i většina jeho vybavení je zařazena v seznamu kulturních památek.\n\nBudova někdejšího zámku byla architektonicky zcela změněna přestavbou v ní sídlící školy v roce 1960. Původní podobu prozrazuje přízemí zámku a některé vedlejší zámecké budovy.\n\nStředisky kulturního a společenského života v Emmaste jsou základní škola (\"Emmaste Põhikool\") se svým společenským sálem, obecní knihovna (\"Emmaste Raamatukogu\") sídlící v budově obecního úřadu a sportovní hala (\"Emmaste Spordihall\"). Někdejší kulturní dům (\"Emmaste Rahvamaja\") již nefunguje. Ve vesnici dále pracuje mateřská škola (\"Emmaste Lasteaed Naksitrallid\"), centrum mládeže (\"Emmaste Avatud Noortekeskus\") a sbor Estonské evangelické luterské církve.\n\n\n\n"}
{"id": "293186", "url": "https://cs.wikipedia.org/wiki?curid=293186", "title": "Hippiás", "text": "Hippiás\n\nHippias může být více věcí:\n\n"}
{"id": "293188", "url": "https://cs.wikipedia.org/wiki?curid=293188", "title": "Obří buddhové", "text": "Obří buddhové\n\nObří buddhové (v originále ) je dokumentární film, jehož autorem je švýcarský režisér Christian Frei. Pojednává o okolnostech ničení i samotné destrukci bamjánských Buddhů v Afghánistánu. Oficiálně byl vydán v březnu 2006. Film získal několik filmových ocenění na mezinárodních festivalech. V Česku byl film promítán většinou v rámci filmových festivalů jako Jeden svět apod.\n\n"}
{"id": "293189", "url": "https://cs.wikipedia.org/wiki?curid=293189", "title": "František Vydra", "text": "František Vydra\n\nFrantišek Vydra (20. dubna 1869, Vráž – 29. září 1921, Praha) byl továrník a výzkumník.\n\nPocházel z rolnické rodiny, vystudoval Pražkou školu pivovarskou. V roce 1893 převzal pivovar v Dobrovízi u Prahy. Pivovar uzavřel a změnil na továrnu na výrobu cikorky. Později přestěhoval továrnu do Prahy, do Libně na Rokosce, po bývalém cukrovaru.\n\nVydrova továrna poživatin zaměstnávala v letech 1909–1912 250–300 dělníků. Provoz výrazně omezila první světová válka z důvodu nedostatku surovin.\n\nZpočátku vyráběl žitnou kávu, později rozšířil výrobu i na další potraviny.\n\nZa války a po ní prováděl pokusy s karamelizací sladu k výrobě tmavých piv. Snažil se odstranit hořké a trpké látky. Výsledkem jeho úsilí byl sladový preparát Maltorin. Preparát prošel testování v laboratořích i v praxi v pivovarech. Preparát byl patentován až po smrti Františka Vydry.\n\n\n"}
{"id": "293190", "url": "https://cs.wikipedia.org/wiki?curid=293190", "title": "Vědro (jednotka)", "text": "Vědro (jednotka)\n\nVědro byla objemová jednotka pro tekutiny. České vědro piva mělo 56,6 litrů (40 mázů čili pint, 80 holb, 160 českých žejdlíků). České vědro vína mělo stejný objem, ale mělo 30 rakouských pint (120 rakouských žejdlíků).\n\nPodle encyklopedie \"Co je co\" mělo : \n\n\n"}
{"id": "293191", "url": "https://cs.wikipedia.org/wiki?curid=293191", "title": "Gyros", "text": "Gyros\n\nGyros ( znamenající „točit“, také \"pita gyros\") je rychlý, oblíbený a levný masný pokrm z řecké kuchyně.\n\nPřipravuje se z různých druhů masa, především skopového nebo vepřové kýty, grilovaných na velkém svislém rožni s tepelnými zářiči na elektřinu nebo plyn, otáčeným zpravidla elektricky. Hmotnost násady masa bývá kolem 100 kg (70 – 150). Po dosažení spotřebního propečení v potřebné hloubce se postupně odkrajuje dlouhým nožem jako několikacentimetrové plátky nebo nudličky.\n\nPodává se především ve dvou verzích – jako rychlé občerstvení resp. s sebou (\"„gia ekso“\") anebo na talíři, tj. (\"„sto trapezi“ – na stůl\"):\n\nGyros je příbuzný tureckému döner kebabu (znamenající „točící rožeň“) a arabské šauarmě, podobný je také mexickému tacos al pastor.\n\n"}
{"id": "293192", "url": "https://cs.wikipedia.org/wiki?curid=293192", "title": "Satmárský mír", "text": "Satmárský mír\n\nSatmárský mír, též Satumarský mír, byla dohoda o ukončení protihabsburského povstání Františka II. Rákócziho uzavřená 1. května 1711 v Satu Mare mezi hlavním velitelem rákócziovských vojsk hrabětem Sándorem (Alexandrem) Károlyim a císařským maršálem, hrabětem Janem Pálffym.\n\nMírová jednání začala už 21. února 1711 po odchodu Františka II. Rákócziho za ruským carem Petrem Velikým, od něhož usiloval získat podporu a pomoc v bojích, a skončila, když odbojné stavy nahlédly bezvýchodnost situace, získaly jistotu, že nebudou habsburským dvorem stíhány pro odboj a udrží si v monarchii své výsady. Nazítří po podepsání míru tehdejší stavovská vojska složila zbraně.\n\nSatmárským mírem skončila série protihabsburských stavovských povstání. Uherská šlechta si mírem obhájila svoje výsady a Habsburkové posílili své výsostné postavení na uherském trůně.\n"}
{"id": "293196", "url": "https://cs.wikipedia.org/wiki?curid=293196", "title": "Ondrej Páleník", "text": "Ondrej Páleník\n\nOndrej Páleník (* 21. února 1965 Zlaté Moravce) je bývalý vysoký vojenský důstojník a armádní úředník, v letech 2007 až 2012 řídil Vojenské zpravodajství a v letech 2012 až 2014 byl předsedou Správy státních hmotných rezerv.\n\nV letech 1979 až 1983 vychodil Vojenské gymnázium Slovenského národního povstání v Banské Bystrici, v letech 1983 až 1987 absolvoval Vysokou vojenskou školu pozemního vojska ve Vyškově. Po ukončení studia byl v říjnu 1987 přidělen jako velitel čety 3. výsadkové průzkumné roty 1. výsadkového průzkumného praporu k vojenskému útvaru 8280 (tehdejší 22. výsadková brigáda speciálního určení, později 6. speciální skupina, 6. speciální středisko, 6. speciální brigáda a nyní – od 1. 7. 2003 – 601. skupina speciálních sil) v Prostějově. Zde prošel postupně funkcemi velitele průzkumné roty, náčelníka štábu speciálního odřadu, velitele speciálního odřadu, velitele speciálního střediska brigády a konečně zástupce velitele brigády; od prosince 1990 do dubna 1991 se také jako velitel čety strážní roty čs. speciální protichemické jednotky zúčastnil operací Pouštní štít a Pouštní bouře v Perském zálivu.\n\nNásledně jako starší důstojník Úřadu národního vojenského představitele působil v letech 1999 až 2002 na Vojenském velitelství NATO v Monsu. Po návratu do republiky byl jmenován velitelem 601. skupiny speciálních sil sídlící v Prostějově. Od dubna 1999 do července 2002 působil jako starší styčný důstojník Úřadu národního vojenského představitele ČR u Vojenského velitelství NATO v Monsu (SHAPE) a poté se vrátil do Prostějova, tentokrát ve funkci velitele 6. skupiny speciálních sil (od 1. října 2002). V letech 2004 a 2006 velel kontingentu speciálních sil v operaci Enduring Freedom na území Afghánistánu. K 1. prosinci 2006 byl jmenován ředitelem Ředitelství řízení speciálních sil Ministerstva obrany.\n\nV červnu 2007 byl jmenován ředitelem Vojenského zpravodajství. Za jeho řízení došlo k několika výběrovým řízením, která média označila za sporná. V režimu výběrového řízení bez uveřejnění kupř. zpravodajství zakoupilo čtyři obrněná vozidla Dingo německé výroby, za cenu až o třetinu vyšší než pro rakouskou armádu. Dodavatelem byla firma MPI Group zbrojaře Michala Smrže, kterého stejně jako Páleníka pojí dlouholeté přátelství k tehdejšímu ministru obrany Martinu Bartákovi. Páleník všechna podezření ohledně výběrových řízení vždy odmítal. Barták i Smrž byli kvůli zakázkám automobilů Tatra pro armádu obviněni a souzeni a v roce 2014 pravomocně osvobozeni.\n\nDne 28. října 2009 prezident republiky Václav Klaus při příležitosti 91.výročí vzniku samostatného československého státu povýšil Ondreje Páleníka do hodnosti generálporučíka. Páleník se tak stal nejmladším generálporučíkem v historii České republiky. Během tří let (2006–2009) se z plukovníka stal generálporučíkem, přičemž do generálských hodností jej navrhl pokaždé jiný ministr obrany. V květnu 2010 ukončil získáním titulu MBA tříleté studium na Vysokém učení technickém v Brně. Ve funkci ředitele Vojenského zpravodajství působil do 31. října 2012. Na konci roku 2012 se stal předsedou Správy státních hmotných rezerv.\n\nDne 13. června 2013 byl Páleník zadržen spolu s dalšími osobami při rozsáhlé razii Útvaru pro odhalování organizovaného zločinu v tzv. Kauze Nagyová. Byl obviněn, že zneužil svou pravomoc tím, že na pokyn Jany Nagyové nechal příslušníky Vojenského zpravodajství sledovat manželku premiéra Petra Nečase. Byl umístěn do vazby až do 19. července, kdy ho z ní propustil Krajský soud v Ostravě, a jeho stíhání pokračuje na svobodě. V polovině února 2014 jej z postu předsedy Správy státních hmotných rezerv odvolala vláda Bohuslava Sobotky.\n\nSoud s účastníky kauzy Nagyová začal 20. listopadu 2014 za značného zájmu veřejnosti. Zčásti probíhal kvůli projednávání věcí v režimu utajení bez účasti veřejnosti. Tak tomu bylo i v případě závěrečných řečí, ve které 26. května 2015 Páleník zopakoval, že nic nespáchal a žaloba je vykonstruovaná. Jeho veřejnou řeč zveřejnil s jeho souhlasem advokát Tomáš Sokol v plném znění. O tři dny později Obvodní soud pro Prahu 1 všechny obžaloby zprostil, přičemž soudkyně Helena Králová verdikt stručně zdůvodnila, že „V žalobě označené skutky nejsou trestným činem“, plné veřejné zdůvodnění přitom s odkazem na utajované informace odmítla a odkázala na písemné vyhotovení rozhodnutí. Státní zástupce se proti rozsudku na místě odvolal a věc tak bude posuzovat Městský soud v Praze.\n\nV únoru 2017 policie obvinila Páleníka kvůli nevýhodně uzavřeným smlouvám Správy státních hmotných rezerv (SSHR) na pronájem nádrže v Nelahozevsi. Policie vyčíslila škodu na více než 230 milionů korun. Páleník vinu odmítá, spolu s ním obvinila policie i jeho tehdejšího zástupce Tomáše Perutku. Nepravomocný rozsudek Páleníka osvobodil, Perutkovi uložil tříletý podmíněný trest za porušení povinnosti při správě cizího majetku a nahradit státu škodu ve výši 49,5 milionu korun.\n\n\n\n"}
{"id": "293198", "url": "https://cs.wikipedia.org/wiki?curid=293198", "title": "Iru", "text": "Iru\n\nIru je vesnice v estonském kraji Harjumaa, samosprávně patřící do obce Jõelähtme.\n\nVesnice leží na dolním toku Pirity mezi Tallinnem a Maardu. Na území obce se nachází významné prehistorické hradiště (\"Iru linnamägi\") a tepelná elektrárna (\"Iru soojuselektrijaam\"), zásobující Tallinn teplou vodou.\n\n"}
{"id": "293199", "url": "https://cs.wikipedia.org/wiki?curid=293199", "title": "Iru (rozcestník)", "text": "Iru (rozcestník)\n\nIru může být:\n"}
{"id": "293203", "url": "https://cs.wikipedia.org/wiki?curid=293203", "title": "Visitor (pohoří)", "text": "Visitor (pohoří)\n\nVisitor je malé pohoří na jihu Černé Hory v blízkosti hranic s Albánií. Nejvyšší vrchol Visitor dosahuje výšky 2210 metrů. \n\nNa jihu hranici pohoří tvoří údolí říčky Luča a Plavské jezero. Na východě je hranicí řeka Lim, která odvodňuje jezero. Severní hranicí je údolí potoka Murinska reka a pohoří Zeletin, západní hranicí je sedlo pod masivem Greben. \n\nJde o vápencové pohoří s příznaky vysokohorského krasu. Z turistického hlediska jde o velmi atraktivní lokalitu, kde byla v roce 2005 a 2006 znovu vyznačena hřebenová magistrála, která umožňuje daleké výhledy na Plavsko-gusinjskou kotlinu, na vrcholy Prokletije daleko v Albánii a v Kosovu. Převýšení nad Plavsko-gusinjskou kotlinou je přibližně 1300 metrů. V některých místech je přechod hřebene poměrně dost exponovaný, většinou však jde o vysokohorské pastviny. Podle turistů, kteří do těchto míst již zavítali, se jedná o jedno z nejkrásnějších pohoří v Černé Hoře.\n"}
{"id": "293204", "url": "https://cs.wikipedia.org/wiki?curid=293204", "title": "Loo", "text": "Loo\n\nLoo (též Saha-Loo) je městečko v estonském kraji Harjumaa, samosprávně patřící do obce Jõelähtme, jejímž je největším sídlem.\n"}
{"id": "293205", "url": "https://cs.wikipedia.org/wiki?curid=293205", "title": "Loo (rozcestník)", "text": "Loo (rozcestník)\n\nLoo může být:\n\n"}
{"id": "293207", "url": "https://cs.wikipedia.org/wiki?curid=293207", "title": "Penál", "text": "Penál\n\nPenál je přenosné pouzdro určené pro bezpečné uložení a přepravu psacích potřeb. Jako takový patří mezi základní školní pomůcky. V dřívějších dobách bylo jeho používání velmi rozšířené, neboť penál také plnil funkci ochranného obalu, jenž zamezoval zašpinění ostatních věcí inkoustem z plnicích per.\n\nPůvodní penály byly dřevěné. Nověji používanými materiály jsou kůže, plátno a plasty.\n\nKromě základních psacích potřeb jako tužky či pero lze do penálu vkládat i další běžné kancelářské potřeby, např. mazací gumu, nůžky na papír apod.\n\nExistují i různé slangové významy tohoto slova. Například takto bývá označována rakev.\n"}
{"id": "293212", "url": "https://cs.wikipedia.org/wiki?curid=293212", "title": "Černá listina", "text": "Černá listina\n\nČerná listina může být:\n"}
{"id": "293219", "url": "https://cs.wikipedia.org/wiki?curid=293219", "title": "Hazárové", "text": "Hazárové\n\nHazárové, někdy též Hazarasové, (Perština: هزاره) jsou národ, který obývá převážné centrální část Afghánistánu a severozápadního Pákistánu. Hazárové však v současné době také žijí v diasporách po celém světě. Jsou stoupenci šíitského islámu. V Afghánistánu jsou čtvrtým nejrozšířenějším etnikem. Jako jediný národ v Afghánistánu většinově vyznávají ší'itský islám, což z nichž činí častý terč diskriminace.\n"}
{"id": "293223", "url": "https://cs.wikipedia.org/wiki?curid=293223", "title": "Bjelašnica", "text": "Bjelašnica\n\nBjelašnica ( ) je pohoří ve střední Bosně, jižně od Sarajeva.\nStejnojmenný nejvyšší vrchol Bjelašnica dosahuje výšky 2067 metrů. Dalšími významnými vrcholy v Bjelašnici jsou Krvavac (2062 m) a Vlahinje (2056 m).\n\nNa severu sousedí s pohořím Igman a Bitovnja, na východě s pohořím Treskavica a Jahorina, na jihu je odděleno kaňonem Rakitnica od pohoří Visočica, na západě je odděleno řekou Neretva od pohoří Prenj.\nJedná se především o vápencové pohoří. V jižním podhůří Bjelašnice na hraně kaňonu řeky Rakitnica se zachoval unikátní folklor mezi místními muslimy, kteří si díky své izolaci zachovali své nářečí a staré zvyky. Vesnice jako Lukomir, Umoljani, Gradina a Čuhoviči byly ušetřeny i za války.\n\nBěhem Olympijských her v Sarajevu zde byla olympijská sjezdovka. Zařízení zničeno za války. Vrchol Bjelašnice byl opevněn Srby a sloužil k ostřelování muslimských pozic v pohoří Igman. V podhůří Bjelašnice jsou dodnes rozsáhlá minová pole.\n"}
{"id": "293225", "url": "https://cs.wikipedia.org/wiki?curid=293225", "title": "Klopka", "text": "Klopka\n\nKlopka je specializovaná součást některých hoblíků. Je to plochý kus železa, upínaný stavitelně svrchu na želízko hoblíku. Usnadnuje odlamování hoblin. Klopka je na želízku zajištěna šroubem, který umožňuje její posun po želízku a tím přesné nastavení (délka želízka se časem mění broušením, klopku není třeba brousit tak často). K želízku je přitlačována konstrukcí hoblíku. \n\nKlopky bylo možno připojit řadě druhů hoblíků. Klopka může mít ostrý břit a pak jen zvětšuje úhel, pod nímž jsou oddělovány hobliny. Ty jsou pak kratší. \n\nU některých druhů hoblíků je klopka zakončená hranou. O ní se hobliny hned za břitem želízka odlamují a je tak možno hoblovat i dřevo, které by jinak mělo snahu k vytahování vláken.\n"}
{"id": "293226", "url": "https://cs.wikipedia.org/wiki?curid=293226", "title": "Jaroslav Macek", "text": "Jaroslav Macek\n\nJaroslav Macek (19. prosince 1925 Žitenice – 26. února 2008 Litoměřice) byl český archivář, historik a kancléř litoměřického biskupství (1993–2007). Byl ženatý, měl dvě děti.\n\nJaroslav Macek pocházel z katolické učitelské rodiny. Studoval nejprve na gymnáziu v Litoměřicích (1936–1938), po Mnichovské dohodě pak celá rodina uprchla před nacistickým záborem. Studium ukončil maturitou na gymnáziu v Chrudimi v roce 1944. Během války byl totálně nasazen. Stal se aktivním účastníkem protinacistického odboje a obdržel vyznamenání \"Za zásluhy I. stupně\".\n\nV roce 1945 zahájil studium oborů dějepis–zeměpis na Karlově univerzitě a současně se nechal zaměstnat jako pomocná vědecká síla v Historickém ústavu Akademie věd v Praze. Nakonec nepromoval v roce 1948, ale bývá mu omylem uváděn titul PhDr., kterého však nedosáhl. Nikoli v letech 1946–1950, ale až v letech 1947–1950 studoval na Státní archivní škole v Praze.\n\nJaroslav Macek se zaměřoval na české církevní dějiny a byl úzkým spolupracovníkem jak biskupa Webera, tak později biskupa Trochty, s nímž spolupracoval i na výchově katolických vysokoškolských skautů. Na žádost biskupa Webera spravoval biskupský archiv, knihovnu a památky (a po jeho smrti v roce 1948 převzal i jeho osobní pozůstalost). V této funkci zůstal i za biskupa Trochty, s nímž úzce spolupracoval jak před jeho zatčením v roce 1953, tak i po jeho návratu v roce 1968.\n\nVýzkumu v církevních archivech se věnoval od roku 1945, z pověření Historického ústavu cestoval do Vatikánu za účelem přípravy dalšího svazku \"Monumenta Vaticana\". Po roce 1948 musel odejít z Prahy a delší dobu pracoval v litoměřickém krajském archivu. Z něj musel odejít v roce 1968 pro svou spolupráci s Trochtou. Ve svazcích StB je veden jako agent pod krycím jménem „Dobroslav“.\n\nV 1990 ho biskup Koukl pověřil správou knihovny, archivu a uměleckých sbírek a v roce 1993 jej jmenoval kancléřem litoměřické diecéze. Přednášel současně dějiny a církevní dějiny na teologické fakultě a později v teologickém konviktu. Byl členem vládní komise historiků pro česko-německé vztahy, členem komise pro laiky ČBK, sekretářem archivní a památkové subkomise a členem kulturní komise. Obnovil diecézní galerii a muzeum.\n\nV roce 2003 mu papež Jan Pavel II. udělil Řád sv. Řehoře Velikého, vysoké církevní vyznamenání za celoživotní zásluhy pro církev.\n\nJaroslav Macek vydal více než 60 publikací různého rozsahu, převážně se zaměřením na dějiny církve, literatury, umění a hudby, česko-německé vztahy, české dějiny, historické atlasy, správní dějiny a archivní teorie.\n\n\n"}
{"id": "293229", "url": "https://cs.wikipedia.org/wiki?curid=293229", "title": "Solopysky (Sedlčany)", "text": "Solopysky (Sedlčany)\n\nSolopysky (katastrální území Solopysky u Třebnic) jsou osada ležící ve Středočeském kraji, v okrese Příbram a spadají pod město Sedlčany, od kterého leží asi 1 km západním směrem. V roce 2011 zde trvale žilo 210 obyvatel.\n\nPrvní písemná zmínka o vesnici pochází z roku 1227. Vesnice byla vystavěna na místě, kde dříve stávala obec Leblovice, která zanikla při husitských válkách. Do roku 1918 spadala osada pod obec Dublovice.\n\n\n"}
{"id": "293232", "url": "https://cs.wikipedia.org/wiki?curid=293232", "title": "Abdurrahmán Chán", "text": "Abdurrahmán Chán\n\nAbdurrahmán (* kolem 1840?–1. října 1901) byl emír, vládce Afghánistánu mezi lety 1880–1901. Pocházel z jednoho z předních afghánských rodů. Jakmile se dostal k moci, tak sice nastolil pořádek v zemi, která se vzpamatovávala z války, avšak za cenu mnoha životů. Uvádí se, že měl vyhladit až 60 % Hazárů.\n\nAbdurrahmán Chán provedl v Afghánistánu tvrdou centralizaci, během které převedl mnoho pravomocí samosprávných oblastí na centrální vládu. V období svého panování se obával hospodářské modernizace země a odmítal také například stavbu nových silnic a železnic. Důvodem obav byly případné hrozby ze zneužívání této modernizace imperialistickými velmocemi (zejména Ruskem a Velkou Británií), které by třeba v případě její realizace mohly zvýšit své úsilí o kolonizaci Afghánistánu.\n"}
{"id": "293233", "url": "https://cs.wikipedia.org/wiki?curid=293233", "title": "Orgán (právo)", "text": "Orgán (právo)\n\nOrgán je v právu označení pro fyzickou osobu nebo organizační útvar nebo právnickou osobu nebo skupinu osob (dlouhodobě ustavený sbor nebo jednorázovou sešlost), kteří na základě své funkce, zákonného zmocnění nebo speciálního zmocnění mohou ve stanoveném rozsahu jednat jménem právnické osoby. Orgán je tedy totéž jako zmocněnec či zástupce právnické osoby. Orgán může i nemusí mít vlastní právní subjektivitu.\n\nKromě základních, statutárních orgánů mívají právnické osoby také další organizační útvary, zpravidla v rámci hierarchické organizace. Právnická osoba nebo její orgány mohou mít také své poradní orgány.\n\nNěkteré kompetence mohou být svěřeny více orgánům společně a vzájemně podmíněny, například platnost rozhodnutí jednoho orgánu může být podmíněna souhlasem jiného orgánu, popřípadě některé úkony může provádět jen více orgánů společně (například podpis nejméně dvou jednatelů atd.).\n\nV českém právním řádu je jednání jménem právnických osob upraveno zejména § 20 zákona č. 40/1964 Sb., občanský zákoník, jednání za podnikatele upravují § 13–16 obchodního zákoníku, další ustanovení obsahují speciální zákony týkající se příslušných forem právnických osob nebo přímo konkrétních právnických osob.\n\nVětšina typů právnických osob musí mít ve svém základním dokumentu (stanovy, ústava, statut, zřizovací listina, zakládací listina, zakládací smlouva, základní dokument církve a náboženské společnosti atd.) nebo v zákoně, jímž jsou zřízeny (například Zákon o obcích), stanoveny osoby či jiné orgány, které jsou oprávněny za právnickou osobu jednat, a způsob ustavování a změn takových orgánů i vymezení jejich kompetencí (u mnoha typů právnických osob se tyto základní orgány nazývají statutární orgán).\n\nZákon a základní dokument by měly ošetřit též postup a právní vztahy v případě, když orgán nebo orgány právnické osoby zaniknou (smrt fyzické osoby, uplynutí funkčního období, rezignace atd.), pozbudou usnášeníschopnosti nebo jsou nečinné.\n\nStatutárními orgány často bývá (v závislosti na typu právnické osoby i na jejím základním dokumentu) například valná hromada, členská schůze, zastupitelstvo, parlament, sněmovna, výkonný výbor či jiný výbor nebo rada, schůze rady nebo výboru, dozorčí rada, rozhodčí rada, soud, ředitel, předseda, prezident, starosta, primátor, jednatel, zmocněnec atd., přičemž obecně právnické osoby mohou pro své orgány volit i neobvyklé názvy podle své vůle, potřeb i tradic.\n\nOrganizační útvary, zpravidla v rámci hierarchické organizace, bývají orgány větších právnických osob v jejich běžné činnosti. Vedoucí či ředitel organizačního útvaru přitom bývá zároveň jak orgánem celé organizace ve vztahů k příslušníkům svého organizačního útvaru nebo navenek, tak orgánem svého útvaru, jehož jménem jedná v rámci organizace.\n\nPodle § 20 odst. 2 obč. zák. 40/1964 Sb. mohou za právnickou osobu činit právní úkony (tedy jednat, být jejím orgánem) i jiní její pracovníci nebo členové, pokud je to stanoveno ve vnitřních předpisech právnické osoby nebo pokud je to vzhledem k jejich pracovnímu zařazení obvyklé. Překročí-li tyto osoby své oprávnění, jsou její právní úkony platné a účinné jen pokud se právní úkon týká předmětu činnosti právnické osoby a jen tehdy, jde-li o překročení, o kterém druhý účastník nemohl vědět.\n\nPodle § 15 obch. zák. 513/1991 Sb. v později platném znění ten, kdo byl při provozování podniku pověřen určitou činností, je tím zmocněn ke všem úkonům, k nimž při této činnosti obvykle dochází. Překročí-li zástupce podnikatele toto zmocnění, je takovým jednáním podnikatel vázán, jen jestliže o překročení třetí osoba nevěděla a s přihlédnutím ke všem okolnostem případu vědět nemohla.\n\nPodle § 16 obch. zák. dokonce podnikatele zavazuje i jednání jiné osoby v jeho provozovně, nemohla-li třetí osoba vědět, že jednající osoba k tomu není oprávněna.\n\nKromě výše uvedených zmocnění může kdokoliv zmocnit jinou osobu, aby za něj jednala. Speciálním typem zmocnění v obchodním právu je tzv. prokura, prokuristou může být jen fyzická osoba.\n\nJinak platí obecná právní úprava pro plnou moc, pověření, zastupování atd. Orgánem je zmocněnec nebo zástupce.\n\nKolektivní orgány (sbory), ať už statutární nebo jiné, by měly mít nebo výslovně musí mít vymezený jednací řád (buď přímo v základním dokumentu nebo zmocnění, anebo jako samostatný dokument). Ten stanoví například způsob svolávání orgánu, způsob vedení jeho jednání, způsob rozhodování (usnášeníschopnost, hlasovací kvórum, způsob vyhlašování právních úkonů orgánu atd.)\n\nJe-li orgánem organizační útvar, pak tento útvar jedná zase prostřednictvím svých orgánů, jímž nejčastěji bývá vedoucí či ředitel takového útvaru.\n\nJe-li orgánem právnické osoby jiná právnická osoba, vykonává i ona svou působnost prostřednictvím svých orgánů, takže vposledku každá právnická osoba jedná nakonec prostřednictvím konkrétních lidí.\n\nPřenesená působnost obcí či krajů (tedy působnost státu přenesená na obce či kraje) je případem, kdy samosprávná územní korporace, ač je sama právnickou osobou, jedná jakožto orgán státu. Státním orgánem nebo orgánem veřejné moci může být v mnoha typech případů na základě zmocnění i fyzická osoba, která není zaměstnancem zmocnitele, nebo právnická osoba nezřízená zmocnitelem.\n\n"}
{"id": "293235", "url": "https://cs.wikipedia.org/wiki?curid=293235", "title": "Dark metal", "text": "Dark metal\n\nDark metal je řazen mezi extrémní metalové styly. Základními hudebními rysy a páteří se neliší od dnes známých stylů jako je doom metal, gothic metal nebo symphonic metal objevují se zde i prvky psychedelic rocku.\n\nTento hudební styl je velice těžko definovatelný. A je složité určit zda se jedná o Dark metal či Doom metal nebo jiný styl. Hudebních kapel, uskupení je opravdu jen pár a zdá se, že sám o sobě tento žánr v metalovém světě je již mrtvý.\n\nSnad jako první by se dali do tohoto stylu zařadit němečtí Bethlehem v čele se zpěvákem Marco Kehrenem, kteří dali název tomuto hudebnímu stylu svým albem \"Dark Metal\" (1994).\n\nVelice dobrou ukázkou tohoto stylu je hudební počin kapely Deinonychus s albem \"Ark of Thought\" (1997) (mezi skupinami Bethlehem a Deinonychus je velice úzká provázanost), kde zpěvák vyjadřuje své pocity z tragické ztráty své přítelkyně. Celé album provází velice teskná atmosféra, nářek nad smrtí, výčitky a stále kladenou otázku: …proč?.\n\nPředností tohoto stylu jsou klávesy, zastřený nebo naopak uši rvoucí hlas (řev). Střídají se rychlá kytarová sóla s pomalými, bicí hrají stále se dokola opakující rytmus. Obvykle je vyjadřováno cítění zoufalství, celková nevyrovnanost a rozdvojenost osobnosti, melancholie a prudké emoce. Můžeme slyšet ženské vokály, šepot, pláč malých dětí, naříkání nebo různé efekty (kapání vody, kroky aj.). Texty vyjadřují strach, úzkost i veselí, propast, beznaděj, lásku, pokušení. V posluchači celkové hudební pojetí skladeb vyvolá vnitřní chaos, paniku a mrazení.\n\n\n"}
{"id": "293238", "url": "https://cs.wikipedia.org/wiki?curid=293238", "title": "Extrémní metal", "text": "Extrémní metal\n\nExtrémní metal (anglicky extreme metal) označuje volně definovanou skupinu různých metalových podžánrů, které se začaly objevovat v 80. letech 20. století. Extrémní metal jako samostatný hudební styl neexistuje, pod tento název patří veškeré hudební počiny, které vybočují od zavedených stylů a pravidel v metalu; podobně jako u alternativního metalu se do něj dá zařadit to, co se už jinam zařadit nedá. I když termín neodkazuje na žádný specifický styl nebo „sound“ jako takový, je běžně spojován se styly jako death metal, black metal, thrash metal a doom metal.\n\n\n\n"}
{"id": "293239", "url": "https://cs.wikipedia.org/wiki?curid=293239", "title": "Naběračka", "text": "Naběračka\n\nNaběračka, sběračka, nářečně také šufánek či žufánek, je běžný pracovní nástroj používaný v kuchyni při vaření. Slouží jak k nabírání potravin během vaření, tak k podávání hotového jídla (např. polévek či omáček). Naběračky se vyrábějí v různé škále velikostí, většinou se jedná o celokovový předmět – plechový výlisek. Základem je kovová miska polokulovitého tvaru, která je opatřena rukojetí. Podobný nástroj – velká naběračka užívaná mimo kuchyni, a to pro zcela jiné účely (např. vybírání septiku) – je šoufek.\n\nPrvní použití kovových (bronzových) naběraček na našem území je zaznamenáno již u Keltů v pozdní době laténské (2.–1. století př. n. l.), kdy se (zřídka a ve zlomcích) objevují v nálezech na oppidech jako pozůstatky luxusních servisů používaných k podávání vína, které byly importovány z vyspělého mediterráního prostředí římských provincií nebo přímo Itálie. Hojněji, ale stále jako luxusní zboží obdobné provenience jsou – opět jako součásti picích servisů – nacházeny v hrobech následující doby římské.\n\n\n"}
{"id": "293247", "url": "https://cs.wikipedia.org/wiki?curid=293247", "title": "Paraple", "text": "Paraple\n\nParaple může znamenat: \n"}
{"id": "293252", "url": "https://cs.wikipedia.org/wiki?curid=293252", "title": "Romuald Twardowski", "text": "Romuald Twardowski\n\nRomuald Twardowski (* 17. června 1930, Vilnius) je litevský hudební skladatel.\n\nV době II. světové války se učil na housle, po válce na klavír a varhany. V letech 1952-57 studoval hru na klavír a kompozici v třídě Julia Juzeliunase na Litevské konzervatoři. Ve studiu kompozice pokračoval na Vyšší škole hudební ve Varšavě u Bolesława Woytowicze, v letech 1963-66 získal stipendium na studie gregoriánského chorálu a středověké polyfonie pod vedením Nadii Boulangerové v Paříži, která např. učila Aarona Coplanda. Od roku 1972 přednáší na Hudební akademii Fryderyka Chopina ve Varšavě kompozici a instrumentaci.\n\nRoku 2001 také vydal vzpomínky \"Bylo nebylo\" (\"Było, nie minęło. Wspomnienia kompozytora.\" ISBN 83-913314-0-7).\n\n"}
{"id": "293254", "url": "https://cs.wikipedia.org/wiki?curid=293254", "title": "Zástupce", "text": "Zástupce\n\nPojem zástupce má více významů:\n"}
{"id": "293257", "url": "https://cs.wikipedia.org/wiki?curid=293257", "title": "Plamének", "text": "Plamének\n\nPlamének (\"Clematis\") je široký rod, většinou popínavých rostlin s nápadnými květy, který přísluší do čeledě pryskyřníkovitých (\"Ranunculaceae\") podčeledě \"Ranunculoideae\".\n\nRod má asi 300 druhú, které jsou rozšířeny v oblastech mírného klimatu téměř po celém světě. Méně se vyskytují v chladných severských oblastech a ve studených horských polohách, stejně jako v tropickém pásmu. Všeobecně mají tyto rostliny rády hluboké, propustné, na živiny bohaté, ale chladné půdy. Ideální je pro ně stanoviště s celodenním slunečním svitem, kde půdu kolem pokrývá hustý koberec rostlin.\n\nVe střední Evropě rostou 4 původní druhy, z toho 3 i v České republice. Další níže uvedené druhy jsou pěstovány jako okrasné rostliny a někdy mohou zplaňovat. Kromě toho se jako okrasné pěstují i mnohé další kultivary často hybridního původu.\n\n\nPodle „Černého a červeného seznamu cévnatých rostlin České republiky\" je plamének celolistý veden jako kriticky ohrožený druh a plamének přímý hodnocen jako ohrožený druh.\n\nJsou to většinou opadavé, v menší míře i stálezelené rostliny. Nejčastěji to bývají vysoko se pnoucí dřeviny (až 10 m), mohou to být i vzpřímeně rostoucí keře a polokeře, jen vzácně byliny. Některé druhy se rozmnožují také oddenky. Popínavé využívají k zachycení ovíjivých řapíků. Listy bez palistů jsou malé, střední až dlouhé, přisedlé nebo s dlouhými řapíky, jednoduché nebo složené, trojčetné, zpeřené, dvojnásobně zpeřená nebo různě kombinované. Okraje mají celistvé nebo zubaté.\n\nKvěty mající v průměru až 15 cm vyrůstají samostatně nebo v terminálových či úžlabních hroznatých nebo latnatých květenstvích. Listeny pod květy, které někdy chybí, bývají menší nebo stejně veliké jako listy, netvoří však zákrov. Květy na stopkách jsou většinou oboupohlavné nebo funkčně jen samčí či samičí, radiálně symetrické. Mívají v jednom přeslenu nejčastěji 5, někdy až 8 volných kališních lístků které mají vzhled korunních lístků, ty zcela chybí. Lístky mají barvu bílou, modrou, fialovou, červenou, žlutou nebo nazelenalou, jsou vejčité až obvejčité nebo lineární a dlouhé 1 až 6 cm.\n\nV květu bývá mnoho tyčinek (až 100 a více) se štíhlými, někdy spojenými nitkami které bývají někdy prodloužené. Nitky jsou lysé nebo pýřité a bývají zakončené malými, tupými od sebe oddělenými prašníky s podélnými štěrbinami. Občas se mezi tyčinkami a okvětím nacházejí patyčinky. Gyneceum je složeno z až 100 a více plodolistů, mnohopouzderný semeník mívá po jednom vajíčku v oddílu, jednoduché volné čnělky mají vykrojené blizny. Kališní lístky jsou v poupěti složeny tak, že se svými okraji těsně dotýkají, ale nekryjí, tím se rod plamének odlišuje od ostatních rodů čeledě pryskyřníkovitých.\n\nPlody jsou tvrdé nažky čočkovitého nebo táhle kuželovitého tvaru, také bývají elipsoidní. Mnohdy mají přirostlé dlouhé pernaté přívěsky - čnělky. Semena mají dostatek endospermu.\n\nJsou to okrasné pnoucí dřeviny s nepřeberným množstvím zahradních kultivarů s květy nejrůznějších tvarů a barev. Vysazují se pro ozelenění a zkrášlení pergol, sloupů, besídek a plotů, můžeme s nimi také zakrývat nevzhledné zdi i celé stavby stejně jako vytvářet různá zákoutí. Čisté druhy se množí semeny a velkokvěté kultivary zelenými řízky nebo roubováním na vhodné podnože.\n\n \n"}
{"id": "293260", "url": "https://cs.wikipedia.org/wiki?curid=293260", "title": "Trochej", "text": "Trochej\n\nTrochej je v prozódii stopa, složená ze dvou slabik, z nichž první je přízvučná a druhá nepřízvučná (platí v sylabotónickém verši, v časoměrném verši je první dlouhá a druhá krátká). V české literatuře je trochejské metrum velmi obvyklé a hojně užívané, což souvisí s tím, že v češtině je přízvuk vždy na první slabice slova a tedy je trochej v češtině i v řadě dalších jazyků velmi snadné utvořit. Rýmovaný verš, skládající se ze čtyř trochejů, je dokonce pokládán za jakýsi \"národní verš\" české literatury.\n\n„Čest a sláva Mudžekíwu!“\nvolali jsou mladí, staří, \nkdyž se, vítěz, vracel domů\ns wampumovým svatým pásem\nz domoviny Wabasovy, \ntam, kde Bílý králík vládne.\n\nHenry Wadsworth Longfellow: Píseň o Hiawatě, překlad Josef Václav Sládek (verze z roku 1909)<br>\nV anglické a americké literatuře je trochej méně popularní než jamb. Nejproslulejší trochejské básně napsány anglicky jsou pravděpodobně \"Havran\" od Edgara Allana Poea (osmistopý trochej) a \"Tigr\" od Williama Blakea (čtyřstopý trochej):\n"}
{"id": "293263", "url": "https://cs.wikipedia.org/wiki?curid=293263", "title": "Homer vs. Osmnáctý doplněk ústavy", "text": "Homer vs. Osmnáctý doplněk ústavy\n\nHomer vs. Osmnáctý dodatek ústavy ( ) je osmnáctý díl osmé řady (sto sedmdesátý první celkově) amerického animovaného seriálu Simpsonovi, poprvé vysílaný 16. března 1997.\n\nPři každoroční oslavě Dne svatého Patrika se Bart nedorozuměním napije velkého množství alkoholu a potácí se ulicemi opilý, to samozřejmě nezůstane bez povšimnutí a mladík se objeví i v televizi. Skupinka springfieldských žen proto požaduje zavedení zákazu pití alkoholu. Starosta Quimby nejdříve odmítá, ale nezbude mu nic jiného, jelikož se ve springfieldských archivech objeví zákon sepsaný téměř před 200 lety, který nařizuje prohibici.\n\nŽeny jsou tedy na čas spokojeny, ovšem problém nastává opět, a to tehdy, když se ukáže, že zákon není dodržován a místnímu policejnímu šéfovi Wiggumovi je to jedno. Aktivistky žádají lepšího policejního náčelníka, který by se postaral o dodržování stanoveného zákazu. Starosta tedy posílá pro Rexe Bannera, zkušeného detektiva.\n\nBanner se pouští do práce. Nejdříve vyhodí Wigguma, poté zamezí jakémukoli přísunu alkoholu do města a především se snaží dostat tzv. Pivního barona (ve skutečnosti Homera), kterému se i přes zákaz daří pašovat alkohol přímo jemu před nosem a zásobovat jím hospodu u Vočka. Nakonec Pivního barona nedopadne Banner, ale Wiggum, Homer se s ním totiž domluvil, aby mu pomohl opět získat jeho místo u policie. To se ale Homerovi nevyplatí, protože trestem je vystřelení pomocí katapultu. Na poslední chvíli, když už je Homerova exekuce málem provedena, se znenadání objeví dodatek ke starému zákonu, který prohibici před 199 lety zrušil a tak je Homer propuštěn a město se opět topí v záplavě rezavého nápoje.\n\n\n"}
{"id": "293269", "url": "https://cs.wikipedia.org/wiki?curid=293269", "title": "Volbeat (hudební skupina)", "text": "Volbeat (hudební skupina)\n\nVolbeat je dánská heavymetalová skupina, založená roku 2001. První album \"The Strength / The Sound / The Songs\" vydala v roce 2005 a následné \"Rock the Rebel / Metal the Devil\" vyšlo v Dánsku 19. února 2007. Na počátku března 2007 se vyšplhalo v Dánsku na první příčku prodejnosti jako vůbec první metalové album v historii. V ostatních evropských státech vyšlo 26. února.\n\nVolbeat vznikl roku 2001 poté, co frontman Michael Poulsen rozpustil svou předchozí kapelu Dominus. Hrají směs heavy metalu a rockabilly. V tvorbě se nechávají inspirovat rokenrolovými legendami Elvisem Presleyem a Johnnym Cashem. V předchozích 10 letech se žádné jiné dánské heavymetalové kapele kromě Volbeatu nepovedlo dostat na 18. příčku v dánské Top 100 za prodej CD. To se stalo v roce 2006 po vystoupení na festivalu v Roskilde. Dostali se tak před interprety, jako jsou Madonna, Pink Floyd, Korn, Eminem, Guns N' Roses, The Black Eyed Peas, Keane, Franz Ferdinand, Coldplay a Kashmir.\n\nAlbum \"The Strength / The Sound / The Songs\" získalo obecně kladné kritiky. Německý hardrockový časopis RockHard ho v recenzi ohodnotil 10/10.\n\nVolbeat je také pověstný svými živými vystoupeními. Jeho koncert na festivalu v Roskilde v roce 2006 byl ohodnocen 6/6 hvězdičkami v recenzi dánského deníku B.T.\n\nV 8. týdnu roku 2007 debutovala deska \"Rock the Rebel / Metal the Devil\" na 1. pozici v prodejnosti na dánské Top 40 a zároveň se do hitparády vrátilo album \"The Strength / The Sound / The Songs\" na pozici 21. Nahrávka získala v Dánsku zlatou desku za prodej.\n\nV roce 2007 Volbeat zahajoval Roskilde Festival. Zároveň byl spolu s Mnemicem 13. července v Dánsku předkapelou Metallicy.\n\nNedávno Volbeat oznámil, že uspořádá jarní evropské turné o 7 zastávkách a ve Finsku a svém domovském městě Kodani bude předskokanem legendární thrashmetalové skupiny Megadeth. Na léto 2008 také chystá několik festivalových vystoupení.\n\nVolbeat je ovlivněn širokou škálou umělců, což se dá v jejich hudbě jasně vystopovat. Na své oficiální stránce na MySpace (viz \"externí odkazy\" - níže) členové Volbeatu uvádějí, že je ovlivnili:\n\"Všichni od Elvise Presleyho po Napalm Death ... ať žijou: Johnny Cash, Little Richard, Jerry Lee Lewis, Chuck Berry, Fats Domino, Ramones, Social Distortion, Motörhead, Black Sabbath, Dio, Megadeth, Metallica, Manic Street Preachers, Iron Maiden a bla bla bla bla...\"\nTexty Volbeatu se obvykle dotýkají témat lásky, nešťastné lásky nebo moci pokřivené mysli. Tím se distancují od obvyklých heavymetalových textů, třebaže většina jejich nejpopulárnějších písní obsahuje velice temná a upřímná témata a příběhy.\n\nPrvním singlem byla coververze evergreenu Dusty Springfield „I Only Want to Be with You“. Píseň se po textové stránce od originálu moc neliší, ale doprovodný videoklip je pro Volbeat typický. Inspirace hrdiny ze 60. let je zjevná ze symboliky klasického mikrofonu a natáčení skupiny na střeše velkoměstské budovy.\n\nDalším oblíbeným prvkem textů skupiny jsou navracející se \"série\" písní. To nejlépe dokazují písně „Danny a Lucy“ z alba The Strength/The Sound/The Songs, kterou následuje „Mr. & Mrs. Ness“ z desky Rock the Rebel/Metal the Devil. Jde o příběh dvou zoufalých milenců, kteří zemřou při autonehodě poté, co Lucy uteče od rodiny.\n\n\"„Dear Mr. and Mrs. Ness, I'm so sorry to bring you this - \"\n\"We believe we found your girl in an old burning car way up the hill“\"\n\nV \"pokračování\", „Mr. & Mrs. Ness“, spáchá Lucyina matka sebevraždu a na otce padne podezření z vraždy:\n\n\"„The old man is crying and he's lying - \"\n\"The blood on his hands' from his wife yeah“\"\n\n\n\n\n\n\n\n\n\n"}
{"id": "293272", "url": "https://cs.wikipedia.org/wiki?curid=293272", "title": "Roswell", "text": "Roswell\n\nNázev Roswell má více míst:\n\n"}
{"id": "293273", "url": "https://cs.wikipedia.org/wiki?curid=293273", "title": "Sekvojovec v Chabaních", "text": "Sekvojovec v Chabaních\n\nSekvojovec v Chabaních je památný strom v osadě Chabaně blízko Břestku. Jedná se o nejtlustší strom tohoto druhu v České republice. Byl vysazen pravděpodobně hrabětem Zikmundem II. Berchtoldem někdy počátkem 70. let 19. století, jako jeden ze tří. Do současnosti přežil jen jediný.\n\n\nV místě stály původně 3 sekvojovce, 2 z nich ale zanikly. V tuhé zimě roku 1929 mu umrzl vrchol, následně v roce 1972 byl zasažen bleskem, kmen v celé délce podélně praskl a vrchol postupně uschl. Prasklina byla částečně vyzděna, strom zregeneroval a nasadil čtyři nové vrcholy, z nichž největší o výšce 8 metrů nahradil původní vrchol. Kmen lemuje oplocení.\n\nPůvodní informační tabule u stromu udávala stáří 270 let, ale to je považováno za nepravděpodobné. U sekvojovců je jako u dalších rychle rostoucích dřevin věk často nadhodnocován. Vzhledem k tomu, že v Evropě se začaly rozšiřovat až v polovině 19. století, je pravděpodobnější nižší stáří.\n\nV roce 2003 byl strom nominován do ankety Strom roku, kde se dostal do finále a s počtem 1101 hlasů obhájil 7. místo. Údajně je také co do obvodu kmene nejmohutnějším sekvojovcem v Evropě.\n\nV blízkosti stromu byla koncem 90. let 20. století vybudována ohrádka se čtyřmi sazenicemi sekvojovce.\n\n"}
{"id": "293274", "url": "https://cs.wikipedia.org/wiki?curid=293274", "title": "Franz Neumann", "text": "Franz Neumann\n\nFranz rytíř von Neumann mladší (16. ledna 1844, Vídeň – 1. února 1905, Vídeň) byl rakouský architekt a politik.\n\nFranz von Neumann pocházel ze známé architektonické rodiny. Vedle něj byli rovněž jeho otec, Franz von Neumann starší (1815–1888), stejně jako jeho bratr Gustav von Neumann (1856–1928), známými vídeňskými architekty. Svou kariéru začal jako žák slavných vídeňských architektů Eduarda van der Nüll, Augusta Sicarda ze Sicardsburgu a Friedricha von Schmidt (autor vídeňské radnice), jehož se později stal spolupracovníkem. Jedním z jeho prvních architektonických děl, které vzniklo ve spolupráci s Friedrichem von Schmidt, byly arkádové domy na radničním náměstí ve Vídni (1878–1883). \n\nPoté pracoval Franz von Neumann z velké části samostatně. Zaměřil se zejména na návrhy vil, obytných a úředních budov, projektoval i návrhy kostelů. V počátcích své tvorby se zaměřoval výlučně na novorenesanční architekturu, později svou práci rozšířil i na ostatní historizující slohy.\n\nSvou politickou kariéru započal v roce 1891 jako člen městské rady, kde působil do roku 1895. V letech 1889–1900 byl členem rady zastupitelstva vídeňského okresu.\n\n\n\n"}
{"id": "293275", "url": "https://cs.wikipedia.org/wiki?curid=293275", "title": "Carlsbad (Kalifornie)", "text": "Carlsbad (Kalifornie)\n\nCarlsbad je město ve Spojených státech amerických, v Kalifornii, v okrese San Diego County. Žije zde obyvatel.\n\nV roce 1880 John Frazier (v některých pramenech Frasier) navrtal zdroj minerální vody, o kterém se později tvrdilo, že má stejné složení a účinky jako voda v lázních Karlsbad (dnešní Karlovy Vary v Česku). Takto přišel Carlsbad ke svému jménu. Vztah mezi Carlsbadem a Karlovými Vary existuje dodnes, protože jsou partnerskými městy a čas od času dochází ke vzájemným oficiálním návštěvám.\n\nV předkolumbovských dobách bylo území dnešního Carlsbadu osídleno Indiány z kmene Luiseno. V roce 1769 zabrali tuto oblast pro Španělsko conquistador Don Gaspar de Portola a františkánský páter Juan Crespi. Pojmenovali toto místo \"Agua Hedionda\" (což znamená zapáchající voda). Po osamostatnění Mexika od Koruny španělské se Agua Hedionda stála jeho součástí. Koncem 19. století bylo město spojeno železnicí s ostatními městy na pobřeží. John Frazier zde koupil více než 100 akrů půdy a navrtával artézské studně. V roce 1886 od něj půdu koupil Gerhard Schutte a přejmenoval Agua Hedionda na Carlsbad. Mezi světovými válkami se zde usazovali umělci z nedalekého Hollywoodu, po roce 1941 se do nedalekého San Diega přesunulo velení pacifické flotily a po válce se zde usazovali veteráni.\n\nVe městě má centrálu Americký gemologický institut.\n\nCarlsbad má jedny z nejlepších golfových hřišť na světě. Významnou roli hraje i tenis, tradičně se zde v srpnu pořádá ženský profesionální turnaj Mercury Insurance Open. Již tradicí se staly letní páteční jazzové koncerty.\n\n\n"}
{"id": "293277", "url": "https://cs.wikipedia.org/wiki?curid=293277", "title": "Roswell (Nové Mexiko)", "text": "Roswell (Nové Mexiko)\n\nRoswell je město ve státě Nové Mexiko v USA. Jeho populace činí asi 48 000 osob, což z něj dělá 5. největší město v Novém Mexiku. Známé je především díky Roswellskému incidentu.\n\n"}
{"id": "293278", "url": "https://cs.wikipedia.org/wiki?curid=293278", "title": "Bärwalder See", "text": "Bärwalder See\n\nBärwalder See ( ) je jezero v Německu, ve spolkové zemi Sasko. Jezero je rozlohou 13 km² největším jezerem Saska. Jezero vzniklo zatopením hnědouhelného dolu Bärwalde. Jezero se začalo napouštět v listopadu roku 1997 a napuštěno bylo v říjnu 2008. Největší hloubka je 50 metrů.\n\nU jezera je plánované rekreační využití. Již před úplným napouštěním se budují rekreační objekty, přístavy. Buduje se též 25 km dlouhá okružní cesta.\n\n"}
{"id": "293280", "url": "https://cs.wikipedia.org/wiki?curid=293280", "title": "Grand Prix Turecka 2008", "text": "Grand Prix Turecka 2008\n\nGrand Prix Turecka 2008 ( IV Petrol Ofisi Turkish Grand Prix) pátý závod 59. ročníku mistrovství světa vozů Formule 1, historicky již 790. grand prix. Na trati dlouhé 5.338 km absolvovali jezdci celkem 58 kol, což v celkovém součtu znamenalo 309,396 km. Teplota vzduch v okolí závodního okruhu byla okolo 17 °C, teplota trati byla přibližně 29 °C a vzdušná vlhkost byla 40%\n\n\n Kimi Räikkönen – Ferrari – 1:26,506\n\n"}
{"id": "293282", "url": "https://cs.wikipedia.org/wiki?curid=293282", "title": "Hrádek (Šluknovská pahorkatina)", "text": "Hrádek (Šluknovská pahorkatina)\n\nHrádek (německy \"Worbs Berg\") je řídce zalesněná znělcová kupa o nadmořské výšce 429 metrů, na severu České republiky, v okrese Děčín, ve Šluknovské pahorkatině, přímo na hranicích s Německem, na severním okraji Varnsdorfu.\n\nPřes název Hrádek zde pravděpodobně nikdy nebyl hrad, ačkoliv některé internetové zdroje ho vágně zmiňují. Na vrcholu, na českém území byla v roce 1904 podle návrhu Antona Möllera postavena výletní restaurace. Stavba byla v historizujícím romantickém stylu, s 20 metrů vysokou vyhlídkovou věží. Z vrcholu věže je výhled na Lužické hory a do německé Lužice.\n\nStavba byla využívána i po druhé světové válce, v roce 1967 byla provedena rekonstrukce.\n\nV roce 1989 byla privatizována, ale díky nezájmu majitele se během několika let změnila v ruinu, zůstaly pouze obvodové zdi.\n\nV roce 2000 byl založen Nadační fond Hrádek – Burgsberg, díky němuž se podařilo získat prostředky na záchranu stavby a dne 18. července 2003 byla zpřístupněna vyhlídková věž a v roce 2005 byla zrekonstruována celá budova.\n\n"}
{"id": "293291", "url": "https://cs.wikipedia.org/wiki?curid=293291", "title": "Arabská guma", "text": "Arabská guma\n\nArabská guma je pryskyřice (klej) získávaná z mízy některých druhů akácií (akácie senegalská – \"Acacia senegal\" a akácie arabská – \"Acacia seyal\"), které rostou v Severní Africe, jejím hlavním producentem je Súdán. Velkého významu má i v současném potravinářství a lékařství. Jde o dobře stravitelnou směs sacharidů a glykoproteinů, která se používá v potravinářství jako stabilizátor. V Evropské unii je arabská guma schválena jako potravinářská přídatná látka E 414.\n\nPryskyřice se získává sběrem z různých druhů akácie, zejména z akácie senegalské a akácie arabské. V kultuře vykuřovadel slouží zejména jako významné pojidlo tekutých látek, zejména éterických olejů. Drcená se používá jako součást bylinných vykuřovadel, protože snadno přebírá vonné vlastnosti jiných látek. Arabská guma nemá vlastní výraznou vůni.\n\nPoužívá se především v potravinářství jako zahušťovadlo, emulgátor a stabilizátor nápojů. Například v Coca-Cole by se bez arabské gumy černé barvivo usazovalo na stěnách lahví. \n\nDále se využívá v lékařství (jako plnivo a zahušťovadlo v zubním lékařství), při výrobě léčiv (potahování dražé), jako lepidlo na poštovních známkách a papírcích k balení tabáku či marihuany, součást klovatiny nebo fixativu v malířství. Na počátku 20. století se používala v piktorialismu ve fotografických ušlechtilých tiscích. Používá se dodnes v polygrafickém průmyslu k pogumování tiskových desek.\n\nArabská guma má silný svíravý účinek. Obsahuje taniny, sliz a flavonoidy. Ve starém Egyptě byla arabská guma (známá jako \"kami\") používána pro balzamování mrtvých. Byla také používána k léčbě virových kožních onemocnění. V lékopisech je arabská guma uváděna jako účinná látka. \n\nPři použití jako přídatná látka v potravinách může způsobovat alergii.\n\n50 % světové celosvětové poptávky v množství 50 000 až 60 000 tun dodává Súdán. V minulosti pokrýval Súdán 85–90 % poptávky. Dalšími producenty jsou Čad, Senegal a Nigérie. Poté co v roce 1997 uvalily Spojené státy na Súdán přísné obchodní embargo, krátce na to z něj byla vyňata arabská guma, aby byly zajištěny dodávky pro firmu Coca-Cola.\n\n\n"}
{"id": "293294", "url": "https://cs.wikipedia.org/wiki?curid=293294", "title": "Jeho temné esence", "text": "Jeho temné esence\n\nJeho temné esence (též Jeho šerá hmota, v originále His Dark Materials) je fantasy trilogie britského spisovatele Philipa Pullmana. Sestává z následujících svazků:\n\n\nTrilogie obsahuje fantasy prvky, jako jsou létající divoženky, démoni, duchové, kouzla nebo medvědí kyrysníci, ale také naráží na fyziku a ideje filozofie či teologie. Knihy také obsahují velmi silné prvky humanismu, v nějž Pullman věří. Pullman sám sebe popisuje jako ateistu a představuje v příbězích svůj skeptický pohled na náboženství a svět. Trilogie je často viděna jako současně převyprávění a inverze Miltonova Ztraceného ráje. Lidstvo je zde chváleno pro moudrost a vědění, na rozdíl od Miltonova odsouzení.\n\nVydavatelé se při uvádění zaměřili primárně na mladší čtenáře, ale Pullman se jednoznačně pokoušel oslovit i dospělé.\nV dnešní době (2019) se podle triologie natáčí stejnojmenný seriál.\n\nTrilogie bývá srovnávána např. s Letopisy Narnie.\n"}
{"id": "293297", "url": "https://cs.wikipedia.org/wiki?curid=293297", "title": "Předseda Evropského parlamentu", "text": "Předseda Evropského parlamentu\n\nPředseda Evropského parlamentu je nejvyšší představitel Evropského parlamentu. Funkce je řídící a reprezentační. Předseda má 14 místopředsedů, kteří řídí schůze EP v době, kdy předseda není přítomen v sále. Funkční období předsedy EP je 2,5 roku, což v praxi znamená, že během jednoho volebního období předsedají EP dva předsedové.\n\n"}
{"id": "293298", "url": "https://cs.wikipedia.org/wiki?curid=293298", "title": "Tomb Raider: Chronicles", "text": "Tomb Raider: Chronicles\n\nTomb Raider Chronicles je pátá hra v sérii \"Tomb Raider\" a je pokračováním dílu \"\". Vyvinula je společnost Core Design a vydala společnost Eidos Interactive. Hra byla uvedena v listopadu 2000 pro platformy PC, Sega Dreamcast a PlayStation.\n\n\"Tomb Raider Chronicles\" začíná ihned na konci příběhu \"The Last Revelation\". Lara je stále pohřešována a předpokládá se, že zemřela. Obřad u pomníku Lary na panství Croftů přivádí dohromady tři staré přátele Lary: Winstona, Charlese Kanea a pátera Patricka Dunstana. Zatímco venku je strašný liják, trojice nostalgicky vzpomíná na předchozí dobrodružství Lary. Mezitím, stovky mil daleko Werner Von Croy koordinuje šílené vykopávky hledajíce odpovědi pohřbené hluboko pod Egyptskou pouští.\n\nPrvní příběh se odehrává v Římě. Lara se pokouší najít Kámen mudrců. Hledání ji komplikují Larson a Pierre, kteří se snaží artefakt Laře ukrást.\n\nDruhý příběh se odehrává v Rusku. Lara se dostává na ruskou námořní základnu a dále do ponorky, kde je zatčena ruskou mafií. Jakmile se Lara osvobodí, vydá se prozkoumat ponorku a mořské dno, s cílem nalézt Kopí osudu. Když se jí to podaří, vrací se do ponorky, avšak ta je zničena. Lara jako jediná na poslední chvíli uniká.\n\nVe třetím příběhu se setkáváme s Larou v mladistvém věku, kdy se Lara tajně vydá spolu s rodinným přítelem, páterem Dunstanem, na tajemný ostrov v Irsku, aby jej osvobodili od magických sil.\n\nČtvrtý a poslední příběh vypráví o Lařině vniknutí do mrakodrapu společnosti Von Croy Industries. Von Croy je zde zraněný, na invalidním vozíku, poté co unikl z chrámu v Kambodži. Lara mu ve spolupráci s přítelem ZIPem odcizí artefakt Iris, známý z předchozího dílu hry.\n\n"}
{"id": "293299", "url": "https://cs.wikipedia.org/wiki?curid=293299", "title": "Sujiva", "text": "Sujiva\n\nCtihodný Sujiva (správný přepis by měl být Sudžíva, nar. 1951) je théravádový buddhistický mnich (samanéra) a celosvětově proslulý učitel buddhistické meditace vipassaná a mettá. Kromě výuky meditačních technik přednáší mimo jiné i o buddhistické filozofii - abhidhammě. Je také autorem mnoha publikací o buddhistické meditaci a několika básnických sbírek. \n\nCtihodný Sujiva vyrostl v početné čínské rodině v největším městě Malajsie Kuala Lumpur. Na vysoké škole (University of Malaya) vystudoval zemědělství se zaměřením na botaniku a lesní hospodářství. Během studentských let se začal zajímat o buddhismus a různé techniky meditace. Jeho zájem o buddhismus a meditaci se prohloubil natolik, že po úspěšném zakončení studia v roce 1975 se stal buddhistickým mnichem, respektive samanérou - novicem. Během svého mnišského tréninku praktikoval pod různými učiteli z Malajsie, Barmy (současný Myanmar) a Thajska. Mezi jeho učitele mimo jiné také patřil ctihodný Sajadó U Pandita ze slavného meditačního centra Sasana Yeiktha (Mahasi Buddhist Meditation Centre) v barmském Rangúnu.\n\nPři pobytu v džungli v Sarawaku (východní Malajsie) onemocněl malárií a jeho zdraví ho přinutilo se usadit. Založil poustevnu Santisukharama v Kota Tinggi, Johoru (Malajsie), kde od roku 1984 začal sám vyučovat meditaci vipassaná a mettá. Následně vedl také mnoho meditačních kurzů po celé zemi a inspiroval založení dalších meditačních center v Malajsii. Významným milníkem v jeho učitelské činnosti byl rok 1995, kdy začal vyučovat meditaci i v zahraničí. Od té doby již vedl kurzy v Austrálii, na Novém Zélandu, v Hong Kongu, mnoha zemích Evropy a Spojených států.\nOd roku 1999 vyučuje meditaci vipassaná a mettá také v Česku a na Slovensku.\n\n\n\n"}
{"id": "293300", "url": "https://cs.wikipedia.org/wiki?curid=293300", "title": "Nyiragongo", "text": "Nyiragongo\n\nNyiragongo je aktivní sopka nacházející se v pohoří Virunga. Tyčí se do výšky 3470 metrů (podle jiných údajů 3465 metrů) a leží v Demokratické republice Kongo, pár kilometrů od Rwandy. Vulkán je zapsán do tzv. Decade Volcanoes - seznamu 16 nejnebezpečnějších sopek světa.\n\nNa hlavním kráteru Nyiragongo jsou dva parazitické krátery: ze severu Baruta (3100 m) a z jihu Shaheru (2800 m). Hlavní kráter má průměr asi 1200 metrů, Shaheru 700 metrů a Baruta 1100 metrů. Nyiragongo je hluboký 170 metrů, Shaheru 80 metrů a Baruta 300 metrů. Celý masiv sopky má plochu 350 km².\nBoční krátery jsou dnes vyhaslé. Hlavní kráter je zato jedním z nejaktivnějších na světě. Jedná se o stratovulkán, který tvoří skupinu sopek u jezera Kivu, z nichž nejvyšší je Karisimbi.\n\nV kráteru se nachází mohutné lávové jezero, které je neustále v pohybu. Zdejší láva má teplotu 800 až 950 °C. Láva je řídká a velmi rychle teče, sopka svou aktivitou stále ohrožuje města v okolí. V roce 1977 lávové jezero vyteklo a z puklin ve svahu a zničila několik domů v blízkosti města Goma. Zahynulo přes 70 lidí.\n\nPoslední mohutná erupce z roku 2002 zničila část města Goma, lávový proud se dostal až k jezeru Kivu a vytvořil poloostrov. Goma je od vulkánu vzdálené deset kilometrů. Město bylo proudem rozpůleno, o život přišlo 100 lidí a tisíce dalších přišly o domovy. Spousta z nich uprchla do Rwandy.\n"}
{"id": "293306", "url": "https://cs.wikipedia.org/wiki?curid=293306", "title": "Serengeti", "text": "Serengeti\n\nNárodní park Serengeti leží v severní Tanzanii východně od Viktoriina jezera a jedná se o jedno z nejslavnějších a nejrozsáhlejších chráněných území Afriky. Od roku 1981 nechybí na seznamu UNESCO. Jeho rozloha je 14 763 km². Zdejší krajině dominuje velký počet nádherných zvířat, mezi nimiž nechybí pakoňové, zebry, žirafy, lvi, gepardi, leopardi, hyeny, sloni nebo nosorožci.\n\nKrajinu tvoří lávové plató, z kterého vystupují reliéfy sopek (jejichž erupce dodávají minerály), pokryté travnatými savanami. V západní části parku se nachází též galeriové lesy, malá jezera a zřídla s hojností vody.\n\nV parku jsou chladné noci a horké dny, rozdíly jsou často více než 15 °C. Průměrné denní teploty vzduchu se v parku pohybují mezi 17 a 21 °C. Vlhkost vzduchu je 40%, průměrné roční srážky se pohybují kolem 800 mm. Podnebí je teplé se střídáním období sucha a dešťů. Převládají zde savany se stády velkých kopytníků.\n\nDo oblasti se lze dostat z Dar-es-Salaamu přes Arushu (200 km od parku), což trvá třináct a půl hodiny autobusem nebo dvacet hodin vlakem. Letecké spojení je jenom z Moshi, let trvá 45 minut. Samotný park je pro návštěvníky otevřen a má dobrou vnitřní síť cest.\n\nV rokli Olduvai byly nalezeny pozůstatky předků člověka. Do 19. století, kdy přišli Masajové, bylo prostředí parku nedotčené. Důsledky příchodu Evropanů v druhé polovině 19. století na sebe nenechaly dlouho čekat – lovecká aktivita Evropanů si vyžádala ochranu oblasti již v roce 1921. V roce 1951 byl vytvořen národní park, od kterého byla roku 1974 oddělena oblast kráteru Ngorongoro, z které byl vytvořen samostatný park.\n\nV řeči Masajů znamená Serengeti „nekonečná prérie“ nebo také „prérie nekonečna“.\n\n"}
{"id": "293307", "url": "https://cs.wikipedia.org/wiki?curid=293307", "title": "Bazar", "text": "Bazar\n\nSlovo bazar (, transliterace bāzār [bázár]) vyjadřuje několik vzájemně souvisejících významů. V původním významu slova se jedná o perský výraz pro trh či tržiště. V dalším přeneseném významu slova pak o jakékoliv exotické tržiště či tržnici kdekoliv na světě. Slovník cizích slov definuje slovo bazar jako obchod s použitým zbožím, obchod se smíšeným zbožím horší jakosti nebo jednoduše tržiště, orientální trh . Slovo bazar je slovo cizího původu, které ovšem v Česku má již svou pevnou pozici a je dokonce hledanějším výrazem než slovo internet . V překladu české slovo trh je v porovnání se slovem bazar mnohemméně používané . Slovo trh je v Česku spíše vnímáno jako ekonomický prostor, kde dochází ke směně statků a služeb. Trh komodity či služby (trh s obilím, trh s ropou, elektronikou apod.) a není třeba uvádět, za jaké zboží jsou tyto komodity a služby směňovány, jde totiž obvykle o směnu za peníze.\nV nejběžnějším význam slova pak toto slovo označuje českou maloobchodní prodejnu nazývanou souslovím obchod s použitým zbožím – slangově také někdy označovanou jako sekáč. Bazar pod širým nebem se nazývá bleší trh, lidově blešák.\n\nTyto maloobchodní jednotky bývají někdy spojeny s dalšími doprovodnými službami jako jsou půjčovny průmyslového zboží nebo zastavárny. Jako každá obchodní firma mají i bazary povinnosti spojené se zákonem. Například vystavovat doklady o koupi, a informovat o záruční lhůtě . \n\nRovněž lze jako bazar nazvat internetový portál, který interaktivně nabízí uživatelům možnost prezentovat, nebo nabídnout ostatním uživatelům věci k prodeji, či poptávce a umístit jen fotografie, popřípadě videa na internetové stránky. Zde se lidé jdoucí do bazaru nepotkávají osobně. Rovněž se takovému bazaru říká inzerce, kdy internet umožňuje tyto v základu rozdílné pojmy sloučit v jeden. Většina inzertních portálů, neboli internetových bazarů, poskytuje své služby uživatelům zdarma.\n\nPod pojmem bazar lze zahrnout monoho aktivit. Například charitativní bazar, kdy jednotlivec nebo firma pořádá výprodej určitého zboží a předem oznámí, že výtěžek věnuje na dobročinné účely.\n\nSpecializované zařízení pro nákup a prodej ojetých motorových vozidel se nazývá autobazar. Ten však také bývá shrnutý i do všeobecných inzertních serverů jako jedna z mnoha kategorií.\n\nNěkteré internetové bazary spolu spojují několik způsobů možnosti prodeje. Prodej nejen přes inzerát , ale i v klasické aukci, nebo-li Dražba s přihazováním.\n\nNejčastěji prodávané zboží v internetových bazarech je oblečení a elektronika. Vůbec nejlépe prodávaným je dětské oblečení . Dalšími významnými kategoriemi je prodej elektroniky, automobilů a náhradních dílů, nebo potřeb pro dům a zahradu.\n\nÚspěšnost prodeje závisí závisí na mnoha faktorech. V inzerátu je nutné zboží jasně popsat, nejlépe pomocí fotografie a textového popisu zboží. Dalším bodem je uvedení kontaktu na prodávajícího a popsání podmínek prodeje. Zejména dopravy a platby. U bazarového zboží je nezřídka podmínkou osobní předání, kdy si kupující má možnost zboží prohlédnout, odzkoušet a následně zakoupené zboží zaplatit. Zboží můžete pohodlně vystavit v internetovém bazaru prostřednictvím mobilního telefonu. Kdy po přihlášení na webovou stránku bazaru založíte inzerát, vyfotíte a uložíte fotografii .\n\nV dalším významu se také může jednat o jednorázovou prodejní a společenskou akci, při které jednotliví občané nabízejí ke koupi nepotřebné předměty denní potřeby jiným lidem.\n\n\n"}
{"id": "293308", "url": "https://cs.wikipedia.org/wiki?curid=293308", "title": "Míkovice", "text": "Míkovice\n\nMíkovice jsou část města Uherské Hradiště v okrese Uherské Hradiště ve Zlínském kraji. Ke dni 5. 6. 2007 zde žilo 981 obyvatel.\n\nDle nejstarších listinných dokladů byly Míkovice založeny ve 12. století, první zmínky jsou z roku 1258. Původně existovaly dvoje Míkovice, Horní a Dolní, v 15. století už se prameny zmiňují pouze o jedné obci. V 17. století patřily do ostrožského panství. Obec byla značně poškozena při průjezdu bočkajovských vojsk v roce 1603, stejně tak při tazích vojsk během třicetileté války. Z údajů tzv. tereziánského katastru se zjišťuje na území obce poměrně velké množství vinohradů a sadů.\n\nPři parcelaci v roce 1923 bylo z majetku kunovického velkostatku vyděleno 6 ha půdy a rozděleno deseti rolníkům z Míkovic. Ve třicátých letech proběhla elektrifikace obce a byla zrekonstruována část silnice z Brna do Trenčína vedoucí přes Míkovice. V prosinci roku 1944 byla do lesa na Hlubočku převedena skupina partyzánů, kterou však po prozrazení Němci vyvraždili. Míkovice byly osvobozeny 27. dubna 1945 Rumuny postupujícími od Hradčovic a Vlčnova. V roce 1946 byl dostavěn filiální kostel svaté Anežky České. Do roku 1980 samostatná obec, od tohoto data součást Uherského Hradiště jako jeho místní část.\n\nPřírodní památka Olšava rozkládající se na území mezi Míkovicemi a Podolím s posledním zbytkem neregulovaného koryta řeky Olšavy.\n\nHluboček, přírodní rezervace se dvěma místními turistickými stezkami.\n\nSK Míkovice – Sportovní klub Míkovice je řádně sdružen v Českém svazu tělesné výchovy od 16. června 2003.\n"}
{"id": "293311", "url": "https://cs.wikipedia.org/wiki?curid=293311", "title": "Vnitřní předpis", "text": "Vnitřní předpis\n\nVnitřní předpis (interní normativní akt) je neveřejný předpis (jehož zveřejnění ovšem může být přípustné), kterým právnická osoba, ať už veřejnoprávní nebo soukromoprávní, upravuje práva a povinnosti svých pracovníků, členů, zaměstnanců či zástupců v rámci své působnosti. Některé vnitřní předpisy musí právnická osoba vydat povinně na základě zákona a zákony ukládají povinnost se jimi řídit nebo zněním vnitřních předpisů podmiňují některé právní vztahy. Vnitřní předpis může vydat jen k tomu oprávněný orgán právnické osoby a z předpisu by mělo být zřejmé, který orgán a na základě jakého zmocnění jej vydal. Vnitřními předpisy nejsou právní akty směřující vně organizace, například obchodní podmínky, veřejné soutěže, veřejné sliby atd. \n\nMezi nejběžnější a nejzákladnější vnitřní předpisy patří například:\n\nZejména u právnických osob, které nebyly zřízeny vnějším zřizovatelem, zákonem nebo například smlouvou, lze za vnitřní předpis považovat i jejich základní dokument, tedy typicky stanovy, statut a podobně. \n\nNapříklad v drážní dopravě je činnost, na rozdíl od silniční dopravy, do značné míry organizována podle vnitřních předpisů provozovatele dráhy a vnitřních předpisů dopravce. Zejména musí být vydán dopravní předpis, návěstní předpis, případně dopravní a návěstní předpis. Podmínkou k provozování dráhy je osvědčení o bezpečnosti provozovatele dráhy, podmínkou k provozování drážní dopravy je osvědčení dopravce, podmínkou k provádění letecké dopravy je osvědčení leteckého dopravce – při vydávání těchto osvědčení státní orgány zkoumají, zda organizační struktura, vnitřní předpisy a systém řízení zaručují bezpečnost provozu. \n\nVnitřní předpis upravuje pouze právní vztah mezi organizací, která jej vyhlásila, a osobou, která je s ní v pracovním, členském, služebním, zmocněneckém nebo podobném vztahu. Vnitřní předpis sám o sobě nemůže ukládat povinnosti například obchodním partnerům, zákazníkům nebo jiným osobám. Není proto pramenem práva. Vnitřní předpisy a jejich dodržování však mohou být legitimním předmětem zájmu pro orgány dozoru, ať už by šlo o státní dozor, nebo dozor ze strany zřizovatele, odborové organizace aj. \n\n"}
{"id": "293314", "url": "https://cs.wikipedia.org/wiki?curid=293314", "title": "Carlsbad", "text": "Carlsbad\n\nCarlsbad může být:\n\n"}
{"id": "293317", "url": "https://cs.wikipedia.org/wiki?curid=293317", "title": "Delirious?", "text": "Delirious?\n\nDelirious? byla anglická křesťanská rocková kapela.\n\nJejich píseň \"I Could Sing of Your Love Forever\" (autorizovaný překlad: \"Navždy o lásce tvé chci zpívat\") je označována jako klasika moderních písní chval a je zároveň nejznámější písní skupiny v USA.\n\nHrálá ve složení:\nex-člen:\n\nDelirious? začali svou kariéru jako skupina chval a uctívání na evangelizační akci pro mládež zvané Cutting Edge (Ostří), která se konala z podnětu církve Arun Community Church v Littlehamptonu v anglickém Západním Sussexu. Popularita těchto akcí rostla a také skupina účinkovala na dalších Cutting Edge akcích pořádaných na celém jižním pobřeží Anglie až k Southamptonu.\n\nJejich hudba byla v křesťanských kruzích stále známější a rostla poptávka po nahrávkách. Pod názvem Cutting Edge byla vydána čtyři EP ještě dříve, než se kapela vydala na profesionální dráhu a roku 1996 změnila svůj název na Delirious? Do té doby už prodali více než 70 000 EP, která posílali poštou.\n\nVětšina nejznámějších písní skupiny včetně písní I Could Sing of Your Love Forever, The Happy Song a Lord, You Have My Heart byla napsána právě v tomto období. Všechna Cutting Edge alba byla vydána v jedné edici k běžnému prodeji a v Kanadě dosáhla podle Canadian Recording Industry Association a kanadského distributora skupiny CMC Distribution zlatého hodnocení.\n\n30. srpna 1995 měli Martin Smith, jeho manželka Anna a Jon Thatcher vážnou dopravní nehodu. Jon a Martinova manželka vyvázli bez zranění, ale Martin strávil několik týdnů v nemocnici. Během svého pobytu v nemocnici se rozhodl stát se profesionálním hudebníkem, a tak vznikli Delirious?. Úspěchu dosáhli v roce 1997 po vydání \"King of Fools\", prvního studiového alba, které vydali pod novým názvem kapely. Album získalo ve Velké Británii stříbrné hodnocení a Delirious? se stali jednou z nejoblíbenějších a nejznámějších křesťanských rockových kapel nejen ve Velké Británii, ale i v USA. Písně jako například Deeper a History Maker získaly nádech hymnů, které dodnes zaznívají na setkáních křesťanské mládeže. Delirious? také do britských žebříčků populární hudby vypustili tři singly - White Ribbon Day, Deeper a Promise. Poslední dva se dokonce umístily v první dvacítce. Deeper zůstává dodnes nejprodávanějším singlem skupiny s více než třiceti tisíci prodaných nosičů.\n\nSkupina podepsala smlouvu na vydávání nosičů ve Velké Británii se společností EMI, ale roku 1997 podepsali smlouvu s Virginem a Sparrow Records na distribuci na sekulárním a křesťanském trhu v USA.\n\nV létě 1997 manželka Stewarta Smithe potratila a tím inspirovala píseň Summer of Love z DeEPer EP, které bylo znovuvydáním singlu Deeper a dosáhlo na 39. pozici v britských hudebních žebříčcích.\n\nNa přání Martina si udělala kapela Delirious? pauzu a dne 6.7.2008 rozeslala dopis na rozloučenou . \n\nJon Thatcher a StuG (Stuart Garrard) zakládají kapelu One Sonic Society. Tim Jupp pravidelně pořádá jednodenní festival Big Church Day Out, kde při prvním ročníku vystoupili i Delirious?. Martin Smith se rozhodl věnovat své mnohačlenné rodině, charitě CompassionArt a napsat knihu o Delirious?. Paul Evans hostovat v hudebních tělesech po celém světě a Stew Smith pokračovat v práci grafického designéra. \n\nPřes to v únoru vychází CD/DVD My Soul Sings - Live From Bogota|Coumbia a na konci roku rozlučkové album s názvem History Makers - Greatest Hits.\nV březnu byla prodána společnost Fierce! Distribution. Jedou rozlučkové Farewell show turné, které za přítomnosti kamer zakončí listopadový Farewell Concert v Londýně. Záznam z koncertu Delirious? vydávají jako Farewell Show - Live In London na CD, DVD a Blue Ray. Na Velikonoce se kapela za masivní podpory fanoušků úspěšně pokusila dobýt hitparádu The Official UK Top 40 Singles Chart a 4. dubna 2010 obsadila s písní History Maker 4. místo.\n\n\n"}
{"id": "293318", "url": "https://cs.wikipedia.org/wiki?curid=293318", "title": "Nyamuragira", "text": "Nyamuragira\n\nNyamuragira je štítová sopka nacházející se v masivu Virunga v Demokratické republice Kongo. Poloha nejaktivnějšího afrického vulkánu je 25 km severně od jezera Kivu. Oběti si sopka připsala pouze v letech 1912 až 1913. Poslední erupce byla zaznamenána v roce 2006. Kráter je široký dva kilometry, od sousední sopky Nyiragongo vzdálený 14 kilometrů.\n"}
{"id": "293322", "url": "https://cs.wikipedia.org/wiki?curid=293322", "title": "Jakupica", "text": "Jakupica\n\nJakupica (makedonsky\"Јакупица\") je jedno z nejrozsáhlejších pohoří nacházející se v Severní Makedonii. Jedná se v podstatě o horský systém složený z několika samostatných celků, dohromady tvořící kompaktní horstvo centrální Severní Makedonie. Nejvyšším vrcholem je Solunska Glava (2540 m) ležící v nejvyšší skupině Jakupica.\n\nHorstvo se rozkládá směrem k jihu od hlavního města Skopje. Na západě tvoří hranici pohoří hluboce zaříznutá dolina řeky Treska, severovýchod potom ohraničuje tok řeky Vardar. Na východě leží město Veles.\n\nMasivy Torbešija a Karadžica ležící na severovýchodě jsou tvořeny především břidlicemi a žulou. Centrální část pohoří Jakupica, Golešnica a Dautica je spíše vápencového charakteru.\n\nHorský systém Jakupica sestává z několika masivů či horských hřebenů. Většinu území tvoří rozsáhlé zalesněné plochy s porosty buku, dubu a jehličnanů. Nad městem Skopje se na severu pohoří vypíná skupina Torbešija (Kitka, 1596 m). Na ní na jihozápadě navazuje skalnatý hřeben Karadžica (Karadžica, 2473 m) táhnoucí se až do centrální části horstva. V uzlovém bodě Solunska glava se střetává s nejvyšší skupinou Jakupica a nižším hřebenem Dautica (2178 m) pokračujícím dále k jihozápadu. Zcela na východě leží skupina Golešnica (Lisec, 1934 m).\n"}
{"id": "293323", "url": "https://cs.wikipedia.org/wiki?curid=293323", "title": "Ostruha", "text": "Ostruha\n\nSlovo ostruha má více významů:\n\n\n\n"}
{"id": "293331", "url": "https://cs.wikipedia.org/wiki?curid=293331", "title": "Loo (vesnice)", "text": "Loo (vesnice)\n\nVesnice Loo (Loo küla, pro odlišení od městečka Loo uváděna zpravidla s přívlastkem „küla“, tedy „vesnice“) je vesnice v estonském kraji Harjumaa, samosprávně patřící do obce Jõelähtme.\n"}
{"id": "293335", "url": "https://cs.wikipedia.org/wiki?curid=293335", "title": "Loo (řeka)", "text": "Loo (řeka)\n\nLoo (estonsky plným názvem Loo jõgi, tedy „řeka Loo“ nebo „Looská řeka“, někdy též Kahala jõgi, Santoja, Liiva oja nebo Sõitme oja) je říčka na severu Estonska v kraji Harjumaa. Vytéká z Kuuského močálu poblíž vesnice Kosu a ústí do Kolžského zálivu Baltského moře poblíž vesnice Andineeme.\n"}
{"id": "293338", "url": "https://cs.wikipedia.org/wiki?curid=293338", "title": "Kahala", "text": "Kahala\n\nKahala může být\n\n"}
{"id": "293343", "url": "https://cs.wikipedia.org/wiki?curid=293343", "title": "Kosu", "text": "Kosu\n\nKosu je vesnice v estonském kraji Harjumaa, samosprávně patřící do obce Kuusalu.\n\nPoblíž vesnice se nachází prameniště říčky Loo.\n"}
{"id": "293344", "url": "https://cs.wikipedia.org/wiki?curid=293344", "title": "Sallacia von Herbatch", "text": "Sallacia von Herbatch\n\nSallacia „Sally“ von Herbatch je fiktivní postava z fantasy série Zeměplocha Terryho Pratchetta.\n\nSally je svobodnice Městské hlídky a první upírka, která se k Hlídce přidala. Sally, původem z Überwaldu, přicestovala do Ankh-Morporku, aby se přidala k Hlídce. To se hodilo Lordu Vetinarimu a ankh-morporské misii übervaldské Ligy střídmosti, kteří po veliteli siru Samuelu Elániovi požadovali, aby do Hlídky přijal upířího strážníka. Sallyino jméno je několik stránek dlouhé (upíří záliba v dlouhých jménech je dobře známá) a ona trpí představou, že její jméno nikdo nepozná, když se pod tajnou zprávu podepíše pozpátku jako Aicallas (což také zřejmě platí pro většinu zeměplošských upírů).\n\nVelitel Elánius „Sally“ příliš nedůvěřoval, protože byl vždy proti přijetí upíra, a seržantka Angua k ní měla jako übervaldská vlkodlačice hluboký odpor, protože cítila, že jde o špatnou krev. Sallyiny upírské schopnosti v Hlídce našly široké uplatnění, a dokonce se jí nakonec podařilo najít společnou řeč se seržantkou Anguou. Je představena v knize \"Buch!\". Ukáže se, že je špehem trpasličího Dolního krále, ale Elánius si ji v Hlídce stejně nechá.\n"}
{"id": "293347", "url": "https://cs.wikipedia.org/wiki?curid=293347", "title": "Euscorpius oglasae", "text": "Euscorpius oglasae\n\nEuscorpius oglasae je malý hnědý štír z ostrova Montecristo v Itálii. Obývá vlhká místa na ostrově. Nejprve byl popsán jako \"Euscorpius carpathicus oglasae\". \"Euscorpius oglasae\" je v riziku vyhubení, jelikož se vyskytuje pouze na tomto ostrově. Ostrov Montecristo je možné navštívit pouze s povolením, kvůli ochraně ojedinělého života na ostrově.\n"}
{"id": "293350", "url": "https://cs.wikipedia.org/wiki?curid=293350", "title": "Separatismus", "text": "Separatismus\n\nSeparatismus (výraz pochází z latinského základu \"sēparātiō\" – odloučení, oddělení, odtržení či rozdělení apod.; někdy se používá i pojem secesionismus) je snaha nebo tendence k oddělení (separaci, secesi) a osamostatnění; nejčastěji určitého státního území, může se ale definovat např. náboženským přesvědčením, uměleckým či filozofickým směrem apod.\n\nSeparatismus je v rozporu s každým státem, který si chce zachovat územní integritu. Spočívá ve snaze oddělit určité území od již vzniklého státu. V 21. století již není jiná cesta, jak vytvořit nový stát, způsob dekolonizace závislých států na mocnostech je již vyčerpán. Územní separatismus často doprovázejí ozbrojené konflikty, které mohou přerůst za hranice státu a v důsledku toho se separatismus stává jedním z globálních problémů. Výzkum separatismu patří do politické geografie.\n\nSeparatistické organizace usilují o odtržení od správy jiného státu, a to někdy i pomocí terorismu.\n\nNěkteré separatistické skupiny se pokoušejí oddělit od ostatních rasových skupin, jsou proti rasově smíšeným manželstvím a integraci s jinými rasami a jejich cílem je separovat školství, podnikání a církve, případně další instituce.\n\n\nV Anglii 16. a 17. století se od anglikánské církve oddělovaly různé disidentské skupiny (odtud název \"angličtí separatisté\"), které zakládaly nezávislé místní církve. Angličtí separatisté dosáhli největšího politického vlivu za vlády Olivera Cromwella, vůdčí postavy Anglické republiky. Později byli nazýváni kongregacionalisty. Otcové poutníci, kteří založili první úspěšnou osadu v Nové Anglii, byli také separatisté. Křesťanské separatistické skupiny se nacházejí mezi jinými v Indonésii, Indii a Jižní Karolíně ve Spojených státech. Mennonité, amišové, hutterité a komunity Bruderhof bývají označováni jako separatisté, někteří akademičtí odborníci to však považují za neopodstatněné.\n\nSionismus usiloval o vytvoření státu Izraele jako židovské domoviny, oddělené od nežidovských Palestinců. Šimen Dubnov, jenž měl k sionismu výhrady, formuloval židovský autonomismus, který přijaly před druhou světovou válkou některé židovské politické strany (Bund, Volkspartei). Sionismus lze však považovat spíše za etnické hnutí, neboť jeho definice židovství často zahrnovala osoby židovského původu bez náboženské příslušnosti. Je to ještě složitější, neboť někteří lidé, jejichž předkové konvertovali k judaismu, např. někteří etiopští Židé, nemusí s Židy sdílet žádné etnické kořeny, přesto však jsou za Židy považováni, i když ne bez výhrad.\n\nRozdělení Indie a Pákistánu vzniklo jako důsledek muslimského separatismu. Sikhové v indickém Paňdžábu usilovali od začátku 70. let o větší autonomii pro Paňdžáb. Napětí narůstalo do roku 1984, kdy indická armáda násilně obsadila sikhskou hlavní svatyni Harimandir Sahib (Zlatý Chrám), došlo k atentátu na indickou premiérku Indiru Gándhíovou, krvavým střetům mezi sikhy a hinduisty a požadavku na samostatný stát Sikhů v Paňdžábu Chálistán. Tento požadavek na území Indie prakticky zanikl, ještě dlouho však zazníval zejména v sikhské diaspoře v zámoří.\n\nMuslimský separatismus se projevuje na Filipínách (zejm. o. Mindanao), v Thajsku, Indii (Džammú a Kašmír), Čínské lidové republice (Sin-ťiang), Tanzanii (Zanzibar), Středoafrické republice, Rusku (severní Kavkaz, zejména Čečensko) a v Bosně a Hercegovině.\n\nVztah mezi pohlavím a separatismem je složitý a žádá si další výzkum.. Separatistický feminismus spočívá ve volbě žen vymanit se z navenek mužsky definovaných, muži ovládaných institucí, vztahů, rolí a činností.. Lesbický separatismus se hlásí k lesbismu jako logickému důsledku feminismu. Některé separatistické feministky a lesbické separatistky se rozhodly žít ve zvláštních komunitách, družstvech a sdílených bydlištích. Homosexuální separatismus (queer nationalism) vyhledává společenství odlišené a oddělené od ostatních společenských skupin.\n\n"}
{"id": "293352", "url": "https://cs.wikipedia.org/wiki?curid=293352", "title": "Lisa Edelstein", "text": "Lisa Edelstein\n\nLisa Edelstein (* 21. května 1967 Boston) je americká herečka a dramatička. Účinkovala jako Dr. Lisa Cuddyová v kritiky uznávaném seriálu televize Fox, \"Dr. House\".\n\nLisa Edelstein se narodila židovským rodičům Alvinovi a Bonnie Edelsteinovým v Bostonu, Massachusetts, USA. Její otec je momentálně pediatrem v New Jersey. Jako nejmladší ze tří dětí šla do Wayne v New Jersey a byla přijata na střední školu Wayne Valley High School, kde v roce 1984 maturovala. V osmdesátých letech se přestěhovala do New Yorku, kde studovala divadlo na \"New York University's Tisch School of the Fine Arts\".\n\nLisa použila svou znovu nalezenou osobnost na psaní, komponování a účinkování v originálním muzikálu \"Positive Me\" jako odpověď na zvyšující se krizi AIDS v 80. letech. Začátkem 90. let hostovala v komediálních sitcomech \"Jsem do tebe blázen, Křídla, The Larry Sanders Show\" a \"Seinfeld\", kde hrála frustrovanou přítelkyni George Costanzy.\n\nVětší role v televizních dramatech přišly brzy (\"Relativity\" v 1996, \"Západní křídlo\" v 1999, \"Ally McBealová\" v 2000 a \"Felicity\" v roku 2001). Pokračovalo účinkování v televizních seriálech \"Pohotovost, Frasier, Just Shoot Me, Beze stopy\" a \"Soudkyně Amy\". Edelsteinina filmografie zahrnuje i filmy \"Po čem ženy touží\" s Melem Gibsonem, \"Rabín, kněz a krásná blondýna\" s Benem Stillerem, \"Lepší už to nebude\" s Jackem Nicholsonem a \"Bláznivá školka\" s Eddiem Murphym.\n\nMezi lety 2004-2011 se objevovala na televizních obrazovkách prostřednictvím seriálu Dr. House v roli Dr. Lisy Cuddyové, šéfky nemocnice Princeton-Plainsboro, která se stala kamarádkou a později i přítelkyní hlavní postavy seriálu Gregoryho House (Hugh Laurie). V květnu 2011 oznámila, že se již neobjeví v osmé a poslední sérii seriálu.\n\nV červnu 2011 se objevila ve třech epizodách seriálu \"The Good Wife\" a v roce 2013 se objevila v seriálech \"Skandál\" a \"Castle na zabití.\"\n\nV roce 2014 získala roli Abby McCarthy v seriálu stanice Bravo \"Girlfriend's Guide to Divorce\". Premiéru měl seriálu 2. prosince 2014.\n\n"}
{"id": "293354", "url": "https://cs.wikipedia.org/wiki?curid=293354", "title": "Bitva u Lützenu", "text": "Bitva u Lützenu\n\nBitva u Lützenu (16. listopadu 1632) se odehrála mezi císařskými vojsky pod vedením Albrechta z Valdštejna a švédskými a saskými vojsky pod vedením krále Gustava II. Adolfa. Skončila prakticky nerozhodně, švédský král však padl. Boje se na obou stranách účastnili vojáci českého původu.\n\nV polovině roku 1632 stály u Norimberku proti sobě dvě armády: spojená švédsko-saská armáda pod vedením Gustava II. Adolfa a armáda katolické ligy v čele s generálem Albrechtem z Valdštejna. Na švédské straně působila řada českých emigrantů většinou v pluku Jindřicha Matyáše Thurna a na katolické straně bojovali Češi přímo pod Valdštejnovým vedením. Valdštejn odmítl otevřenou bitvu, vybudoval opevněný tábor a výpady ohrožoval kolony se zásobami proviantem. Ztráty způsobené přestřelkami a rostoucí zásobovací potíže donutily švédskou armádu, aby se dala na ústup od Norimberka. Albrecht z Valdštejna se rozhodl, že přezimuje v saském kurfiřtství, které zatím nebylo průchody a ubytováním vojsk vyčerpáno. I vojsko Gustava Adolfa postupovalo do Saska. Po několika potyčkách, k nimž došlo 15. listopadu, se ukazovalo, že dojde k zásadnímu střetnutí. Protestantské vojsko bylo v té době početnější, mělo 10 tisíc pěšáků, 5 100 jezdců a 60 děl oproti 8 tisícům pěšáků, 5 400 jezdcům a 21 dělům katolické strany. Albrecht z Valdštejna se proto na bitvu začal ještě v noci okamžitě připravovat. Vojáci vykopali příkopy, hloubili, rozmisťovali se do svých pozic.\n\nBitva byla zahájena 16. listopadu na obou stranách dělostřeleckou palbou a výpady jezdectva, až když se zvedla mlha. Na jejím počátku měl švédský král převahu, když zaútočil proti slabšímu levému křídlu protivníka. Pohyb Gustavovy pěchoty byl zdržen zakopanými mušketýry, ale švédské jednotky postupovaly vpřed. Na poslední chvíli v poledne dorazilo na bojiště vojsko Gottfrieda Jindřicha Pappenheima, které zjednalo v rozbitých řadách pořádek. Před rozhodujícím úderem byl však Pappenheim smrtelně raněn a jeho rejtaři začali prchat. Do odkryté mezery vyslal Valdštejn kyrysnické pluky z pravého křídla a situaci zachránil. Mezitím se král Gustav Adolf odhodlal k osudnému činu a zaútočil se svým oblíbeným plukem na pozice katolíků. V boji byl těžce raněn, spadl z koně a byl ubit vojáky protivníka, kteří však nevěděli, o koho se ve skutečnosti jedná. Smrt svého krále se podařilo Švédům utajit a bitva dále pokračovala. Jakmile se některé katolické oddíly dozvěděly o smrti Pappenheima, daly se na ústup. Oslabené vojsko však vedl do útoku osobně Albrecht z Valdštejna, který byl raněn. Švédové se rozhodli zaútočit na pravé křídlo protivníka, ovšem posily císařských, které právě dorazily, zahájily takovou silnou palbu z mušket, že se útočící jednotky musely stáhnout. Boj se přeléval ve vlnách tam a zpět. Když se okolo páté začalo smrákat, nebylo již možno v mlze a dýmu ze střelby rozeznat přítele od nepřítele a boj postupně ustával. Valdštejn se rozhodl stáhnout z důvodu obav z možného příchodu posil saského kurfiřta Jana Jiřího. V noci opustil bojiště a stáhl se za hradby Lipska. Z tohoto hlediska se sice Švédové mohli považovat za vítěze, ovšem z hlediska smrti krále Gustava tomu tak nebylo.\n\nPři této bitvě přišlo o život 5 tisíc císařských vojáků a 4 tisíce Švédů.\n\n"}
{"id": "293359", "url": "https://cs.wikipedia.org/wiki?curid=293359", "title": "Kodifikace (lingvistika)", "text": "Kodifikace (lingvistika)\n\nKodifikace (\"z latinského \"kodex\", což je pozdější zápis slova \"caudex\", kmen stromu, dřevěná destička, kniha, sbírka zákonů\") znamená zápis nebo systematizaci. Kodifikace spisovného jazyka je v jazykovědě zachycení a stanovení normy spisovného jazyka (v normativních mluvnicích, slovnících a podobně).\n\nJazyková kodifikace má tedy dva aspekty, deskripci (zachycení) a preskripci (předpis) jazykové normy. Který převáží, tedy zda jazykověda má spíš zasahovat a předepisovat, být intervenčním činitelem, nebo zaujmout pozici popisujícího pozorovatele, je předmětem odborných i veřejných diskuzí v mnoha zemích.\n\nPro některé jazyky existují centrální regulační orgány, jejichž doporučení jsou široce respektována jako závazná. Patří sem francouzština (\"Académie française\"), španělština (\"Asociación de Academias de la Lengua Española\" sdružuje akademie jednotlivých zemí), polština (\"Rada Języka Polskiego\") nebo čeština (\"Ústav pro jazyk český\"). Pro slovenštinu je podobnou institucí \"Jazykovedný ústav Ľudovíta Štúra SAV\", ale právní závaznost jednotlivých kodifikačních příruček (některé vydal SAV a jednu SPN) stanovuje \"Ministerstvo kultúry Slovenskej republiky\".\n\nNaopak třeba pro angličtinu taková autorita neexistuje. Jednotlivé instituce publikují své výkladové slovníky (Oxford English Diction, Merriam-Webster apod.) a gramatiky. Také existují příručky stylu (anglicky style guide nebo style manual), které shrnují konzistentní doporučení ohledně mnoha otázek jako je psaní velkých písmen, diakritiky, -ise/-ize a další.\nVýznamná je například příručka Modern Language Association nebo Associated Press, ale svůj přístup si sepisují i další akademické instituce nebo i jednotlivé noviny.\n\nV české literatuře se často vymezují tři související termíny: úzus, norma a kodifikace.\n\n\"Úzus\" je soubor jazykových prostředků, které jsou ve vžité podobě užívány jazykovým společenstvím.\n\n\"Jazyková norma\" je soubor jazykových prostředků, které jsou jazykovým společenstvím pravidelně užívány a považovány za závazné. Spisovná norma je tradičně kritériem jazykové správnosti. Existuje v jazyce samém, vytváří se postupně, mění se velmi pomalu, není však ustrnulá. Týká se pravopisu, výslovnosti a tvarosloví. Norma se utvrzuje kodifikací a individuálním a kolektivním územ uživatelů jazyka.\n\nSpisovná norma je předmětem péče lingvistů; právě pomocí kodifikace do ní mohou zasahovat, podporovat její ustálenost, systémovost a rozhodovat o tom, které varianty do spisovné normy patří a které nikoli.\n\n\"Kodifikace\" zachycuje vědecké poznání a utvrzuje objektivně existující normu v jazykových příručkách – slovnících, mluvnicích, pravopisných a výslovnostních pravidlech. Podporuje i vývojové tendence, zachycuje např. dubleta, vývojové varianty.\n\nLingvista Daneš uvádí následující kodifikační kritéria, v pořadí podle důležitosti:\n\nPokud jde o češtinu, často se respektuje autorita Ústavu pro jazyk český Akademie věd České republiky v otázkách kodifikace spisovné češtiny. Ačkoli tato autorita nepramení ze zvláštního zákonného statusu, Ústav nemá žádnou zvláštní \"preskriptivní pravomoc\", jeho doporučeními se již dlouhá léta řídí noviny i veřejnost.\n\nKodifikace má tedy charakter doporučení a závazná je pouze v oblasti školního vyučování – vydané publikace později schválí ministerstvo školství.\n\nÚstav se zabývá výhradně kodifikací spisovné češtiny, a nikoli dalších běžně užívaných dialektů, jako je obecná čeština.\n\nNěkterým ze svých publikací připisuje Ústav „kodifikační platnost“. Jsou to:\n\n\nTradiční preskriptivní přístup přístup je popisem toho, jak by jazyk vypadat měl. Zato novější přístup deskriptivní, který umožnily počítače, usiluje popsat jazyk tak, jak skutečně vypadá, za použití rozsáhlých bází dat v tzv. korpusech.\n\nDeskriptivní přístup prezentuje např. nedávno vyšlá mluvnice angličtiny \"The Cambridge Grammar of the English Language\". Její autoři Huddleston a Pullum se zříkají tradičních hodnotových soudů ohledně správnosti. Místo toho prezentují koncepci spisovného jazyka (), který je založen na nejrozšířenějším dialektu a proto všeobecně srozumitelný. Zahrnují sem i jevy ve starších příručkách označované jako nesprávné (např. \"He is taller than me.\"). Jevy charakteristické pro dílčí dialekty, kterým ostatní uživatelé nerozumějí, nebo je nepovažují za správné, jsou nespisovné. V příručce pak popisují, jak je jazyk užíván v různých situacích, formálních nebo neformálních.\n\nV českém prostředí zastávají konzervativnější názory mimo jiné členové Ústavu pro jazyk český. Mladší jazykovědci často tíhnou k přístupu deskriptivnímu.\n\nPříkladem deskriptivní gramatické příručky o češtině je třeba \"Mluvnice současné češtiny\" Václava Cvrčka.\n\n\n"}
{"id": "293361", "url": "https://cs.wikipedia.org/wiki?curid=293361", "title": "Jiřina Hanušová", "text": "Jiřina Hanušová\n\nJiřina Hanušová, známější pod přezdívkou Sally (5. srpna 1939, Jablonné nad Orlicí – 22. října 1999), byla česká publicistka a psychoterapeutka, spoluzakladatelka psychologického poradenství v Československu.\n\nV roce 1968 založila v časopisu Mladý svět rubriku „Dopisy pro Sally“, ve které odpovídala na dotazy čtenářů týkající se řešení jejich životních situací, a vedla ji až do roku 1991. V rámci této rubriky medializovala životní příběh Jany Hrdé, která po autonehodě ochrnula na většinu těla a hrozilo jí odebrání dětí. Medializací napomohla k ponechání dětí matce a ke zlepšení postavení hendikepovaných lidí v české společnosti. Od roku 1993 pracovala v Českém rozhlase jako vedoucí vzdělávací publicistiky.\n\n"}
{"id": "293366", "url": "https://cs.wikipedia.org/wiki?curid=293366", "title": "Delikatesy", "text": "Delikatesy\n\nDelikatesy (\"Delicatessen\") je francouzský film režírovaný Jean-Pierre Jeunetem a Marcem Caro z roku 1991.\n\nFilm je celovečerní debut autorské dvojice, která již měla za sebou spolupráci na několika kratších projektech („L'Évasion\" (1978), „Le Manége\" (1980), „Le Bunker de la derniére rafale\" (1981)). V roce 1992 byl nominován v deseti kategoriích na Césara, z toho ve čtyřech kategoriích cenu vyhrál. O rok později byl nominován na cenu BAFTA v kategorii nejlepší neanglicky mluvený film. Oceněn byl i na dalších filmových festivalech po celém světě.\n\nPříběh se odehrává v jakémsi postapokalyptickém světě, kde se bohatství ukládá do obilí a kde se v kanalizaci prohánějí tajemní troglodyti. V polorozpadlém osamoceném činžovním domě bydlí se svými podivnými nájemníky řezník Clapet, který si ozvláštňuje jídelníček náhodnými kolemjedoucími. Jednoho dne se zde ale objeví bývalý klaun Louison, do kterého se zamiluje Clapetova dcera. A fungující systém rozdělování masa se začíná zadrhávat…\n"}
{"id": "293376", "url": "https://cs.wikipedia.org/wiki?curid=293376", "title": "Alfons XIII.", "text": "Alfons XIII.\n\nAlfons XIII. (\"Alfonso XIII\"; 17. května 1886, Madrid – 28. února 1941, Řím) byl v letech 1886 až 1931 králem španělským.\n\nNarodil se 17. května 1886 v Madridu jako pohrobek 25. listopadu 1885 zesnulého krále Alfonse XII. Španělského a jeho druhé ženy Marie Kristiny Rakouské a tím se de jure ihned po svém narození stal králem. Do jeho plnoletosti roku 1902 však úřední záležitosti vedla jeho matka jako regentka.\n\nKdyž se král Alfons XIII. a královna Viktorie Evženie vraceli po svatebním obřadu do královského paláce, stali se terčem atentátu prostřednictvím bomby ukryté v kytici květin, kterou hodil anarchista Mateo Morral na jejich vůz, před číslem 88 na madridské calle Mayor. Královský pár jako zázrakem vyšel bez zranění, avšak na následky exploze zemřelo nebo bylo zraněno mnoho přihlížejících a členů královské suity.\n\nBěhem první světové války, jako monarcha neutrálního státu, uspořádal účinnou iniciativu, \"Úřad pro zajatce\", (špan. Oficina Pro Cautivos), která umožnila kontakt mezi válečnými zajatci obou stran s jejich rodinami. Úřad zachránil na 70 tisíc civilistů a 21 tisíc vojáků, intervenoval ve prospěch 136 tisíc válečných zajatců a uskutečnil 4 tisíce inspekčních vizit v utečeneckých táborech. Král kromě toho měl v úmyslu osvobodit a nechat převézt do Španělska ruskou carskou rodinu, ale po státním převratu v režii bolševiků to již nebylo možné.\n\nPo smrti posledního rakousko-uherského císaře a českého krále Karla I. (zemřel 1. dubna 1922 v internaci na Madeiře) poskytl Alfons XIII. ve Španělsku azyl císařovně vdově Zitě a jejím osmi dětem.\n\nDoba jeho vlády spadala do éry politické restaurace ve Španělsku. V tomto období se všechny významné síly snažily o zeslabení existujících politických a slábnoucích sociálních protikladů ve španělské společnosti, avšak bez úspěchu. Král to však nechápal jako impuls k prosazení nezbytných reforem prostřednictvím svých širokých možností daných mu ústavou. Španělsko bylo sice uchráněno hrůz první světové války, ale i zde byly velké sociální rozdíly zdrojem napětí ve společnosti. Stávky, sociální nepokoje a atentáty situaci ještě zhoršovaly. Korupcí a reformním vzedmutím poznamenaný španělský politický systém se definitivně zhroutil roku 1923 po porážce španělské armády proti marockým povstalcům u Annualu. Správou Španělska byl pověřen generál Miguel Primo de Rivera, za jehož vedení se země stala de facto vojenskou diktaturou, v níž stál král ve stínu vojenského diktátora. Avšak ani tato sedm let trvající diktatura nepřinesla vytouženou konsolidaci ochromeného španělského státu a nesplnila očekávání.\n\nV komunálních volbách z 12. dubna 1931, prvních volbách po roce 1923, ve velkých městech přesvědčivě zvítězili republikáni. O dva dny později byla v Madridu vyhlášena (2.) republika a král Alfons ještě téhož dne, bez formální abdikace, odešel se svou rodinou do exilu, nejprve do Paříže a Marseille, později do Říma. Na pokraji španělské občanské války horlivě podporoval vzbouřenecké skupiny, a prohlašoval se za \"falangistu od první chvíle\".\nTeprve krátce před svou smrtí, 15. ledna 1941, se vzdal práva na trůn ve prospěch svého syna Juana.\n\nAlfons XIII. zemřel v Římě, kde byl poté rovněž pohřben, a to ve španělském národním kostele Santa Maria in Monserrato degli Spagnoli. V lednu 1980 byly jeho ostatky převezeny do královské hrobky kláštera El Escorial.\n\nZ manželství uzavřeného 31. května 1906 s princeznou Viktorií z Battenbergu, dcerou prince Jindřicha Mořice z Battenbergu, guvernéra a kapitána na ostrově Wight, a jeho manželky princezny Beatrice Britské, nejmladší dcery britské královny Viktorie, vzešli následující potomci:\n\nAlfons měl rovněž šest nelegitimních potomků:\n"}
{"id": "293383", "url": "https://cs.wikipedia.org/wiki?curid=293383", "title": "Pytel", "text": "Pytel\n\nPytel, zdrobněle pytlík nebo i pytlíček, jinak též sak nebo vak, je běžný předmět denní potřeby, který slouží k ukládání a přepravě různých předmětů, sypkých hmot, zemědělských plodin či průmyslových surovin atd. Použití doznal v mnoha oborech praktické lidské činnosti. Kromě této základní funkce může mít pytel i doplňkovou ochrannou funkci, neboť někdy může sloužit také jako ochranný obal či pouzdro pro některé choulostivé, křehké, snadno rozbitné či lehce poškoditelné předměty apod. Podobnou funkci jako malý pytel může mít např. kapsa.\n\nPytel obvykle bývá vyroben z nějaké hrubé průmyslové tkaniny (např. juta), plastu, papíru apod. Pytel také někdy slouží jako pomocná jednotka pro určování množství. Sousloví tři pytle pak v hovorovém jazyce vyjadřuje neurčité, zpravidla nadměrné, množství nějaké entity (podobné význam jako má slovo habaděj).\n\nLidská činnost, kdy dochází k plnění pytlů, se nazývá slovem pytlování.\n\n\n\n"}
{"id": "293386", "url": "https://cs.wikipedia.org/wiki?curid=293386", "title": "Zurab Nogaideli", "text": "Zurab Nogaideli\n\nZurab Nogaideli (gruzínsky: ზურაბ ნოღაიდელი, rusky: \"Зураб Ногаидели\", *22. října 1964 Kobuleti v Adžarské ASSR v jihozápadní Gruzii) je gruzínský politik, který zastával v letech 2000 – 2002 funkci ministra financí a v době od 17. února 2005 do 16. listopadu 2007, než ze zdravotních důvodů rezignoval, předsedy vlády Gruzie.\n\nNogaideli vystudoval na moskevské státní univerzitě fyziku v roce 1988. Před svým vstupem do politiky pracoval až do roku 1992 pro \"Institut geografie\" Gruzínské akademie věd. V roce 1989 a 1990 krátce působil i v Institutu geologie Estonské akademie věd.\n\nSvou politickou kariéru započal počátkem 90. let společně se svým přítelem Zurabem Žvanijou, když vstoupil do gruzínské Strany zelených. Po volbách v roce 1992, které se konaly po svržení bývalého prezidenta Gamsachurdii, se dostal do parlamentu. V novém působišti byl jmenován předsedou parlamentního výboru pro ochranu životní prostředí a přírodních zdrojů. Tuto funkci vykonával do roku 1995, kdy se konaly nové volby. Po nich se stal znovu poslancem a v letech 1996 až 1997 byl členem \"Nejvyšší adžarské rady\". Poté v roce 1999, když opět uhájil svůj poslanecký mandát ve volbách, předsedal parlamentnímu výboru pro daně a příjmy.\n\nV květnu 2000 byl jmenován Ministrem financí a ve vládě Eduarda Ševardnadzeho a zaujmul místo v týmu mladých reformátorů, který tvořil společně se Saakašvilim a Žvanijou. Během svého působení v této funkci si vydobyl pověst velmi schopného ministra financí, ale v roce 2002 byl z vlády bez zjevných příčin vyhozen. Je ale pravděpodobné, že by nakonec stejně z funkce odstoupil sám, neboť s velkou nelibostí nesl vysokou míru korupce v politice.\n\nV letech 2002 až 2003 se stáhnul do soukromého sektoru a věnoval se podnikání.\n\nBěhem událostí z konce listopadu 2003, známých jako růžová revoluce, se Nogaideli vrátil do vlády jako ekonomický poradce zastupující prezidentky Nino Burdžanadzeové. V únoru 2004 byl znovu ustaven Ministrem financí ve vládě Zuraba Žvaniji. Tentokrát jako nestraník.\n\n11. února 2005, po náhlé smrti předsedy vlády Zuraba Žvaniji, byl Nogaideli navržen prezidentem Saakašvilim jako nejlepší kandidát na tuto pozici. 17. února získal Nogaideli důvěru parlamentu a okamžitě složil přísahu. Očekávalo se od něj, že bude pokračovat ve šlépějích svého předchůdce. Tuto úlohu splnil díky tvrdému postupu proti korupci, která již léta sužovala celou zemi, a nastartováním mnoha ekonomických a sociálních reforem, které se snažil prosazovat už ze svých dřívějších funkcí. Za své zásluhy na provedených reformách získal v zahraničí řadu ocenění (např. \"„top business environment reformer of the year 2007“\" od Americké agentury pro mezinárodní rozvoj).\n\nPřes všechny úspěchy v prosazení mnoha ekonomických reforem se ale nepodařilo výrazněji zmenšit chudobu a další vážné problémy v zemi. To nakonec vyústilo v protivládní demonstrace, které se konaly 2.-6. listopadu 2007, a které byly rozehnány policií za použití slzného plynu.\n\nV dubnu 2007 podstoupil operaci srdce v Nemocnici sv. Lukáše v Houstonu. Zdravotní stav se po operaci pravděpodobně začal zhoršovat a Nogaideli se 16. listopadu 2007 rozhodl, že ze zdravotních důvodů odstoupí z funkce premiéra. Jeho nástupcem se stal Lado Gurgenidze.\n\nPo svém odstoupení se na čas stáhnul z politického života a začal pracovat jako ředitel ve společnosti Kala Capital, vlastněnou gruzínským fotbalistou Kachou Kaladzem. Od června 2008 byl ředitelem hospodářské rady Mezinárodní ekonomické školy ISET při Tbiliské státní univerzitě.\n\nPo skončení války v Jižní Osetii se v září 2008 objevil na tiskové konferenci, kde podrobil kroky prezidenta Saakašviliho v domácí i zahraniční politice tvrdé kritice. Současně oznámil návrat do aktivní politiky a 3. prosince 2008 založil novou politickou stranu Hnutí za spravedlivou Gruzii.\n\nV roce 2009 několikrát navštívil Rusko, kde se setkal se špičkami ruské politiky, včetně premiéra Vladimira Putina, a podepsal jako první opoziční gruzínský politik poválečné memorandum o spolupráci své strany s ruskou vládnoucí stranou Jednotné Rusko. V prosinci 2009 se také ve Cchinvali setkal s tehdejším prezidentem Jižní Osetie Eduardem Kokjtym, údajně aby vyjednal propuštění dvou gruzínských mládežníků z vězení, které po válce na svém území zatknuly jihoosetinské milice, výměnou za propuštění osetských vězňů jako oboustranné gesto dobré vůle. Tyto proruské činy ovšem nenalezly pochopení u vládnoucí moci Gruzie. Prezident Saakašvili dokonce označil Nogaideliho postoje jako a \"hřích\". S novou stranou v komunálních volbách oslovoval voliče hlavně v Gurii a Adžárii, ovšem nebyl příliš úspěšný. Na mimořádném sjezdu strany 23. prosince 2010 byl odvolán z funkce předsedy strany pro podezření z finančních pletich. Zůstal však nadále ve straně jako řadový místopředseda.\n\n"}
{"id": "293388", "url": "https://cs.wikipedia.org/wiki?curid=293388", "title": "Svatební košile", "text": "Svatební košile\n\nSvatební košile je balada ze sbírky Karla Jaromíra Erbena Kytice. Patří k nejstarším skladbám sbírky a pojednává o dívce, která se v opuštění a bolesti rouhá panně Marii (slovy \"milého z ciziny mi vrať — aneb život můj náhle zkrať\"). Za svůj hřích je hrdinka potrestána, ale mírněji, než je tomu ve „Svatebních košilích“ jiných národů, například v německé Bürgerově \"Lenoře\". Svatební košile je tematicky blízko básni Vrba, která pojednává o proměně člověka namísto v upíra ve vrbu.\n\nErben kromě balady připravil i pojednání o samotné pověsti, z níž vyšel, jejím rozšíření i uměleckém zpracování:\n\nV Čechách se pověsti podobného zaměření vyprávějí o velhartickém hřbitově u kostela svaté Maří Magdalény (dříve kostel Božího těla), hřbitově u kostela svatého Petra a Pavla u bývalých Byšiček, případně o kostele svatého Prokopa u Krupky. Pověst související s kostelem u Krupky ve verších zpracoval František Cajthaml ve sbírce \"Sto pověstí a bájí severočeských\". Obsahově se však poněkud liší (hlavní postavou není dívka, ale stařenka, a přestože se nerouhá, ba naopak je velmi zbožná, potká ji podobný osud jako Erbenovu hrdinku. Ačkoli nemrtvým o vlas unikne, následkem šoku do dvou dnů umírá).\n\nMladá dívka se stále modlí za svého milého, který je v cizině už mnoho let a stále se nevrací. Zbytek její rodiny je již mrtev. Dívka žádá v modlitbách pannu Marii, aby raději zkrátila její život, než aby ji nechala žít samotnou bez jejího milého. To je však z křesťanského hlediska rouhání, a tak jednou za jasné noci její milý skutečně přichází a láká ji ven pod záminkou, že si ji konečně vezme za manželku. Ona se nechá přemluvit a vydá se s ním uprostřed noci na cestu. S sebou si vezme růženec, křížek na krk a modlitební knihy. A když jdou, její milý si všimne, že s sebou nese modlitební knihy. Přemluví ji, aby je zahodila, protože je prý zpomalují. Ona mu vyhoví a rázem jsou o deset mil dále. Po několika dalších mílích si on všimne, že jeho milá má růženec za pasem. Vezme jí ho, zahodí, a rázem jsou o dvacet mil dále. Jdou a jdou, až si on opět všimne, že ona má na krku křížek. Křížek jí utrhne, zahodí, a rázem jsou skokem o třicet mil dále.\n\nKdyž dorazí na místo, všimne si dívka, že dorazili k hřbitovu a její milý je vlastně živoucí mrtvola. Lekne se a lstí ho donutí přelézt hřbitovní zeď jako první a snaží se mu utéci. Když zjistí, že mu neuteče, snaží se schovat v márnici. Tam však leží umrlec. Její milý ji dostihne a třikrát se snaží přemluvit mrtvého, aby vstal a pustil jej dovnitř. Třikrát se mrtvý probudí, ale dívka se pokaždé vroucně modlí a prosí Boha o záchranu, takže mrtvý pokaždé znovu usíná. Když dívka při třetím modlení přiznává i svůj hřích a lituje toho, přichází ráno a kohout zakokrhá. Tím pádem všechny temné síly rázem ztratí svou moc a musejí ihned opustit svět živých - umrlec padne na zem a dívka ví, že už jí nemůže ublížit. Jen košile, které si s sebou nesla, jsou ráno roztrhané a rozházené po všech hrobech na hřbitově.\nÚstředním motivem balady je kontrapunkt mezi pohanskou a křesťanskou kulturou (tyto slovanské básně mají svůj prapůvod v dobách, kdy se křesťanství šířilo Evropou). Síly zla, které znázorňují prvky pohanské mytologie (zejména postavy nemrtvých), mohou člověka ohrozit, pokud se jim poddá nebo se odvrátí od správné cesty; ale nakonec budou poraženy mocnějšími silami dobra, které znázorňují křesťanské motivy (víra, modlitba, lítost a odpuštění).\n\n\n"}
{"id": "293389", "url": "https://cs.wikipedia.org/wiki?curid=293389", "title": "Polednice", "text": "Polednice\n\nPolednice je mytická bytost ve slovanském folklóru obcházející v poledne pole, trestající ty, kdo na nich v tuto dobu pracují a unášející děti. Poledne je v lidové kultuře chápáno jako hodina duchů, stejně jako půlnoc, a čas, kdy se má odpočívat.Polednici se podobá v křesťanské tradici známý \"daemon meridianus\" „polední démon“, který způsobuje stav zvaný akédia „otupělost, apatie“. Svým kladením hádanek se podobá řecké sfinx.\n\nČeská \"polednice\" se zjevuje v několika podobách, zpravidla je oděná v bílém, někdy též v červeném. Buď se jedná o vzdušnou bílou paní, ošklivou stařenu s rozcuchanými vlasy, šikmýma očima a kopytem nebo dlouhými vlasy místo šatů a s tělem pokrytým šupinami podobajícími se nehtům, případně drobného děvčete s bičem ve věku kolem dvanácti let. O polednách se toulá lesy a poli, létá na větru a je provázena vichřicí. Trestá ty, co nedodržují polední klid, kdo ji uvidí, musí přerušit práci a zůstat stát či odejít domů, jinak je poražen na zem, pořezán či zabit jejím dotykem či bičem, ty co se jí nepokloní, bije přes nohy. Obzvláště nebezpečná je dětem, které také podvrhuje, kvůli ní nesmí šestinedělky opouštět svou postel za koutní plachtou. Taktéž krade děti ponechané bez dohledu o poledni na poli, nebo děti neposlušné, toulavé nebo takové, které kradou ovoce.\n\nSlovenská \"poludnica\" má podobu nevěsty oděné po starém způsobu nebo bosé ženy oděné do dlouhé plachty či potrhané sukně, může být také neviditelná a způsobovat lehký vánek. Protože člověka, na kterého narazí, vodí a vleče sem a tam, říká se jí také \"podlúdnica\", jinak mu pokládá hádanky nebo jej usmrcuje. Vypráví se, že polednice přebývaly na Devíně, odkud házely svůj míč.\n\nPolská \"południca\", \"południówka\" či \"przypołudnica\" má podobu vysoké ženy oděné v bílou plachtu a držící v ruce srp. Zjevuje se během léta v poledne na polích a v lesích, někdy se též zjevuje v domech za bouře, je zodpovědná za různé přírodní jevy, výslovně pak fata morganu a je doprovázena sedmi velkými černými psy. Těm, co o poledni na polích pracují, dává hádanky, které nelze vyřešit – poté je potrestá těžkou chorobou, s oblibou pronásleduje ženy a děti, přičemž druhé také krade. Ochranou před ní je požehnání se hned, jak je v dálce spatřena. V malopolském Sandoměřsku se věřilo, že polednice jsou malé ženy, které sedí v dírách a opouštějí je jen za letních polední, kdy je teplo a lidé nejsou na poli.\n\nLužickosrbská \"přepołdnica\" či \"přezpołdnica\" má podobu velké staré ženy v bílém oděvu a srpem v ruce nebo malé ženy. O poledni vychází z lesa a zjevuje se žencům na polích, ty pak nutí hodinu mluvit o jedné a téže věci nebo se jich ptá na různé otázky týkající se pěstování rostlin – tomu, kdo ji nedovede vyhovět, usekne hlavu či na něj sešle nemoc. Taktéž vyměňuje děti šestinedělkám a mladým ženám. Na druhou stranu střeží o polednách obilí před zloději a trestá děti, které se brouzdají obilím. Taktéž se jí říká \"serpownica\", \"sepjelbaba\", \"serpašyja\" nebo \"serp\".\n\nRuská \"poludnica\" se zjevuje jako vysoká hezká dívka oděná v bílém. O žních chodí po polích a tomu, koho tam v poledne zastihne točí hlavou dokola a způsobuje mu bolest šíje, taktéž zavádí děti do žita. Někde je považována za strážkyni osetých polí. Rusové na Sibiři si jí představují jako stařenu s hustými kudrnatými vlasy žijící v rákosí a kopřivách, která unáší zlobivé děti.\n\nKromě polednice byly známy bytosti jako poledníček, klekánice a klekáníček, půlnočnice a nemodlilka.\n\nČeská klekánice mívá stejně jako někdy polednice podobu škaredé stařeny s rozcuchanými vlasy, šikmýma očima a kopytem, také je znám klekáníček – objevují se jako mužík chodící po kolenou, jako děsivý mužík s rohy či vířící sloup prachu. Klekánice unáší neposlušné a toulavé děti po večerním zvonění – klekání. Slovenská klakanica byla známá hlavně v Záhoří (Záhoří (Slovensko), nočnica či polnočnice se zjevovala o půlnoci a oznamovala tak smrt v rodině.\n\nPsychiatr Vladimír Vondráček nazývá tyto bytosti pedagogickými strašidly a řadí k nim ještě \"nemodlenku\", která unáší děti, které se nechtějí modlit, \"postelníčka\" budícího děti dlouho se povalující na posteli a \"pucnohu\" či \"škrabinožku\", který ostrým nožem seškrabuje bláto z nohou.\n\n\n\n\n"}
{"id": "293392", "url": "https://cs.wikipedia.org/wiki?curid=293392", "title": "Seznam historických zeměpisných názvů", "text": "Seznam historických zeměpisných názvů\n\nTento seznam podává stručné vysvětlení historických či alternativních toponym, které jsou sice používány, ale ne vždy jsou uváděny v mapách a atlasech.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "293394", "url": "https://cs.wikipedia.org/wiki?curid=293394", "title": "Henrik Wergeland", "text": "Henrik Wergeland\n\nHenrik Arnold Thaulow Wergeland (17. června 1808 Kristiansand – 12. července 1845 Christiania (nyní Oslo)) byl norský spisovatel a básník, syn Nikolaie Wergelanda (zasloužil se o nezávislost Norska v roce 1814).\n\nV roce 1829 promoval na Univerzitě v Oslu. Zasloužil se o vytvoření a kodifikaci spisovného dánsko-norského jazyka, později označovaného jako riksmål (dnes bokmål).\n\n\n"}
{"id": "293395", "url": "https://cs.wikipedia.org/wiki?curid=293395", "title": "Zpravodaj", "text": "Zpravodaj\n\nZpravodaj může být:\n\n\n"}
{"id": "293398", "url": "https://cs.wikipedia.org/wiki?curid=293398", "title": "Klechovití", "text": "Klechovití\n\nKlechovití (Hemiprocnidae) je malá čeleď řádu svišťounů. Dnes žijí pouze čtyři druhy jednoho rodu a známy jsou tři fosilní rody.\n\nŽijí v Indii a v Malajsii. Mají chocholku na hlavě a hluboce vykrojený ocas. Obývají zalesněná území. Živí se hmyzem, který loví za letu. Jsou podobně jako blízce příbuzní rorýsi výbornými letci, ale na rozdíl od nich nemají závěsnou (pamprodaktylní) nohu a často usedají na stromy. Ve větvích si staví i malé hnízdo, do kterého samice snáší jediné, šedě zbarvené vejce, které zahřívá zhruba 20 dní.\n\n"}
{"id": "293401", "url": "https://cs.wikipedia.org/wiki?curid=293401", "title": "Brahma", "text": "Brahma\n\nTermín brahma či brahman může mít několik významů:\n\n"}
{"id": "293402", "url": "https://cs.wikipedia.org/wiki?curid=293402", "title": "Jiří Holeček", "text": "Jiří Holeček\n\nJiří Holeček (* 18. března 1944 Praha) je bývalý československý hokejový brankář.\n\nLední hokej začal hrát poprvé v sezóně 1956/1957 za Tatru Smíchov. Následující sezónu přestoupil do HC Bohemians Praha, ale z obou těchto klubů byl propuštěn. Poté nastoupil do pražské Slavie, kde působil pět let. Vojnu absolvoval od roku 1963 v klubu Dukla Košice, přičemž v tamním týmu (později s názvem VSŽ Košice) působil do roku 1973. V té době o něj měla již zájem HC Sparta Praha, kam zanedlouho přestoupil a kde odehrál pět sezón. Poté následoval přestup do německého EHC 70 München, kde setrval dvě sezóny. Svoji působnost uzavřel v klubu EHC Essen-West, kde hrál pouze jeden rok a následně opustil profesionální soutěže.\n\nJedná se o vítěze ankety Zlatá hokejka pro rok 1974.\n\nJeho synem je Jiří Holeček ml, od roku 2013 poslanec za hnutí ANO 2011.\n\n\n\n"}
{"id": "293403", "url": "https://cs.wikipedia.org/wiki?curid=293403", "title": "Jiří Trvaj", "text": "Jiří Trvaj\n\nJiří Trvaj (* 13. dubna 1974, Havířov) je bývalý český profesionální hokejista. Naposledy hrál Extraligu ledního hokeje za tým HC Kohouti Olomouc. Po sezóně 2014/2015 ukončil hokejovou kariéru.\n\n\n\n"}
{"id": "293405", "url": "https://cs.wikipedia.org/wiki?curid=293405", "title": "Vladimír Hudáček", "text": "Vladimír Hudáček\n\nVladimír Hudáček (* 28. října 1971) je bývalý český hokejový brankář.\n\nÚčastník mistrovství světa v ledním hokeji v roce 2000 a 2001.\n\nSvoje působení v nejvyšších ligách českého hokeje započal HC Vajgar Jindřichův Hradec 1992/1993. Následně vystřídal týmy: HC Slavia Praha, HC Vítkovice, HC Havířov, HC Keramika Plzeň, HC Becherovka Karlovy Vary, HC Berounští Medvědi, HC Barum Continental Zlín a HC České Budějovice. Sezónu 2004/2005 započal v ruském týmu Molot Perm.\n"}
{"id": "293406", "url": "https://cs.wikipedia.org/wiki?curid=293406", "title": "Smluvní přepravní podmínky", "text": "Smluvní přepravní podmínky\n\nSmluvní přepravní podmínky jsou ve veřejné dopravě přepravní podmínky vyhlášené dopravcem, v neveřejné dopravě přepravní podmínky sjednané oběma stranami v přepravní smlouvě. Smluvní přepravní podmínky stanoví práva a povinnosti dopravce i cestujících. V kontextu se v právních předpisech i v praxi termín často používá ve zkrácené podobě, přepravní podmínky, smluvní podmínky, v případě veřejné dopravy předem vyhlášené podmínky a podobně. \n\nTermínem přepravní řád se v českém právním řádu označuje obecně závazný státní prováděcí předpis (vyhláška ministerstva dopravy, v případě nákladní drážní dopravy nařízení vlády). Dodržovat smluvní přepravní podmínky společně s tarifem (tarifními podmínkami) a přepravním řádem je povinen cestující, který uzavře přepravní smlouvu. Ve veřejné osobní dopravě se zpravidla přepravní smlouva uzavírá tím, že cestující splní tarifní podmínky a vstoupí do vozidla nebo do přepravního prostoru. \n\nV minulosti právní úprava (například § 23 vyhlášky č. 127/1964 Sb., městský přepravní řád, a § 23 vyhlášky č. 133/1964 Sb., silniční přepravní řád) nazývala přepravní podmínky vyhlašované dopravcem termínem místní úpravy v pravidelné přepravě osob. \n\nDopravci ve veřejné silniční linkové dopravě je povinnost vydat a uveřejnit smluvní přepravní podmínky uložena § 18 písm. b) zákona č. 111/1994 Sb., o silniční dopravě. Smluvní přepravní podmínky jsou ze zákona implicitní částí obsahu přepravní smlouvy, která obvykle nebývá ze strany cestujícího uzavírána ústně ani písemně, ale pouhým aktem využití služby. Cestujícímu povinnost dodržovat tyto podmínky stanoví § 18a odst. 3 písm. a) zmíněného zákona, dopravci § 18 písm. c). \n\nDopravci ve veřejné osobní nebo nákladní drážní dopravě ukládá § 36 písm. a) zákona č. 266/1994 Sb., o drahách, povinnost smluvní přepravní podmínky předem vyhlásit v Přepravním a tarifním věstníku a provozovat dopravu podle nich. Drážní zákon v některých formulacích píše zkráceně jen o smluvních podmínkách nebo přepravních podmínkách, přičemž stejné výrazy používá i v případě podmínek sjednaných v neveřejné dopravě. \n\nSkutečnost, že dodržování vyhlášených smluvních přepravních podmínek je implicitním obsahem přepravní smlouvy, stanoví i § 3 odst. 1 vyhlášky č. 175/2000 Sb., o přepravním řádu pro veřejnou drážní a silniční osobní dopravu. Podle § 49 odst. 3 vyhl. 175/2000 Sb. uzavřením přepravní smlouvy přistupuje cestující na smluvní přepravní podmínky vyhlášené dopravcem.\n\nVe veřejné silniční linkové dopravě podle § 18a odst. 4 Zákona o silniční dopravě a ve veřejné osobní i nákladní drážní dopravě podle § 37 odst. 6 Zákona o drahách stanoví dopravce v přepravních podmínkách výši přirážky (za neprokázání se platným jízdním dokladem nebo za nedodržení přepravního řádu nebo pokynu a příkazu pověřené osoby nebo za znečištění vozidla nebo za rušení klidné přepravy cestujících nebo jiné obtěžování cestujících), která nesmí přesáhnout 1000 Kč, od roku 2013 nesmí přesáhnout 1500 Kč. Podle § 7 odst. 5 vyhlášky č. 175/2000 Sb., o přepravním řádu pro veřejnou drážní a silniční osobní dopravu, stanoví dopravce výši přirážky ve smluvních přepravních podmínkách a uvede ji v tarifu.\n\nV § 37 odst. 7 Zákon o drahách v návaznosti na pojednání o přepravním řádu říká, že podrobnosti přepravních podmínek mohou být stanoveny ve smluvních přepravních podmínkách. Zákon přitom neumožňuje odchýlit se od přepravního řádu. \n\nV silniční a integrované dopravě podle § 18b odst. 2 Zákona o silniční dopravě může dopravce v přepravních podmínkách odlišně od přepravního řádu stanovit \n\nVyhláška č. 175/2000 Sb., o přepravním řádu pro veřejnou drážní a silniční osobní dopravu, zmiňuje z možného nebo povinného obsahu smluvních přepravních podmínek například toto: \n\nPodle § 49 odst. 2 vyhl. 175/2000 Sb. smluvní přepravní podmínky nesmějí být v rozporu s ustanoveními přepravního řádu ani s ustanoveními jiných právních předpisů. Úroveň poskytovaných přepravních služeb nesmí být smluvními přepravními podmínkami zhoršena osobám, jejichž potřeby jsou uspokojovány, oproti úpravě dané tímto přepravním řádem.\n\nDopravce ve veřejné silniční osobní dopravě a v městské hromadné dopravě je povinen zveřejnit ve vozidle alespoň podstatné části vyhlášených přepravních podmínek a tarifu pro daný spoj. (§ 14 odst. 1 písm. b vyhl. 175/2000 Sb.)\n\nDopravce je povinen podávat informace o jízdních řádech, o tarifu a o vyhlášených přepravních podmínkách, a to na místech určených pro styk s cestujícími. (§ 14 odst. 1 písm. a)\n\nDalší specifikaci způsobu zveřejňování obsahuje § 49 vyhlášky 175/2000 Sb.: \n\nDopravce ve veřejné drážní osobní dopravě na dráze celostátní a regionální a na dráze lanové vyhlašuje smluvní přepravní podmínky uveřejněním jejich plného znění v Přepravním a tarifním věstníku a dále je zveřejňuje na místech určených pro styk s cestujícími a podstatnou část z nich zveřejňuje v knižním vydání jízdního řádu, případně i ve vozidle.\n\nDopravce v silniční veřejné linkové dopravě vyhlašuje smluvní přepravní podmínky uveřejněním jejich plného znění na místech určených pro styk s cestujícími a dále podstatnou část z nich zveřejňuje v jízdním řádu a ve vozidle. \n\nDopravce v městské hromadné dopravě vyhlašuje smluvní přepravní podmínky uveřejněním jejich plného znění na místech určených pro styk s cestujícími a podstatnou část z nich zveřejňuje ve vozidle, případně v jízdním řádu.\n\n"}
{"id": "293409", "url": "https://cs.wikipedia.org/wiki?curid=293409", "title": "Saki (vesnice)", "text": "Saki (vesnice)\n\nSaki je vesnice v estonském kraji Võrumaa, samosprávně patřící do obce Rõuge. Vesnice sestává ze dvou velkousedlostí Mäe-Saki (\"Horní Saki\") a Ala-Saki (\"Dolní Saki\") a dnes je téměř vylidněna.\n\n"}
{"id": "293411", "url": "https://cs.wikipedia.org/wiki?curid=293411", "title": "Saki (rozcestník)", "text": "Saki (rozcestník)\n\nSaki může být:\n\n\n"}
{"id": "293412", "url": "https://cs.wikipedia.org/wiki?curid=293412", "title": "Guus Meeuwis", "text": "Guus Meeuwis\n\nGuus Meeuwis (* 23. března 1972, Mariahout, Nizozemsko) je nizozemský zpěvák, který je v Německu známý především díky své písni \"Per Spoor (Kedeng, Kedeng)\". Na počátku jeho hudební kariéry stála píseň \"Het is een nacht (Levensecht)\". Píseň, se kterou sám složil a v roce 1994 se s ní zúčastnil studentského festivalu v Leidenu, se dostala do rukou producentovi Willemu van Schijndelovi. Ten nabídl Meeuwisovi kontrakt a píseň vydal. Singl se stal hitem a udržel se v čele nizozemské hitparády šest týdnů. V roce 1996 pak následoval další hit \"Per Spoor\" a první album \"Verbazing\". Celkem Meeuwis vydal dodnes sedm alb, v roce 2000 musel hudební činnost ze zdravotních důvodů na čas přerušit.\n\n\n"}
{"id": "293416", "url": "https://cs.wikipedia.org/wiki?curid=293416", "title": "Viktor Arnar Ingólfsson", "text": "Viktor Arnar Ingólfsson\n\nViktor Arnar Ingólfsson (* 12. dubna 1955, Akureyri) je islandský spisovatel detektivních románů.\n\nMá diplom v oboru stavebnictví a přes dvacet let působil ve správě komunikací. Psaní knih bylo pro něj zpočátku pouhým koníčkem, průlomem v jeho tvorbě byl až jeho třetí román z roku 1998. Nyní žije v Reykjavíku, je ženatý a má dceru i nevlastní dceru.\n\nPodle jeho příběhů natočil islandský režisér Björn Br. Björnsson roku 2008 televizní seriál \"Mannaveiðar\".\n\n\n\n"}
{"id": "293419", "url": "https://cs.wikipedia.org/wiki?curid=293419", "title": "Campo Grande", "text": "Campo Grande\n\nCampo Grande je město v Brazílii, hlavní město státu Mato Grosso do Sul. Status hlavního města získalo \"Campo Grande\" v roce 1977, kdy došlo k rozdělení původního státu Mato Grosso a \"Campo Grande\" se stalo střediskem nového státu Mato Grosso do Sul. Podle údajů z roku 2006 zde žije více než 765 000 obyvatel, přičemž výrazný populační růst zažilo město především v období od roku 1970. Ve městě se nachází mezinárodní letiště, které spojuje \"Campo Grande\" s ostatními významnými brazilskými městy a s některými zahraničními metropolemi. Město je rovněž sídlem univerzity.\n\n"}
{"id": "293420", "url": "https://cs.wikipedia.org/wiki?curid=293420", "title": "Dánský průliv", "text": "Dánský průliv\n\nDánský průliv (dánsky \"Danmarksstrædet\", v islandštině \"Grænlandssund\") je mořská úžina mezi Grónskem a Islandem. Spojuje Atlantik se Severním ledovým oceánem.\n\nDánský průliv je přibližně 480 km dlouhý a v nejužším místě je 290 km široký. Jihozápadním směrem do Atlantiku jím proudí chladný Východogrónský proud, který sebou přináší i ledové kry.\n\nBěhem druhé světové války došlo 24. května 1941 k bitvě mezi těžkými hladinovými loděmi Německa a Velké Británie, toto střetnutí bývá označováno jako Bitva v Dánském průlivu.\n\n"}
{"id": "293422", "url": "https://cs.wikipedia.org/wiki?curid=293422", "title": "Kapu", "text": "Kapu\n\nKapu (německy \"Kappo\") je vesnice v estonském kraji Järvamaa, samosprávně patřící do obce Koeru.\n\nVesnice se nachází na tallinnsko-tarbatské silnici u odbočky na Koeru a Mäekülu, přibližně 3 km severovýchodně od Koeru. Má kolem padesáti obyvatel. Katastr vesnice v současnosti zahrnuje zhruba území dvou historických vesnic — jednak samotného Kapu, jednak Visusti, které bylo v roce 1977 jako vesnice administrativně zrušeno a všechna obydlí přiřazena ke Kapu.\n\nPrvní zmínka o vesnici Kapu pochází z roku 1253, jméno vesnice se objevuje jako \"Kappeliz\". Z roku 1564 máme zmínku o vesnici Visusti v podobě \"Wiszus\". Roku 1694 byl v Kapu založen rytířský statek, označovaný německy jako \"Kappo\", tedy již cele odpovídající i dnešnímu estonskému jménu. Kapu se tak stalo střediskem nevelkého panství, které do roku 1789 patřilo rodu \"von Wrede\", poté až do roku 1919 rodu \"von Bremen\", a se vznikem občanských samospráv v 19. století rovněž centrem samosprávné obce. Během 19. století bylo rovněž zcela přestavěno kapské panské sídlo v klasicistní zámeček, který ovšem již ve 20. letech zcela zpustl a v následných desetiletích byl rozebrán.\n\nKapu bylo střediskem samosprávné obce až do roku 1938, kdy byla obec ve velké správní reformě přičleněna k \"obci Väinjärve\". Od ní byla po sovětské okupační reformě roku 1945 oddělena jako samostatný \"vesnický sovět Kapu\" na pouhé části původního území panství, ovšem tento sovět byl už roku 1954 přičleněn k \"vesnickému sovětu Koeru\", na jehož území byla po obnovení estonské samostatnosti vytvořena roku 1992 dnešní obec Koeru, k níž vesnice a část původního panství dnes náleží.\n\n\n"}
{"id": "293424", "url": "https://cs.wikipedia.org/wiki?curid=293424", "title": "Ivar Aasen", "text": "Ivar Aasen\n\nIvar Andreas Aasen (čti \"ósen\"; 5. srpna 1813 Ørsta – 23. září 1896 Kristiania) byl norský jazykovědec-samouk a básník. \n\nVěnoval se studiu norských nářečí. Jeho zásadní díla ' (1848; Mluvnice norského lidového jazyka) a ' (1850; Slovník norského lidového jazyka) se stala základem kodifikace ', druhého spisovného norského jazyka (dnes ', nová norština).\n\n"}
{"id": "293425", "url": "https://cs.wikipedia.org/wiki?curid=293425", "title": "SGI Indigo", "text": "SGI Indigo\n\nSGI Indigo je označení modelových řad počítačů vyráběných společností SGI na počátku 90. let 20. století.\n\nPrvní série strojů Indigo (kódové označení Hollywood) byla postavena na základních deskách s označením IP12. Základní deska IP12 obsahovala napevno připájený 32bitový MIPS RISC procesor R3000A běžící na frekvenci 33 MHz a proprietární paměťové sloty. Následující série strojů Indigo (kódové označení Blackjack) obsahovala základní desky IP20. Tyto desky už měly patici (PM1 nebo PM2), kterou bylo možno osadit vyjímatelným 64bitovým MIPS procesorem (R4000 nebo R4400), který pracoval na frekvenci až 150 MHz. Nejrychlejší verze procesoru R4400 sice pracovala na frekvenci 200 MHz, ta se však dodávala až do strojů Indigo2, které později nahrazovaly původní Indigo. Desky už také měly standardní 72 pinové SIMM paměťové sloty podporující paritní paměťové moduly. Pro práci se zvukem byl v počítači procesor Motorola 56000 DSP. Chipset základní desky měl zabudovanou Ethernetovou kartu a také řadič DMA. Na základní desce byla dále\nspeciální sběrnice pro připojení grafického podsystému a sběrnice GIO32 pro připojení periferií.\n\nNa počítačích Indigo běžel standardně operační systém IRIX, což je verze UNIXu od SGI. Počítače Indigo s procesory R3000 byly podporovány v IRIXu do verze 5.3. Indiga s procesory R4000 nebo R4400 byly podporovány až do verze IRIXu 6.5. Obě série Indigo (IP12 i IP20) mohou být provozovány také pod volně šiřitelným unixovým operačním systémem NetBSD (konkrétně pod jeho sgimps portem).\n\nPočítače Indigo byly ve své době považovány za nejvýkonnější stroje pro práci s grafikou. Jejich hardwarová podpora vykreslování trojrozměrných scén byla podstatně lepší než u jakékoli jiné platformy. Práci s grafikou zajišťoval subsystém Elan Graphics. Těchto subsystémů bylo několik verzí, které se lišily hloubkou barev, přítomností Z-Bufferu, a počtem geometrických jednotek pro práci s 3D scénami. Jednalo se o stále stejnou grafickou kartu, která však mohla být dodatečně osazena dalšími procesory a pamětmi pro vyšší výkon.\nPráci s dvojrozměrnými scénami zajišťoval dvojrozměrný hardwarový framebuffer.\n\nSkříň počítače měla tvar Toweru (stojatá skříň, nejednalo se tedy o desktop jako u pozdějších modelů) a byla v barvě indigové modři, která zároveň dala tomuto počítači název.\n\nStroje Indigo byly v období kolem roku 1994 postupně nahrazovány výkonnějšími počítači Indigo2 (případně jejich low-endovou variantou Indy). V některých aplikacích však stroje Indigo přetrvaly až do roku 2000.\n\n"}
{"id": "293426", "url": "https://cs.wikipedia.org/wiki?curid=293426", "title": "MIPS (architektura)", "text": "MIPS (architektura)\n\nMIPS je zkratka z anglického Microprocessor without Interlocked Pipeline Stages, česky volně přeloženo jako procesor bez automaticky organizované pipeline. Jedná se o architekturu procesorů, jejíž počátky pocházejí ze Stanfordovy univerzity.\n\n\n\n\nProcesory MIPS se rozšířily zejména díky jejich využití v počítačích společnosti SGI (například SGI Indigo), proslulými svým výkonem při práci s trojrozměrnými scénami a jejich vykreslováním. V roce 2006 SGI ustoupila od použití procesorů MIPS a započala přechod na procesory Intel. To způsobilo částečný úpadek rozšíření procesorů MIPS. Procesory MIPS se však také uplatnily například ve velmi rozšířených konzolích Nintendo 64, PlayStation 2, PlayStation Portable a dalších zařízeních jako například set-top boxech, tabletech, mobilních telefonech, tiskárnách a podobně.\n\n"}
{"id": "293427", "url": "https://cs.wikipedia.org/wiki?curid=293427", "title": "Elan Graphics", "text": "Elan Graphics\n\nElan Graphics je architektura grafických karet používaných v počítačích společnosti Silicon Graphics. Byla vyvinuta v roce 1991 a jednalo se o high-endové grafické řešení pro počítače vyrobené v období poloviny 90. let 20. století. Toto grafické řešení poskytovalo při vykreslování 2D a 3D scén výkon srovnatelný (s určitými výjimkami, například při mapování textur) s high-endovými grafickými kartami pro PC, které byly vyrobeny o 10 let později. \n\nElan v sobě obsahuje pět podsystémů: řídící jednotku, geometrické jednotky, rastrovou jednotku, framebuffer a zobrazovací jednotku. Ve vyšší verzi dokáže Elan zobrazovat scénu s rozlišením až 1280 x 1024 pixelů v 24bitové barevné hloubce. Dále dokáže zpracovávat analogový televizní signál podle standardů NTSC a PAL.\n\nArchitektura Elan byla nahrazena novou architekturou Extreme Graphics od SGI použitou ve strojích Indigo2 a dále pak architekturou IMPACT v roce 1995.\n\n"}
{"id": "293429", "url": "https://cs.wikipedia.org/wiki?curid=293429", "title": "SIMM", "text": "SIMM\n\nSIMM je zkratka z anglického a označuje jednoduchý modul sloužící k instalaci operační paměti (RAM) do počítače, případně jiného zařízení.\n\nOperační paměť PC je spojena s procesorem pomocí datové sběrnice. Tato sběrnice má danou datovou šířku – v případě PC, které využívaly SIMM moduly, to bylo až 32 bitů. Šířka datové sběrnice a připojené operační paměti by měla být stejná. Operační paměť je realizována pomocí paměťových čipů. Tyto čipy však mají různou datovou šířku (velmi často 1, 4 nebo 8 bitů). Pro připojení paměti k datové sběrnici je tedy potřeba velkého množství jednotlivých čipů a jejich jednotlivé osazení (například pomocí DIL socketů) by bylo nepraktické. Proto byly jednotlivé čipy připájeny na samostatný plošný spoj s danou datovou šířkou a standardním konektorem.\n\n\n"}
{"id": "293431", "url": "https://cs.wikipedia.org/wiki?curid=293431", "title": "Martin Prusek", "text": "Martin Prusek\n\nMartin Prusek (* 11. prosince 1975, Ostrava) je český trenér brankářů v klubu HC Vítkovice Steel a bývalý hokejový brankář.\n\nPo odchodu Jakuba Štěpánka do týmu SKA Petrohrad KHL hledaly HC Vítkovice Steel novou brankářskou jedničku. Po vypršení smlouvy s Dinamo Riga KHL se vrátil zpět do České republiky do HC Vítkovice Steel. Ze sezóny však příliš neužil, doléčoval zánět srdečního svalu a do tréninkového procesu se zapojil až na konci roku 2010. Z toho důvodu byl klub Vítkovic nucen sehnat brankářskou náhradu alespoň do doby, než se Prusek vrátí do očekávané formy. Nicméně narychlo sehnaná náhrada Roman Málek předváděla natolik dobré výkony, že své náhradníky Šindeláře a (po doléčení) Pruska do branky téměř nepouštěl.\n\nMartin Prusek nastoupil v ročníku 2010/11, který se později ukázal jako jeho poslední v aktivní kariéře hráče, pouze ke dvěma soutěžním utkáním v české Extralize za Vítkovice a šesti v prvoligové Olomouci. Přesto se stal držitelem stříbrné medaile za druhé místo v Mistrovství České republiky v ledním hokeji(Extraliga) s Vítkovicemi. Následně nastoupil do předsezónní přípravy Vítkovic jako hráč, ale v jejím průběhu přijal nabídku stát se ve Vítkovicích trenérem brankářů a ukončil profesionální hráčskou kariéru.\n\n\nSvoji premiéru v dresu České republiky si odehrál 17. prosince 1995 v zápase proti Ruské reprezentaci v Moskvě. Celkem nastoupil ve 27 zápasech.\n\n"}
{"id": "293432", "url": "https://cs.wikipedia.org/wiki?curid=293432", "title": "Marek Pinc", "text": "Marek Pinc\n\nMarek Pinc (* 20. března 1979 Most) je český hokejový brankář.\n\nDřívější kluby byly: HC Chemopetrol Litvínov, SK HC Baník Most, HC Vagnerplast Kladno, HC Vítkovice Steel, Bílí Tygři Liberec a HC Sparta Praha.\n\nJe otcem dvojčat Sebastiana a Olivera.\n\n\n"}
{"id": "293440", "url": "https://cs.wikipedia.org/wiki?curid=293440", "title": "Právnická fakulta Univerzity Palackého", "text": "Právnická fakulta Univerzity Palackého\n\nPrávnická fakulta (PF) je třetí nejstarší fakultou Univerzity Palackého v Olomouci a druhou nejstarší právnickou fakultou v České republice z hlediska založení. Z hlediska obnovení je pak třetí nejmladší v rámci univerzity a druhou nejmladší v Česku.\n\nZahájení výuky světského práva v Olomouci si vymohly v roce 1679 moravské stavy. Olomoucká právnická škola nabyla na významu zejména v letech 1748–1792, kdy se Olomouc stala předním centrem osvícenství v habsburské monarchii, a pak opět po navrácení univerzitních privilegií po roce 1827. Profesoři a studenti právnické fakulty patřili k nejaktivnějším stoupencům revoluce roku 1848. Následovalo uzavření fakulty v září 1855. Zákon o obnovení univerzity v Olomouci z roku 1946 předpokládal i znovuotevření právnické fakulty, avšak k jeho naplnění mohlo dojít až po sametové revoluci. Obnovená právnická fakulta se pak stala jednou z průkopnic klinického vyučování na evropském kontinentu a i dnes zůstává jedinou fakultou v ČR poskytující bezplatnou právní pomoc veřejnosti.\n\nOlomoucký biskup Stanislav Pavlovský přišel po roce 1580 s myšlenkou rozšířit výuku vedle již vyučované teologie a filosofie také o právo a medicínu. Tehdejší rektor Bartoloměj Villerius s tím souhlasil. Zřízení všech fakult v Olomouci podpořil roku 1588 česky psanou listinou i císař Rudolf II., nakonec ale nápad ztroskotal na nedostatku financí. Trvalo téměř sto let, než začala samotná výuka práva. Nejprve v roce 1667 byla zavedena výuka kanonického práva. Tu prováděli jezuitští profesoři výhradně na teologické fakultě.\n\nV roce 1678 dal císař Leopold I. oficiální svolení k zahájení výuky světského práva na olomoucké univerzitě. Prvním vyučujícím byl olomoucký rodák a právník Karel Ferdinand Irmler, který v Olomouci začal přednášet 3. ledna 1679, přičemž dříve přednášel ve Vídni. Irmler dostával za přednášky 150 zlatých ročně s tím, že přednášel pouze studentům imatrikulovaným na univerzitě. Založení samostatných právnických studií na univerzitě nesli jezuité velmi nelibě. Následující desetiletí se vyznačovala řevnivostí mezi profesory církevního práva z teologické fakulty a profesory světského práva placenými přímo moravskými stavy. Spory s jezuitským rektorem došly tak daleko, že si stavy vymínily, aby Irmler přestal přednášet kanonické právo a vyučoval výhradně podle vlastních tezí. To s sebou přineslo za následek zákaz přednášení na univerzitě – Irmler pokračoval přednáškami vedenými ve svém bytě.\n\nPokračování výuky práva si vyžádalo intervenci císaře: Leopold I. vydal v roce 1691 dekret, díky kterému následník Irmlera doktor obojího práva a doktor filosofie Jiří Tobiáš Alberti mohl přednášet nejen soukromě, ale i veřejně. Současně se o rok později museli jezuité podvolit vládnímu tlaku a zapsali Albertiho jakožto člena akademie (nikoliv však jako řádného profesora). Spory se dále vyhrocovaly, zejména když profesor práv Kryštof Josef Hollandt chtěl vyučovat nejen právo světské, ale i kanonické. Proti tomu jezuité podali protest, v reakci na což byl vydán v roce 1696 další dekret potvrzující výuku obojího práva. Hollandtova nástupce Bernarda Jindřicha Germetena pak jezuité už vůbec odmítli jmenovat. Zatímco vyučoval od roku 1705, jmenování se dočkal až roku 1708 z rukou hejtmana v budově zemského soudu, kde také konal přednášky.\n\nS cílem předejít dalším sporům s jezuity bylo v roce 1709 rozhodnuto, že jmenování profesorů práva olomoucké univerzity napříště přísluší pouze císaři, přičemž plat poskytují moravské stavy. V roce 1714 bylo dalším císařským dekretem Karla VI. nově nastoupivšímu profesoru Pavlu Vodičkovi zajištěno čestné místo v hierarchii mezi profesory teologické a filozofické fakulty. Byla mu garantována pozice hned za děkanem, před profesory a doktory teologie. Současně dekrety z let 1722 a 1724 zajistily povinnost imatrikulovat profesory práva do všeobecného alba univerzity, studenty práv pak do zvláštního právnického alba. V roce 1725 si moravské stavy vymínily zřízení Stavovské akademie, kde také působili univerzitní profesoři práva (stavovská akademie působila v Olomouci do roku 1847, kdy byla přeložena do Brna a stala se pozdějším základem německé techniky). V roce 1732 se Olomouc stala prvním městem v habsburské říši, kde se začalo na samostatné katedře vyučovat veřejné a lenní právo. O dva roky později byla výuka rozšířena i o právo trestní. Celkově výuku zajišťovali tři profesoři na stálých postech \"Professor juris publici\", \"Primarius professor juris ordinarius\" a \"Secundarius professor juris\". Silná jezuitská reakce pak byla zřejmě příčinou založení první osvícenské společnosti v rámci habsburských zemí, kterou se v roce 1746 stala \"Societas eruditorum incognitorum in terris Austriacis\" v Olomouci, vydávající Monatliche Auszüge, první vědecký časopis na území monarchie.\n\nOpakované žádosti o zřízení fakulty právnické a lékařské (1728, 1733, 1736, 1740, 1746) byly zamítnuty císařovnou s tím, že by jim mohlo být vyhověno jen v případě uzavření fakulty v Praze či Vídni. V polovině 18. století se počty studentů práva pohybovaly kolem pěti desítek (pro srovnání: filosofů bylo téměř desetkrát více). Postavení právnické profesury v Olomouci se však výrazně zhoršilo nařízením Marie Terezie z roku 1755, podle kterého advokátem a právníkem na Moravě a ve Slezsku mohli být pouze absolventi úplných právnických studií. To vedlo k reorganizaci studia: výuka se téhož roku rozšířila i na právo mezinárodní, veřejné a přirozené, vyučované podle Grotia a Vitoria, historii a státovědu \"Imperii Romano-Germanici\" vyučované podle Johanna Jacoba Mascova, a došlo k prodloužení výuky na tři roky, přičemž probíhala 10 měsíců ročně.\n\nOd poloviny 18. století se stupňoval tlak státu na univerzitu, který vedl k zavedení direktorů namísto děkanů a k prosazování nejezuitských profesorů. Císařovna také rozhodla, že \"Rectora Magnifica\" bude volit akademická obec. Nicméně i volba v roce 1765 vedla k obsazení pozice teologem, načež se císařovna rozhodla vzít celou věc pevně do svých rukou, a v roce 1766 jmenovala prvního světského rektora, profesora práv Johanna Heinricha Bösenselleho.\n\nOd roku 1766 byli studenti práva zapisováni do univerzitní matriky (doposud měli svou vlastní). O dva roky později začal na univerzitě působit Josef Vratislav Monse, pozdější významný moravský osvícenec, buditel a právní teoretik. Od roku 1770 se obsah přednášek profiloval po vzoru Vídeňské univerzity. O rok později došlo k významné změně – po více jak 103 letech byla ukončena oddělená výuka církevního práva na teologické fakultě a byla nahrazena výukou práva kanonického a římského světskými profesory, přičemž těchto přednášek se měli účastnit také studenti teologie, kterých bylo přibližně šestkrát více než studentů práva.\n\nJeště než došlo ke zrušení jezuitského řádu, byla na univerzitě ustavena nová stolice politických a kamerálních věd (s \"Handlungs-\", \"Finanz-\", a \"Polizey-\" \"wissenschaft\"), která se nejprve stala součástí filozofické fakulty, po roce 1780 pak fakulty právnické. Její absolvování bylo podmínkou pro službu v zeměpanských úřadech.\n\nV roce 1773 papež Klement IX. rozpustil jezuitský řád; většina majetku jezuitů připadla do tzv. Studijního fondu (kromě Olomoucké univerzity také univerzita v Praze a celkem 57 gymnázií), který se měl stát základem pro budoucí školskou reformu na území monarchie. Zestátnění s sebou přineslo zásadní změnu co se týče vyučovacího jazyka – latina byla až na výjimky nahrazena němčinou. Čeština se začala výrazněji prosazovat až od 30. let 19. století, v souvislosti s národním obrozením. Co se práva týče, tak se latinsky vyučovalo jen civilní právo římské.\n\nV téže době na filosofické fakultě působil slovinský filosof Franz Samuel Karpe, který později ve Vídni sepsal pojednání o filosofii práva.\n\nV roce 1778 došlo ke krátkodobému přeložení univerzity do Brna, a to zejména pro vážné nedostatky v jejím řízení kancléřem baronem Františkem Šubířem z Chobyně v důsledku přetrvávajícího vlivu jezuitů na vedení univerzity. Současně s přeložením bylo zřízeno direktorium pro právnická studia.\n\nUniverzita v Brně nepobyla dlouho – přispěním prvního olomouckého arcibiskupa hraběte Antonína Theodora Colloredo-Waldsee byla již v roce 1782 navrácena zpět. Současně však panovník Josef II. rozhodl, že univerzity budou pouze v Praze, Vídni a Lvově, v důsledku čehož byla olomoucká univerzita degradována na akademické lyceum (podobně jako například univerzity v Innsbrucku nebo Štýrském Hradci).\n\nSpolu s navrácením do Olomouce došlo ke zřízení stolice vlasteneckého práva, tedy moravského práva a moravských právních dějin. Prosadil ji profesor Monse v roce 1782, avšak o čtyři roky později byla zrušena.\n\nV roce 1784 se direktorium stalo fakultou, ale bez privilegia promovat doktory (to zůstalo pouze teologické fakultě, privilegium promovat doktory filosofie a práva bylo odebráno v roce 1783). Fakultou se stalo zvláštním způsobem – dosavadní fakulty filosofie a teologie přišly o děkanáty a zůstal jim pouze prodirektorát, který již mělo také právnické studium. Císařské nařízení také zkrátilo výuku práva na dva roky (přirozené, veřejné a občanské právo se vyučovalo podle Karla Antona von Martiniho, lenní právo podle Hommela, státopráva podle Johanna Stephana Püttera, dějiny římské říše, Instituce a Digesta podle Johanna Gottlieba Heineccia), přičemž bylo výslovně zakázáno dokončit studium v kratší době. Zkoušky složené v Olomouci však byly platné na ostatních univerzitních fakultách, takže zájemci o právnické profese mohli získat titul v Praze, Vídni, nebo Freiburgu.\n\nZa vlády Leopolda II. došlo k prodloužení studia na tři roky a také k ustavení stolice trestního práva v roce 1792. Ve stejném roce pro nemoc ukončil přednášky Monse; jeho smrtí o rok později došlo také k definitivnímu ukončení přednášek o moravském právu.\n\nV roce 1802 měla fakulta 107 studentů (pro srovnání v Praze jich bylo 153). V roce 1804 došlo k změně skladby studia, a to v následující posloupnosti: (1) právo přirozené, státní a trestní; (2) právo římské a dějiny Říše; (3) církevní, veřejné a soukromé právo; (4) vědy politické a rakouské civilní právo. S rozpadem Říše (1806) odpadla jak výuka jejího práva, tak i dějin.\n\nPlnohodnotná výuka práva rovnocenná univerzitnímu studiu o délce 4 let byla zavedena v roce 1810. Současně bylo vyučování rozšířeno také o statistiku (v prvním roce), právní teorii, obchodní a směnečné právo a soudní řád a politickou vědu (v roce posledním). Předpokladem udělení doktorského titulu bylo složení čtyř rigorózních zkoušek (zahrnujících také statistiku a politickou vědu).\n\nV roce 1827 olomoucký arcibiskup Rudolf Johannes Joseph Rainier von Habsburg-Lothringen přesvědčil svého bratra císaře Františka I. k povýšení lycea zpět na univerzitu. Současně s tím bylo přiznáno právo promovat doktory práva (podobně jako v Innsbrucku a Štýrském Hradci). V roce 1833 byl pak jmenován první děkan \"Právnické a státovědné fakulty C. k. Františkovy univerzity v Olomouci\" (dosud byla fakulta řízena direktorem).\n\nMottem právnické fakulty v této době bylo \"Iustitia fundamentum regnorum\" (Spravedlnost základem říši).\n\nRevoluční hnutí roku 1848 nalezlo živnou půdu na olomoucké univerzitě. Zatímco profesoři teologické fakulty se od revoluce distancovali, na fakultách filosofie a práva našla nemálo zastánců. V březnu studenti s profesory napsali petici císaři, ve které se kromě jiného domáhali výuky v druhém zemském jazyce a rozšíření akademických svobod. Na konci téhož měsíce studenti vytvořili ozbrojenou Akademickou legii o dvou rotách čítajících celkem 382 mužích (1. rota se skládala z právníků, druhá z filozofů a chirurgů). Řada jejich členů na konci května odjela do Vídně podpořit akce tamějšího revolučního studentstva. Studenti se sdružovali ve spolcích, zvláště v Slovanské lípě a své názory zveřejňovali v prvních olomouckých novinách \"Die neue Zeit\" (německy) a \"Prostonárodní holomoucké noviny\" (česky). Mezi nejaktivnější stoupence revoluce patřil profesor přirozeného a trestního práva Jan Koppel (také zástupce univerzity v moravském zemském sněmu, později jeho předseda). Současně s prosazováním společných revolučních cílů probíhala na univerzitě ideová válka mezi zastánci velkoněmecké koncepce a zastánci austroslavistické koncepce revoluce.\n\nObrat nastal v říjnu 1848, kdy byla nejen poražena revoluce, ale navíc se na půl roku do Olomouce nastěhoval císař s celým svým dvorem. Postupně došlo k odklizení zastánců revoluce z univerzity. Profesoři byli odvoláni a studenti různě perzekvováni a šikanováni, nejradikálnější byli odvedeni k vojsku. Mezitím konzervativní profesoři, zejména z teologické fakulty, těžili ze svého dřívějšího odstupu od revolučního dění.\n\nV důsledku toho, že vídeňská univerzita odmítla přijímat studenty z Moravy a Slezska, stejně jako faktu, že studentům filosofie bylo umožněno zapsat se současně ke studiu práva, došlo v porevolučním období ke krátkodobému vzrůstu počtu studentů právnické fakulty až na 250, tedy dvojnásobek předrevolučního období. Došlo také k zavedení vyučování horního práva, politické aritmetiky, filosofie a dějin. V roce 1849 byla dokonce ustavena stolice občanského práva v českém jazyce.\n\nV roce 1851 došlo k uzavření filosofické fakulty. Její uzavření přečkaly katedry historie a filosofie, které byly přičleněny k právnické fakultě. Nikoliv však na dlouho:\n\nPrávnická fakulta byla uzavřena na začátku školního roku 1855/1856 a univerzita jako celek zrušena dekretem roku 1860; pouze teologická fakulta nebyla zrušena, spolu s univerzitní knihovnou zachovávajíc kontinuitu mezi starou olomouckou univerzitou a obnovenou Univerzitou Palackého v Olomouci (do roku 1875 také lékařsko-chirurgické studium v Olomouci). Profesoři práv byli přeloženi na právnické fakulty do Krakova, Lvova, Štýrského Hradce, Innsbrucku. Regálie univerzity získala univerzita v Innsbrucku – její právnická fakulta dodnes používá žezlo děkana olomoucké právnické fakulty zhotovené roku 1833 jako své vlastní a žádosti o jeho vrácení, které byly poprvé vzneseny již v roce 1918, odmítá.\n\nPravidelně se objevující snahy o obnovení univerzity ztroskotávaly jak na nevraživosti mezi Čechy a Němci, tak i na tradiční rivalitě mezi Olomoucí a Brnem. Po vzniku samostatného Československa pak byla dána přednost většímu a významnějšímu Brnu, kde byla založena Masarykova univerzita; pouze poslanec Stojan navrhoval za její sídlo Olomouc.\n\nPřestože zákon č. 35/1946 Sb. ze dne 21. února 1946, \"o obnovení univerzity v Olomouci\", předpokládal i obnovení právnické fakulty, k jejímu ustavení v padesátých letech nedošlo. Zahájení činnosti právnické fakulty mělo být provedeno následně ministerským nařízením, které však nebylo vydáno. Přispěl k tomu zřejmě i tehdejší rektor univerzity filosof a sociolog Josef Ludvík Fischer, který se snažil prosadit založení fakulty sociálně ekonomické. Po převzetí moci komunisty v roce 1948 už pak obnovení fakulty vůbec nepřicházelo v úvahu. Určité snahy opět vyvstaly v období Pražského jara, ovoce však nepřinesly.\n\nZákon z roku 1946 mohl dojít faktického naplnění až po sametové revoluci a k obnovení činnosti právnické fakulty došlo až v roce 1991. Sídlem fakulty se staly budovy bývalého sídla Okresního výboru KSČ na třídě 17. listopadu, kde se nachází dodnes.\n\nV roce 1996 na fakultě zahájila činnost první právní klinika ve střední Evropě. O deset let později činnost klinik zastřešilo Centrum pro klinické právní vzdělávání, které má za úkol inovaci stávajících a zavádění nových předmětů v pětiletém programu \"Právo\" a především zabezpečuje běh klinik, jejichž počet k roku 2011 překročil 15.\n\nV roce 2008 byla děkankou fakulty zvolena a jmenována prof. Milana Hrušáková, jejíž snahy ve vedení fakulty se zaměřily na reformu a inovaci studia magisterského a akreditaci studia doktorského. Akreditace doktorského programu \"Teoretické právní vědy\" byla dosažena a výuka výrazně reformovaného programu \"Právo a právní věda\" byla zahájena od akademického roku 2010/2011.\n\nPo obnovení fakulty nebyla úroveň její výuky přirozeně srovnatelná se stávajícími právnickými fakultami v Praze a v Brně. Svou roli mohlo hrát to, že řada profesorů a docentů, kteří zde přednášeli, současně působila i jinde (například prof. Jiří Jelínek byl současně vedoucím katedry trestního práva jak v Olomouci, tak i v Praze, nebo bývalá děkanka prof. Milana Hrušáková, která vedle vyučování v Olomouci vedla katedru občanského práva na své mateřské fakultě v Brně), a to se odrazilo na relativně menším počtu profesorů a docentů v hlavním pracovním poměru. Situace došla v roce 1998 až tak daleko, že bylo navrženo, aby byla fakultě odejmuta akreditace magisterského studijního oboru \"Právo\", přičemž bylo doporučeno zahájit výuku bakalářského oboru. V doplňující zprávě roku 1999 pak komise doporučila akreditaci na 4 roky. V roce 2001 se stal děkanem Michal Malacka, jemuž se i přes opakující se problém s akreditací v roce 2003 povedlo fakultu stabilizovat, přičemž pod jeho vedením došlo k akreditaci dalších bakalářských oborů a významnému rozšíření klinického vyučování. V závěru jeho funkce bylo započato i akreditační řízení pro doktorské studijní programy, avšak zejména pro vřavu ohledně jmenování nového děkana nevedlo ke kýženému výsledku.\n\nV roce 2007 byl děkanem zvolen těsnou většinou 8 hlasů z 15 akademickým senátem Mgr. et Mgr. Bc. Ivo Beneda, který v dané volbě sám hlasoval. Proti zvolení Benedy se postavila většina akademické obce, přičemž jej následně rektor odmítl jmenovat. V opakované volbě byla plným počtem hlasů (tedy včetně hlasu Benedy) zvolena, a později i jmenována, prof. Hrušáková, přičemž Beneda dál pokračoval ve své soudní při s univerzitou a Ministerstvem školství ohledně pravomoci rektora (ne)jmenovat zvoleného děkana.\n\nV roce 2008 fakulta zapomenula znovu zažádat o prodloužení akreditace postgraduálního oboru \"Evropská studia\", v důsledku čehož v něm nebylo možné po dobu několika měsíců konat zkoušky. I přes takto poznamenaný počátek působení se nově jmenované děkance Milaně Hrušákové v poměrně krátké době povedlo naplnit hlavní cíle volebního programu, tedy dovršení akreditace doktorského studia a akreditace výrazně reformovaného pětiletého programu \"Právo\", kterým došlo k opuštění profilu výuky práva z 19. století, do té doby svorně uplatňovaného na všech českých právnických fakultách. Podle nové děkanky se tedy potvrdila pozice Právnické fakulty UP jako „… třetí nejlépe hodnocené právnické fakulty v republice“, v budoucnu chce však dosáhnout lepší pozice.\n\nV současnosti se na fakultě vyučují čtyři studijní programy:\n\nFakulta má celkem osm kateder a tři centra:\n\nPrávní kliniky poskytují bezplatnou právní pomoc klientům z řad široké veřejnosti. Studenti mají možnost pod odborným dohledem pracovat s opravdovými případy, díky čemuž se prohlubují jejich znalosti a mohou kriticky hodnotit povahu právní profese. Hlavní důraz je kladen na překonání propasti mezi \"law in books\" (právem v knihách) a \"law in action\" (právem v akci). Studenti si osvojí souhru právní doktríny, pracovních postupů, realizaci interakce s klienty, stejně jako etický, sociální, ekonomický a politický význam právního zastoupení.\n\nPrvní právní klinika Právnické fakulty Univerzity Palackého v Olomouci byla založena v roce 1996 a je tak nejstarší ve Střední Evropě. V roce 2006 byl běh klinik zastřešen nově ustanoveným Centrem pro klinické právní vzdělávání, které má za úkol metodickou pomoc při inovaci stávajících a zavádění nových předmětů v rámci magisterského studijního oboru \"Právo\" a organizačně zabezpečuje předměty právních klinik. Klinické programy se postupně rozšiřovaly, ve školním roce 2010/11 jejich počet překročil 15.\n\nKromě předmětu \"Kurz právnických dovedností\", který je povinný, jsou všechny ostatní kliniky volitelné. Zatímco \"Studentská právní poradna\" je live-client („opravdový klient“) klinikou, ostatní kliniky jsou hybridní (kombinující jak vyučování teorie, tak i řešení případů opravdových klientů). Zvláštní pozornost je v rámci klinik věnována oblasti profesní etiky a odpovědnosti.\n\nAbsolvování většiny klinik s sebou nese zisk 4–6 ECTS kreditů; u \"kurzu právnických dovedností\" se jedná o 3 kredity za semestr.\n\nV rámci \"Studentské právní poradny\" (SPP) studenti řeší reálné případy klientů, kteří vyhledají pomoc SPP, a mohou tedy prakticky využít vědomosti nabyté v teoretických předmětech. Je organizována do sekcí (např. občanské právo, rodinné právo, pracovní právo, atp.), což jsou skupiny do nejvýše 10 studentů, přičemž každá sekce má svého garanta, tedy pedagoga PF UP odborně dohlížejícího na práci studentů.\n\nStudenti mají v průběhu semestru služby na recepci kanceláře SPP nacházející se v přízemí budovy \"A\" fakulty. Během služby na recepci přijímají klienty, kteří vyhledají pomoc SPP, vedou s nimi úvodní pohovor a na jeho základě poté zakládají spis. Spis si následně přebere garant, který dohlíží na řešení případu konkrétními studenty. Po schválení garantem poskytnou studenti právní pomoc ve formě ústní konzultace i písemné rady. Klient si pak vždy sám určuje postup ve věci, studenti jej nezastupují před soudy či jinými orgány a nikdy nejednají jeho jménem.\n\nPoradna je otevřena v průběhu studijních semestrů, tedy přibližně od počátku října do počátku prosince a od počátku března do počátku května. Otázky týkající se trestního a obchodního práva jsou z poradenství vyloučeny.\n\n\"Hybridní kliniky\" kombinují jak teoretické vyučování (zejména v oblastech, které nejsou dostatečně detailně vyučovány v rámci teoretických předmětů, např. cizinecké a azylové právo, nebo v oblastech procházejících častými novelizacemi, např. právo sociálního zabezpečení), obvykle následované simulacemi s cílem utužit nabyté znalosti, a jsou korunovány poskytnutím právní pomoci reálným klientům.\n\nZásadním prvkem hybridních klinik je spolupráce s neziskovými organizacemi: studentská právní poradna by nemohla zajistit dostatečnou rozmanitost případů v často velmi specializovaných oblastech, ve kterých navíc vyučující fakulty mohou postrádat potřebné praktické zkušenosti. Dále například studenti Kliniky cizineckého a uprchlického práva mají díky spolupráci s neziskovou organizací přístup ke klientům v jinak nepřístupných uprchlických táborech.\n\n\n\n\n\n\n\n\n\n\n\n\n\"Právo pro každý den\" je klinika zaměřená na \"street law\", tedy diseminaci právních znalostí mezi laiky. Je rozdělena na část znalostní a dovednostní. Ve znalostní části dochází k zopakování již nabytých znalostí z různých oblastí práva ve snaze lépe pochopit jejich vzájemné souvislosti. Dovednostní část se soustředí na rozvinutí prezentačních a komunikačních dovedností. Studenti se musí naučit, jak vysvětlit komplikovaný právní problém laikovi tak, aby mu porozuměl. V praktické části pak studenti realizují výukový blok na vybraných středních školách, kde vyučují žáky s cílem naučit je efektivně řešit každodenní problémy právního charakteru. Vedle sociální dimenze je hlavním cílem naučit studenty dovednosti prezentace a argumentace a komunikační základy pro efektivní sdělování odborných informací.\n\n\"Kurz právnických dovedností\" je povinným jednosemestrálním předmětem pro studenty třetího ročníku magisterského programu \"Právo\". Z hlediska definice se nejedná ani tak o kliniku, nicméně vzhledem k jeho zaměření na praktické dovednosti je na fakultě zařazen pod Centrum pro klinické právní vzdělávání.\n\nObsahově se zaměřuje na:\n\nPraktickou formou probíhá také zkoušení studentů. Podmínkou pro absolvování předmětu je například simulace vedení pohovoru s klientem, sepsání právního dokumentu na základě informací získaných během vedení pohovoru a následné předání právní rady klientovi.\n\nK dalším klinickým programům patří \"Profesní etika\", \"Lidskoprávní laboratoř\" cílená na oblast mezinárodních a vnitrostátních standardů ochrany lidských práv včetně podrobného monitoringu rozhodovací činnosti mezinárodních orgánů a simulované řešení aktuálních kauz, či \"Simulované soudní jednání z civilního práva\".\n\n\n\n\n\n\n\n"}
{"id": "293441", "url": "https://cs.wikipedia.org/wiki?curid=293441", "title": "Buddy Miles", "text": "Buddy Miles\n\nBuddy Miles (narozen jako George Miles 5. září 1947 – 26. února 2008) byl americký rockový a funkový bubeník, který se proslavil v sestavě Jimiho Hendrixe \"Band of Gypsys\", působící na rockové scéně od roku 1969 do Hendrixovy smrti v roce 1970. Miles zemřel ve věku 60 let. \n\n"}
{"id": "293445", "url": "https://cs.wikipedia.org/wiki?curid=293445", "title": "Skok (vodopád)", "text": "Skok (vodopád)\n\nSkok je vodopád na řece Mlynica ve střední části Mlynické doliny ve Vysokých Tatrách v okrese Poprad na severním Slovensku. Vodopád Skok je v německém názvosloví \"Schleierwasserfall\", v maďarském \"Fátyovízesés\" (Závojový vodopád). Pojmenovali ho přírodovědci ze Spišské Nové Vsi Július Geyer a Martin Róth, kteří zde v roce 1877 prováděli pozorování.\n\nVodopád vznikl na skalním prahu v ledovcovém údolí říčky Mlynica, jež pramení v nadmořské výšce 1 810 m mezi Satanem a Štrbským štítem. Mlynica napájí Pleso nad Skokom, nacházející se nad granodioritovým skalním prahem, vysokým přibližně 25 metrů (některé zdroje uvádí výšku pouhých 10 m). Je tak 3. nejvyšším vodopádem ve Vysokých Tatrách. V horní části vodopádu, v nadmořské výšce 1725 m, dosahuje tok Mlynice šířky 1 m. Průměrný průtok zde nabývá hodnot okolo 54 l/s, při tání sněhu až 800 l/s. Rekordní průtok z prosince 1958 činí 30 000 l/s!\n\nPod vodopádem a kolem něj prochází žlutá turistická značka od Štrbského plesa, která dále pokračuje nahoru Mlynickou dolinou. Cesta sem trvá přibližně 1 hodinu. Vodopád je možné navštívit po celý rok, ale kolem něj nahoru dolinou je možné pokračovat jen v období od 16. června do 31. října. Výstup podél vodopádu dále do doliny vede po kluzkých žulových plotnách. Cesta je však zajištěna řetězy.\n\n"}
{"id": "293446", "url": "https://cs.wikipedia.org/wiki?curid=293446", "title": "Tommy", "text": "Tommy\n\nTommy může být:\n\n"}
{"id": "293448", "url": "https://cs.wikipedia.org/wiki?curid=293448", "title": "Popovice (Přerov)", "text": "Popovice (Přerov)\n\nPopovice () jsou od 1. ledna 1980 místní částí statutárního města Přerova jako Přerov X-Popovice. Leží asi 3,5 km na sever od města, stavebně souvisí s Předmostím. V roce 2005 tu žilo 227 obyvatel.\n\nKatastr obce byl osídlen již v pravěku. Z neolitu je keramikou a broušenou i štípanou industrií doložena kultura s lineární keramikou. Z doby mladohradištní byla roku 1958 nalezena hliněná nádobka.\n\nPrvní písemná zmínka o obci (nazývané též Popůvky nebo \"Povoic minus\") pochází z roku 1346, kdy se připomíná dar kaple sv. Vavřince v Přerově spolu s několika obcemi, včetně Popovic, mansionářům při kostele P. Marie v Praze. Roku 1402 je získali po smrti Buška z Popovic bratři Aleš, Jan a Filip z Penčic. Později ves vlastnila kapitula sv. Mořice v Kroměříži, 1510 ji koupil Vilém z Pernštejna. Pernštejnové pak vlastnili obec až do roku 1585, kdy je koupil v rámci celého přerovského panství Jan Manrique de Lara a znovu krátce v letech 1594–1596. Následně vesnici koupila přerovská obec, vzápětí ji ale prodala Bedřichovi z Žerotína. Žerotínové tu založili vinopalnu. Od 1661 byly Popovice přifařeny k Předmostí. V letech 1695–1732 drželi ves v rámci přerovského panství Windischgrätzové.\n\nV roce 1794 žilo na území obce v 16 domech 117 obyvatel, roku 1854 již 154 lidí. V roce 1900 tu žilo v 30 domech jen 138 obyvatel, v roce 1921 186 lidí v 29 domech. Nejvyššího počtu obyvatel dosáhly Popovice v roce 1961 – 308. K roku 1991 měly Popovice 210 obyvatel, žijících v 65 domech se 78 byty.\n\nRoku 1892 založil Karel Přikryl cihelnu, v roce 1911 se připomíná kamenolom. Popovice byly vždy čistě českou zemědělskou obcí. V 30. letech 20. století tu bylo několik živností (mimo jiné hostinec), obchod se smíšeným zbožím zanikl až po sametové revoluci. Nyní v Popovicích existuje několik firem, nicméně za nákupy musejí obyvatelé do blízkého Předmostí, případně přímo do Přerova. Škola v obci nebyla nikdy, děti docházely do Předmostí.\n\n1948-1954 byly Popovice krátce připojeny k Přerovu (jako Přerov III–Popovice), následně se osamostatnily, ale 1960–1979 byly sloučeny s Vinary a Lýskami v jeden celek nazvaný Viničná se společným MNV ve Vinarech. Poté definitivně připojeny k Přerovu.\n\nV Popovicích se narodil a bydlel básník A. S. Chudobka (vl. jm. Stanislav Stejskal, 1887–1965).\n\n\n"}
{"id": "293451", "url": "https://cs.wikipedia.org/wiki?curid=293451", "title": "BAC TSR.2", "text": "BAC TSR.2\n\nBAC TSR.2 byl dvoumístný dvoumotorový prototyp britského taktického bombardovacího, útočného a průzkumného letounu, vyvinutý firmou British Aircraft Corporation (BAC) v 60. letech 20. století pro britské letectvo Royal Air Force. TSR-2 byl navržen jako stroj určený k průniku silně bráněnou oblastí fronty v malé výšce a velmi vysokou rychlostí. Měl napadat cíle velké důležitosti v blízkém zázemí protivníka přesně svrhovanými pumami, konvenčními nebo jadernými. Projekt TSR.2 zahrnoval celé spektrum nejmodernějších technologií, které by ho po dokončení učinily v příslušné kategorii nejvýkonnějším letounem na světě. Program vývoje TSR.2 byl kontroverzním rozhodnutím zrušen a prostředky určené k jeho dokončení přesunuty ve prospěch (posléze také neuskutečněného) nákupu amerických General Dynamics F-111K.\n\nPředchůdcem TSR.2 byl v řadách britského letectva bombardér English Electric Canberra, schopný operovat ve velkých výškách a relativně vysokou rychlostí. Stejně jako druhoválečný de Havilland Mosquito, ani Canberra nenesla žádné zbraně k vlastní obraně a spoléhala na své výkony. Stíhací letouny sice mohly dosáhnout rychlosti Canberry, ale na úrovni vývoje techniky odpovídající konci 40. a počátku 50. let 20. století byl rychlý vzlet stíhače, nastoupání do výšky pronikajícího bombardéru a další akcelerace k jeho dostižení velmi nesnadný úkol. Jak ale rostly výkony sovětských letounů, stala se Canberra velice zranitelnou. Kvůli tomu ještě před jejím zařazením do služby firma English Electric předběžně zkoumala možnosti stavby výkonnějšího letounu, v liniích jinak velmi úspěšné a oblíbené Canberry.\n\nPříchod radiolokačně naváděných střel země-vzduch do výzbroje protivzdušné obrany států okamžitě změnil všechny úvahy o nasazení bombardérů. Raketové střely útočily na pronikající letouny přímo zdola a současně dosahovaly větších rychlostí a výšek, než kterýkoli okřídlený stroj s osádkou. Canberra i další výškové bombardéry, jako např. Boeing B-52 Stratofortress nebo Avro Vulcan, byly vůči novým raketám prakticky bezbranné. Řešení se našlo v pokusu o průnik nad území nepřítele těsně u země. Pokud budeme naši planetu považovat za ideální kouli, letoun pohybující se ve výšce 60 m nad povrchem je díky zakřivení Země pro radary „viditelný“ na vzdálenost nejvýše asi 40 km, což pro stroj letící rychlostí blízkou Mach 1 představuje asi dvě minuty letu. Tak budou mít baterie protiletadlových raket jen velmi krátký čas k provedení úspěšné zteče. Šance bombardérů na průnik obranou nepřítele ještě zvýší jakékoli překážky na zemi, např. stromy, kopce, údolí, budovy v okolí radaru, apod.\n\nCanberra byla navržena k letům ve velké výšce, což přinášelo závažné problémy během pokusů o hloubkový průnik. Její křídlo s velkou nosnou plochou je v nízkém letu neúměrně zatěžováno turbulencemi, způsobenými blízkostí povrchu Země. Navíc, určování polohy a přesná navigace byl úkol, na jehož úspěšné splnění elektronika Canberry, vývojově spadající ještě do konce 40. let, prostě nemohla stačit. Od konce 50. let 20. století se objevila nová kategorie „útočných letounů“. Společné pro ně bylo vysoké plošné zatížení křídla, což snižovalo účinky turbulencí na letoun, vysokovýkonný navigační radar, umožňující bezpečný let vysokou rychlostí v malé výšce, a schopnost nést velký náklad paliva, který by vyrovnal zvýšenou spotřebu proudových motorů v malých výškách.\n\nNa základě uvedených požadavků britské ministerstvo zásobování zahájilo v roce 1956 jednání s firmou English Electric na téma očekávaných parametrů nového útočného letounu. Původně se uvažovalo o malém stroji podobném stíhačce, což vedlo k návrhu vyvinout jej z prototypu P.1B (pozdější English Electric Lightning). Tento projekt dostal označení P.18. Také se objevil názor adaptovat Canberru na novou roli, jako projekt P.17. Úvodní studie předpokládaly dolet maximálně 3,700 km při využití plné nosnosti letounu pro palivo, rychlost Mach 1,5 „ve výšce“ a charakteristiky VTOL nebo STOL (Tento požadavek vycházel z bojových plánů 50. let, podle nichž měly jaderné útoky nepřítele vyřadit z činnosti vzletové a přistávací dráhy. Připravovaný stroj měl být schopen provozu z improvizovaných letišť, případně i z ploch zcela neupravených.) Jak pokračoval vývoj, požadavky rostly. Osádka se předpokládala dvojčlenná, s druhým letcem jako operátorem navigačních a zaměřovacích systémů. Náklad mělo tvořit šest pum o hmotnosti po 450 kg. To znamenalo ukončení projektu P.18 jako nevhodného (malá nosnost) a práce se soustředila na typ P.17A, nástupce Canberry s křídlem ve tvaru delta.\n\nSpecifikace na letoun byly oficiálně vyhlášeny v březnu 1957 pod označením GOR 339 (GOR je zkratka pro General Operational Requirement – Obecný operační požadavek). Vzhledem k tehdejší úrovni technologie se jednalo o nesmírně ambiciózní plán, vyrobit nadzvukový letoun, schopný operovat za každého počasí a na velké vzdálenosti s jadernými zbraněmi, při rychlostí více než Mach 2 ve velkých výškách nebo Mach 1,2 těsně u země a se schopností STOL - krátkého vzletu z neupravených či nouzových ploch.\n\nSpecifikace zejména požadovala :\n\nZa „let v malé výšce“ se považovalo nejvýše 1,000 ft (300 m) nad zemí při uvažované rychlosti Mach 0,95. Operační dolet měl být alespoň 1 000 námořních mil (1 850 km) po vzletu z dráhy o délce maximálně 3,000 ft (900 m).\n\nZatímco nejrůznější výrobci zpracovávali odpověď na výše uvedené specifikace, nad projektem se přehnala první z mnoha politických bouří. V roce 1957 publikoval tehdejší britský ministr obrany Duncan Sandys tzv. Bílou knihu, v níž uvedl, že doba bojových letounů s lidskou osádkou již skončila a v budoucnu převezmou jejich úkoly výhradně řízené střely. Ačkoli během následujícího desetiletí byla teorie všemocných střel opuštěna, ve své době a klimatu studené války dávala určitý smysl, zvláště když se zdálo, že přechod k řízeným střelám by mohl v porovnání s letouny uspořit významnou část nákladů. Ve světle názorů Bílé knihy se po jistou dobu vedla debata o potřebnosti GOR 339. Nakonec došlo ke schválení v pokračování jeho vývoje, stejně jako dalších projektů, které se dostaly „příliš daleko, než aby mohly být ukončeny“.\n\nJinou nejistotu přinesla Zpráva o očekávaných prioritách, kterou publikoval Rozpočtový výbor Dolní komory britského parlamentu. V textu se uvádělo, že smlouvy by měly být uzavírány pouze s konsorcii tvořenými více než jednou firmou, aby se tak britské společnosti motivovaly ke spojování a slučování. Ačkoli tehdy byl za hlavní problém Británie považován vysoký počet samostatných firem, rozhodnutí výboru způsobilo ještě větší potíže. Týmy z různých továren byly politickými tahy přinuceny spolupracovat, aniž k tomu měly jiný důvod než aby získaly státní zakázku, což vedlo k závažným nedorozuměním a špatné komunikaci.\n\nTřetí politické téma, které věci rozhodně nepomohlo, byla tradiční nedůvěra mezi jednotlivými složkami ozbrojených sil. V téže době, kdy vznikaly specifikace \"GOR 339\", Royal Navy již dovedla do velmi pokročilé fáze svůj projekt \"NA.39\", z něhož se posléze vyvinul Blackburn Buccaneer. Buccaneer byl také útočný letoun pro malé výšky a vysoké rychlosti, ale navržený k operacím nad mořem. Úsporné plány vedly k nápadu vytvořit jediný stroj pro letectvo i námořnictvo a firma Blackburn pro RAF nabídla mírně nadzvukovou verzi \"NA.39\", která částečně vyhovovala požadavkům na \"GOR 339\". Královské letectvo ale odmítlo tento návrh s odůvodněním, že pro jeho potřeby je letoun s maximální rychlostí nižší než Mach 2 zcela nevyhovující a dále trvalo i na schopnosti krátkého nebo svislého vzletu. Jeden z představitelů RAF prohlásil: „Jakmile projevíme byť jen sebemenší zájem o \"NA.39\", je takřka jisté, že \"GOR.339\" nedostaneme.“\n\nPráce na \"GOR 339\" pokračovaly, s termínem pro zaslání konečné nabídky do 31. ledna 1958. Soutěže se zúčastnilo velké množství různých návrhů. \"P.17A\" od English Electric, spolu s konstrukcemi firem Avro, Hawker a Vickers-Armstrongs (reprezentované divizí Supermarine). Továrna Short Brothers zaslala plány na svisle vzlétající stroj \"P.17D\", který měl vynášet \"P.17A\" do vzduchu. Odstranila by se tak potřeba navrhovat \"P.17A\" jako letoun s kolmým startem. K dalšímu vývoji Ministerstvo letectví vybralo projekty English Electric \"P.17A\" a Supermarine 571. Zájem vyvolala i nabídka firmy Vickers, která zahrnovala ne jenom dodávku samotného letounu, ale spolu s ním i „kompletní systém“, zahrnující všechny podpůrné prostředky a logistiku, nezbytnou k jeho operačnímu nasazení.\n\nVývoj \"GOR 339\" se dostal na veřejnost v prosinci 1958, kdy byl publikován v každoroční zprávě Britského parlamentu. Pod tlakem, způsobeným rozhodnutím Rozpočtového výboru, hledalo Ministerstvo letectví cesty, jak by mohly být jednotlivé firmy a jejich projekty vzájemně propojeny. V lednu 1959 Ministerstvo zásobování oznámilo, že nový TSR-2 bude vyráběn ve spolupráci továren Vickers-Armstrongs a English Electric. TSR-2 byl typový název pro letoun, který vznikl na základě požadavků GOR 339. Jedná se o první písmena z \"Tactical Strike and Reconnaissance“ – taktický útok a průzkum. Neví se, jak ministerstvo dospělo k závěru přidat do názvu číslovku 2. Snad byla původní Canberra, která dokázala plnit stejné role, považována za TSR-1, nebo měla dvojka symbolizovat letoun schopný dosáhnout rychlosti Mach 2.\n\n1. ledna 1959 byla realizace projektu oficiálně schválena pod novým označením \"OR 343\" ( OR znamenalo Operational Requirement – Operační požadavek ). \"OR 343\" byl už ve srovnání s \"GOR 339\" detailnější a vypracovaný na základě výsledků soutěže o stavbu \"GOR 339\". Pro \"OR 343\" již došlo ke stanovení „malé výšky nad zemí“ jako nejvýše 200 ft (60 m), současně byl zahrnut i striktní požadavek na překročení rychlosti Mach 2 ve výšce.\n\nBěhem „standardní mise“ měl \"TSR-2\" nést výzbroj o hmotnosti 2,000 lb (900 kg) ve vnitřní pumovnici při akčním radiu 1 000 nm (tj. 1 852 km). Z toho se předpokládalo 100 nm (185 km) prolétnutých ve velké výšce rychlostí Mach 1,7 a 200 nm (370 km) během průniku do oblasti cíle a vylétnutí z ní při rychlosti Mach 0,95 ve výšce do 200 ft (60 m) nad terénem. Zbývající část bojového letu měl stroj absolvovat rychlostí Mach 0,92. Jestliže by se celý let odehrával ve výšce do 200 ft, mohlo dojít k omezení akčního radiu na 700 nm (1 300 km). S těžším nákladem výzbroje bylo přípustné odpovídající snížení doletu.\n\n\"TSR-2\" měl disponovat závěsníky k instalaci přídavných nádrží – jedna s objemem 450 imperiálních galonů (2 000 litrů) pod každou polovinou křídla, nebo jediná nádrž o 1 000 galonech (4 540 litrů) pod trupem. Pokud stroj nenesl výzbroj v pumovnici, mohla ji vyplnit další nádrž s objemem 570 imperiálních galonů (2 600 litrů).\n\nPlánoval se také vývoj průzkumného kontejneru pro umístění do pumovnice \"TSR-2\", který by spolu s výkonným radiolokátorem s bočním vyzařováním (SLAR - sideways looking radar) změnil britský stroj ve výkonný průzkumný prostředek, ne nepodobný letounu North American RA-5C amerického námořnictva.\n\nTovárny English Electric a Vickers-Armstrongs hledaly nejvýhodnější konečné provedení GOR 339. Obě firmy kombinovaly své projekty a nápady a plánovaly konstrukční práce s cílem prvního vzletu prototypu v roce 1963. English Electric přišlo s návrhem křídla ve tvaru delta, zatímco Vickers preferoval šípové křídlo, montované na dlouhém trupu. Protože návrh English Electric odrážel velké zkušenosti firmy s nadzvukovými letouny, bylo delta křídlo vybráno pro finální projekt. Naopak jako lepší se ukázalo řešení trupu od firmy Vickers. Nakonec měla být stavba letounu rozdělena v poměru 50/50, kdy Vickers vyráběl jeho přední a English Electric zadní část.\n\nNakonec ale Ministerstvo letectví rozhodlo o sloučení několika různých výrobců do jediné společnosti BAC British Aircraft Corporation, která vznikla roku 1960. Nastaly závažné potíže s realizací TSR.2, protože některé výrobce najímalo a úkolovalo přímo ministerstvo. To se také snažilo přímo zasahovat do vývoje a konstrukčních prací, navíc ještě pro něj obvyklým způsobem svolávání porad a schůzí, běžným pro civilní sektor. Práce se tak ještě zkomplikovaly a zpomalily.\n\nNa základě diskuse nakonec vznikly konstrukční plány hornoplošníku s mohutným delta-křídlem, jehož konce byly skloněny dolů, a plovoucí výškovkou i směrovkou. Pohon měla obstarávat dvojice proudových motorů Bristol-Siddeley Olympus, vybavených přídavným spalováním. Jednalo se o vývojovou variantu motorů použitých již u bombardérů Avro Vulcan, a dále uvažovaných i pro budoucí Concorde. Občas je nesprávně uváděno, že šéfkonstruktérem TSR.2 byl Barnes Wallis, legendární inženýr firmy Vickers, který se proslavil návrhem bombardéru Wellington a účastí na projektu ničení německých přehrad bombardováním pomocí „skákavých“ pum. Sám Wallis už se projektu TSR-2 neúčastnil, ale jeho syn, který také pracoval u Vickerse, má na něm určitý podíl. Nakonec Barnes Wallis byl k projektu TSR-2 velmi kritický a neustále opakoval, že použití křídla s měnitelnou geometrií (které vždy preferoval) namísto delty by bylo mnohem efektivnější.\n\nKonstrukce letounu zahrnovala i ofukování vztlakových klapek vzduchem odebíraným od motorů, čímž chtěli konstruktéři dosáhnout splnění požadavku na krátký vzlet a přistání (dneska se pro dosažení krátkého vzletu a přistání využívá obvykle právě křídlo s měnitelnou geometrií). TSR.2 měl nést extrémně pokročilý systém pro navigaci a zaměřování výzbroje, daleko překračující možnosti čehokoli na světě v té době; uvedený systém byl jednou z hlavních příčin spirálovitě rostoucích vývojových nákladů projektu TSR.2. Některá další vyvíjená zařízení, jako například radiolokátor pro kopírování terénu, systém nočního vidění FLIR, radar s bočním vyzařováním a pokročilý autopilot, byly nakonec použity v nově připravovaných letadlech. Křídlo mělo na svoji dobu neobvykle vysoké plošné zatížení, ale za to dalo letounu schopnost pohybovat se v malých výškách a vysokou rychlostí, při vynikající stabilitě a nevelké citlivosti na termické poryvy nebo turbulence, způsobené blízkostí povrchu Země. Tyto vlastnosti letounu nakonec umožnily snížit požadavky kladené na systémy radaru pro kopírování povrchu země a vývoj autopilota, jejichž vývoj se tak mohl podstatně zlevnit. Ke zlepšení komfortu osádky měla kabina možnost „plavat“ – pohybovat se vzhledem k trupu letounu - pomáhala tak utlumit vlivy turbulencí na piloty a snížit únavu letců.\n\nNavzdory strmému růstu nákladů (kterému se nedalo vyhnout, neboť počáteční odhady byly nastaveny příliš nízko) došlo nakonec ke stavbě dvou prototypů. Zkušební pilot Roland Beamont vykonal první let na TSR-2 (XR219) dne 27. září 1964. Během testů stroj prokázal, že plní s rezervou požadavky na výkony, původně stanovené v GOR 339. Aerodynamika byla zcela bez problémů, ale neustálé potíže způsobovaly motory a systémy zatahování podvozku. Nakonec se právě nevyzkoušené motory staly příčinou odložení prvního letu prototypu, který se tak nemohl zúčastnit každoroční přehlídky ve Farnborough.\n\nPrvní letové zkoušky byly vykonány s vysunutým podvozkem a velmi striktně omezeným výkonem motorů. Jenom při desátém letu byl podvozek úspěšně zatažen a vysunut, ale vibrace za pohybu po zemi zůstávaly. Příďová noha podvozku během rychlého pojíždění kmitala na rezonanční frekvenci lidského oka, což způsobovalo u pilota i navigátora zdvojené vidění. Problém se řešil přidáváním dalších a dalších tlumičů do už tak velice komplikované mechaniky podvozku. Druhý prototyp (XR220) měl mít vestavěné přídavné tlumiče v hlavních podvozkových nohách, které byly zkoušeny na prvním prototypu XR219.\nPrvní nadzvukový let (čtrnáctý let prototypu XR219) se odehrál během přeletu z A&AEE (\"Aeroplane and Armament Experimental Establishment\", \"Zkušební ústav letadel a výzbroje\") Boscombe Down na tovární letiště BAC ve Wartonu. K překvapení všech letoun dosáhl nadzvukové rychlosti bez použití přídavného spalování (tzv. supercruise). Jakmile zkušební pilot Beamont zapnul přídavné spalování (pouze na jednom motoru, u druhého nebylo funkční kvůli závadě palivového čerpadla), TSR-2 v akceleraci překonal dokonce i fenomenální Lightning, který jej doprovázel, navzdory tomu, že pilot využil u stíhačky maximální režim přídavného spalování obou motorů. Během testu byla dosažena rychlost Mach 1,2.\nProtože do prvního prototypu nebyly instalovány žádné z pokročilých elektronických systémů, zkušební lety se omezily pouze na ověření letových vlastností. TSR.2 se při nich projevil jako výjimečně ovladatelný a současně i nesmírně výkonný stroj.\n\nV USA byl v téže době vyvinut letoun General Dynamics F-111 Aardvark jako následník typu Republic F-105 Thunderchief, s měnitelným šípem křídla, vnitřní pumovnicí, schopností nést jaderné zbraně a pronikat k cíli v letu těsně u země. RAF jej od počátku vývoje považovala za vhodnou alternativu v případě nedostatku prostředků na dokončení TSR.2. Když se objevily první zprávy o možném zrušení britského vývoje, zaměstnanci BAC uspořádali protestní pochod a nová labouristická vláda možnost jakýchkoli omezení projektu TSR-2 důrazně popřela. Ovšem již v parlamentní rozpravě o rozpočtu na další fiskální rok dne 6. dubna 1965 byl oznámen plán zakoupit F-111. Již o týden později britský ministr financí bránil toto rozhodnutí v diskusi na půdě parlamentu jako „výrazně ekonomičtější“.\n\nVšechny přípravky a nástroje pro sériovou výrobu TSR.2, stejně jako rozestavěné letouny, byly následně sešrotovány. Dva již dokončené ale „nezalétnuté“ stroje zůstaly zachovány, i když s částečně poničeným vnitřním vybavením a chybějícími systémy; XR220 lze vidět v Muzeu RAF, Cosford (poblíž Wolverhamptonu), XR222 v Imperial War Museum na letišti Duxford. Spolu se dvěma rozestavěnými trupy (XR221 a XR223) byl jediný letuschopný exemplář TSR-2 (XR219) převezen do Shoeburyness a použit jako cíl při zkouškách odolnosti konstrukce moderního letounu a jeho systémů vůči palbě protiletadlových zbraní. Unáhlenost, se kterou došlo ke zničení všech stop po vývoji TSR.2, je dodnes kritizována.\n\nJako náhrada TSR.2 byly uvažovány dva typy. Nákup amerických General Dynamics F-111 s měnitelnou geometrií křídla v „britské“ verzi K pro úkoly průzkumu a taktického bombardování, v delším horizontu se pak měl uskutečnit společný anglofrancouzský projekt útočného letounu AFVG, opět s měnitelnou geometrií.\n\nNakonec byl i vývoj F-111K zrušen kvůli enormnímu růstu nákladů, které dokonce vysoko překročily množství prostředků vynaložených na projekt TSR.2. Objevily se i závažné technické problémy, jež by bylo nutné řešit před uvedením letounů do plné operační způsobilosti. Protože ani výkony F-111K neodpovídaly požadavkům a ve stejné době britská libra prošla tvrdou devalvací, došlo ke zrušení již podepsané objednávky na 50 kusů a místo nich dostalo Královské letectvo stroje F-4 Phantom II a Blackburn Buccaneer, některé z nich předisponované od Royal Navy. Ironií osudu se jednalo o stejný typ, který RAF odmítlo, aby získalo TSR.2. Buccaneer se ukázal jako výkonný a spolehlivý letoun, který zůstal v operační službě až do první poloviny 90. let 20. století.\n\nPro britský letecký průmysl je TSR.2 neustále předmětem dohadů na téma „Co kdyby …“, podobně, jako stíhací Avro Arrow pro Kanadu. Phantom a Buccaneer byly ve službě částečně nahrazeny stroji Panavia Tornado, letouny s měnitelnou geometrií křídla, mnohem menšími než F-111 nebo TSR.2. V SSSR došlo na konci 60. a v 70. letech k vývoji taktických bombardovacích, útočných a průzkumných strojů s měnitelnou geometrií křídla (Su-17, MiG-27, některé verze MiG-23). Australské letectvo si nechalo pro své potřeby upravit F-111C, které používalo až do prosince 2010, kdy je nahradilo letouny Boeing F/A-18F Super Hornet.\n\nNa počátku 80. let 20. století byla na popud vlády Margaret Thatcherové vypracována studie proveditelnosti obnovení projektu vývoje TSR.2. Objevily se nepodložené spekulace, podle nichž měl být letoun přepracován k využití možností soudobé technologie, nicméně studie prokázala, že náklady by rozhodně nebyly úměrné výsledku. Důvodem je právě důsledná likvidace všech stop po vývoji TSR.2 v 60. letech, kvůli níž by se muselo při vývoji začínat prakticky od nuly. Protože i letoun v mezičase zastaral a nebylo ho možné nadále považovat za technologickou špičku, plány na znovuzrození TSR.2 se nedočkaly realizace.\n\nV projektu se uvažovalo o zvýšení nákladu zbraní či paliva na 25 000 liber (11 000 kg).\n\nÚdaje dle\n\n\n\n\n\n"}
{"id": "293453", "url": "https://cs.wikipedia.org/wiki?curid=293453", "title": "Joachim Dánský", "text": "Joachim Dánský\n\nPrinc Joachim Dánský, hrabě z Monpezatu (* 7. června 1969 Kodaň) je mladším synem dánské královny Markéty II. a jejího manžela prince Henrika.\n\nV letech 1994–2005 byl ženatý s Alexandrou Manley, původem z Hongkongu, která po rozvodu obdržela titul hraběnky z Frederiksborgu \"ad personam\". S Alexandrou má Joachim dva syny: prince Nikolaie a prince Felixe.\n\nV květnu 2008 se oženil s Francouzkou Marií Cavallierovou. V listopadu 2008 oznámila královská rodina, že princ Joachim a princezna Marie očekávají v květnu 2009 své první dítě. Dne 4. května 2009 porodila princezna Marie syna, který dostal jméno Henrik Carl Joachim Alain. Dne 24. ledna 2012 porodila princezna Marie dceru, jež dostala jméno Athena Maguerite Françoise Marie.\n\n"}
{"id": "293461", "url": "https://cs.wikipedia.org/wiki?curid=293461", "title": "Bráhmana", "text": "Bráhmana\n\nBráhmana (v dévanágarí ब्राह्मण), též bráhman, je členem tradiční kněžské třídy staroindické společnosti. Tato společnost se dělila na kasty (\"varny\", společenské třídy, doslova \"barvy\") a vedle bráhmanů patří do tohoto dělení základních způsobů života také \"kšatrija\" – člen tradiční třídy válečníků, \"vaišja\" – člen tradiční třídy obchodníků a řemeslníků a \"šúdra\" – člen tradiční třídy dělníků a služebníků. \n\nPodle indické tradice to byl stvořitel vesmíru Puruša (Višnu), který dal vzniknout tomuto uspořádání spo­leč­nosti. Každou kastu vytvořil z jiné části svého těla; z jeho úst vzešla kasta bráhmanů studujících posvátné texty, z jeho paží se zrodili kšatrijové, ze stehna vaišjové a z jeho chodidel vznikli šúdrové. Hindové, kte­ří nepatřili do žádné z kast, byli považováni za nečisté a říkalo se jim nedotknutelní, \"párjo­vé\". \n\nV Bhagavadgítě Krišna uvádí, že On je stvořitelem \"varen\", a ty jsou charakterizovány vlastnostmi (\"guna\") a činnostmi (\"karma\"). Později začala být příslušnost k \"varně\" určována původem (\"janma\", odtud označení kasty \"játi\"), což vedlo k úpadku celého systému.\n\nSystém kast v In­dii již od roku 1947 úředně neplatí, přesto však dosud ve své nečisté podobě přetrvává.\n"}
{"id": "293462", "url": "https://cs.wikipedia.org/wiki?curid=293462", "title": "Klíčenka", "text": "Klíčenka\n\nKlíčenka je drobný předmět, sloužící k přenášení nebo uschovávání klíčů. Kromě významu pro fyzický objekt se pojem klíčenka používá též v software, který do klíčenky ( ) ukládá šifrovací klíče.\n\nKlíčenka jako pouzdro na klíče je běžný předmět denní potřeby. Jedná se o malé kožené, plátěné či koženkové pouzdro, ve kterém je umístěn kroužek na klíče, což je dvojitě vinutý kovový pérový kroužek, jenž slouží jako spojovací součást pro jednotlivé klíče. Pouzdro bývá opatřeno vhodným technickým mechanizmem, kterým lze klíčenku neprodyšně uzavřít (suchý zip, zdrhovadlo, knoflíky apod). Pouzdro chrání obsah našich kapes, aktovek či kabelek před mechanickým poškozením, jež by mohlo případně vzniknout od kovových hran jednotlivých klíčů.\n\nDo klíčenky obvykle umísťujeme klíče od jednoho a téhož objektu (dům, byt, kancelář, chalupa apod.), či klíče, jenž užívá jedna konkrétní osoba. Někdy lze klíčenku použít i jako pouzdro ma drobné mince nebo na jiné drobné předměty denní potřeby.\n\nKromě této základní funkce také klíčenka chrání samotné klíče před nepříznivými povětrnostními vlivy, zejména před možností koroze.\n\nJe to předmět, připevňovaný ke klíči či svazku klíčů. Může to být recesistický, upomínkový nebo reklamní přívěsek, nebo miniaturní zařízení. Příkladem praktického zařízení je USB klíčenka, sloužící pro přenos dat.\n\nExistují věšáčky na klíče, které jsou označovány slovem klíčenka, může se jednat třeba o ozdobný pásek či řetízek, jenž se připevňuje na oděv nebo na příruční zavazadlo, který je opatřen očky či kroužky pro připevnění klíčů, může se jednat i o ozdobný věšáček umístěný například u vchodových dveří do bytu či na jiném vhodném místě.\n\nAnalogií k fyzickým objektům je výraz klíčenka ( ), který se používá pro označení úložiště šifrovacích klíčů (např. programem gpg). V operačním systému Mac OS X se pro ukládání hesel používá program s názvem Apple Keychain. Termín \"keychain\" byl poprvé použit v sérii článků IBM developerWorks.\n"}
{"id": "293468", "url": "https://cs.wikipedia.org/wiki?curid=293468", "title": "Marie Kristýna Rakouská", "text": "Marie Kristýna Rakouská\n\nMarie Kristina Habsbursko-Lotrinská (německy \"Maria Christina Désirée Henriette Felicitas Rainiera von Habsburg-Lothringen\", španělsky \"María Cristina de Habsburgo-Lorena\", 21. července 1858, Židlochovice– 6. února 1929, královský palác v Madridu), byla císařská a královská princezna, arcivévodkyně rakouská, španělská královna a regentka jako druhá manželka Alfonse XII., matka krále Alfonse XIII.\n\nMarie Kristina, v kruhu rodiny zvaná Christa, se narodila na zámku Židlochovice jako dcera arcivévody Karla Ferdinanda, druhého syna arcivévody Karla, a jeho ženy Alžběty Františky Marie Rakouské. \n\n29. listopadu 1879 se v madridském královském paláci provdala za krále Alfonse XII. Španělského.\n\nByla matkou jeho tří legitimních dětí:\n\nProtože se nástupce trůnu Alfons XIII. narodil až po smrti svého otce, působila Marie Kristina po smrti svého manžela 25. listopadu 1885 až do narození syna Alfonse 17. května 1886 jako regentka Španělska. Regentkou zůstala i po prohlášení novorozeného syna králem Alfonsem XIII., a to až do doby jeho plnoletosti v roce 1902, kdy sám převzal úřední záležitosti. Během jejího regentství prohrálo Španělsko roku 1898 španělsko-americkou válku. V roce 1898 byla podepsána Pařížská mírová smlouva, ve které Španělsko předalo Kubu, Portoriko, Filipíny a Guam do správy USA, o rok později byla podepsána německo-španělská smlouva, ve které Španělsko prodalo svá zbývající koloniální území v Pacifiku Německu (Palau, Severní Mariany a Karolíny).\n\nJako vdova, matka i regentka (do roku 1902) Marie Kristina ve věku 27 let zcela rezignovala na přepych dvora a zcela se oddala péči o syna. Vládu mu předala při dosažení jeho plnoletosti v roce 1902. Když se v roce 1906 oženil, ztratila definitivně roli první dámy královského dvora a zbytek svého života zasvětila pomoci potřebným.\n\nMarie Kristina byla považována za agilní, v tehdejší době až odvážnou ženu. Když v červnu (27. 6.) 1889 královští inženýři prováděli v parku poblíž Madridu experimenty s vojenskými balóny, objevila se náhle královna a projevila přání podniknout let. Hlavní opatrovatelka měla podle svědectví veliký strach letět s ní, proto nastoupila královna sama s jedním z pobočníků a několika inženýry do balónu, jenž se, připevněný dvěma lany, za hromového jásotu vojáků a důstojníků vznesl do výšky 350 metrů. Balónu od té doby nikdo neřekl jinak než „Maria Christina von Habsburg“.\n\n\n"}
{"id": "293469", "url": "https://cs.wikipedia.org/wiki?curid=293469", "title": "Majn", "text": "Majn\n\nMajn ( ) je řeka v Čukotském autonomním okruhu v Rusku. Je 475 km dlouhá. Povodí má rozlohu 32 800 km².\n\nOdtéká z Majnského jezera, které se nachází na svahu Penžinského hřbetu. Teče na severovýchod převážně v široké dolině. Na dolním toku se větví na jednotlivá ramena. Ústí zprava do Anadyru.\n\nZdrojem vody jsou sněhové a dešťové srážky. Průměrný průtok činí přibližně 260 m³/s. Zamrzá v polovině října a rozmrzá na konci května.\n\nNa dolním toku je při vyšším vodním stavu možná vodní doprava loďmi s malým ponorem.\n"}
{"id": "293471", "url": "https://cs.wikipedia.org/wiki?curid=293471", "title": "Gejza II. Uherský", "text": "Gejza II. Uherský\n\nGejza II. Uherský (1130 – 31. května 1162) byl uherským králem v letech 1141 – 1162, z rodu Arpádovců. Byl synem uherského krále Bély II. a Heleny, dcery srbského velikého župana Uroše I. Korunovaný za uherského krále byl 16. února 1141, již 3 dny po otcově smrti.\n\nJelikož měl pouze 11 let, správu země převzal bratr jeho matky Beloš. Začátek jeho vlády byl poznamenán zhoršujícími se vztahy s římskoněmeckou říší, když byly zrušeny zásnuby mezi Gejzovou sestrou Žofií a následníkem německého trůnu. Vzájemné vztahy se zhoršily i s Čechami. Na scéně se také objevil syn dřívějšího krále Kolomana Boris. Římskoněmecký císař Konrád III. mu dovolil naverbovat si žoldáky na jeho územích. V dubnu 1146 Boris vpadl na území Uherska a dobyl Bratislavu, jenže Gejzovi se podařilo okupanty podplatit, aby odtáhli. Útok se však po půlroce zopakoval, jenže tentokrát byly v přímém setkání v bitvě u Litavy oddíly Jindřicha II., rakouského markraběte a Borisova podporovatele, poraženy uherskými vojsky.\n\nO rok později přes Uhersko procházely německé oddíly na Druhou křižáckou výpravu. Po tomto vojsku do Uher dorazili i vojáci francouzského krále Ludvíka VII. Došlo ke spřátelení tohoto krále s Gejzou a Ludvík VII. se stal kmotrem Gejzova syna Štěpána. Oba tyto přechody proběhly bez problémů.\n\nManželstvím se sestrou velkoknížete Kyjevské Rusi byl zatažen do mocenských sporů v této zemi. První výpravu do Kyjevské rusi provedl již v roce 1148 a další následující rok. Obě skončily bez výraznějších úspěchů. V roce 1150 opět vtrhl na Kyjevskou Rus, ale královští rádcové byli koupeni haličský knížetem a přiměli uherského krále, aby se vrátil domů. Poslední, šestou výpravu podnikl Gejza v roce 1152. Porazil haličského knížete Vladimirka Volodareviče, čímž mu odplatil hanebnou porážku z předchozího roku, ale ten se pomocí podplácení opět postaral, aby Gejza nemohl vyhrát definitivně.\n\nSrbové, kterým Gejza pomáhal v odboji proti Byzanci, byli byzantským císařem Manuelem I. poražení a císař se vydal proti Uhersku. Obsadil pevnost Zemun a Kolomanův syn Boris pustošil uherské území. Gejza se vydal za Borisem, ale ten utekl do Byzance, kde nakonec zemřel.\n\nV roce 1153 a také o dva roky později se Gejza pokusil uzavřít spojenectví s jihoitalskými Normany proti Byzanci, ale neúspěšně, a proto Gejza raději s byzantským císařem uzavřel mír. Přesto podporoval císařova bratra, který chtěl uchvátit korunu pro sebe, a v roce 1154 podnikl poměrně úspěšnou vojenskou výpravu na území Byzantské říše. Císař Manuel se mu odplatil vojenskou výpravou do Uher, a tak Gejza raději roce 1155 uzavřel mír na 5 let. Dalším nebezpečím pro zemi byl římskoněmecký císař Fridrich I. Barbarossa, který se netajil mocenskými zájmy na úkor Uherska. Fridrich I. povýšil v roce 1156 rakouské markrabství na vévodství a vévoda Jindřich II. Jasomirgott prohlásil, že je připraven na boj proti Uhersku.\n\nVelmoži, kteří nebyli spokojeni s Gejzovou vládou, začali organizovat spiknutí. Do jejich čela se postavil Gejzův mladší bratr Štěpán. Spiknutí však bylo odhaleno a Štěpán byl nucen utéct do Německa. Jenže německý císař Štěpánovi odmítl pomoct, a tak odešel do Byzance. Uhersko - německé vztahy se však zlepšily, protože Fridrich I. hledal spojence proti Byzantské říší. V té době se papežem stal proticísařsky zaměřený Alexandr III., avšak císařovi přívrženci si zvolili vzdoropapeže Viktora IV. Evropa se tak rozdělila na dva tábory a Gejza podpořil Alexandra III., což zpečetil konkordát mezi Uherskem a papežskou kurií uzavřený v roce 1161.\n\nKrálův nespokojený bratr Štefan se opět pokusil na svou stranu získat císaře Fridricha I., což se mu znovu nepodařilo a znovu utekl do Byzance, následovaný bratrem Ladislavem. Gejza určil za následníka trůnu svého syna Štěpána, který již od roku 1152 vládl jako spolukrál. Po Gejzově smrti tak Štěpán III. na trůn nastoupil, jenže čekaly ho mocenské zápasy se strýci Štěpánem a Ladislavem podporovanými Byzantskou říší.\n\nV roce 1146 si vzal za manželku Eufrozinu z rodu Rurikovců, dceru kyjevského velkoknížete Mstislava I. Spolu měli tyto děti:\n\n\n"}
{"id": "293474", "url": "https://cs.wikipedia.org/wiki?curid=293474", "title": "Pogynden", "text": "Pogynden\n\nPogynden ( ) je řeka v Čukotském autonomním okruhu v Rusku. Je 297 km dlouhá. Povodí má rozlohu 13 100 km².\n\nPramení mezi výběžky Raučuanského hřbetu a teče převážně mezi horami. Ústí zprava do Malého Aňuje (povodí Kolymy).\n\nZdrojem vody jsou sněhové a dešťové srážky. Promrzá do dna od prosince do dubna.\n\nV povodí řeky se nacházejí naleziště zlata.\n"}
{"id": "293475", "url": "https://cs.wikipedia.org/wiki?curid=293475", "title": "Telomera", "text": "Telomera\n\nTelomery jsou koncové části chromozomů. Při buněčném dělení se telomery zkracují kvůli neschopnosti enzymu syntetizovat konce lineárních nukleových kyselin. Původní délka se obnovuje obvykle během tvorby pohlavních buněk činností enzymu telomerázy, což je neobvyklá RNA-dependentní DNA polymeráza nesoucí si vlastní molekulu RNA jako templát pro tvorbu DNA. Kromě pohlavních buněk jsou své telomery schopné znovu prodlužovat i kmenové buňky díky přítomnosti vlastní telomerázy. Většina rakovinných buněk také obnovuje své telomery pomocí telomerázy, což umožňuje potlačit růst řady rakovinných buněk blokací telomerázy, část rakovinných buněk ale opravuje své telomery alternativním systémem využívajícím rekombinaci.\n\nTelomery (z řečtiny – \"telos\" (\"τέλος\") \"„zakončení\"“ – \"merοs\" (\"μέρος\", kořen: \"μερ-\") \"„část\"“) jsou umístěné na konci ramen chromozómu tvořeného chromatinem, kdy tyto konce jsou tvořené konstituvním chromatinem, který je repetetivního charakteru. Tvorba těchto opakujících se sekvencí je základ obranného mechanismu a také v oblasti centromery v chromozomu se nachází podobné, opakující se segmenty GGAAT. Postupné zkracování délky telomer vede ke stárnutí buňky (senescence) a její programované buněčné smrti vyvolané tumor supresorovými geny p53 a Rb, čímž je zabráněno nekontrolovatelnému buněčnému dělení. Stárnutí s tím však nemusí souviset. Délka telomer neindikuje dobře délku dožitého věku lidí.\n\nTelomery fungují jako postradatelné nárazníky, které jsou postupně spotřebovávány při procesu dělení buněk. Jejich přítomnost chrání geny, jsou přednostně zkracovány místo nich, tudíž geny vychází z procesu nepoškozené. Samotné telomery jsou chráněné proteiny telosomy (Shelterin) a také RNA (TERRA), telomery mohou být obnoveny enzymem TERT (hTERT). V poslední době se diskutuje o umělých zásazích do sekvencí DNA jejich opravou. Nicméně zde je třeba brát také ohled na etiku a možné neuvážené následky.\n\nBarbara McClintocková první žena, která dostala Nobelovu cenu v fyziologii, medicíně v roce 1933. Zabývala se cytogenetikou a pozorovala, jak se chromozomy postrádající konce stávájí pomalejšími a \"\"lepivým\"i\", z toho vyvodila hypotézu o existenci jedinečné struktury na vrcholech chromozomů udržujících stabilitu a výdrž. V období po roce 1970 byl ruský teoretik Alexei Olovnikov, prvním kdo rozpoznal, jak chromozomy nedokáží replikovat svá zakončení. Dle tohoto pozorování spolu s názorem Leonarda Hayflicka o limitované míře bunečného dělení, Olovnikov pozdeji navrhl. DNA sekvence jsou ztraceny pokaždé, co se buňka dělí do té doby až postupná ztráta dosáhne kritické úrovně, od které dělení buněk končí. \n\nMezi lety 1975–1977, pracující kolegyně na Yaleové univerzitě Elizabeth Blackburnová s Josephem G. Gallem, objevila neobvyklou podstatu telomer, s jejich jednoduchou opakující se DNA sekvencí, z které se vrcholy chromozomů skládají. Blackburn, Carol Greider, a Jack Szostak jsou vědci odměnění Nobelovou cenou za fyziologii, nebo medicínu za rok 2009 za objev, že jsou chromozomy chráněné přítomností telomer a objevení enzymu telomerázy.\n\nTelomery jsou opakující se sekvence nukleotidu nacházející se na vrcholcích lineárních chromozómů většiny eukaryotických organismů. TTAGGG je sekvence opakujících se nukleotidů, základ telomer obratlovců. Většina prokaryotních organimsů má chromozomy kruhovité, spíše než lineární a neuzavřené. Nemají tedy přítomné v kruhovém chromozomu telomery. Přítomnost telomer kompenzuje neucelenou polokonzervativní DNA replikaci na vrcholcích chromozomů. U telomer mnohobuněčných eukaryotických organismů se nevyskytuje báze uracil v nukleotidech stejně jako u samotné DNA. \n\nVe většině prokaryotních organismech, jsou choromozomy cyklické a nemají zakončení, netrpí tedy předčasnou terminací replikace. Malá část bakteriálních chromozomů, ( jako jsou v \"Streptomyces, Agrobacterium\", a \"Borrelia\") jsou linearní a obsahují telomery velmi odlišné od telomer v chromozomech eukaryotních buněk, strukturou i funkcí. Známé struktury bakteriálních telomer svou podstatou napodobují formu vázání bílkovin na koncích lineárních chromozomů, nebo uzavřených tvarů připomínající sponky do vlasů, z jedno-vláknitých DNA na zakončeních lineárních chromozomů. \n\nPři procesu replikace DNA, replikační enzymy u eukaryotické DNA (\"komplex s DNA polymerázou a bílkovinami\") nemůžou replikovat přítomné sekvence na zakončnení chromozomů (nebo přesně vlákna chromatidy). Z důvodu, že tyto úseky a informace, které nesou by se ztratily. Proto jsou telomery, tak důležité při úspěšném procesu dělení buněk. Pomáhají “\"zakrý\"t“ konce genových sekvencí, ale sami jsou ztraceny při DNA replikaci. V buňce je možné nalézt enzym telomerázu, který doplňuje opakující se nukleotidové sekvence na konce DNA. Telomeráza, tedy obnovuje postradatelnou část telomer, zakrývající DNA. \n\nVe většině mnohobuněčných eukaryotických organismech je telomeráza aktivní jen u zárodečných buněk. Některé druhy kmenových buněk jako jsou embrionální kmenové buňky (ESC) a některé bílé krvinky. Telomerázu je možné znovu aktivovat a telomery navrátit do embrioninálního stádia přes somatické přesunutí buněčného jádra. Existují teorie, které považují stálé zkracování telomer jednotlivými procesy replikace v somatických buňkách za příčinu stárnutí a postupně slábnoucí obranné mechanismy těla proti rakovině. To, je protože telomery se chovají jako zpožďovací “\"pojistka\"“, eventuálně po čase odejde z provozu po určitém proběhnutém počtu dělení buněk a to má za výsledek následnou ztrátu vitálně důležitých genetických informací z chromozomu buňky do budoucích procesů dělení buněk. \n\nDélka telomer se velmi liší v závislosti na skupině organismů. Od přibližně 300 základních párů v kvasinkách až po mnoho párů bází (kb) v lidských chromozomech. Často jsou složené z rozmezí bohatých na guanin – 6 – 8 základních opakujících se párů. Eukaryotické telomery mají typické zakončení s 3´ jedno-vláknovým DNA převislým úsekem, který je esenciální pro udržování a zakrývání konce chromozomů. Bylo identifikováno více proteinů vázajících se na jedno či dvou vláknové telomery DNA. Fungují, jak v udržování telomer, tak v jejich vlastnosti zakrývat důležité sekvence DNA. Telomery se formují do struktur velkých smyček nazývaných stuhy (kroužky) telomer, zkráceně T-loops. Jednovláknová DNA se svine do dlouhého kroužku, stabilizovaného proteiny spojujícími telomery. Na konci T-loop je jednovláknová sekvence telomery (DNA) udržována na oblast dvou-vláknové DNA a to za přítomnosti vlákna telomery narušujícího strukturu dvoušroubovice DNA. Také přerušuje párování bází na jednom z vláken. Tato celkem 3 vláknová struktura se nazývá D-loop, nebo také D-kroužek (displacement loop, existuje také R-loop pro RNA).\n\nZkracování telomer u lidí vede k senescenci replikace a postupně blokuje dělení buněk. Základní podstatou tohoto mechanismu, ale je prevence před genovou nestabilitou a vývojem rakoviny v buňkách lidského těla, které jsou již staré a limitují počet možných uskutečnění buněčného dělení. Nicméně zároveň zkrácené telomery narušují funkce imunitního systému, které navyšují náchylnost vzniku neřízené rakoviny. Když nastane, že jsou již úseky telomer příliš krátké, potenciálně se mohou rozvinout z jejich uzavřené struktury. Buňka následně zaznamená odkrytí zranitelné DNA jako již poškození a přestane růst, vstoupí do buněčného stáří, nebo nastartuje apoptosu (sebe destruktivní proces), což se odvíjí od genetického pozadí buňky (p53 status). Odkrytí telomery se také děje při fúzi chromozomů. Protože v normálních somatických buňkách je považováno, za nemožné toto poškození napravit, tak se v buňkách rovnou spustí apoptóza. Většina nemocí spojených se stárnutím jsou spojovány s zkrácenými úseky telomer, nicméně spíše to souvisí se zpomalující se schopností buněk telomery obnovovat. Funkce orgánů se zhoršují, jak více a více buněk je v procesu apoptózy, či vstupují do buněčného stárnutí, ve výsledku to vede k selhání orgánové soustavy.  \n\nBílkovinný komplex známý jako shelterin chrání zakončení samotných telomer od rozpoznání za neopravitelné vidlicovité úseky inhibicí homologní rekombinace (HR) a nehomologním spojováním zakončení (NHEJ). Na samém distálním konci telomery se nachází základ 300 bází o jednom vlákně, které formuje T-loop (T-kroužek). Tato smyčka je analogická k uzlu, který stabilizuje telomery, zabraňuje rozpoznání zakončení telomer jako otevřené narušené části pro mechanismus opravy DNA. Když se vyskytne spojování zakončení, které je nehomologní ho typu na koncích telomer, výsledkem nakonec je spojení chromozomální. Smyčka T-loop je dohromady sestavena několika proteiny, zaznamenanými například TRF1, TRF2, POT1, TIN1, a TIN2. Tento soubor je společně označován komplex Shelterin. U lidí je komplex Shelterin složen z 6 bílkovin identifikovaných jako TRF1, TRF2, TIN2, POT1, TPP1, a RAP1.\n\nV průběhu procesu se poslední RNA primer připojí a s DNA polymerázou a RNA nukleázou a DNA ligázou v procesu konvertují RNA (primeru) na DNA na zapečetění mezer mezi Okazakiho fragmentem. Z důvodu pozměnění RNA na DNA, musí již být přítomné vlákno DNA před úsekem RNA primeru. To se děje na všech místech zaostávající části, neděje se to však na konci, kde je přichycen poslední RNA primer. Nakonec , je tato RNA zničena působením enzymu, který degraduje zbylou RNA v těsné blízkosti umístěné na DNA. Proto je část telomery ztracena při každém cyklickém procesu replikace na 5´konci zaostávající části dceřiného vlákna od původního vlákna.\nStudie s experimenty provedenými ve zkumavkách poukázali, že telomery jsou vysoce citlivé na oxidační stres. Je důkaz o zprostředkovaném poškození DNA oxidačním procesem, na který je poukazováno jako důležitý, determinant zkracování telomery. Zkracování telomer vlivem volných radikálů vysvětluje rozdíl mezi přepokládanou ztrátou koncového replikačního problémového segmentu (c. 20 bp) za dělení buněk a skutečného zkrácení telomer. Zkrácení telomer, které probíhá v rozmezí 50–100 bp, a to má mnohem větší dopad na délku telomer, než zkrácení koncovým replikačním problémem, segmentu. Některé studiu se zaměřili na interakce mezi přírůstkem antioxidantů a délkou telomer. V LIBCSP, studii rakoviny prsu na Long Islandu byl nalezen střední nárůstek rizika vzniku rakoviny prsu u žen s nejkratšími telomerami a nízkého doplňování Beta-karotenu. Dále vitamínu C a E, to dle autorů dokazuje, že určitá míra interakce rizika vzniku rakoviny prsu a s mechanismy při poškozování DNA, souvisí s přítomností zkrácených telomer, způsobené oxidačním stresem.\nZkracování telomer je často spojováno s procesy stárnutí a nemocemi stáří. V roce 2003 objevil Rochard Cawthon, dle jeho studie to, že jedinci s delšími telomerami vedou delší život, než jedinci s kratšími telomerami. Nicméně, není známo jestli krátké telomery jsou znakem stáří jednotlivé buňky, nebo se prakticky podílejí na stárnutí samém. Souvislost se střední délkou života se však prokázala u více druhů.\n\nPsychologický stres a zkracování telomer\n<br>\nV roce 2017 proběhla meta-analýza 23 studií a vyšla s výsledky, že zvýšené vnímání psychologického stresu bylo spojeno s malým poklesem délky telomer, zároveň byl ale také důkaz o potenciálním zkreslení při publikaci studií. Při vzetí zkreslení k výsledkům, se tento účinek zkrácení zmírnil a stal nevýznamným. Oxidační stres má trvat při zvýšeném množství volných radikálů.\n\nLimit probíhajícího buněčné dělení byl poprvé předpokládán Leonardem Hayflickem (Stanfordova univerzita) a tato hranice je nyní nazývána Hayflick limit. V návaznosti na sebe byly učiněny signifikantní objevy skupinou vědců v organizaci Geron Corporation. Vedoucím výzkumníků byl zakladatel firmy Michael D. West, který definitivně propojil zkracování telomer s hranicí Hayflickova limitu. Klonování katalytických komponent telomerázy umožnilo testování experimentů, zda za dostatečné úrovně působení telomerázy a zamezením zkracování telomer, prodlouží životnost buněk. Účinky telomerázy byly publikované v časopise Science jako opravdu schopné prodloužení délky normálních funkcí buňky, nyní je na ní přihlíženo, že je schopna prodloužit životnost somatické buňky, zpomalováním zkracování telomer.\n\nReverze procesu zkracovaní telomer přes dočasnou aktivaci telomerázy může být praktickým způsobem zpomalení procesu stárnutí. Způsob jakým se to projevuje je oddálení Hayflickova limitu. Byly navrhnuty tři cesty na obrácení mechanismu zkracování telomer. Léky, genová terapie, nebo potlačení metabolismu tzv. strnulostí / hibernace. Tyto metody nebyly dosud prokázány na lidech, ale bylo demonstrováno, že zkracování telomer je zpomaleno až zastaveno během hibernace a stárnutí je během ni zpomaleno (Turbill, et al. 2012 & 2013). Hibernace by měla mít pozitivní vliv na délku života (Lyman et al. 1981). Úspěšně bylo prokázáno, že při reverzi zkracování telomer , došlo k úspěšnému zamezení některých znaků stárnutí, alespoň tedy u laboratorních myší.  Dále také u hlístice (\"Caenorhabditis elegans).\" Je i hypotéza, že delší telomery a především aktivace telomerázy by mohla vést k urychlenému vývoji rakoviny (e.g. Weinstein and Ciszek, 2002). Nicméně delší telomery, jak již bylo zmíněno, mohou i chránit proti výskytu rakoviny, protože u příliš zkrácených telomer je pravděpodobnost výskytu rakoviny větší. Také bylo navrhnuto, že prodloužené telomery by mohly vést k zvýšené spotřebě energie organismem. \n\nMetody na prodloužení telomer by mohly být využity i u manipulace s tkání, a to, že dovolují zdravé savčí buňky bez známky rakovinného bujení kultivovat v množství dostatečně velkém na biomedicínské inženýrství na opravy materiálu a tkání. \n\nDvě studie o dlouho žijících mořských ptácích demonstrovaly fakt, že role telomer není plně pochopena. V roce 2003 vědci pozorovali prodlužující se telomery během stárnutí u ptáka \"Oceanodroma leucorhoa\". To bylo poprvé, co byl takový vývoj telomer vůbec zaznamenán. V roce 2006 bylo ohlášeno (Juola) objevení dalšího dlouho žijícího mořského ptáka s zkracujícími se telomerami do 40 roka života a to u \"Fregata minor.\" U tohoto nesouvisejícího druhu se po 40 roku života výrazně objevilo prodlužování telomer, nicméně se tetnto jev u každého jedince lišil. Navíc podle délky telomer nelze rozeznat věk jedince tohoto ptačího druhu. Z toho vědci vyvozují, že u procesů spojených s telomerami jsou variace v délce, s kterými ještě nejsou plně obeznámeni. Gilley a Blackburn testovali, zda zkracování telomer má vliv na buněčné stárnutí u trepek  a došli k závěru, že při stárnutí nedocházelo k zkracování telomer.\n\nDále Gomes s kolegy vydal studii v komparativní biologii savčích telomer, ve které tvrdí že délka telomer různých savců koreluje nepřímo s délkou života a zůstává v tématu se stárnutím spíše kontroverzní. K tomu tým s Harrisem našel jen minimální důkazy na to, že by lidské telomery přímo vykazovaly vztah s procesem stárnutí, spíše než důležitost kognitivních schopností a fyzických schopností jedince. \n\nTelomery jsou kritické pro udržování genů nepoškozených, a integrovaných a mohou být faktorem silně ovlivňujícím startování nemocí spjatých s stárnutím. Studie laboratoří ukazují, že obecně dysfunkce a krácení telomer se objevuje během stárnutí a vývoje rakovinného neřízeného dělení. Krátké telomery mohou vést k nestabilitě genových sekvencí, ztrátě chromozomů, formací nerecipročním translacím. Telomery jsou rakovinných buňkách a v jejich lezích prekurzorů signifikantně kratší, než v okolní nezasažené tkáni. \nPozorovací studie objevili ve velkém množství experimentů zkoumajících rakovinu, krátké telomery. Navíc u lidí s rakovinnými buňkami v těle byly objeveny kratší telomery v leukocytech zaručujících správný chod imunitní soustavy, tím ji také brzdící (narušující metabolismus), než u zdravých lidí. Nedávná meta-analýza navrhuje 1.4. až 3.0 násobně zvýšené riziko vývoje rakoviny pro ty, kteří mají kratší telomery, než u jedinců, kteří mají v buňkách přítomné telomery delší. Nicméně zvýšené riziko závisí i na věku, pohlaví, rozdíly v životním režimu a typu a místě rakovinného bujení v těle. \n\nJednou z metod je TRF (Terminal restriction fragment) jižní skvrny. Započetí polymerázového řetězce reakcí jako testovací metody zahrnuje determinaci, telomery na jednu genovou kopii v poměru (T/S), to je ukázkový segment, který odpovídá v buňce průměrné délce telomer.\nZatímco více společností nabízí měření délky telomer, zacházení s těmito měřeními jsou široce diskutabilní pro využívání v medicíně i osobně pro jednotlivce. Elizabeth Blackburn (nositelka Nobelovy ceny), je spoluzakladatelkou jedné z těchto firem a podporuje využití měření délky telomer v klinickém prostředí. \n\n\n"}
{"id": "293477", "url": "https://cs.wikipedia.org/wiki?curid=293477", "title": "Béla II. Uherský", "text": "Béla II. Uherský\n\nBéla II. zvaný \"Slepý\" (1108/1110 – 13. února 1141), maďarsky \"Vak II. Béla\", byl uherským králem z dynastie Arpádovců.\n\nByl synem Almoše, chorvatského krále a nitranského knížete, mladšího bratra uherského krále Kolomana I., a Předslavy, dcery kyjevského velkoknížete Svatopluka II.\nJako chlapec byl Béla roku 1113 oslepen svým strýcem, králem Kolomanem – stejný osud postihl i jeho otce Almoše.\nDůvodem byla Álmošova opozice proti králi a Kolomanovy obavy, aby nebylo ohroženo následnické právo jeho vlastního syna Štěpána.\n\nRoku 1131 se stal Béla uherským králem, neboť Kolomanův syn Štěpán II. neměl mužského dědice a roku 1128 povolal ke dvoru svého slepého bratrance, učinil jej svým následníkem a také zprostředkoval jeho sňatek s Helenou (též uváděna jako \"Ilona\" nebo \"Jelena\"), dcerou srbského velkého župana Uroše I. Vzhledem ke svému hendikepu nebyl Béla schopen vykonávat samostatnou vládu a opíral se tedy nejen o svou královskou radu, ale i o manželku Helenu, která hrála významnou roli při výkonu královské moci. Důležité postavení na uherském dvoře měl i Helenin bratr bán Beluš, který často jednal královým jménem.\n\nKe korunovaci došlo 28. dubna 1131 ve Stoličném Bělehradě. Jeho panování pak začalo shromážděním v Aradu, při kterém nechal popravit všechny šlechtice, kteří se spolupodíleli na jeho oslepení. Podle pramenů se jednalo o 68 šlechticů a na tomto aktu pomsty se bezpochyby výrazně podílela královna Helena.\n\nPo Bélově nastolení na uherský trůn vystoupil znovu se svými nároky Boris, neuznaný syn krále Kolomana, a získal zastání na polském dvoře Boleslava Křivoústého (který byl s Arpádovci vzdáleně spřízněn). Roku 1132 vpadl do Uher a z prohrané bitvy se spasil útěkem. Bélu tehdy vojensky podpořil švagr Adalbert Babenberský, a jeho další švagr, český kníže Soběslav I. opakovaně vtrhl do Boleslavova Slezska. Soběslav byl také Bélovým zástupcem u císařova dvora. Až v srpnu 1135 se na říšském sněmu Boleslav Křivoústý vzdal svého chráněnce Borise a uznal Bélu uherským králem.\n\nS Helenou Srbskou (po 1109 – po 1146):\n"}
{"id": "293482", "url": "https://cs.wikipedia.org/wiki?curid=293482", "title": "Přenosná motorová stříkačka PS 12", "text": "Přenosná motorová stříkačka PS 12\n\nPřenosná motorová stříkačka PS 12 je hasičská stříkačka, určená pro jednotky požární ochrany. Slouží k provedení zásahu od vodního zdroje na malé požáry nebo jako čerpadla pro doplňování cisteren, v sérii pak lze použít i několik stříkaček pro dálkovou dopravu vody ze stroje do stroje. \n\nVlastní stříkačku lze přenášet čtyřmi osobami a proto je možné její nasazení i na špatně přístupném vodním zdroji. Je tvořena motorovou jednotkou, odstředivým jednostupňovým čerpadlem z lehkých slitin, plynovou vývěvou na spálené plyny a rámem, uzpůsobeným k přenášení stříkačky a ustavení na pevný terén. Motor je čtyřválcový, čtyřdobý, zážehový, původně osazený do Škody 1202, později se montovaly motory ze Škody 1203. Původně se startovala klikou, pozdější verze měly elektrický 12 V startér. Zapalování zajišťovalo v původním provedení magneto Scintilla Vertex, později pak běžný škodovácký rozdělovač. Jako paliva se používá benzínu, spotřeba paliva je asi 11,5 l/hod. Chlazení motoru je kapalinové, dvouokruhové s nuceným oběhem. Stříkačka má jedno sací hrdlo o průměru 110 mm se šroubením a dvě výtlačná hrdla B 75 mm. \n\nV současnosti jsou oblíbené úpravy této stříkačky pro sportovní účely. Motory stříkaček určených výhradně pro požární sport jsou převrtávány na objemy až 1800-1900 ccm, což sebou nese zvýšení výkonu až na 40 kW, takto upravené stříkačky jsou však nepoužitelné pro požární zásah, nelze je uchladit.\n\n\n"}
{"id": "293489", "url": "https://cs.wikipedia.org/wiki?curid=293489", "title": "Karel Ferdinand Rakousko-Těšínský", "text": "Karel Ferdinand Rakousko-Těšínský\n\nArcivévoda Karel Ferdinand (29. července 1818, Vídeň – 20. listopadu 1874, Židlochovice) byl rakouský arcivévoda a těšínský princ z tzv. vojevůdcovské linie habsbursko-lotrinské dynastie.\n\nByl druhý syn těšínského knížete a arcivévody Karla Kudvíka Rakousko-Těšínského a Jindřišky Nasavsko-Weilburské.\n\nJako syn „vítěze od Aspernu“ započal svou vojenskou kariéru u 57. pěšího pluku v Brně. Poté převzal velení jedné z brigád v Itálii, a poté v roce 1848 v Praze proti povstalcům.\n\nOd roku 1854 žil se svou rodinou v Itálii. V roce 1859 byl jmenován generálem na Moravě a ve Slezsku, a roku 1860 byl přeložen do Brna. V roce 1866 se vzal pozice generála a o osm let později zemřel na nemoc jater. Pohřben byl do vídeňské kapucínské krypty.\n\nRoku 1854 se Karel Ferdinand oženil s vdovou po Ferdinandu Karlovi Rakouskému-Este (1821–1849), arcivévodkyní Alžbětou Františkou Marií (1831–1903), dcerou Josefa Antonína Habsbursko-Lotrinského:\n\n"}
{"id": "293493", "url": "https://cs.wikipedia.org/wiki?curid=293493", "title": "Agostino di Duccio", "text": "Agostino di Duccio\n\nAgostino di Duccio (1418, Florencie – asi 1481, Perugia) byl italský sochař v období renesance.\n\nByl ovlivněn Donatellem a Michelozzem, s kterými pracoval v Pratu. Roku 1441 byl obviněn z krádeže a vyhnán z Florencie. Následující rok pokračoval v práci na oltáři sv. Geminiána pro modenskou katedrálu Nanebevzetí Panny Marie.\n\nRoku 1446 studoval pozdně gotická sochařská díla v Benátkách a setkal se s Matteem de' Pasti, který jej povolal k výzdobě Tempio Malatestiano v Rimini, kde Agostino pobýval v letech 1449 až 1457.\n\nMezi lety 1457 a 1462 pracoval na mramorové fasádě kostela sv. Bernardina v Perugii a poté obdržel mnoho zakázek, zvláště ve Florencii. Například Madonnu d'Auvillers pro Piera de' Medici, nyní v Louvru. Roku 1473 navrhl bránu kostela S. Pietro v Perugii. Tento návrh však nebyl nikdy realizován.\n"}
{"id": "293495", "url": "https://cs.wikipedia.org/wiki?curid=293495", "title": "Béla I. Uherský", "text": "Béla I. Uherský\n\nBéla I. Uherský (\"maďarsky I. Béla\", okolo 1016 – 11. září 1063) byl v letech 1048–1060 kníže Nitranského knížectví a Biharska, v letech 1060–1063 uherský král. Pocházel z rodu Arpádovců. Byl synem nitranského knížete Vazula a ženy pocházející z pečeněžského rodu Tatun.\n\nPoté, co byl Bélův otec Vazul v roce 1031 na příkaz krále Štěpána I. oslepen, utekl Béla spolu s bratry Leventem a Ondřejem a bratrancem Domoslavem do Čech. Po uzavření německo-českého spojenectví, namířeného proti Samuelovi Abovi, upřednostnil kníže Břetislav I. Domoslava, kterého vzal v roce 1042 na výpravu do Uher. Béla spolu s bratry odešel do Polska, k polskému knížeti Kazimírovi I. Zde Béla získal pověst zkušeného a silného bojovníka v bojích s Pomořanci. Získal si Kazimírovu přízeň a díky tomu se oženil s jeho sestrou Rychenzou. Ondřej a Levente se v této situaci rozhodli odejít k Pečenehům a později na Kyjevskou Rus.\n\nRoku 1046 se Ondřej vrátil do Uherska a stal se králem, Domoslav se stal nitranským knížetem. Když o dva roky později Domoslav zemřel, povolal Ondřej Bélu z Polska. Béla dostal knížecí úděl, který se skládal z Nitranska a Biharska. Ondřej zároveň určil Bélu svým nástupce, protože v tom čase neměl žádného zákonného dědice.\n\nBéla byl suverénním vlastníkem knížecího údělu. Pravděpodobně za jeho vlády bylo vybudováno nové opevnění Nitranského hradu, který byl jeho sídlem. Vydával také vlastní mince, které byly kvalitnější než mince krále Ondřeje I. Spolu s bratrem žili ve shodě, společně bránili krajinu proti vpádům Němců v letech 1050–1052, dokud se v roce 1053 neuzavřel s německým císařem mír. V září 1058 se Ondřej I. střetl při řece Morava s německým králem Jindřichem III., s kterým uzavřel mír a zasnoubil svého pětiletého syna Šalamouna I. s Jindřichovou dcerou Juditou. Téhož roku nechal Ondřej chlapce ve Stoličném Bělehradě korunovat, čímž porušil slib daný Bélovi a krátce poté dostal záchvat mrtvice, po kterém částečně ochrnul.\n\nBéla se nechtěl vzdát nároku na korunu a roku 1059 vyjel hledat pomoc v Polsku, u svého švagra Boleslava Smělého. Na jaře 1060 vpadl s polským vojskem do Uher. Ondřejovi přišlo na pomoc početné vojsko z Německa. Obě vojska se střetla v bitvě u řeky Tisy, ze které Béla odešel jako vítěz. Ondřej se spolu s míšeňským markrabětem Vilémem snažil utéct do Německa, ale Bélovi vojáci je chytili u Mošenského hradu. Krátce nato Ondřej zemřel.\n\nRoku 1061 se pokusil svou vládu legitimizovat a dal svolat velké shromáždění do Stoličného Bělehradu, kam měli z každé obce přijít dva zástupci a rozšířit královskou radu. Chtěl zde předložit různá reformní opatření (ohledně daní, cen výrobků, hodnotě mincí, trhových dní atd.), která měla napomoci pozdvihnout hospodářství krajiny. Na shromáždění však přišlo také velké množství nespokojenců, kteří žádali od krále návrat k pohanství.\n\nKrál na vzbouřence povolal vojsko a pohanské povstání potlačil. Změny v hospodářství prosadil nakonec bez velkého shromáždění lidu. Dal razit kvalitní stříbrné denáry, určil pevnou cenu výrobků, snížil daně, zrušil vymáhaní starých dluhů a namísto neděle se trhovým dnem stala sobota.\n\nV srpnu 1063 začal mladičký německý král Jindřich IV. organizovat výpravu, která měla za cíl dosadit jeho švagra Šalamouna na uherský trůn. Béla přišel s návrhem, že odevzdá trůn Šalamounovi a ponechá si svoje dříve údělné knížectví. Po odmítnutí tohoto návrhu dal zesílit hradní posádky a svolat vojsko. Během pobytu v Dömösi však utrpěl těžké zranění, když se pod ním zřítila stavba trůnu. Přesto vytáhl do boje, avšak během cesty svým zraněním podlehl. Byl pochován v benediktinském klášteře v Szekszárdu, který sám založil v roce 1061.\n\nNa trůn nastoupil Šalamoun, kterého tam dosadil Jindřich IV. Bélovi synové, Gejza, Ladislav a Lampert, podobně jako před lety jejich otec, našli útočiště v Polsku.\n\nZ manželství s Ryksou Polskou, dcerou Měška II. Lamberta se narodilo pravděpodobně sedm dětí:\n\n"}
{"id": "293497", "url": "https://cs.wikipedia.org/wiki?curid=293497", "title": "Skala", "text": "Skala\n\nNázev Skala má více významů:\n\n\nPodobný název:\n"}
{"id": "293504", "url": "https://cs.wikipedia.org/wiki?curid=293504", "title": "Fén (rozcestník)", "text": "Fén (rozcestník)\n\nFén má více významů:\n\n"}
{"id": "293511", "url": "https://cs.wikipedia.org/wiki?curid=293511", "title": "Komplement fixační test", "text": "Komplement fixační test\n\nKomplement fixační test (zkratka CFT z anglického Complement fixation test), někdy označovaná jako reakce vazby komplementu nebo komplement fixační reakce (KFR), je imunologická metoda patřící mezi základní sérologické metody, jež fungují na principu reakce protilátky s antigenem. CFT využívá schopnosti vázat se na komplex antigenu s protilátkou (IgG a IgM izotopu) a následně tím aktivovat komplementový systém.Test se používá především k diagnostice infekčních onemocnění lidí a zvířat, přičemž CFT lze použit k identifikaci jak specifických protilátek tak antigenu. Metoda byla vypracována v roce 1901 Bordetem a Genguem. Přestože je metoda již na ústupu a je často nahrazována jinou technikou (např. ELISA), stále se používá v řadě diagnostických laboratořích například k diagnostice toxoplasmózy.\n"}
{"id": "293513", "url": "https://cs.wikipedia.org/wiki?curid=293513", "title": "Paranoid (píseň)", "text": "Paranoid (píseň)\n\n„Paranoid“ je titulní skladba skupiny Black Sabbath z legendárního alba \"Paranoid\", které vyšlo v roce 1970. Byla nahraná jen jako doplněk k albu, ale nakonec se z ní stala titulní píseň a zároveň jeden z největších a nejznámějších hitů skupiny. Původní název alba měl být \"War Pigs\", ale vydavatel se rozhodl zamezit riziku negativních reakcí ze strany zastánců války ve Vietnamu a změnil titul podle názvu této skladby. Píseň Paranoid je na Black Sabbath neobvykle krátká a rychlá. Vydaný singl trval méně jak 3 minuty, což byla délka vhodná pro přehrávaní v hlavních vysílacích časech komerčních rozhlasových stanic. Singl vyšel v červenci 1970 a v žebříčcích Spojeného království dosáhl čtvrté příčky.\n\nTuto skladbu s oblibou Ozzy zpíval i v době své sólové kariéry. Koncertní verzi skladby nahranou s Randy Rhoadsem (koncertní album \"Tribute\") vydal i na svém výběrovém albu \"The Essential Ozzy Osbourne\".\n\nTelevizní kanál VH1 zařadil „Paranoid“ na 34. místo v žebříčku Greatest Metal Songs . V březnu 2005 časopis \"Q\" magazine umístil tuto píseň na 11. místo v jeho hodnocení 100 nejvelkolepějších kytarových nahrávek. V časopisu Rolling Stone se umístila na 250. místě v seznamu 500 nejlepších skladeb všech dob. Skladba byla umístěna na první pozici v knize \"The Top 500 Heavy Metal Songs Of All Time\". Seznam byl výsledkem spočítaných hlasů skoro 18 000 fanoušků heavy metalového žánru.\n\n\n"}
{"id": "293515", "url": "https://cs.wikipedia.org/wiki?curid=293515", "title": "Drafi Deutscher", "text": "Drafi Deutscher\n\nDrafi Deutscher, celým jménem \"Drafi Franz Richard Deutscher\" (9. května 1946, Berlín – 9. června 2006, Frankfurt nad Mohanem) byl německý zpěvák, skladatel a producent sintského původu. Jeho otcem, kterého nikdy nepoznal, byl klavírista maďarského původu Drafi Kálman, podle Drafiho vlastních údajů synovec maďarského operetního skladatele Imre Kálmana. Matkou byla berlínská ošetřovatelka Margarete Lehmann.\n\nNa hudební dráhu nastoupil v roce 1963 singlem \"Teeny\". Jeho největšími úspěchy byl singl \"Marmor, Stein und Eisen bricht\" z roku 1965, který se v Německu a v Rakousku dostal na první místo hudebních hitparád a hit \"Guardian Angel\", který složil a nazpíval pod pseudonymem \"Masquerade\". Složil také několik písniček například pro skupinu Boney M., Tonyho Christie nebo Nina de Angelo.\n\n\n"}
{"id": "293536", "url": "https://cs.wikipedia.org/wiki?curid=293536", "title": "Euboia", "text": "Euboia\n\nEuboia, Euboja, Euboea nebo Evvia ( ) je ostrov u pobřeží Řecka v západní části Egejského moře. Je to druhý největší ostrov Řecka po Krétě a šestý největší ostrov ve Středozemním moři. Někdy bývá řazen do souostroví Sporady, většinou však je pro svou velikost uváděn samostatně. Má rozlohu 3655 km².\n\nCelý ostrov je součástí stejnojmenné regionální jednotky, která kromě hlavního ostrova zabírá i okolní ostrovy a část pevniny. V roce 2011 na ostrově žilo 192 201 obyvatel. Na ostrově je celkem 7 obcí, v rámci nich 24 obecních jednotek a 158 komunit. V závorkách je uveden počet obyvatel obcí, obecních jednotek a komunit.\n\nOd pevniny je oddělena Severním a Jižním Euboiským průlivem mezi nimiž se nachází úžina Euripos, která je široká 40 m a je překlenuta mostem. Kromě toho je na severu ostrov od pevniny oddělen úžinou Trikeri. Na jihu se Jižní Euboiský průliv rozšiřuje a vytváří Petalijskou zátoku. Od ostrova Andros odděluje Euboiu Kafirejská úžina.\n\nOstrov je hornatý a nejvyšší vrchol dosahuje nadmořské výšky 1743 m.\n\nNa ostrově se pěstuje vinná réva a olivy a chovají se ovce a kozy.\n"}
{"id": "293551", "url": "https://cs.wikipedia.org/wiki?curid=293551", "title": "Most Krk", "text": "Most Krk\n\nMost Krk ( \"\", původně \"Titov most\") je 1430 m dlouhý železobetonový obloukový most spojující chorvatský ostrov Krk s pevninou. Ročně přes něj projede přes milion automobilů. Do provozu byl dán v v červenci 1980 s původním názvem Titův most na počest jugoslávského prezidenta Josipa Broze Tita, který zemřel o dva měsíce dříve.\n\nMost byl navržen Ilijou Stojadinovićem ve spolupráci s Vukanem Njaguljem a Bojanem Možinou. Stavba byla realizována podniky Mostogradnja v Bělehradu a Hidroelektra v Záhřebu. Práce na mostě začaly v červenci 1976 a most byl otevřen 19. července 1980. Most je tvořen dvěma oblouky a jedním pylonem, umístěným na ostrůvku Sveti Marko. První, větší oblouk (mezi pevninou a ostrůvkem Sveti Marko) začíná poblíž města Kraljevica a překonává Tihi kanal. Jeho rozpětí je 390 m, výška nad hladinou moře je 67 m. Rozpětí oblouku včetně ponořené části je 416 m a do roku 1997 to bylo největší rozpětí betonového mostního oblouku na světě. V roce 1997 byl v Číně postaven most Wanxian přes řeku Jang-c’-ťiang, u kterého je oblouk o 4 m větší. Druhý, menší oblouk (mezi ostrůvkem Sveti Marko a ostrovem Krk) překonává Burni kanal. Jeho rozpětí je 244 m, výška nad hladinou moře je 55 m. Délka mostu je 1309 m, s příjezdovými komunikacemi 1430 m. Na stavbu bylo použito 25 000 m³ betonu a 4 500 tun betonářské výztuže. Na výstavbě se podílelo asi 350 pracovníků. Most je součástí státní silnice D102. Tělesem mostu jsou vedeny elektrické a telefonní kabely, vodovod a ropovod.\n\nMost spojuje 19 200 obyvatel ostrova a jeho turistická letoviska s tzv. Jadranskou magistrálou na chorvatském pobřeží. Je také spojnicí mezi Rijekou a mezinárodním letištěm Rijeka, které je na severu ostrova. Za prvních 20 let provozu projelo přes most více než 27,2 milionů automobilů, v letech 2000–2010 už to bylo 33 milionů. Ročně přes něj přejede přes milion automobilů. Z důvodu silných severních větrů bóra musí být most někdy dočasně uzavřen. Konstrukce má odolat větrům o rychlosti až 142 km/h. Vítr o rychlosti 220 km/h zde byl naměřen 17. ledna 1987. Kvůli zvyšujícímu se provozu se plánuje stavba ještě většího mostu ocelové konstrukce několik set metrů východně od stávajícího. Při cestě z pevniny na ostrov je vybíráno mýtné. V roce 2016 bylo následující:\n\n"}
{"id": "293552", "url": "https://cs.wikipedia.org/wiki?curid=293552", "title": "Saki", "text": "Saki\n\nSaki ( ; ; ) jsou lázeňské město poblíž Černého moře v rovinaté západní části Krymu, sporném území považovaném za část Ukrajiny, ale ovládaném od Krymské krize Ruskem. Leží asi 4 km od mořského pobřeží, na břehu přilehlého slaného Sackého jezera, na železniční trati spojující Simferopol (45 km) a Jevpatorii (25 km). V roce 2006 zde žilo 26 400 obyvatel, z toho 66 % tvořili Rusové, 25 % Ukrajinci, 6,1 % Krymští Tataři. Z malé vesnice se po otevření prvních bahenních lázní v Rusku (1837) přeměnily v poklidné lázeňské město.\n\n"}
{"id": "293556", "url": "https://cs.wikipedia.org/wiki?curid=293556", "title": "Sangiran", "text": "Sangiran\n\nSangiran je archeologické naleziště na ostrově Jáva v Indonésii. Jeho rozloha činí 48 km². Leží v provincii Jawa Tengah (Střední Jáva), asi 15 km od Surakarty v údolí řeky Solo. V roce 1996 bylo toto naleziště zařazeno na seznam světového dědictví. \n\nOblast začal prozkoumávat v roce 1934 německý antropolog Gustav Heinrich Ralph von Koenigswald. V následujících letech zde byl objeveny pozůstatky jednoho z nejranějších předků člověka - Pithecanthropus erectus (\"Jávský muž\", nyní reklasifikován jako část druhu Homo erectus). Bylo zde nalezeno kolem 60 dalších fosílií lidských předků, mezi nimi např. Megantrophus palaeo, což činí přibližně polovinu všech světových nálezů podobného typu.\n\n"}
{"id": "293558", "url": "https://cs.wikipedia.org/wiki?curid=293558", "title": "Lektiny", "text": "Lektiny\n\nLektiny jsou velká skupina proteinů neimunitního původu, které dokáží s vysokou mírou specifity rozpoznávat a vázat cukry, ať už volné nebo vázané na glykoproteinech nebo glykolipidech. Na rozdíl od glykosyltransferáz lektiny nekatalyzují žádnou chemickou reakci, tedy nevykazují enzymatickou aktivitu. Lektiny se účastní mnoha dějů, ve kterých je nutné specifické rozpoznávání (imunologické reakce, kontakt buněk ve tkáních, interakce patogenů s hostitelem atd.). První objevené lektiny byly pro jejich schopnost aglutinovat (shlukovat, srážet) červené krvinky pojmenovány aglutininy (WGA – wheat germ agglutinin, RCA – Ricinus communis agglutinin).\n\nLektiny se dají dělit podle zdrojů, ze kterých se získávají, na:\n\nPatří mezi nejčastěji používané v rutinní laboratorní a medicínské praxi. Jsou většinou velmi stálé (v lyofilizované podobě vydrží bez problému několik let) a jsou relativně levné.\n\n\n\n\n"}
{"id": "293559", "url": "https://cs.wikipedia.org/wiki?curid=293559", "title": "Saky", "text": "Saky\n\nSaky jsou malá vesnice v okrese Kladno, jedna ze dvou částí obce Třebichovice. V roce 2011 zde trvale žilo 23 obyvatel.\n\nVes se rozkládá necelých 6 km severně od Kladna v nadmořské výšce kolem 259 m na dně hlubokého otevřeného údolí při pravém břehu Knovízského (Svatojiřského) potoka pod severním úbočím Vinařické hory; prochází jí pouze místní silnice, spojující obce Pchery a Třebichovice. Do počátku 80. let skrze Saky vedla také lokální železniční trať z Kladna-Dubí do Zvoleněvsi, dnes zrušená a v oblasti této vsi snesená.\n\nV katastrálním území jsou zjištěná předvěká sídliště a pohřebiště s voluntovými nálezy.\n\nPrvní písemná zmínka o vesnici pochází z roku 1382. Obyvatelé Sak byli zemědělci, nyní má ves především charakter rekreační. K roku 1420 byly Saky zastaveny bratřím Václavovi a Janovi z Račiněvsi, v 16. století patřily městu Slaný a Nejvyššímu purkrabství Pražského hradu. V roce 1579 se ovšem uvádí vlastnictví obce Lidmily Žďárské z Martinic i jako součást kladenského panství Žďárských pánů. Majitelé obce se střídali až do roku 1848, kdy došlo ke zrušení poddanství: v roce 1688 Marie Maxmiliána Eva Hýserlová, roku 1690 vnoučata z Lamberka, roku 1701 Anna Marie Františka z Toskánska a v roce 1705 obec patřila benediktýnskému klášteru v Břevnově.\n\nSaky byly v roce 1869 pod názvem Sak osadou obce Pchery v okrese Slaný, v letech 1880–1921 osadou obce Pchery, v roce 1930 obcí v okrese Slaný. Od roku 1961 jsou součástí obce Třebichovice v okrese Kladno. Saky jsou přifařeny k Pcherské farnosti, kde je i příslušný hřbitov. Ve Pcherech byla původně i škola.\n\nČíslování domů proběhlo v roce 1770:\n\n\n"}
{"id": "293560", "url": "https://cs.wikipedia.org/wiki?curid=293560", "title": "Milion (rozcestník)", "text": "Milion (rozcestník)\n\nSlovo milion nebo milión může označovat: \n\n"}
{"id": "293561", "url": "https://cs.wikipedia.org/wiki?curid=293561", "title": "Jiří Tiller", "text": "Jiří Tiller\n\nJiří Tiller (* 25. května 1947, Praha) je český fotograf.\n\nVystudoval scénografii na Střední uměleckoprůmyslové škole v Praze, poté se zapsal ke studiu umělecké fotografie na FAMU. Po okupaci Československa armádami Varšavské smlouvy v roce 1968 emigroval roku 1969 do Rakouska. Studoval ve Vídni na Vyšší grafické škole kterou absolvoval roku 1973. Po ukončení studií zde založil vlastní studio reklamní fotografie, současně se věnoval vlastní tvorbě. Roku 1989 byla ve Vídni otevřena jeho galerie moderního umění. Od roku 1994 tvoří a žije na Jindřichohradecku. Fotografuje barevně, zejména krajinné náměty pomocí velkoformátových fotoaparátů.\n\n\n"}
{"id": "293562", "url": "https://cs.wikipedia.org/wiki?curid=293562", "title": "Amguema", "text": "Amguema\n\nAmguema, Amgujema nebo Omvaam ( , nebo ) je řeka v Čukotském autonomním okruhu v Rusku. Je 498 km dlouhá. Povodí má rozlohu 28 100 km². Na horním toku se nazývá Vulvyvejem ),\n\nPramení na Čukotské planině. Překonává četné peřeje a proud je prudký. V údolí řeky se nachází velké množství jezer. Na jejím toku se nacházejí osady Dorožnyj, Amguema, Tranzitnyj a Geologičeskij. Ústí do Čukotského moře.\n\nV povodí řeky se nacházejí naleziště olova, wolframu a zlata.\n\n"}
{"id": "293575", "url": "https://cs.wikipedia.org/wiki?curid=293575", "title": "Pierre Trudeau", "text": "Pierre Trudeau\n\nJoseph Philippe Pierre Yves Elliott Trudeau PC CC CH QC FRSC (také známý jako Pierre Trudeau nebo Pierre Elliott Trudeau) (18. října 1919 – 28. září 2000), byl patnáctým kanadským ministerským předsedou od 20. dubna 1968 do 4. června 1979, a poté od 3. března 1980 do 30. června 1984. Byl členem Liberální strany Kanady a prvním kanadským ministerským předsedou narozeným ve 20. století.\n\nPierre Trudeau byl charizmatickou postavou, jež – od pozdních 60. let až do poloviny let osmdesátých – dominovala kanadské politické scéně a vyvolávala vášnivé reakce. „Jeho odkaz s námi zůstává i nadále,“ napsali Trudeauovi životopisci Christina McCall a Stephen Clarkson v roce 1990. Obdivovatelé vyzdvihují sílu Trudeauova intelektu a přiznávají mu politickou prozíravost v procesu zachování národní jednoty. Rovněž oceňují jeho práci na zakotvení Kanadské listiny základních práv a svobod do kanadské ústavy. Kritické hlasy pak Trudeaua obviňují z chabé úrovně administrativních praktik, arogance a nedostatku porozumění pro potřeby území Kanady mimo Québec. Nesporným faktem však zůstává, že se Pierre Trudeau stal jedinečnou osobností, jež se zasloužila o obnovu Kanady a kanadského postavení ve světě.\n\nTrudeau stál v čele kanadské vlády v jednom z nejbouřlivějších období v historii země a často se stával zdrojem kontroverzí. Byl znám okázalým způsobem života, na veřejnosti se ukazoval s celebritami, čas od času se dostavil v sandálech do Dolní sněmovny, kde byl dokonce při jiné příležitosti obviněn z nevhodného chování během právě probíhající debaty. Jedním z jeho nejkontroverznějších faux pas bylo vystřihnutí piruety přímo za zády královny Alžběty II.\n\nNarodil se v Montrealu. Jeho otec Charles Trudeau byl zámožným kanadsko-francouzským obchodníkem a právníkem, matka Grace Elliott byla francouzského a kanadsko-skotského původu. Trudeau navštěvoval prestižní Collège Jean-de-Brébeuf (soukromou frankofonní římskokatolickou školu), kde se poprvé setkal s myšlenkami klerikálního fašismu a quebeckého nacionalismu. Podle názoru dlouholetého přítele a kolegy Marca Lalonda byly klerikálními myšlenkami ovlivněné režimy António de Oliveiry Salazara v Portugalsku a Francisca Franca ve Španělsku, společně s režimem maršála Pétaina ve Vichy, považovány mnohými mladými intelektuály z quebeckých jezuitských škol za ideální státní zřízení. Lalonde tvrdí, že Trudeaův pozdější myšlenkový vývoj a přerod do role „intelektuálního rebela, antielitářského bojovníka za práva odborů a příznivce svobody vyznání“ se udál především díky zkušenostem, jež Trudeau načerpal poté, co opustil Quebec a odjel studovat do USA, Francie a Anglie. Trudeau hodně cestoval a právě zážitky a zkušenosti z těchto cest mu napomohly k odpoutání se od jezuitských myšlenek a přiměly jej ke studiu nejen prací francouzských filosofů Jacquesa Maritaina a Emmanuela Mouniera, ale rovněž ke studiu myšlenek Johna Locka a Davida Huma.\n\nTrudeau získal v roce 1943 právnický titul na univerzitě v Montrealu; následoval titul z politické ekonomie na Harvardu. Během studií v Montrealu byl Trudeau na základě mobilizačního zákona povolán do kanadské armády. Připojil se ke Canadian Officers Training Corps a společně s dalšími branci sloužil na kanadském území. Povolaní civilisté nebyli povinni sloužit v zámoří až do konskripční krize, jež nastala na konci roku 1944. Trudeau byl dle vlastních slov ochoten zapojit se do válečných akcí v zámoří, ale zároveň věřil, že takové jednání by znamenalo otočit se zády ke snahám občanů Quebecu. Trudeau totiž tvrdil, že vláda Williama Lyona Mackenzie Kinga právě tuto skupinu lidí podváděla a utiskovala. Ve svých „Pamětech“ z roku 1993 Trudeau přemítá nad válkou a nad svým odmítavým postojem ke konskripci: „Takže probíhala válka, jo? Drsný... ovšem pokud jste zrovna byli francouzským Kanaďanem v Montrealu 40.let, nebylo pro vás samozřejmé věřit v názor, že ta válka je spravedlivá... spíš jsme tu válku považovali za jakési vyrovnávání si účtů mezi supervelmocemi.“\n\nV doplňovacích volbách v roce 1942 v okrsku Outremont vedl kampaň na podporu quebeckého kandidáta Jeana Drapeaua bojujícího proti konskripci. Posléze byl Trudeau vyloučen z armády pro nedostatek disciplíny. Po válce navštěvoval Harvard, v letech 1946–7 Institut d'études politiques de Paris a následující rok strávil na London School of Economics.\n\nOd 40. let až do poloviny let šedesátých Trudeau pobýval zejména v Montrealu a byl mnohými považován za intelektuála. V roce 1949 se například stal aktivním účastníkem a stoupencem dělníků v tzv. Azbestové stávce. V roce 1956 následně editoval knihu s názvem „Azbestová stávka“ (La gréve de l'amiante), jež stávku interpretovala jako klíčovou událost v historii Quebecu, označující počátek vzdoru a odboje vůči konzervativnímu frankofonnímu klerikálnímu establishmentu a vůči anglofonní vyšší vrstvě, jež dlouho dobu ovládaly provincii. Během 50. let byl Trudeau jakožto zakladatel a redaktor Cité Libre (disidentských novin, jenž pomohly poskytnout intelektuální podklad pro tzv. Tichou revoluci) vedoucím představitelem opozice vůči represivní vládě premiéra Quebecu Maurice Duplessise.\n\nVe 40. letech Trudeaua silně ovlivnila marxistická ideologie. Ačkoli sám sebe označoval za socialistu, nikdy skutečně nepodporoval sociálně-demokratickou stranu Co-operative Commonwealth Federation, která se později přejmenovala na stranu Nové demokracie. Argumentem pro jeho skeptický postoj k této straně byly převažující názory ve straně ohledně budoucnosti provincie Quebec. V letech 1949 až 1951 Trudeau krátce pracoval jako poradce pro hospodářskou politiku ve Státní radě Liberálního premiéra Louise St. Laurenta. V průběhu 50. let byl Spojenými státy americkými zařazen na černou listinu a byl mu odepřen vstup do země. Důvodem se stala Trudeauova návštěva na konferenci v Moskvě (kde byl zatčen za házení sněhových koulí na sochu Stalina) a rovněž jeho příspěvky do několika levicových publikací. Trudeau se později proti zákazu odvolal a dosáhl jeho zrušení.\n\nBěhem let 1961 až 1965 působil jako hostující profesor práva na univerzitě v Montrealu a právě v této době se u Trudeaua odehrál významný myšlenkový posun: od quebeckého nacionalismu směrem k liberálnímu náhledu na přednost práv jednotlivce vůči právu státu. Co se týká ekonomických názorů, Trudeau byl během svých studií na Harvardu ovlivněn zejména pracemi Josepha Schumpetera a Johna Kennetha Galbraitha. Trudeau kritizoval Liberální stranu vedenou Lesterem B. Pearsonem za podporu návrhu na vybavení balistických střel Bormac v Kanadě jadernými hlavicemi. Navzdory svému přesvědčení Trudeau nakonec do strany vstoupil spolu se svými dvěma přáteli Gérardem Pelletierem a Jeanem Marchandem. Tito „tři moudří“ se pak ve stejném roce úspěšně ucházeli o parlamentní posty za Liberální stranu. Sám Trudeau byl zvolen v tradičním Liberálním okrsku Mount Royal v západním Montrealu, kde dříve kandidoval Alan Macnaughton, Speaker Dolní sněmovny v Ottawě. Poslanecké křeslo za okrsek Mount Royal si Trudeau následně držel po dalších téměř 20 let. V roce 1967 byl vybrán na post ministra spravedlnosti v kanadském vládním kabinetu Lestera Pearsona.\n\nVe funkci ministra spravedlnosti se Trudeauovi podařilo z kanadského trestního zákoníku odstranit zákony zakazující homosexualitu. Při té příležitosti poznamenal, že \"postoj, který v této otázce zastává je takový, že stát nemá v ložnicích občanů co dělat.\" Trudeau rovněž liberalizoval zákony týkající se rozvodů a dostal se do sporu s quebeckým premiérem Danielem Johnsonem ohledně projednávání změn v ústavě.\n\nV roce 1967, tj. ve stém roce kanadské státnosti, oznámil premiér Pearson úmysl vzdát se premiérského křesla. Blízcí přátelé a někteří členové strany následně přesvědčili Trudeaua, aby se ucházel o uvolněné místo partajního předsedy. Jeho dynamická kampaň si získala pozornost médií a inspirovala mladou generaci, jež Trudeaua vnímala jako zosobnění výměny generací. Těsně před volebním sjezdem strany měl Trudeau navrch a byl také jasným favoritem kanadské veřejnosti. Mezi některými kolegy v Liberální straně však o jeho osobě stále panovaly obavy a nejistota. Do strany vstoupil teprve v roce 1965, a tak byl považován za outsidera a zároveň za člověka stojícího stále ještě mimo stranu. Rovněž byl považován za příliš radikálního a přímočarého politika. Navíc některé z jeho názorů - např. v otázce rozvodů, potratů, či homosexuality - byly v protikladu s názorem konzervativního křídla Liberální strany. I přesto přese všechno byl Trudeau na dubnovém sjezdu strany v roce 1968 zvolen za předsedu strany. Zvolit se jej povedlo ve čtvrtém kole, přičemž získal podporu 51% volitelů a porazil tak prominentní, zasloužilé členy strany, jako např. Paula Martina, Roberta Winterse nebo Paula Hellyera. O dva týdny později, dne 20. dubna, Trudeau složil přísahu a stal se předsedou Liberální strany a kanadským ministerským předsedou.\n\n\"Just Watch Me\" Interview\n\nTrudeau již brzy po nástupu do funkce vyhlásil nové volby, a to na 25. června 1968. Celá volební kampaň Liberální strany čerpala zejména z nevídané vlny popularity ministerského předsedy u kanadské veřejnosti; tzv. Trudeaumanie. Trudeaumania tribute\n\nTermín trudeaumanie poprvé použil kanadský novinář Lubor J. Zink\n\nTéměř ikonickým symbolem této mánie, kdy Trudeaua při všech možných příležitostech obklopovaly davy mladých obdivovatelů a obdivovatelek, byl okamžik na konci volební kampaně, který ve svém důsledku výrazně přispěl k výsledkům voleb v roce 1968. Trudea navštívil výroční průvod v Montrealu na oslavu Dne sv. Jeana-Baptista, při němž quebečtí separatisté začali házet kameny a láhve na hlavní tribunu, kde Trudeau právě seděl. Místo aby uposlechl naléhání svých kolegů a schoval se do bezpečí, Trudeau zůstal bez sebemenší známky strachu sedět na svém místě a čelil výtržníkům. Právě tento obraz mladého politika prokazujícího nevídanou odvahu zaimponoval kanadským občanům, kteří další den pomohli svými hlasy k drtivému volebnímu vítězství Liberální strany.\n\nZ pozice kanadského premiéra se Trudeau hlásil k modelu zastupitelské demokracie, jehož prostřednictvím se měla kanadská společnost stát spravedlivou a rovnostářštější. Heslo \"spravedlivá společnost\" (z anglického Just Society) se stalo hlavním mottem Trudeaovy vlády. Důrazně obhajoval nově zavedenou všeobecnou zdravotní péči a programy regionálního rozvoje jakožto prostředky, jimiž měla Kanada dosáhnout spravedlivé společnosti.Rovnoprávnost nebo nezávislost\n\nBěhem Říjnové krize (z angl. October Crisis) v roce 1970 unesla 5. října Fronta pro osvobození Quebecu (Front de libération du Québec; FLQ) britského obchodního radu Jamese Crosse z jeho rezidence. O pět dní později byl unesen a následně 17. října zavražděn také ministr práce v quebecké vládě, Pierre Laporte. Trudeau na únosy reagoval vyhlášením stanného práva, jenž poskytl federální vládě rozsáhlé možnosti zatýkat a věznit občany bez předchozího odsouzení. I přesto, že je tato reakce dodnes považována za kontroverzní a některé z význačných osobností kanadského politického života ji označili za nepřiměřenou, veřejnost proti zákrokům policie protestovala jen minimálně. Trudeau se na veřejnosti během krize projevoval důrazně a konzistentně a na otázku kam až je ochoten zajít, aby teroristy zastavil, odpověděl: \"Sledujte a uvidíte\" (angl. Just Watch Me). Pětice teroristů z FLQ byla výměnou za vydání Jamese Crosse letecky dopravena na Kubu, ale během následujících let byli všichni, kdo se na únosech a vraždě podíleli, zatčeni a odsouzeni.\n\nPrvní roky Trudeauovy vlády se staly památnými především díky oficiálnímu uzákonění bilingvismu (dvojjazyčnosti) v Kanadě. Nový zákon nařizoval, aby byly veškeré služby na federálních úřadech poskytovány jak v angličtině, tak ve francouzštině. Na území anglofonní Kanady zákon vzbudil kritické reakce, ale Trudeau jej dlouho považoval za jeden ze svých hlavních úkolů, a tak byl zákon nakonec prohlasován v parlamentu a následně úspěšně realizován.\n\nTrudeau se stal prvním světovým státníkem, který souhlasil se setkáním s Johnem Lennonem a jeho ženou Yoko Ono během jejich světového turné za světový mír. Poté, co s Trudeauem hovořil asi 50 minut, se Lennon o kanadském premiérovi vyjádřil jako o \"krásném člověku.\" Rovněž poznamenal, že \"kdyby byly všichni politici jako Pierre Trudeau, na světě by zavládl světový mír.\" John Lennon o Pierru Trudeauovi\n\nČtvrtého března 1971 se Trudeau oženil s dvaadvacetiletou, a tedy o třicet let mladší, Margaret Sinclairovou. Později se s ní rozvedl.\n\nCo se týká mezinárodních vztahů, Trudeau byl odhodlán udržet zemi v NATO, ale zároveň často sledoval vlastní, na ostatních velmocech nezávislou, zahraniční politiku. K velké nevoli amerického prezidenta Richarda Nixona a jeho ministra zahraničí Henryho Kissingera Trudeau obnovil diplomatické vztahy s Čínou a dokonce oficiálně navštívil Peking ještě dříve, než obdobnou návštěvu vykonal americký prezident v rámci tzv. politiky détente. O Trudeauovi se rovněž vědělo, že se přátelí s kubánským diktátorem Fidelem Castrem. V roce 1974 jeden nájemný vrah prohlásil, že si jej členové newyorské mafie najali na vraždu Trudeaua z toho důvodu, aby následně mohli na premiérův pohřeb vylákat Castra, kterého tam plánovali zabít. Z příprav atentátu však zjevně nakonec sešlo.\n\nVe volbách do federálního parlamentu v roce 1972 získala Liberální strana méně hlasů než ve volbách minulých, a byla nucena vytvořit menšinovou vládu. Opozici vytvořila strana Nová demokracie. Tato menšinová vláda se politickými záměry a následnými kroky posunula více doleva; příkladem posunu doleva budiž vznik státního podniku Petro-Canada.\n\nV květnu 1974 však vyslovila Dolní sněmovna vládě Pierra Trudeau nedůvěru, a tak se musely konat předčasné volby. Liberálové tentokrát zvítězili s mnohem větším počtem mandátů a získali 141 z celkových 264 křesel. V září 1975 však odstoupil ministr financí John Turner a v říjnu stejného roku byl Trudeau donucen kvůli ropným šokům a následné ekonomické krizi zmrazit mzdy a ceny. Krok to byl o to zvláštnější, že během volební kampaně předchozího roku se premiér podobným praktikám vysmíval a kategoricky je odmítal.\n\nTrudeauovo chování vyvolávalo v mnoha lidech přesvědčení, že je kanadský premiér republikán (ve filosoficko-politickém smyslu slova) a spisovatel Paul Joseph James Martin dokonce tvrdil, že samotná královna Alžběta II byla znepokojena a pro Trudeauovo chování \"neměla pochopení.\" Příčinou takovýchto zvěstí mohla být Trudeauova neúcta ke královským symbolům, jeho nepřístojné chování v královnině přítomnosti (například sjíždění zábradlí v Buckinghamském paláci) či legendární pirueta za královninými zády v roce 1977. Dalším do očí bijícím momentem, kdy Trudeau nedodržel diplomatický protokol, byla dovolená s rodinou v Maroku právě v době, kdy královna navštívila Kanadu. Na druhou stranu byl Trudeau nařčen také z podpory monarchismu a z oportunismu, když během období klesající popularity vlády poslal královně pozvánku na setkání hlav států Commonwealthu, jež se na kanadské půdě konalo poprvé. Pozvánka a její přijetí odstartovaly tradici královniny přítomnosti na konferencích Commonwealthu, ať už se tyto konaly kdekoli. Poté, v roce 1976, vyslechl naléhání tehdejšího quebeckého premiéra Roberta Bourassy, aby královnu pozval na letní olympijské hry do Montrealu. Bourassa však krátce nato začal být nervózní kvůli pobouření, které by královnino pozvání mohlo vyvolat, a kanadského premiéra si tak rozhněval. Trudeau se v roce 1967, tehdy ještě jako ministr spravedlnosti, krátce vyjádřil na adresu britské monarchie: \"Pro zbavení se monarchie bych neudělal ani ň...vlastně jsem toho názoru, že celkově lze říct, že monarchie pro Kanadu vykonala více dobrého nežli zlého.\" Nakonec toho ve vztahu k britské monarchii a její roli v Kanadě udělal mnohem víc, než kterýkoli jiný politik před ním, když v roce 1982 zorganizoval přijetí nové kanadské Ústavy a jasně tak stanovil roli monarchie na kanadském území.\n\nNeustále se zhoršující stav ekonomiky, narůstající vládní dluh a přibývající nevole veřejnosti vůči Trudeauově aroganci způsobila prudký propad volebních preferencí pro Liberální stranu, a i přesto, že se premiér snažil vyhlášení nových voleb odkládat co nejdéle, nakonec musel ohlásit konání nových voleb na rok 1979.\n\nVe federálních volbách v roce 1979 prohrála Trudeauova strana se stranou Progresivních konzervativců, kteří pod vedením Joe Clarka následně vytvořili menšinovou vládu. Trudeau oznámil svůj úmysl vzdát se postu předsedy strany, ale dříve než mohl proběhnout volební kongres Liberální strany, se Clarkově straně nepodařilo udržet vládu a v Dolní sněmovně jí byla jen po pár týdnech u moci vyslovena nedůvěra. Liberální straně se podařilo přesvědčit Trudeaua, aby zůstal v čele strany a vedl ji do předčasných voleb. Ve volbách v roce 1980 Trudeau Clarka porazil a znovu utvořil většinovou vládu Liberální strany.\n\nVítězství Liberální strany ve volbách roku 1980 ukázalo výrazné politické a zeměpisné rozštěpení země. Trudeauově straně se nepodařilo získat byť jediný mandát západně od (zeměpisně centrální) provincie Manitoba. Trudeau proto musel do vlády dosadit i senátory z vlastní strany, aby mohl dostát závazku, že budou ve vládě zastoupeny všechny kanadské regiony. Následné představení Národního energetického programu (NEP) zvedlo vlnu odporu v západních provinciích (Saskatchewan, Alberta a Britská Kolumbie) a ještě tak zhoršilo situaci nazývanou jako \"odcizení se Západu\" (z anglického Western alienation). Reputaci hospodářské politiky Trudeauovy vlády pak nepřidala ani série několika napjatých rozpočtů z počátku 80. let.\n\nBěhem závěrečného období Trudeauovy vlády se udály ještě dvě historicky významné události. První z nich byl neúspěch referenda o nezávislosti Quebeku v roce 1980, vyvolaného vládou vedenou René Levesquem a jeho Stranou Quebeku. V debatách mezi Trudeauem a Levesquem byli Kanaďané svědky souboje dvou nesmírně bystrých bilingvních řečníků, jenž, i přes ostré střety názorů, zůstávali angažovaní v demokratických politických procesech. Trudeau přislíbil dodatek k Ústavě, pakliže se quebečtí občané vyjádří pro suverenitu provincie. Referendum nakonec skončilo výsledkem 60% ku 40% ve prospěch setrvání Quebeku v kanadském federativním systému.\n\nTrudeau se o změnu Ústavy pokoušel již dříve, ale vždy se setkal s jednotným odporem premiérů z provincií v otázce formulace ústavního dodatku. Poté, co pohrozil, že pojede do Londýna o Ústavě vyjednávat sám, jej rozhodnutí Ústavního soudu přimělo k ještě jednomu jednání s premiéry z kanadských provincií. Trudeau se dokázal dohodnout s devíti premiéry z deseti - jedinou výjimku představoval René Levesque. V budoucnosti se pak nesouhlas Quebeku a Levesqueovy vlády se změnou ústavy stal zdrojem napětí a hořkosti ve vztazích mezi quebeckou a federální vládou. I přes quebecký nesouhlas byl však dodatek k ústavě prosazen a královna Alžběta II jej podepsala 17. dubna 1982. Ve svých pamětech Trudeau prosazení ústavního dodatku komentoval slovy: \"Vždy jsem tvrdil, že se nám vlastně nakonec povedlo Ústavu změnit díky třem ženám. Bylo to díky královně, která jí byla příznivě nakloněna, Margaret Thatcherové, která byla ochotna udělat vše, o co ji náš parlament požádal a v neposlední řadě díky Jean Casselman Waddsové, která při obhajobě kanadských zájmů v Londýně odvedla skvělou práci...Královna souhlasila s mým záměrem upravit Ústavu. Nikdy na mě nezapůsobila svým vždy vznešeným vystupováním na veřejnosti tak, jako na mě zapůsobila její moudrost, již projevovala v privátních rozpravách.\"\n\nVeřejná podpora Trudeaua a jeho vlády se od vzestupu po přijetí ústavního dodatku v roce 1982 strmě propadala a počátkem roku 1984 průzkumy ukázaly, že pokud Trudeau zůstane v čele země, Liberálové zřejmě volby jednoznačně prohrají. Dvacátého devátého února večer se Trudeau po návratu z \"dlouhé procházky zasněženým městem\" rozhodl odstoupit a ukončit tak téměř patnáct let trvající období v pozici kanadského ministerského předsedy. Formálně odstoupil 30. června 1984.\n\nKrátce po odchodu z politiky se Trudeau stal právníkem v montrealské právnické firmě Heenan Blaikie. I přesto, že se jen zřídkakdy vyjadřoval k politickým záležitostem země, jeho občasné zásahy do různých veřejných debat měly nesmírný vliv a dopad na veřejné mínění. Trudeau psal a veřejně vystupoval proti Dohodě z Meech Lake a Dohodě z Charlottetown - novým dodatkům k Ústavě. Argumentem proti bylo možné oslabení federalistické struktury země a také Listiny základních práv a svobod při případném přijetí těchto dodatků. Právě Trudeaův názor se stal klíčovým faktorem při rozhodování o přijetí těchto dvou dodatků. Ani jeden z nich nakonec nebyl schválen.\n\nOzýval se rovněž proti Jacquesu Parizeauovi a jeho Straně Quebeku, tentokrát však s podstatně menším úspěchem. Během posledních let života se Trudeau sice těšil široké podpoře a oblibě u kanadské veřejnosti, ale jak v Quebeku, tak v západních provinciích, byla Trudeauova osoba vnímána poměrně negativně, a to zejména kvůli ústavnímu dodatku z roku 1982. Trudeau i nadále zůstával aktivní v zahraničních záležitostech: navštěvoval světové státníky a byl členem různých mezinárodních společností, jako např. Římského klubu.\n\nV posledních letech života Trudeau trpěl Parkinsonovou chorobou a rakovinou prostaty a byl tak nucen zmírnit svoje aktivity ve veřejném životě. I nadále však pokračoval v profesi právníka, a to téměř až do své smrti. Další ranou osudu se pro Trudeaua stala smrt nejmladšího syna, Michaela Trudeaua, jenž zahynul pod lavinou v listopadu 1998.\n\nPierre Elliott Trudeau zemřel 28. září 2000; pohřben byl do rodinné hrobky na hřbitově St-Remi-de-Napierville v Quebecu. Jeho tělo bylo na pár dní vystaveno, aby se s ním mohli přijít rozloučit i kanadští občané. Veřejné projevy lítosti a soustrasti byly nesmírně hluboké a ve svém rozsahu naprosto nevídané. Trudeau po sobě zanechal bývalou ženu Margaret, syny Justina a Alexandra a dceru Sarah, o kterou pečoval společně s partnerkou Deborah Coyneovou. Během státního pohřbu přednesl jeho syn Justin pochvalnou vzpomínkovou řeč, která následně přiměla většinu médií ke spekulacím o možné budoucnosti Justina Trudeaua ve vrcholné politice.\n\nČtvrtého března 1971 se premiér Trudeau oženil s dvaadvacetiletou Margaret Sinclairovou. Margaret porodila tři děti: 25. prosince 1971 syna Justina, 25. prosince 1973 syna Alexandra a 2. října 1975 syna Michaela (říjen 1975 - listopad 1998). Manželský pár se stal objektem ohromného zájmu médií, a to ještě před mediálně vděčným rozchodem v roce 1977. Rozvodové řízení bylo ukončeno v roce 1984 a Trudeau se tak stal prvním kanadským premiérem, který se po rozvodu stal otcem samoživitelem. V roce 1991 se Trudeau stal znovu otcem, když jeho partnerka porodila dceru Sarah. Byla to Trudeauova první a jediná dcera. S Deborah Coyneovou se nikdy neoženil.\n\nPierre Trudeau byl vyznáním římský katolík a po celý život pravidelně chodil do kostela. Po většinu života se o své víře veřejně nevyjadřoval, ale v interview pro \"United Church Observer\" v roce 1971 prohlásil, že je věřící: \"Věřím v posmrtný život, věřím v Boha a jsem křesťan.\" Trudeau zastával ten názor, že je lepší, aby si podmínky ve víře kladl sám sobě a ne, aby mu podmínky kladl někdo cizí. V tomto smyslu tak věřil, že je spíše protestantem, než katolíkem z dob, kdy vyrůstal.\n\nMichael W. Higgins, bývalý ředitel školy St. Jerome se věnoval výzkumu Trudeauovy víry a vyznání a přišel na skutečnost, že Trudeauova víra v sobě zahrnovala tři různé katolické tradice. První tradici představovali Jezuité, kteří se starali o Trudeauovo vzdělání až do doby, než odešel na univerzitu. Trudeau velice rád na veřejnosti předváděl logické myšlení a umění argumentace spojené právě s touto tradicí. Druhým klíčovým vlivem pro Kanaďanovu víru byli Řád bratří kazatelů, resp. dominikánský řád. Podle Michela Gourgese, rektora \"Collége Dominicain philosophie et théologie,\" Trudeau sám sebe považoval za dominikána. Studoval filosofii pod vedením dominikánského kněze Louis-Marie Regise a po celý život se s ním přátelil - Regise přitom označoval za člověka, jenž \"usměrňoval jeho víru a byl mu přítelem.\" Třetím prvkem Trudeauovy víry byl důraz na rozjímání, který Trudeau převzal z tradice benediktinů. Podle Higginse byl Trudeau přesvědčen o tom, že pro prožití plnohodnotného života je ústředním prvkem křesťanská meditace. Často proto hledal klid a útočiště od hektického politického života v katedrále Saint-Benoît-du-Lac v Quebeku a často navštěvoval také benediktínskou komunitu ve městě.\n\nI přesto, že ve svých veřejných projevech nikdy nepoužíval teologické rétoriky tak, jako to dělala Margaret Thatcher nebo Tony Blair, ani rétoriky evangelické jako Jimmy Carter či George W. Bush, byla podle Higginse Trudeauova víra \"všudypřítomnou, pevnou a určující součástí premiérova vnitřního života.\" V míře větší než malé jej vlastně charakterizovala.\"\n\nAsi nejtrvalejším Trudeauovým odkazem je jeho příspěvek ke kanadskému nacionalismu a k národní hrdosti a víry Kanaďanů ve svou zem a v sebe samé, a ne v Kanadu jakožto jednu z mnoha částí Commonwealthu. Jeho role v tomto úsilí o národní uvědomění, a s tím spojené bitvy s Quebeckem o jednotu Kanady, udržovaly jeho politickou pozici i v dobách, kdy čelil největším krizím či nevoli. Zůstává tak nejvíce vzpomínaným a zmiňovaným aspektem Trudeauových funkčních období.\n\nNěkteří považují hospodářskou politiku Trudeauových vlád za největší slabinu. Inflace a nezaměstnanost sužovala většinu jeho vlád. Když Trudeau v roce 1968 nastupoval do premiérského úřadu, Kanada měla státní dluh v hodnotě 18 miliard kanadských dolarů (24 % HDP) - dluh byl pozůstatkem zejména z období druhé světové války. Když Trudeau premiérský post opouštěl o šestnáct let později, dluh již dosahoval 200 miliard kanadských dolarů (46 % HDP). Jednalo se o nárůst o 83 %. Je však nutno podotknout, že podobná situace byla v tomto období k vidění také ve většině západoevropských zemí a také ve Spojených státech amerických.\n\nI když se jeho popularita v době ukončení politické kariéry pohybovala v anglofonní části Kanady dost nízko, veřejná podpora postupně opět narostla, a to především díky nepopularitě jeho následovníka, Briana Mulroneyho.\n\nJedním z nejtrvalejších Trudeauových počinů je změna kanadské Ústavy z roku 1982, jež zahrnula dodatky k některým vnitřním záležitostem země a také Listinu základních práv a svobod. Právě tento akt z roku 1982 je považován za důležitý posun v Kanadě v oblasti občanských práv a svobod a je považován za stavební kámen hodnot, jež dnes pro Kanaďany zosobňují Kanadu a její společnost. Změna ústavy rovněž pro Trudeaua znamenala poslední krok v jeho liberální vizi plně nezávislé Kanady jako národního státu, založeného na základních lidských právech, ochraně občanských svobod a také svobod a práv jazykových a kulturních menšin. Různé rozsudky soudů, založené na výkladu Listiny základních práv a svobod směřovaly k pokrokům v oblasti rovnosti pohlaví, pomáhaly k založení frankofonních školních rad v anglofonních provinciích jako jsou Saskatchewan či Alberta, a v neposlední řadě nařídily celonárodní uzákonění sňatků párů stejného pohlaví. Sekce č. 35 Ústavy také vyjasnila některé záležitosti v oblasti rovnoprávnosti a základních práv původních obyvatel, přičemž obnovila dříve odepřená práva kmenu Métis. Sekce č. 15, zabývající se rovnoprávností, byla využívána jako prostředek pro nápravu společenské diskriminace minoritních skupin obyvatel.Propojení přímých i nepřímých vlivů a dopadů pozměněné Ústavy dospělo do takového stavu, že má dnes Ústava vliv prakticky na veškeré oblasti života kanadských občanů.\n\nÚstava, pozměněná Trudeauem v roce 1982, byla následně podrobena kritice kanadskými konzervativci, kteří poukazovali zejména na chybějící systém brzd a vah v době, kdy soudy začaly získávat více moci než volení zástupci a vláda. Tvrdili, že změna ústavy přinesla přílišnou aktivitu a angažovanost kanadské justice. Ústava je rovněž kritizována quebeckými nacionalisty, kteří nelibě nesou skutečnost, že ústava nebyla nikdy schválena žádnou quebeckou vládou a také v sobě neobsahuje možnost ústavního veta pro provincii Quebec.\n\nTrudeauovou vládou uzákoněný bilingvismus zůstává jedním z nejviditelnějších úspěchů: zaveden byl ve všech sférách federální vlády a službách, dokumentech a veřejném vysílání (s výjimkou New Brunswicku a Ontaria však bilingvismus ve veřejném vysílání nebyl zaveden). I přesto, že oficiální zavedení bilingvismu vyřešilo některé z potíží, kterým frankofonní obyvatelstvo Kanady čelilo, mnoho frankofonních občanů věřilo, že zákon umožní, aby byli Kanaďané schopni komunikovat ve svém oficiálním jazyce, ať už budou kdekoli na území země.\n\nAvšak právě v této oblasti byly Trudeauovy ambice poněkud přeceňovány. Trudeau sám při jedné příležitosti prohlásil, že se mu termín \"bilingvismus\" tak úplně nezamlouvá vzhledem k tomu, že může konotovat povinnost Kanaďanů mluvit dvěma jazyky. Ve skutečnosti si Trudeau představoval Kanadu jako jakousi bilingvní konfederaci, kde by každá kultura měla své plnoprávné místo. Právě tímto způsobem Trudeau posouval svoji koncepci dál - dál za pouhé řešení situace a vztahu mezi Quebekem a zbytkem Kanady.\n\nAž na pár provozovatelů muzeí si asi už jen málokdo pamatuje, jaké nesmírné úsilí Trudeau vyvíjel v posledních letech vlády v souvislosti s umístěním Národní galerie a Kanadského muzea civilizace do vhodných prostor. Trudeaův kabinet rovněž přijal zákony, jež nařizovaly, aby byl obsah filmů a vysílání více kanadský a aby poskytl značné prostředky na rozvoj kanadských médií a průmyslových aktivit spojených s kulturou. Tyto intervence jsou sice dodnes považovány za kontroverzní, ale faktem zůstává, že od doby, kdy se Trudeau stal premiérem, šla úroveň kanadských médií nahoru a média se stala ekonomicky stabilnějšími.\n\nNa druhou stranu však byl Trudeau kritizován za degradaci či dokonce snahu o vymazání rozsáhlých úseků kanadské kulturní historie ve prospěch vládních programů a také za zneužití státních médií pro tyto účely.\n\nV provinciích na západ od Ontaria nejsou vzpomínky na Trudeaua tak pozitivní, jako je tomu ve zbytku anglofonní Kanady. Na západě je totiž považován za původce \"odcizení se Západu.\" Důvodů pro tento názor je mnoho a některé z nich jsou spíše ideologického rázu. Řada Kanaďanů odmítala zavedení bilingvismu a vnímala Trudeauovy počiny jako snahu o posun země od jejích historických tradic a vazeb a také výrazněji politicky nalevo. Právě takovéto vnímání a pocity byly nejčastější na západě Kanady. Další příčiny \"odcizení se Západu\" jsou pak spíše regionálního rázu. Mnoha obyvatelům západní Kanady se zdálo, že programy Trudeauovy vlády upřednostňují provincie Ontario a Quebec na úkor západních částí země. Nejvýraznějším takovým programem byl Národní energetický plán (NEP), který, podle názoru obyvatel kanadského západu, neoprávněně upíral západním provinciím ekonomické výhody a zisky z jejich zásob ropy a zemního plynu a naopak z těchto zisků hradil celonárodní sociální programy a přesouval peníze z těchto regionů do chudších oblastí Kanady. Podobné názory nejsilněji rezonovaly v Albertě, provincii bohaté na zásoby ropy.\n\nDvě události, týkající se Trudeaua, pak jasně ilustrují celou situaci kolem \"odcizení se Západu\". Během návštěvy v Saskatoonu, v provincii Saskatchewan v červenci 1969, se Trudeau setkal se skupinou farmářů, protestujících proti pasivitě federální vlády při prodeji jejich pšenice. Jednomu z nich Trudeau odpověděl: \"Proč bych zrovna já měl prodávat vaši pšenici? Vždyť je to vaše pšenice.\" O pár let později, během průjezdu premiérova vlaku městem Salmon Arm v Britské Kolumbii Trudeau vystrčil okýnkem prostředníček směrem ke skupině protestujících. Zapomíná se však na to, že Trudeauova otázka v Saskatoonu byla pouze řečnická a následovala po ní dlouhá řeč premiéra, osvětlující složitou roli vlády jakožto zprostředkovatele při prodeji kanadské pšenice na světovém trhu. Podobně se zapomíná také na skutečnost, že demonstranti v Salmon Arm na premiéra pokřikovali nehorázná protifrancouzská a protiquebecká hesla.\n\nVnímání počinů, jež Trudeau pro Quebek udělal, je přinejmenším různorodé. Mnoho obyvatel oceňuje Trudeauovo zvládnutí Říjnové krize, jež nakonec vedlo k eliminaci FLQ jakožto relevantní síly v provincii, a jež zavedlo quebecký separatismus na demokratickou a mírovou cestu. Na druhou stranu je však premiérovo vyhlášení stanného práva - schváleného tehdy v parlamentu drtivou většinou - dodnes některými vnímáno jako útok na kanadskou demokracii. Trudeaua si také mnoho Kanaďaňů spojuje s neúspěchem quebeckého referenda v roce 1980.\n\nNa federální úrovni Trudeau za dobu svého vládnutí nemusel čelit téměř žádné silné politické opozici z Quebeku. Ve federálních volbách v roce 1980 například Trudeauova Liberální strana v Quebeku získala 74 z celkových 75 quebeckých mandátů. Na úrovni samotné provincie však quebečtí občané dvakrát zvolili Stranu Quebeku, jež prosazovala osamostatnění provincie. V té době navíc ani na federální úrovni neexistovala žádná politická strana, která by bojovala za suverenitu Quebeku. Od změny Ústavy v roce 1982 se již Liberální straně nikdy nepodařilo v Quebeku získat většinu hlasů a antipatie k Trudeauovi a jeho odkazu přetrvávají v médiích, v akademických kruzích a také v politické sféře. Zatímco tedy Trudeauova popularita v anglofonní Kanadě od roku 1984 rostla, v Quebecu zůstává i nadále nízká.\n\nPierre Trudeau je dodnes pozitivně vnímán mnoha Kanaďany, ale ani po několika desítkách let od Trudeauovy rezignace se příliš nezměnil náhled politických protivníků na jeho osobu. Ve svojí autobiografii z roku 2007 kritizuje Brian Mulroney, Trudeaův následník a hlavní iniciátor Dohod z Lake Meech a z Charlottetownu, Trudeaův negativní postoj vůči těmto dohodám. CTV News: Mulroney says Trudeau to blame for Meech failure; September 5, 2007\nPředevším Trudeauovo charizma a sebevědomé chování v roli kanadského premiéra a jeho snaha o posílení kanadské identity jsou často uváděny jako příčiny jeho přetrvávající popularity. Síla osobnosti, opovrhování politickými oponenty a nechuť ke kompromisu v některých oblastech z Trudeaua učinila \"jednoho z nejobdivovanějších a zároveň nejnenáviděnějších kanadských premiérů.\" Trudeauovy volební úspěchy se dají ve 20. století srovnat pouze s úspěchy Mackenzie Kinga. Celkově je tak Trudeau jednou z nejvýraznějších a nejoriginálnějších postav kanadské politické historie. Trudeau je rovněž vítězem soutěže \"Největší Kanaďan.\"\n\n\n\n\n"}
{"id": "293582", "url": "https://cs.wikipedia.org/wiki?curid=293582", "title": "Simpsonovi ve filmu", "text": "Simpsonovi ve filmu\n\nSimpsonovi ve filmu (v anglickém originále The Simpsons Movie) jsou americký animovaný dobrodružný komediální film z roku 2007 natočený na motivy televizního seriálu Simpsonovi. Film režíroval David Silverman a scénář napsal James L. Brooks, Matt Groening, Al Jean a 9 dalších scenáristů.\n\nPřed tímto filmem vzniklo několik pokusů o film Simpsonů, všechny pokusy ale nebyly úspěšné kvůli příliš krátkému scénáři a kvůli nedostatku členů produkce.\n\nNakonec v roce 2001 začali producenti James L. Brooks, Matt Groening, Al Jean, Richard Sakai a Mike Scully vyvíjet film dle scénáře od týmu Jamese L. Brookse, Matta Groeninga, Ala Jeana, Mikea Sculla, Iana Maxtona-Grahama, George Meyera, Davida Mirkina, Mikea Reisse, Matta Selmana, Johna Swartzweldera a Jona Vittiho. Vymysleli četné nápady na děj filmu. Scénář byl přepsán více než stokrát. Scénář byl upravováni po zahájení animace v roce 2006. V důsledku toho byly ve finální verzi filmu vystřihnuty hodiny hotového materiálu, včetně cameo rolí Erin Brockovichové, Minnie Driverové, Isly Fisherové, Kelseyho Grammera a Edwarda Nortona. Tom Hanks a členové Green Day byli přidáni do scénáře až ve finální úpravě jako jejich animované verze, zatímco James L. Brooks, častý hostující umělec v seriálu, namloval postavu darebáka Russa Cargilla.\n\nS několika společnosti (např. s Burger Kingem a 7-Eleven) tvůrci navázali akce za účelem propagace filmu. Film měl premiéru ve Springfieldu ve Vermontu 21. července 2007 a v amerických kinech měl premiéru o šest dní později, tedy 27. července 2007. V Česku měl film premiéru již 26. července 2007 na Letní filmové škole v Uherském Hradišti. Film se potýkal s kritickým i komerčním úspěchem, celosvětové výdělky převyšovaly o 527 miliónů amerických dolarů oproti nákladům. Stal se osmým nejvýdělečnějším filmem roku 2007, druhým tradičně animovaným nejvýdělečnějším filmem (hned po původní verzí Lvího krále) a nejvýdělečnějším filmem založeném na animovaném televizním seriálu. V srpnu 2018 bylo oznámeno, že se pokračování filmu (sequel) vyvíjí.\n\nFilm \"Simpsonovi ve filmu\" obsahuje orchestrální verzi úvodní znělky upravenou Hansem Zimmerem. Kupovité mraky jsou zobrazeny v poměru stran obrazu 16:9 s černými postranními pruhy na obou koncích obrazovky. Jakmile se v mracích objeví logo „The Simpsons“ (v češtině je nazpívána verze „Simpsonovi“), letí profesor Frink v jednom z jeho vynálezů nesoucí nápis „MOVIE“ a hlásá „Hrá-jou ve filmu!“. Frink narazí na jeden z postranních pruhů, postranní pruhy ustoupí a kamera pak splétá přes město s několika hlavními orientačními body. Scéna se zaměří na pana Burnse, který se převrhne pod extra hmotností zubní pasty na zubním kartáčku, kterou mu Smithers vymáčkl. Kamera pak míří kolem hospody U Vočka do Kwik-E-Martu, kde Apu tajně mění na krabičce mléka datum spotřeby z roku 2006 na rok 2008. Kamera se pak přiblíží před Springfieldskou základní školu, kde Jimbo, Dolph a Kearney zvedají Martina Prince na stožár za jeho spodní prádlo a zdraví ho, jako kdyby byl vlajka. Kamera pak přejde skrz okno školy, kde Bart píše na tabuli větu „Nebudu si ilegálně stahovat tenhle film“, která je odkazem na pirátství předtím, než se znělka rychle přepne na kapelu Green Day, kteří pořádají koncert na Springfieldském jezeře (na pódiu na vodě) a hrají ve svém vystoupení úvodní hudbu filmu.\n\nHudební skupina Green Day má koncert na Springfielském jezeře a vlivem znečištění jezera se jejich pódium na jezeře rozpustí a členové skupiny zemřou. Na pohřbu skupiny bude děda v kostele prorokovat, že se na město Springfield řítí pohroma. Marge prorokování bere vážně se snaží rozluštit, co to mělo znamenat. Tentýž den Homer vyhecuje Barta, aby jel na skateboardu až ke Krusty Burgeru a zpět nahatý. Policisté Barta dopadnou, připoutají jej k nedaleké lampě a nechají jej tam. Když si pro něj Homer přijede, jdou se do Krusty Burgeru najíst a uvnitř zachrání Homer prase před smrtí. Bart okamžitě naváže vztah se svým sousedem Nedem Flandersem.\n\nMezitím Líza s Colinem prosadí zákaz ukládání odpadu do jezera. Homer ukládá výkaly prasete do velkého sila, dokud mu Marge neřekne, aby odpad bezpečně zlikvidoval. Homer zpočátku chtěl odpad bezpečně zlikvidovat, ale zatelefonuje mu Lenny, který mu oznámí, že místní koblihárna rozdává koblihy zdarma. Homer se proto rozhodne pro rychlejší variantu – silo i přes zákaz vyhodí do jezera a vážně jej znečistí. O chvíli později skočí do jezera veverka a znečištění ji zmutuje (přibude ji několik očí). Flanders s Bartem toto mnohooké stvoření objeví dříve, než jej nalezne Eko profi agentura (EPA). Russ Cargill, šéf Eko profi agentury, představuje pět „nemyslitelných“ možností pro zabránění dalšího znečistění města Springfield americkému prezidentovi Arnoldovi Schwarzeneggerovi.\n\nDůkladně přemýšlející prezident zvolí jednu z možností, aniž by si ji přečetl. Kvůli tomu je Springfield uvězněn v gigantické skleněné báni. Později policie objeví Homerovo silo v jezeře a zjistí, že za uvěznění města v báni může Homer. Springfielďané (s výjimkou Flandersů a Colina) tvoří rozzuřený dav a postupují k domu Simpsonových, aby zabili Homera a jeho rodinu, ale podaří se jim uniknout za hranice města skrz pískoviště, které zničí jejich dům a auto. Během pronásledování agentury EPA, Simpsonovi uprchli do motelu, aby v něm strávili noc. Další den Homer vyhraje náklaďák na karnevalu jízdou na motocyklu uvnitř kulaté kovové kleci s nápovědou od Lízy. Simpsonovi se rozhodnou jet nákladním vozem na Aljašku.\n\nPo třech měsících a po mnoha neúspěšných pokusech o útěk obyvatelé Springfieldu konečně udělali malou prasklinu v báni. Russ Cargill poukáže na poškození báně a manipuluje se Schwarzeneggerem, aby nařídil likvidaci města. Na Aljašce viděli Simpsonovi reklamu s Tomem Hanksem na nový Grand Canyon místo Springfieldu. Marge a děti si uvědomují, že jejich rodné město je v nebezpečí, a chtějí se vrátit, aby ho zachránily, ale Homer si myslí, že jeho rodina by byla ohrožena, pokud by se vrátili zpět do Springfieldu. Homer sobecky odmítá pomáhat obyvatelům města, kteří se ho pokusili zabít a je na ně naštvaný. Simpsonovi s výjimkou Homera odjedou do Springfieldu.\n\nPozději se Homer vrací do jejich domu na Aljašce, ale zjistí, že rodina opravu odjela zachránit Springfield. Později si všimne videozáznamu, který pro něj zanechala Marge. Videozáznam nahrála na kazetu přes jejich svatební video. Homer se rozhodne, že půjde najít svou rodinu. Homer uvízne na malé ledové kře. Poté, co jej nalezne místní eskymačka a zachrání jej před ledním medvědem, Homer prozře a rozhodne se vrátit do Springfieldu, aby zachránil svou rodinu a město před zničením. Mezitím jsou Marge a děti zajati Russem Cargillem a agenturou EPA poté, co je vyslechne Národní bezpečnostní agentura, a umístí je zpět do báně.\n\nKdyž Homer konečně dorazí ke Springfieldu, vrtulník spustí lanem skrz otvor v báni „malou, ale účinnou bombu.“ Zatímco Homer leze z vnější strany báně pomocí sekundového lepidla na jeho rukou, obyvatelé města uvnitř báně se pokusili vylézt na provaz, aby unikli skrz stále otevřenou díru. Homer však sklouzne dolů po laně a zabrání všem ostatním, aby se dostali ven. Po sklouznutí dolů se srazí s bombou, čímž urychlí čas do detonace. Po smíření Barta s Homerem jedou na motocyklu po vnitřní části báně (podobně jako dříve na karnevalové atrakci). Bartovi (který jede s ním) se podaří hodit bombu skrz díru, která vybuchne o několik sekund později, konečně zničí báň (stanou se z ní střepy) a zachrání město před zničením. Russ Cargill se s nimi setká a vyhrožuje, že je zastřelí brokovnicí, ale Maggie ho zabila velkým balvanem.\n\nObyvatelé Homerovi odpustili a nazvali ho hrdinou za záchranu jejich rodného města. Do západu slunce jezdí na motocyklu s Marge a Maggie, načež Springfielďané opracují město a vracejí se do normálních kolejí. Jako symbol vděčnosti pomáhají také obyvatelé města Simpsonovým přestavět jejich dům, který byl zničen pískovištěm.\n\nV anglickém dabingu byly do rolí dabérů většinou obsazeny obvyklé hvězdy ze seriálu:\nV českém znění seriálu účinkují také dabéři ze seriálu. Režisérem českého znění filmu je stejně jako v seriálu Zdeněk Štěpán (který sám dabuje postavu Hanse Krtkovice). Film do češtiny přeložil Petr Putna.\n\nHudební skupině Green Day byla svěřena úvodní znělka ve filmu, kde se i členové kapely sami dabují.\n\nKdežto v anglické verzi filmu a v samotném seriálu je úvodní znělka v angličtině („The Simpsons“), tak v české verzi znělku „Simpsonovi“ nazpívali: Pavel Tesař, Linda Finková, Dušan Kollár, Svatava Černá a Ondřej Izdný.\n\nVýrobní štáb zvažoval filmovou adaptaci Simpsonových již od počátku seriálu. Tvůrce seriálu, Matt Groening, cítil, že celovečerní film by jim umožnil zvětšit měřítko pořadu a animovat sekvence příliš složité pro televizní seriál. Měl v úmyslu vytvořit film po ukončení seriálu. Tým \"Simpsonových\" se pokusil přizpůsobit díl Vzhůru na prázdniny ze čtvrté řady pro film, ale potíže nastaly s prodloužením dílu na celovečerní délku. Nadlouho byl projekt celovečerního filmu pozastaven. Bylo obtížné najít příběh, který by byl dostatečně dlouhý pro film. Navíc výrobní tým neměl dostatek času na dokončení tohoto projektu, protože tvorbou seriálu byli zaměstnáni na plný úvazek. Groening si také přál vytvořit \"Simpstazii\", parodii na film \"Fantazie\"; parodie nikdy nebyla produkována, částečně ze stejného důvodu jako při předchozích pokusech – bylo příliš obtížné napsat celovečerní scénář. Dabér Phil Hartman si přál natočit hraný film založený na jeho postavě Troy McClure; několik tvůrců seriálu vyjádřilo touhu pomoci vytvořit tento film a Josh Weinstein navrhl použít děj dílu Ryba jménem Selma, ale projekt byl zrušen po Hartmanově smrti v roce 1998.\n\nDabéři podepsali smlouvy pro dabing filmu v roce 2001, teprve poté začala práce na scénáři. Producenti se zpočátku obávali, že vytvoření filmu by mělo na seriál negativní dopad, protože neměli dostatek pracovníků, aby se mohli soustředit na oba projekty. Jak seriál pokračoval, pro Simpsony začali pracovat další scenáristé a animátoři, aby mohl být produkován film současně se seriálem. Matt Groening a James L. Brooks pozvali zpět Mikea Scullyho a Ala Jeana, aby s nimi produkovali film. Poté podepsali smlouvu s Davidem Silvermanem (který kvůli filmu ukončil práci v Pixaru) pro roli režiséra. \n\nNejvyšší možný tým scenáristů byl shromážděn. Byli vybráni David Mirkin, Mike Reiss, George Meyer, John Swartzwelder a Jon Vitti. Ian Maxtone-Graham a Matt Selman se připojili později a James L. Brooks, Matt Groening, Mike Scully a Al Jean také psali části skriptu. Sam Simon se nevrátil, protože opustil seriál kvůli kreativním rozdílům již v roce 1993. Bývalý scenárista Conan O'Brien vyjádřil zájem znovu spolupracovat se štáby Simpsonových, i když si později žertoval: „Obávám se, že část mého mozku, která psala \"Simpsonovy\", byla zničena po 14 letech spolupráce s Lindsay Lohanovou a s tím chlapem ze seriálu \"One Tree Hill\", takže to možná dopadlo nejlépe.“ Totéž platí pro režiséra Brada Birda, který řekl: „Mou fantazii pobavilo dotaz, jestli bych na filmu mohl pracovat,“ ale neměl dost času kvůli práci na filmu \"Ratatouille\". Producenti se dohodli s Foxem, který by jim umožnil ukončit produkci filmu kdykoli, kdyby se domnívali, že scénář filmu je neuspokojivý.\n\nMatt Groening v jednom rozhovoru řekl, že producenti \"Simpsonových\", kteří jsou v současné době na 100 % zaměstnáni výrobou seriálu, se prý natočením dalšího filmu budou zabývat až po samém skončení seriálu, což, jak sám také prohlásil, je v nedohlednu, jelikož sami producenti mají stále dost materiálů a nápadů na výrobu dalších epizod a sérií. Studio Fox očekávalo, že film také vznikne až po skončení seriálu, protože tvůrci seriálu jsou zaneprázdněni.\n\nRoku 2010 producent James L. Brooks řekl, že studio Fox by chtělo pokračování filmu. V roce 2018 Al Jean oznámil, že probíhá raná fáze vývoje pokračování prvního filmu. Není jisté, zda po odkoupení studia Fox Disneym pokračuje raná fáze vývoje. V červenci 2019 Matt Groening na Comic Conu v San Diegu řekl, že pokračování filmu bude, ale zatím není známo kdy. Groening také prohlásil, že Disney bude mít o pokračování zájem. V srpnu 2019 se sešli na velké schůzce producenti seriálu Al Jean a Matt Selman se studiem Disney. Řešili pokračování filmu a studio producentům nabídlo, že by mohli finančně podpořit spin-offy seriálu (ve kterých by se do role hlavní postavy dostala nějaká vedlejší postava).\n\n"}
{"id": "293586", "url": "https://cs.wikipedia.org/wiki?curid=293586", "title": "This Is a Call", "text": "This Is a Call\n\nThis Is a Call je první singl z prvního alba americké rockové skupiny Foo Fighters, který vyšel 19. června 1995. Byl prvním singlem skupiny vůbec, nevyšlo k němu video.\n\nAutorem textu a hudby je leader skupiny Dave Grohl. V refrénu se opakuje 'This is a call to all my past resignation'. Singl debutoval na 12. místě amerického žebříčku Modern Rock Tracks, později se dostal na druhé místo (první byl singl Alanis Morissette \"You Oughta Know\").\n\n12\" UK Vinyl Promo\n\n7\" Vinyl/Francouzský CD singl/Japonský CD singl\n\n7\" One-Sided Vinyl Single\n\n12\" Vinyl Single/Radio Promo CD\n\nKazeta/Australský singl\n"}
{"id": "293597", "url": "https://cs.wikipedia.org/wiki?curid=293597", "title": "Draní peří", "text": "Draní peří\n\nDraní peří (též dračky či škubačky) byla praktická činnost vykonávaná na venkově, kdy skupina žen, povětšinou sousedek, za dlouhých zimních večerů, ručně oškubávala praporky peří z ostnů, neboli brků a pírek z čistého husího nebo kachního peří. Peří jako takové nebylo možno vkládat do peřin či do polštářů, aniž by bylo mechanicky odděleno od tvrdých částí per, jinak by peří procházelo sypkem. Prázdným brkům zbavených praporků peří se říkalo pápěrky. Z těch se v dřívějších dobách dělaly podhlavníky, tzv. pápěrníky, jinak se pápěrky většinou již dále nezužitkovávaly. Z větších per, pokud se z nich neodrala špička, bylo možné svázáním vyrobit mašlovačku na potírání pečiva při pečení.\n\nAby peří bylo opravdu čisté, muselo se dbát již při chovu na to, aby husy či kachny měly častý přístup k vodě, ať už k blízkému rybníku, či potoku a to zejména před škubáním. Škubání hus či kachen se provádělo 2–4 krát do roka, vždy, když peří dorostlo. Bylo ale vždy potřeba počkat do doby, než šlo peří volně škubat a konce brků nejevily stopy krve. Husám ani kachnám se nikdy nesmělo oškubat všechno peří z křídel. Husí peří bylo vždy kvalitnější a žádanější než kachní a z husího peří bylo nejkvalitnější peří z nejkratších pírek na prsou a chmýří pod vnějším krycím peřím. Takovému peří se říkalo peří prachové.\nDraní peří představovalo vždy poměrně zdlouhavou práci, neboť každé jednotlivé pírko muselo projít rukama žen, přičemž bylo nutné dávat neustále pozor, aby nevznikl žádný rychlý pohyb, kýchnutí nebo průvan, kterým by nadrané peří bylo odfouknuto ze stolu pryč. Peří na venkově se dralo většinou pro nastávající nevěstu, neb peřiny a polštáře tvořily základní součást výbavy každé nevěsty do manželství. \n\nPoslední den draní peří, na který se všechny dračky peří vždy těšily, byl spojen s pohoštěním za vykonanou práci a říkalo se mu doderky. Té dračce peří, které zbylo v ruce poslední pírko, se říkalo pápěrnice a toto označení jí zůstalo až do příštího draní peří.\n\nDraní peří bylo přirozenou formou dřívějšího společenského života na venkově, který ženám umožňoval, aby si při své práci zpívaly, vyprávěly různé historky, báchorky, pohádky či místní pověsti a práce jim přitom zároveň lépe ubíhala. Vzhledem k tomu, že při této činnosti nikdy nechyběly ani děti, mnohé ze zajímavých příběhů a vzpomínek se tak předávaly z generace na generaci a jsou známy dodnes.\n\n"}
{"id": "293603", "url": "https://cs.wikipedia.org/wiki?curid=293603", "title": "Manu Dibango", "text": "Manu Dibango\n\nManu Dibango (* 12. prosince 1933) je kamerunský zpěvák, saxofonista a hráč na vibrafon. Pro svůj hudební výraz si vytvořil vlastní směr – specifickou směs jazzu a tradiční kamerunské hudby. Patří k etnické skupině Yabbasi, přestože jeho matka patřila k etnické skupině Duala.\n\nManu Dibango spolupracoval s celou řadou významných hudebníků word music, byli mezi nimi například Fania All Stars, Fela Kuti, Herbie Hancock, Bill Laswell, Bernie Worrell, Ladysmith Black Mambazo, Don Cherry nebo Sly and Robbie. V roce 1998 nahrál společně s kubánským hudebníkem Eliadem Ochoau album \"CubAfrica\".\n\nJeho album \"Soul Makosa\" je často považována za první disco nahrávku (stejnojmenná skladba znamená v jazyce Duala „Tančím”), která ovlivnila některé další nahrávky. Patřili mezi ně i píseň \"Wanna be Startin' Somethin\" od Michaela Jacksona nebo skladba \"Cowboys\" od Fugees.\n\n"}
{"id": "293607", "url": "https://cs.wikipedia.org/wiki?curid=293607", "title": "Knappensee", "text": "Knappensee\n\nKnappensee (lužickosrbsky \"Hórnikečanski jězor\") je jezero v Německu, ve spolkové zemi Sasko, jihovýchodně od města Hoyerswerda. Jezero vzniklo v letech 1951 až 1953 zatopením hnědouhelného dolu Grube Werminghoff. Jezero slouží především k rekreaci, dále k rybaření, k ochraně přírody a vyrovnávání stavu vody .\n\n"}
{"id": "293612", "url": "https://cs.wikipedia.org/wiki?curid=293612", "title": "Intertextualita", "text": "Intertextualita\n\nIntertextualita\noznačuje jakýkoli vztah textu (textů) k jinému textu (textům), efektivní (= smysl dodávající) přítomnost jednoho textu v textu jiném.\n\nV obecnější rovině pojem intertextualita vyjadřuje fakt, že veškerá „literatura se nutně rodí z literatury“ (Mojmír Otruba) a pouze v jejím rámci. V užším smyslu označuje konkrétní vztahy mezi texty a jejich popis (tzv. „deskriptivní intertextualita“ ). Toto „užší“ a „širší „pojetí“ představuje dva póly přístupu k problematice intertextuality, nikoli vývojovou názorovou osu, a podmiňuje povahu a dosažnost pojmu.\nIntertextualita se ve 2. polovině 20. století stává jedním z klíčových pojmů literární vědy. Zaznamenala rychlý vývoj, který vyústil do vzniku konceptuálního pojmu, tj. pojmu, který dovoluje nahlédnout nejen vnitřní ustrojení literárního díla, ale i jevy širší – celek literárního díla, literární komunikace, jakož i umění, celé kultury, resp. znakových systémů obecně. Intertextualita se tak řadí k oněm klíčovým pojmům (jako byla v dějinách estetiky např. mimésis), které přináší de facto jednoduchou myšlenku, z níž vyplývají nejrůznější aplikace spojené s množstvím výkladů a terminologických variací. Je přitom symptomatické, že se nejedná o myšlenku radikálně novou, kterou by přineslo teprve 20. století: latentně je obsažena již v takových klasických pojmech, jako je např. parodie či pastiš; ostatně jiný z bazálních pojmů, žánr, je bez teorie intertextuality nemyslitelný.\nDlouhým dějinám pojmu odpovídá široká extenze pojmu a množství dotčených problematických okruhů.\n\nObecně se za myšlenkového otce teorie intertextuality považuje M. M. Bachtin a jeho pojem \"dialogické slovo\". Koncepce dialogického slova označuje fakt, že v románu (Bachtin svou teorii vypracoval na základě románu F. M. Dostojevského) má slovo povahu \"vnitřního dialogu\" a je ambivalentní (víceznačné). Tuto koncepci absolutizuje Julia Kristeva, která už neuvažuje jen o dialogickém slovu, ale o celém textu. Intertextualita se tak jeví jako nutná vlastnost každého textu a zároveň jako podmínka, resp. nový status sémiózy: totiž namísto reference (odkazování) znak – denotát (např. osoba zobrazená v textu - osoba reálná) nastupuje nový, intertextový vztah: text - jiný text (např. osoba zobrazená v textu - osoba zobrazená ve starším textu; příkladem může být Odysseus Homérův a hlavní postava Odyssea Jamese Joyce.\n\nTuto totalitu, pro niž byla Kristeva často kritizována, postulují i jiní autoři (H. Bloom, R. Barthes, pro něž je intertextualita nutnou podmínkou každého textu a kteří chápou text jen jako síť citátů, část obecné kulturní textury, či Michel Foucault, jenž pojímá text jako součásti diskurzu: kniha pro něj nemá hranice, je jen „uzlem v rámci sítě“ ). Totalizující chápání intertextuality vede k představě „vyčerpané“ literatury (R. Barthes), která již nutně opakuje samu sebe, a k představě autora, který se stává mnohem spíše komentátorem či pořadatelem byvších textů než výsostným tvůrcem (jak jej chápal např. romantismus – taková úvaha pak rychle spěje k Barthesově tezi o „smrti autora“ (1977), kdy „autora“ nahrazuje představa „produkce“. Nikdo totiž nemůže vytvořit \"nový\" text: všechno již bylo řečeno, a jediné, co může píšící člověk učinit, je permutovat či variovat již napsané texty. Pak se ovšem nedá hovořit o autorovi v pravém slova smyslu. Odmítání autorského záměru s jmenovanými badateli (spojenými s francouzskou skupinou okolo časopisu \"Tel Quel\") sdílí i Gérard Genette, jenž pojem intertextualita nahrazuje pojmem transtextualita a precizuje jej do pěti subtypů.\n\nDalší vývoj teorie intertextuality (např. v díle německého literárního vědce K.-H. Stierleho a Čecha Lubomíra Doležela) však s absolutizováním pojmu intertextuality polemizuje a zdůrazňuje opět pojem autora, autorova záměru a významové autonomie každého textu (tj. jeho vyvázanost a neodvozenost od textů starších).\n\nU německé slavistky Renate Lachmannové má intertextualita význam „paměť textu“ (psaní je „akt paměti“ a současně i „nová interpretace knižní kultury“). Takovou paměť chápe jako zásobárnu předchozí kultury, jež formuluje „dynamicky plurální konstituci smyslu“ a „směřuje k dvojímu, polyvalentnímu čtení“; funkce této kulturní paměti nespočívá v akumulaci dat, ale ve „vytváření symbolů“ (díky intertextualitě-paměti textu získávají texty i věci neustále novou sémantickou potenci). Podstatné je u Lachmannové rozpracování vztahu mezi literaturou a širším polem kulturní historie a tradice, tj. moment, kdy se význam pojmu intertextualita počíná výrazně oddělovat od „vnitřního“ zkoumání literatury. Intertextuální strategie (způsoby, jakými posttext navazuje na pretext) se jeví i jako strategie zacházení s kulturním dědictvím (je buď přepisováno, nebo rozepisováno, nebo se posttext jeví jako pokus o popření a vymazání pretextu).\n\nV českém prostředí se intertextualitě věnoval Mojmír Otruba; intertextualita (Otruba mluví o „mezitextovosti“) je pro něj obecnou vlastností textu (jako u Kristevy a Barthese); navazuje přitom jak na pojetí užší (navazovací vztah, tj. de facto vztah pretext–posttext), tak širší (intertextualita jako genetická podmínka textu) zároveň. Mezitextovost Otruba chápe jako vztah podmiňovací a jako problém sémiotický (tj. vztah mezi znaky, který může zahrnovat i znaky non-umělecké a non-verbální, např. vztah mezi textem a obrazem, textem a hudbou, textem a reálným světem). Otrubovo novum z podstatné části spočívá v tom, že analýze podrobil též axiologické aspekty mezitextovosti: intertextuálně konstruovaný text chápe jako místo „axiologického neklidu“, tj. střetávání axiologie pretextu a posttextu (= textu původního a textu nového), který je podle něj axiologicky dominantní a svou axiologii vnucuje pretextu.\n\nPro Miroslava Červenku představuje intertextualita (vedle syntagmatičnosti, paradigmatičnosti a intratextuality) čtvrtou dimenzi literárního díla; je nerealizovaná (v tom se podobá ose paradigmatické) a časová (osa syntagmatická) a spojuje text (v návaznosti na širší, kulturní chápání intertextuality) s ostatními znakovými systémy umělecké i neumělecké povahy.\nSpecifickým přínosem je koncept „lingvoliterární historie“ Alexandra Sticha, jenž sleduje konotace uchovávané uvnitř jazyka (na rovině lexikální, frazeologické či rovině figurativní a topologické) chápané jako zdroj dynamického významu literárních děl (konkrétní analýzy na příkladu vybraných motivů Seifertových veršů Seifertova \"Světlem oděná\", (1999).\n\nPodrobněji se v Čechách teorií intertextovosti zabýval Jiří Homoláč, který se pokusil o pojmovou stratifikaci: intertextualita je pro něj užší pojem než „mezitextovost“ (chápaná jako libovolný vztah mezi texty). Intertextualitou rozumí moment, kdy se „jistá část, rovina nebo jistý výstavbový princip pretextu stávají součástí navazujícího textu … i případy, kde se díky již existujícím vztahům k jinému textu zvýznamňuje i to, že jistá část, rovina pre-textu převzaty nebyly. Podstatou intertextovosti tedy není přítomnost pretextu (jeho části) v navazujícím textu, ale to, že se součásti významové výstavby tohoto textu stává vztah k pretextu“; zdůrazňuje se zde tedy role recepce.\n\nZ jiné strany – od teorie fikčních světů – přistupuje k pojmu intertextuality Lubomír Doležel (\"Heterocosmica\", čes. vyd. 2003); intertextualita je pro něj vlastnost textury, tj. textu jako takového (intertextuální význam je obsažen ve slovech, frazeologii, citátech, klišé apod., tj. je složkou intensionálního významu textu), ovšem intertextuální spoje existují též na úrovni fikční svět (ty se pak – coby extensionální jevy na textuře nezávislé – stávají kolujícími předměty kulturní paměti a v čase a prostoru se přenášejí jako extensionální entity nezávislé na svých původních texturách; intertextualita se tak jeví jako zřetězení fikčních světů). Jak už bylo uvedeno, Doležel výrazně kritizuje absolutizování intertexutality (Kristeva, Barthes), které chápe jako neplodné; postuluje intertextualitu restriktivní a s interpretací spjatou (Fořt 2005) vymezenou aluzemi mezi fikčními světy posttextu a pretextu.\n\nZdeněk Mathauser neshledává primárně význam intertextuality v rozpoznání pretextu, nýbrž v estetické distanci, již toto rozpoznání – tj. vytržení z „pravděpodobnostního kritéria“, které s sebou zobrazení-intertextový konstrukt přináší – implikuje. Význam intertextuality tedy spočívá v uměleckém ozvláštnění textu.\n\nExtenze pojmu i. se tedy vyvíjí od původního, užšího, lingvisticky založeného chápání k přesahům do jiných oblastí; pojem se stává klíčovým termínem pro povahu textu, autora, literárních dějin i dějin kultury obecně; tento posun je charakteristický pro postmoderní myšlenkový kontext. Teorie intertextuality se výrazně projevila (vedle poetologických zkoumání) v uvažování o povaze autora a autorství, smyslu textu, literární tradice (kánonu) a vlivu. Pro nás jsou podstatné jiné dva okruhy: podvojné čtení textu (text-palimpsest) a rozšíření dosahu pojmu intertextuality mimo text, do sféry obecně kulturní.\nMyšlenka podvojnosti textu či dvojího významu (uvozená Bachtinovou dialogičností a ambivalencí slova) vede k výzkumu intertextových aluzí (citát, narážka, syllepse, podvojný znak, saussurovský anagram a kristevovský paragram), jež vedou k specifickému čtení, které pod povrchem jednoho textu tuší stopy textu jiného a odkrývá tak text jakožto palimpsest.\n\n\n"}
{"id": "293617", "url": "https://cs.wikipedia.org/wiki?curid=293617", "title": "Kannadština", "text": "Kannadština\n\nKannadština (), dříve též kannarština nebo kanarijština, je úředním jazykem v jihoindickém federálním státě Karnataka (dříve Majsúr).\n\nKannadština patří mezi drávidské jazyky — jejími příbuznými jsou např. tamilština, telugština nebo malajálamština. Typologicky se řadí k jazykům aglutinačním.\n\nStejně jako většina jazyků rozšířených na indickém subkontinentu převzala v minulosti velkou část své slovní zásoby ze sanskrtu. Nyní se kannadský jazykový fundus doplňuje zejména výpůjčkami z angličtiny.\n\nKannadština se zapisuje zvláštním slabičným (sylabickým) písmem odvozeným od historického písma brāhmī.\n"}
{"id": "293618", "url": "https://cs.wikipedia.org/wiki?curid=293618", "title": "Joseph Allen", "text": "Joseph Allen\n\nJoseph Percival Allen (* 27. června 1937 Crawfordsville, Indiana, USA) je americký astronaut z programu Apollo a letů s raketoplány.\n\nPo základní a střední škole vystudoval v roce 1959 DePauw University. Pak pokračoval na Yalově univerzitě a v roce 1965 se tak stal doktorem fyzikálních věd. Rok poté se dostal do šesté skupiny připravujících se kosmonautů. Byl jmenován do záložní skupiny Apolla 15 ve funkci vědeckého pracovníka. Po ukončení programu Apolla se zapojil v roce 1973 do jednoho z prezidentských výborů a v letech 1975 - 1978 byl zaměstnán v administrativě NASA. V roce 1978 se opět zapojil do výcvikového střediska v Johnson Space Center.. O čtyři roky později vzlétl na raketoplánu Columbia na oběžnou dráhu Země a stal se tak 113. kosmonautem.\n\nV roce 1982 na palubě raketoplánu při první nezkušební, tedy již ostré operační výpravě letěli s dr. Allenem tři astronauti. Byl zde inženýr elektrotechnik dr. William Lenoir, velitel letu Vance Brand a pilot Robert Overmyer. Posádka vypustila na oběžnou dráhu dvě telekomunikační družice SBC-3 a Anik C-3. Přistáli na základně Edwards.\n\nV roce 1984 letěl na raketoplánu Discovery. Jejím velitelem byl Frederick Hauck a místo v pilotním křesle zaujal nováček David Walker. Jako letoví specialisté figurovali Joseph Allen a Dale Gardner. Ovládání „kanadské ruky“ měla na starost Anna Fisherová. Hned poté, co se dostali na oběžnou dráhu, vypustili kanadskou družici Anik D2 a druhý den vojenskou družici Leasat 1. Pak se jim podařilo odchytit z oběžných drah družice Westar 6 a Palapa B2 a vrátit se s nimi na Zem po 7 letových dnech na Kennedyho vesmírné středisko. Díky splněným úkolům byla mise pro NASA výdělečným podnikem .\n\nV kosmickém prostoru během svých dvou letů strávil 13 dní.\n\n\nUsadil se ve městě Arlington, stát Virginia. Je ženatý a má dvě děti.\n\n"}
{"id": "293620", "url": "https://cs.wikipedia.org/wiki?curid=293620", "title": "Daktyl", "text": "Daktyl\n\nDaktyl je v metrice stopa, skládající se z jedné přízvučné (či v časoměrném verši dlouhé) slabiky a dvou nepřízvučných (či krátkých) v uvedeném pořadí. Daktyl je v české literatuře velmi hojný a používaný (a také kombinovaný s jinými stopami, především s trochejemi, pak se mu říká daktylotrochej), což souvisí i s jeho snadnou vytvořitelností, skládá se z nich také tzv. hexametr. \n\nČerný bor utíká s kopečka,\nširoké jezero pod ním,\nnad vodou létají rybárky,\npodobny plachtám jsou lodním.\n\nHradisko sivé a vysoké,\nna příkré vyhnáno skále - \ndnes tam jen Themida promlouvá\nve jménu boha a krále.\n\nPetr Bezruč - Plumlov \n\nDaktylská tendence se uplatňuje také v českém alexandrínu, i když původně tento druh verše byl jambický:\n\nV polské literatuře daktyl (i když není přirozený rytmus) se vyskutuje především ve sloce 10(5+5)|8|10(5+5)|8, která se jmenuje stanislavovská, protože byla velmi popularní během panování krále Stanislava Augusta Poniatowského (konec 18. století).\n"}
{"id": "293623", "url": "https://cs.wikipedia.org/wiki?curid=293623", "title": "Valy (Šluknovská pahorkatina)", "text": "Valy (Šluknovská pahorkatina)\n\nValy (německy \"Schanzen Berg\") je návrší za hřbitovem v obci Studánka o nadmořské výšce 543 metrů, na severu České republiky, ve východní části okresu Děčín, v jižní části Šluknovské pahorkatiny, asi 3 km západně od Varnsdorfu.\n\nNa navrší je náznak zbytků švédského opevnění z třicetileté války, v roce 1642 odtud oddíly generála Wrangela dobyly Tolštejn. Přes návrší prochází rozvodí mezi Severním a Baltským mořem\n"}
{"id": "293627", "url": "https://cs.wikipedia.org/wiki?curid=293627", "title": "Johana z Pfirtu", "text": "Johana z Pfirtu\n\nJohana z Pfirtu (1300 Basilej – 15. listopadu 1351 Vídeň) byla rakouská, štýrská a korutanská vévodkyně, dcera hraběte Oldřicha III. z Pfirtu.\n\nJana, jediná dcera alsaského hraběte a dědička jeho panství se za Habsburka Albrechta provdala zřejmě roku 1324 po otcově smrti. Svatební obřad proběhl v Thannu. Dle současníků byla Jana temperamentní dáma, ráda cestovala, zajímala se o politiku a umění.\n\nManžel Albrecht byl jedním ze šesti synů římského krále Albrechta I. a Alžběty Goricko-Tyrolské. Původně se měl věnovat církevní kariéře, dostalo se mu všestranného vzdělání. Do čela rodu se dostal v roce 1330 po smrti staršího bratra Fridricha a téhož roku v březnu byl postižen těžkou nemocí nebo otravou a ochrnul. Došlo minimálně k částečnému ochrnutí končetin, proto musel být přepravován v nosítkách.\n\nManželství bylo dlouho bezdětné. Až roku 1339 se narodil první potomek - vytoužený syn Rudolf. Jana zemřela dva týdny po porodu šestého dítěte - syna Leopolda. Je pohřbena společně s manželem v kartouze v Gamingu. Znázorněna je na vitrážích v Muri a v Königsfeldenu.\n\n"}
{"id": "293628", "url": "https://cs.wikipedia.org/wiki?curid=293628", "title": "Slámka", "text": "Slámka\n\nSlámka neboli brčko je drobná kuchyňská a gastronomická pomůcka umožňující nasávání nápoje z nádoby bez kontaktu úst s hladinou nápoje. Je to vlastně dlouhá tenká trubička, která je jedním koncem ponořena do nápoje a druhým koncem je nápoj nasáván do úst. Dříve byly slámky vyráběny z dlouhých stébel žitné slámy (odtud pochází jejich původní název). Stébla byla delší než dnešní slámky a také často praskala při neopatrné manipulaci s nimi. Dnešní slámky jsou vyráběny téměř výhradně z plastů, které jsou oproti slámě podstatně odolnější. \n\nSlámky bývají velmi oblíbené především u dětí. Mimo jiné také proto, že s pomocí brčka a mýdlové vody lze vytvářet duhově barevné bubliny (srov. bublifuk).\n\nKaždý den je ve Spojených státech amerických spotřebováno až 500 milionů plastových brček, které se rozkládají až 300 let. Z toho důvodu získávají na popularitě ekologické varianty plastových brček. Nejrozšířenějšími variantami jsou brčka nerezová, bambusová, či brčka skleněná.\n\nNerezová brčka:\n\nVýhody:\n\n\nBambusová brčka:\n\nVýhody:\n\n\nNevýhody:\n\n\nSkleněná brčka\n\nVýhody:\n\n\nNevýhody:\n\nPapírová brčka\n\nVýhody:\n\nNevýhody:\n"}
{"id": "293632", "url": "https://cs.wikipedia.org/wiki?curid=293632", "title": "Erl", "text": "Erl\n\nVýraz erl, Erl, ERL, či Erl. může mít následující významy:\n\n\nErl jako příjmení:\n\nERL, Erl nebo Erl. Jako zkratka pro:\n\n\nPodobné:\n"}
{"id": "293635", "url": "https://cs.wikipedia.org/wiki?curid=293635", "title": "Zamrznuté pleso", "text": "Zamrznuté pleso\n\nZamrznuté pleso je karovo-morénové ledovcové jezero v Litvorové dolině jež je nejvyšší částí Bielovodské doliny ve Vysokých Tatrách na Slovensku. Pleso má rozlohu 1,1395 ha a je 208 m dlouhé a 78 m široké. Dosahuje hloubky 10,8 m a objemu 43 388 m³. Leží v nadmořské výšce 2040 m.\n\nPleso bývá pokryté ledem do pozdního léta a v některých letech po celý rok. Nemá povrchový přítok ani odtok a voda z něj odtéká pod čelní morénou a přes Litvorovou priehybu do Litvorového plesa a rovněž pod zemí i do Svišťové doliny. Rozměry jezera v průběhu času zachycuje tabulka:\nPleso se nachází v Zamrznutém kotli. Na východě se zvedají stěny Východní Vysoké, sedlo Prielom a Divá veža. Na jihu se nachází sedlo Poľský hrebeň, ze kterého hřeben pokračuje na západ k Velickému štítu. Na západě za morénou klesá Litvorová dolina a na severu Svišťová dolina. Okolí jezera je kamenité.\n\nPleso je veřejnosti přístupné každoročně v období od 16. června do 31. října. Pěší přístup je možný:\n\n\n"}
{"id": "293636", "url": "https://cs.wikipedia.org/wiki?curid=293636", "title": "Švédské obléhání Prahy", "text": "Švédské obléhání Prahy\n\nŠvédské obležení Prahy bylo poslední střetnutí třicetileté války, které se odehrálo v roce 1648, když se švédská vojska operující v Čechách pokoušela obsadit Prahu. Švédské armádě generála Jana Kryštofa Königsmarcka se pomoci přeběhlého císařského důstojníka Arnošta z Ottowaldu podařilo obsadit Malou Stranu a Pražský hrad již 26. července. Na pravém břehu Vltavy se však obyvatelé Starého a Nového Města pražského připravovali na obranu a ve dnech 31. července až 1. listopadu úspěšně odolávali útokům švédských armád.\n\nŠvédové z Prahy odvezli většinu umělecké sbírky Rudolfa II. nevyčíslitelné hodnoty, jako například Codex Argenteus nebo Codex gigas („Ďáblova Bible“), stovky cenných obrazů italských a vlámských mistrů, soch apod. Část této kořisti zůstává dosud ve Švédsku, část se dostala (jako vlastnictví královny Kristýny I.) do sbírek Vatikánu, jenom několik rukopisů se vrátilo do Česka.\n\nPo neúspěšném obléhání Brna byla Švédská vojska nucena ukončit tažení na Vídeň a stahovala se zpět do Švédska. 15. července se však generál Königsmarck spojil s Arnoštem z Ottowaldu, který mu o deset dní později zajistil vniknutí na Malou Stranu a na Pražský hrad. Švédské jednotky, které využily malou bdělost stráží v souvislosti s oslavou svatby císaře, nepozorovaně pronikly stezkou dovnitř. Po obsazení západních částí Prahy začali žoldnéři ihned rabovat. Lup vojáků činil 12 miliónů zlatých, do zajetí bylo zavlečeno 80 význačných osobností, za které bylo možno požadovat výkupné. Cenné sbírky, které na Pražském hradě nashromáždil císař Rudolf II., však Königsmarck nevydal svým lidem, ale prohlásil je za státní kořist a postavil k nim silné stráže. Tyto předměty pak byly odvezeny do Švédska, mnoho z nich se stalo součástí výzdoby Švédského královského paláce.\n\nPo obsazení západního břehu Vltavy švédskými vojsky začal velitel pražské posádky Rudolf Colloredo organizovat obranu Starého a Nového Města pražského. Švédové sice spoléhali na to, že budou v pražských městech vítáni jako osvoboditelé z habsburského jha, jak je o tom ujišťovali čeští emigranti, ovšem situace byla jiná.\n\nHrabě Colloredo zorganizoval měšťanské sbory a přivítal i založení studentské legie složené z posluchačů pražské univerzity. Studentskou legii vedl jezuita z Klementina, Jiří Plachý-Ferus, který se sám přímo účastnil boje. Königsmarckovo vojsko však mělo plné ruce práce s loupením, takže útok prozatím neprovedlo. 31. července však dospěla k Praze další švédská armáda pod vedením generála Wittenberga a začalo tak obléhání. 3. a 4. srpna byla pražská města mohutně bombardována oběma švédskými armádami. K přímému útoku se však Švédové neodhodlali a Wittenbergovo vojsko táhlo na jih od Prahy, aby si mohli jeho vojáci nakrást stejně, jako ti Königsmarckovi.\n\nObležená Praha si mohla několik dní odpočinout a přistoupit k naléhavým opravám městských hradeb. Koncem září se Wittenbergovo vojsko vrátilo zpět a s ním přitáhla další švédská armáda pod velením Karla Gustava, následníka švédského trůnu. První útok všech tří armád proběhl 6. října, ovšem největší boje se odehrály ve dnech 10. až 11. října. 24. října byl podepsán vestfálský mír, ale o něm nevěděli ani útočníci, ani obležení. Ten den se konal čtvrtý velký útok na město. Švédové se pokoušeli o průlom v městských branách a dosáhli i částečných úspěchů. Pražané se udatně bránili, podnikali protiútoky, avšak docházely jim zásoby střelného prachu. Hrabě Colloredo již začal vyjednávat se Švédy, ale podmínky byly tak potupné, že je Pražané odmítli. 1. listopadu dostal Karel Gustav zprávu, že byl uzavřen mír a třicetiletá válka skončila. Boje ztichly a švédská vojska se stáhla. Pražané mohli pohřbít 219 padlých obránců města.\n\nStaré Město od císaře Ferdinanda III. dostalo do znaku \"„ruku s mečem, která se chystá hájit otevřenou bránu proti vetřelcům.“\" Tato \"„ruka s mečem“\" je dnes součástí znaku hlavního města Prahy. Podobně Ferdinand III. za zásluhy při obraně Starého Města udělil cechu židovských řezníků z židovského Města privilegium používat dvouocasého lva ve svém cechovním znamení. Na památku zachránění Prahy byl také, jako projev díkuvzdání Panně Marii, postaven na Staroměstském náměstí Mariánský sloup, který však byl roku 1918 zbořen v mylném domnění, že se jednalo o symbol Rakouské monarchie.\n\nUdálosti z roku 1648 dodnes připomíná nápis na domě na Novotného lávce následujícího znění: \n\nNa přímý rozkaz královny Kristýny I. byly z Prahy švédskými vojáky odvezeny zbytky Rudolfovy \"Kunstkomory\", které vojska dřívějších okupantů nestačila odnést. Mezi nejvýznamnější kusy císařské sbírky patří Codex gigas nebo Codex Argenteus, na 500 obrazů, 70 bronzových soch, 370 vědeckých přístrojů, 400 indických kuriozit, stovky korálů, slonoviny, drahých kamenů, jantarů apod. Později byla uloupena také knihovna Rudolfa II. Mezi uměleckými předměty byla díla světových mistrů, jako např. Leonarda da Vinciho, Rafaela, Tiziana, Corregia, Tintoretta, Rubense, Paola Veroneseho, Caravaggia, Breughela, Cranacha, Dürera či Hieronyma Bosche.\n\nO obléhání Prahy pojednává i píseň \"1648\" od švédské skupiny Sabaton z alba Carolus Rex.\n\n\n\n"}
{"id": "293640", "url": "https://cs.wikipedia.org/wiki?curid=293640", "title": "Sára Salkaházi", "text": "Sára Salkaházi\n\nBlahoslavená Sára Salkaházi (do roku 1942 \"Sára Schalkház\"; 11. května 1899 – 27. prosince 1944) byla katolická novinářka, spisovatelka a řeholnice z Institutu Sester sociální pomoci, zavražděná maďarskými nacisty pro ukrývání Židů.\n\nZa druhé světové války založila a vedla v Budapešti řádový \"Dům pro pracující ženy\", ve kterém sestry ukrývaly Židy. Jedna z civilních zaměstnankyň domu je udala nacistům ze Strany Šípových křížů, kteří dům prohledali a odvlekli sestru Salkaházi i s několika dalšími lidmi. Ještě týž den je pak všechny postříleli a naházeli do Dunaje.\n\nPamátník Jad Vašem ji v roce 1969 prohlásil za Spravedlivou mezi národy a papež Benedikt XVI. ji v roce 2006 prohlásil za blahoslavenou. Její památka se slaví 27. prosince.\n\nSára Schalkházi se narodila v Košicích v hotelu \"Schalkház\" jako druhé ze tří dětí hoteliéra Leopolda Schalkháze a jeho ženy Klotildy. Rodina měla německé kořeny a mluvilo se v ní maďarsky. Pokřtěna byla 11. června 1899 v katedrále svaté Alžběty. Otec Sáře zemřel, když jí byly dva roky, vyrostla v inteligentní, temperamentní a legraci milující samostatnou dívku, která si dle svého bratra hrála spíše s chlapci než děvčaty. Měla literární nadání, jako „náctiletá“ psala divadelní hry.\n\nPo základní škole vystudovala \"Košický učitelský ústav\" a stala se učitelkou. Učila však jen jediný rok, po vzniku Československa toto povolání musela opustit, protože odmítla přísahat věrnost novému státu. Nejprve se vyučila knihvazačství a posléze se uchytila jako novinářka píšící do maďarských periodik. Vstoupila do \"Národní křesťansko-socialistické strany Československa\", byla členem jejího vedení a redaktorkou stranických novin. Zaměřovala se zejména na sociální problémy žen.\n\nV letech 1922-1923 byla několik měsíců zasnoubená, nicméně poté zásnubní prsten vrátila, protože dospěla k závěru, že život v manželství pro ní není. Tehdy taky poprvé začala zvažovat možnost, že by ji Bůh povolal k zasvěcenému životu.\n\nV roce 1927 se seznámila se Společností Sester sociální pomoci v Košicích a o rok později absolvovala jejich sociální kurz. V roce 1929 si podala žádost o přijetí do Společnosti. Tam byla přijata, i když její moderní styl života a těžká kuřácká závislost do stylu Společnosti zrovna nezapadaly. Sára uznala, že se bude muset v tomto ohledu změnit a poměrně rychle kouřit přestala. Noviciát nastoupila v únoru 1929 v Szegváru. Část z něj strávila v Košicích, kde organizovala charitní akce, první sliby ale už skládala o svatodušních svátcích roku 1930 opět v Szegváru. Jako motto si zvolila „\"Alleluja!\"“\n\nNa podzim roku 1932 byla přeložená do Komárna, kde dělala totéž, co v Košicích, nicméně za mnohem složitějších podmínek, navíc krom organizování charity vedla kuchyni pro děti, působila jako katechetka (26 vyučovacích hodin týdně) a redigovala časopis \"Katolícka žena\". V roce 1934 se krajně vyčerpaná vrátila do Košic. Její představené vyhodnotily její duševní rozpoložení jako nejistotu ohledně povolání a odložily její věčné sliby. Sára musela v mnoha ohledech čelit jejich nepochopení, což ji někdy dost zraňovalo.\n\nPozději se doslechla, že maďarští benediktinští misionáři hledají sestry, které by šli k nim vypomáhat na misie a podala si žádost, aby tam mohla odejet. Sestra Margita Slachtová, generální představená, tu volbu schválila a povolala ji do mateřského domu do Budapešti, aby se zde na tuto misi připravila. Postupem času ale z cesty sešlo, jednak to znemožnila zuřící druhá světová válka, jednak válka v Evropě vedla k tomu, že sestry měly plné ruce práce doma.\n\nSestra Sára složila věčné sliby na svatodušní svátky v roce 1940. Její nové motto znělo „\"Alleluia! Ecce ego, mitte me!\"“ (Aleluja! Zde jsem, vyšli mne!). V roce 1941 se stala národní ředitelkou maďarského \"Hnutí katolických pracujících žen\". Založila první vysokou školu pro pracující ženy v Maďarsku a v Budapešti \"Dům pro pracující ženy\". V roce 1942 si na protest proti postupujícímu pronikání nacismu a podlézavosti k Němcům ve společnosti pomaďarštila příjmení na \"Salkaházi\".\n\nVálečná situace i politické klima v Maďarsku se stále zhoršovaly, v roce 1943 se Sára rozhodla, že „\"obětuje svůj život Bohu pro případ, pokud by nastala doba pronásledování Církve, Společnosti a sester\"“. Se souhlasem a v přítomnosti představených tak učinila v kapli svatého Ducha v mateřském klášteře koncem roku. Někdy v této době napsala též hru o sv. Markétě Maďarské (svatořečené v roce 1943), hrála se však pouze jednou, protože po převzetí moci nacisty už byly další reprízy (vlastně veškerá náboženská produkce) zakázány.\n\nV té době již Společnost stále více ukrývala Židy, sháněla jim jídlo, ubytování, úkryty a falešné doklady. Odhaduje se, že Společnost zachránila život asi tisícovce Židů, přičemž asi stovka z nich přežila díky projektům, které organizovala sestra Sára. Ta zejména vedla již zmíněný řádový \"Dům pro pracující ženy,\" v němž některé Židy ukrývala a který i jinak hrál při záchraně Židů klíčovou roli. Dům však měl i civilní zaměstnankyně a jedna z nich sestry udala. „nyilašovci“ (ozbrojené oddíly maďarské nacistické Strany Šípových křížů) dům obklíčili, prohledali a perlustrovali všechny osoby, co v něm byly. Nalezli několik osob s padělanými doklady, které zadrželi. Sestra Sára byla v tu chvíli mimo dům a mohla uprchnout, ale protože věděla, že nacisté budou hledat nějakou zodpovědnou osobu (a tou byla ona jakožto ředitelka domu), vrátila se a vzala na sebe veškerou zodpovědnost.\nNacisté ji odvlekli a podle svědectví očitého svědka týž den večer, svlečenou do naha, u Petöfiho mostu spolu s několika dalšími lidmi zastřelili a hodili do vod Dunaje. Její tělo se nikdy nenašlo. Před smrtí sestra Sára poklekla tváří k vrahům a s obličejem zdviženým k nebi se pokřižovala. Žádná z dalších sester popravená nebyla.\n\nPamátník Jad Vašem prohlásil v roce 1972 Sáru Salkaházi za spravedlivou mezi národy.\n\nPapež Benedikt XVI. ji 24. dubna 2006 prohlásil blahoslavenou, blahoslavení oznámill a beatifikační mši v Budapešti (17. září téhož roku) předsedal kardinál Petr Erdö.\n\n\n"}
{"id": "293644", "url": "https://cs.wikipedia.org/wiki?curid=293644", "title": "Samodetekující kód", "text": "Samodetekující kód\n\nSamodetekující kódy slouží k jednoduchému ověření správnosti zadaných dat. Princip je založen na tom, že zadaná data jsou (buď rovnou, nebo po určité matematické operaci) dělitelná daným číslem, nejčastěji bývá voleno 11 (tzv. \"jedenáctkový samodetekující kód\"). Daný dělitel by měl splňovat několik kritérií:\n\nČím vyšší dělitel se zvolí, o to delší bude výsledný kód, ale také vyšší pravděpodobnost odhalení chyby. U jedenáctkového samodetekujícího kódu je zaručeno, že při zadání jedné cifry chybně bude omyl odhalen, u dvou špatně zadaných cifer už je pravděpodobnost odhalení pouze 10/11.\n\nPři kontrole parity je výše volené prvočíslo 2. \n\nKódy určené pro počítačové zpracování používají často jiné, i podstatně složitější principy. Například kryptografické hašovací funkce.\n\nVšechna rodná čísla vytvořená od roku 1986 včetně jsou dělitelná jedenácti (poslední čtyři číslice jsou voleny tak, aby každé rodné číslo tuto vlastnost splňovalo). Na podobném principu ( ne nutně delitelnosti 11) jsou ošetřeny všechny ISBN a ISSN kódy, čísla bankovních účtů a platebních karet a některé čárové kódy, např. EAN-13.\n\nU samodetekujících kódů je možné ověřit správnost dat, při odhalení chyby ale není možné zjistit původní informaci. Tento nedostatek je odstraněn u samoopravných kódů, které dovolují při dostatečně malém poškození zrekonstruovat původní data. V obou případech jsou dodatečné informace redundantní, tj. nepřenášejí užitečná data a tím pádem snižují efektivitu záznamu dat nebo přenosu.\n"}
{"id": "293648", "url": "https://cs.wikipedia.org/wiki?curid=293648", "title": "Vilém Čok", "text": "Vilém Čok\n\nVilém Čok (* 7. září 1961 Mladá Boleslav) je český zpěvák, baskytarista a bavič.\n\nV roce 1978 založil pražské punkové trio Zikkurat, než v únoru 1981 uskutečnil svůj životní přestup do legendárního Pražského výběru. Po zákazu Pražského výběru v roce 1983 hrál se skupinou \"Moped\". V roce 1986 zase začal koncertovat s Výběrem a byl hostujícím zpěvákem a baskytaristou skupiny Stromboli, kterou založil kytarista Výběru Michal Pavlíček (Čok složil text a nazpíval píseň „Ó hory“). Na konci 80. let založil skupinu Nová Růže. Po jejím rozpadu vytvořil skupinu Delirium tremens. V roce 2003 začal opět koncertovat Pražský výběr, než se definitivně rozpadl roku 2006. Vilém Čok zpíval v muzikálech Excalibur, Obraz Doriana Graye a dalších. Kromě toho zpívá se svou skupinou ByPass [ˈbaiˌpaːs], která vznikla v roce 2005. V roce 2016 vydal se skupinou ByPass úspěšnou píseň Zástupy zástupů, kterou se vymezil proti přijímání uprchlíků.\n\n\n\n\n"}
{"id": "293649", "url": "https://cs.wikipedia.org/wiki?curid=293649", "title": "Védské období", "text": "Védské období\n\nJako védské období se označuje období v dějinách Indie, ve kterém vznikaly Védy, nejstarší posvátné texty hinduismu. Započalo někdy v polovině 2. tisíciletí př. n. l. a trvalo zhruba tisíc let. Tehdejší kultura, o které se většinou hovoří jako o védské civilizaci, se nacházela na severním až severozápadním území Indického subkontinentu. \n\n\n"}
{"id": "293650", "url": "https://cs.wikipedia.org/wiki?curid=293650", "title": "SHK Hodonín", "text": "SHK Hodonín\n\nSHK Hodonín (celým názvem: Sportovní hokejový klub Hodonín) je český klub ledního hokeje, který sídlí ve městě Hodonín v Jihomoravském kraji. Založen byl v roce 2001. Od sezóny 2013/14 působí ve 2. lize - sk. Východ, třetí české nejvyšší soutěži ledního hokeje. Klubové barvy jsou modrá a oranžová.\n\nV klubu SHK není obsažen žádný oddíl z hodonínské mládeže, ta totiž působí od obnovení ledního hokeje v Hodoníně jako samostatný subjekt pod názvem SHKM Hodonín (Sportovní hokejový klub mládeže).\n\nSvé domácí zápasy odehrává na zimním stadionu Václava Nedomanského s kapacitou 3 500 diváků.\n\nPrvní zmínka o hokeji v Hodoníně pochází z roku 1908, ale organizovaně se začalo hrát od roku 1931, kdy na kluzišti Na Plucárně vznikl SK Hodonín, který hrál soutěže Západoslovenské župy. Roku 1937 byl založen konkurenční Dělnický sportovní klub Moravia Hodonín, který hrál Na Bažantnici. V roce 1948 byly oba týmy sloučeny pod názvem Nafta Hodonín, od roku 1956 přejmenovaným na Slovan.\n\nK velkému rozvoji hodonínského hokeje došlo po roce 1958, kdy byl ve městě otevřen jeden z prvních zimních stadionů s celoročním provozem. Vedle Slovanu vznikla konkurenční Dukla (převelením z Prešova), která existovala až do roku 1979, kdy byla přeložena na nový zimní stadion do Tábora. Na počátku šedesátých let hráli za Slovan Hodonín Jiří Macelis a Václav Nedomanský, tým získal roku 1963 historický úspěch – páté místo v druhé nejvyšší soutěži. Následoval útlum a pohybování mezi druhou a třetí ligou, v sedmdesátých letech přešel Slovan pod patronát Jihomoravských lignitových dolů a přijal nový název Baník.\n\nRok 1989 přinesl postup Baníku do druhé nejvyšší soutěže, v týmu tehdy působil gólman Roman Čechmánek. Hodonín proslul rekordními návštěvami a bouřlivou atmosférou, zvláště na derby zápasech s Brnem. Na valné hromadě v roce 1994 bylo schváleno nové vedení a nový název HC Hodonín. Tým vyrovnal své nejlepší umístění – 5. místo v druhé nejvyšší soutěži, zároveň se ale dostal do finanční krize. Po skončení sezóny 1. národní hokejová liga 1994/1995 byl stadion uzavřen kvůli havarijnímu stavu a změněn na tržiště, ligová licence byla prodána do Kralup nad Vltavou, kam přešla i většina hráčů. Navzdory protestům příznivců hodonínský hokej zanikl.\n\nV roce 2001 byl založen nový tým SHK ze zkušených odchovanců i mladíků, kteří našli azyl v Břeclavi, a po sbírce občanů otevřen zrekonstruovaný zimní stadion. Hodonínští hokejisté začínali v krajském přeboru, v roce 2004 postoupili do druhé ligy, skupina Východ (třetí nejvyšší soutěž v ČR), kde dosáhli roku 2007 druhého místa – o postup do první ligy přišli až ve finálové sérii s HC Šumperk.\n\nPo odchodu klíčových hráčů tým skončil v roce 2008 v semifinále play-off 2. české hokejové ligy, vypadl s Technikou Brno. O rok později si Drtiči z Hodonína vylámali zuby na znovu narozeném Vsetínu. V sezóně 2009/2010 se nabitý kádr Drtičů probojoval až do finále, kde podlehl Valašskému Meziříčí. Mezi hlavní tahouny mužstva v této sezóně se zařadili hlavně Ľubomír Vaškovič, Tomáš Vrba, Zdeněk Jurásek a Martin Hollý.\n\nNabité mužstvo Hodonína mělo velké ambice na postup do 1. ligy, ale bohužel tým nehrál, jak měl a dlouho podléhal i značně slabším týmům. Situace se zlepšila s příchodem šumperského odchovance, brankáře Marka Peksy. Hodonín začal vyhrávat a nakonec si vybojoval sedmé místo do play-off. Tam podlehl týmu Orlové 3:1 na zápasy (1:5, 8:3, 2:5) a tak sezóna Hodonína skončila. Hlavním tahounem mužstva a zároveň nejproduktivnějším hráčem 2. ligy byl Zdeněk Jurásek.\n\nJeště před začátkem přípravných zápasů bylo oznámeno, že se i přes nepřízeň několika klubů ze skupiny Východ, \"Drtiči\" přesunou do skupiny Střed. Hodonín se tak potkal např. s Jindřichovým Hradcem, Pelhřimovem, Nymburkem atd. Naštěstí SHK zůstaly ještě oblíbené \"derby zápasy\" s Technikou Brno a Lvi Břeclav, kteří se také přesunuli do této druholigové skupiny.\n\nZačátek sezóny \"Drtičům\" nevyšel podle představ. Kvůli finančním problémům odešlo cca 3/4 hráčů. Do Hodonína přišel slovenský veterán Vladimír Vlk. Ten ale SHK moc nepomohl a klub s ním za 3 týdny ukončil smlouvu. Problém byla také špatná forma brankáře Peksy. Finance se projevily i mezi trenéry, mezi fanoušky oblíbení trenéři Svatopluk Číhal a Arnošt Šifl, zřejmě kvůli změně platů, opustili tým. Trenérem Hodonína se stal Libor Žilka, kterému se podařilo Hodonín \"probudit\".\n\nMarek Peksa chytl loňskou formu a sbíral jeden \"shut-out\" za druhým. Zdeněk Jurásek dál bezkonkurenčně držel příčku nejlepšího nejlepšího hráče 2. ligy. Ke konci sezóny se projevila slabost celého týmu, který prohrál několik zápasů, ale nakonec, zásluhou nových posil jako Jiří Goiš, Tomáš Vodák, Jan Podešva nebo brankář Petr Zavadil, se opět tým SHK vrátil do formy. Navíc vedení Hodonína překvapilo fanoušky, po několika odchodech dlouholetých hráčů jako Michal Hoza, velmi \"zvláštními\" posilami. Kromě některých českých hráčů, Jan Matějka, Martin Štěpán a Martin Buček, přišly i zahraniční posily, pro 2. ligu, kromě Slovenských hráčů, netypické. Švéd Johannes Harnesk, Fin Heikki Pusa a Kanaďané Kyle Heffernan a Kaleb Chillman.\n\nNejproduktivnějším hráčem 2. ligy byl už podruhé za sebou Zdeněk Jurásek. Hodonín poslal brankáře Marka Peksu samotného trénovat do Šumperku, stále byl ovšem hráčem SHK, a do play-off vstoupil s brankářem Petrem Zavadilem, navíc Zdeněk Jurásek dostal disciplinární trest za faul na rozhodčího a mohl hrát pouze v baráži. Petr Peš se údajně nevešel do sestavy play-off, 3. nejlepší hráč základní části.\n\nV 1. kole play-off dostali hodonínští jako soupeře nedalekou Břeclav. Přes urputnou obranu Břeclavi se těžko dostávalo, ale nakonec přece jen Drtiči Břeclav udolali 3:1. Dalším soupeřem Baníku byl Jindřichův Hradec, který postoupil přes Nymburk. Hodonínu tahle série vyhovovala. Vajgar hrál aktivně a ofenzivně, Břeclav se snažila spíše bránit a vsázela na brejky. Tuhle sérii Drtiči vyhráli stejným výsledkem jako s Břeclaví 3:1. A tak se Hodonín dostal do finále. Jejich soupeřem se stal další moravský tým – Technika Brno, která prošla nejdříve přes Ždár nad Sázavou a poté vyhrála i nad Trutnovem. Zápasy si získaly, očekávanou, velkou fanouškovskou podporu. Zápasy byly hodně vyrovnané a hrálo se na ostří nože, jak je u derby běžné. Drtiči nakonec do třetice zvítězili 3:1 a zajistili si tak postup do baráže o 1. ligu.\n\nHlavními tahouny v play-off bylo, hlavně v oslabení, duo Jakub Sajdl – Martin Špok. Marek Peksa poté na vlastní žádost ukončil své působení v dresu SHK. To už ale začala baráž a Hodonín navíc nedostal od svazu výjimku na sestavu. Pravidlo, že hráči hrající baráž musí mít minimálně 50% zápasů za stejný tým. Žádost na udělení výjimky se týkala pětice hráčů – Martina Bučka, Jana Podešvy, Petra Zavadila, Jiřího Goiše a Martina Štěpána. Hodonín měl tedy velký problém. Nakonec povolal zpátky Petra Peše a zapojil do týmu i juniory, Charvát, Tomi, Vrba atd...\n\nPrvní zápas na ledě Mostu prohrál Hodonín po bojovném výkonu 4:2. Druhý zápas proti Havířovu zvládl Hodonín na výbornou a vyhrál 3:2 po nájezdech. Třetí zápas na ledě Klášterce dopadl pro Hodonín taky vítězně a nakonec po ze začátku mizerném výkonu, prohrával už 6:2, zdolal Klášterec 8:7 také po nájezdech (Zdeněk Jurásek 3+3, Branislav Rehuš 3+2). Hodonínští byli na dohled 1. lize, ale kvůli kontumaci s Havířovem, David Skočovský – měl o 3 zápasy méně než dovolují pravidla, tedy nepostoupili. Nakonec tedy \"Drtiči\" po bojovném výkonu skončili na skvělém 4. místě a sezóna pro ně skončila až posledním možným zápasem. Nejproduktivnějším hráčem baráže byl Zdeněk Jurásek.\n\nSezona 2012/2013 přinesla pro SHK hromadou změn. Odešlo asi 70% kádru z minulé sezony. Mezi největší ztráty patřily odchody Zdeňka Juráska (Německo), Branislava Rehuše (Herning Blue Fox) a Martina Hlavačky (Německo). Drtiči tedy začali skládat tým znovu. Pomohlo to, že torzo týmu – Sajdl, Špok, Pokorný, Miklík, Svoboda, Skočovský, Fiedler zůstalo. Tým Hodonína se díky hráčům jako Pavel Kříž a Vladimír Stejskal, dostal na 1. místo tabulky. Mezi brankáři se usadili na trvalo dva, Filip Barus v minulé sezoně 3. brankář Břeclavi, a Petr Zavadil. Konalo se i několik týmových návratů, když po delší době oblékl dres Drtičů obránce Radim Šťastný a útočník Zdeněk Kučera.\n\nPetru Pešovi se sice bez Zdeňka Juráska docela dařilo, ale ten se mu nakonec stejně vrátil. Angažmá v Německu bylo pro hvězdu \"Drtičů\" nevyhovující a tak se oblíbený \"Šeďa\" znovu objevil v týmu \"Oranjes\". Vytvořil se 2. produktivní útok Drtičů, Peš – Stejskal – Jurásek. Premiéru si odbyl v zápase s Břeclaví (Jurásek 2+1, Peš 0+3, Stejskal 0+1), ale i přesto, že se Juráskovi tento zápas tak vydařil, náladu kazila událost, která se stala. Nevybíravé a přímo zákeřné zákrok Břeclavi kazily hru. Již v přípravném utkání vyhrávali SHK 3:2, ale utkání nebylo dohráno kvůli agresivitě Břeclavi. Tentokráte to bylo mnohem horší. Kapitán juniorky Matěj Charvát byl zasažen loktem do hlavy od hráče Břeclavi Peslara, za rozhodnutého stavu 6:3 pro Hodonín, a zapadl mu jazyk. Díky včasnému zásahu spoluhráčů a doktorů byl Matěj zachráněn a hospitalizován v nemocnici Tomáše Garriguea Masaryka. Trest pro Peslara od disciplinární komise byl určen na 5 zápasů. Za 2 týdny již Matěj skóroval za juniory.\n\nDrtiči se po 11. zápasech drželi na špičce tabulky s 27 body. Hodonín suverénně vedl skupinu Střed hlavně díky, již zmiňovanému 2. útoku, jehož tahounem byl, nejproduktivnější hráč 2. ligy – Vladimír Stejskal. Ambice byly vysoké. Po nabídce z 1. ligy opustil tým trenér Jiří Rech. Již v dalším zápase s Moravskými Budějovicemi jej nahradil Miroslav Barus, který se po skončení angažmá v Břeclavi rozhodl ukončit aktivní kariéru. Pod trenérem Barusem hráči velmi tvrdě trénovali a v některých zápasech se u nich projevovala menší únava, ale brzy si na tento jiný režim zvykli a hráli ještě lépe.\n\nSHK vstoupilo po suverénní jízdě základní částí do Play-off z prvního místa a zde narazilo na 8. klub celkové tabulky – Moravské Budějovice. Drtičům přišlo i několik posil. Na trenérský post přišel bývalý legendární brankář – Roman Čechmánek. Mezi hráči se pak objevil mostecký útočník, Bohumil Slavíček a obránce liberecké juniorky, Tomáš Procházka. Pro Drtiče tohle měla být jasná série, ale Budějovice posílené o 5 hráčů prvoligové Jihlavy, se jen tak nedaly. V prvním zápase vedly Žihadla po 5 minutách již 2:0. Oranjes ale zápas zvládli, když díky skvělému výkonu Zdeňka Juráska nejprve vyrovnali a ten samý hráč poté perfektní střelou pod víko rozhodl nájezdy a Drtiči se chopili vedení v sérii 1:0 (konec zápasu – 4:3). Další zápas, tentokrát na ledě Moravských Budějovic probíhal v podstatě stejně, jen s rozdílem, že vyrovnávaly Budějovice a to na 2:2. Nájezdovou loterii rozhodl opět stejným způsobem hodonínský kouzelník Zdeněk Jurásek. Série se tak za stavu 2:0 pro Hodonín stěhovala na Slovácko, kde si Drtiči vítězství utéct nenechali a přejeli Žihadla 11:0.\n\nSoupeřem pro semifinále byl Drtičům určen Kolín. Kozlové hráli útočný a agresivní hokej, což nakonec i určilo průběh série. Po 2 brankách Martina Špoka, Matěje Charváta a následně ve 48. minutě rozhodujícího Zdeňka Juráska, vydřeli Oranjes výhru 5:4. Zápas na ledě Kolína získali Drtiči až v posledních 10 minutách díky brankám Sajdla a Slavíčka 3:1, Petr Peš pečetil výhru střelou do prázdné brány. SHK chtělo rozhodnout v následujícím domácím zápasu, ale Kolín zabral a zaslouženě odjížděl domů s výhrou 4:3. Zápas na ledě Kolína byl neuvěřitelný. Po brance Sajdla vedl Hodonín ve 20. minutě 1:0. 4 minuty poté vyrovnával kolínský Herwig. Dlouho se hrál hokej nahoru–dolů. Vyrovnaný stav však rozsekl po přihrávce Šťastného, Petr Peš. V 51. minutě Kolín opět vyrovnával díky Šafránkovu gólu. Za 6 minut se Kolín dostal do vedení po střele Semiráda. Kolínští fandové již slavili vyrovnání série, když 1 minutu před koncem Kolín stále vedl. To by však Hodonín ve svých řadách nesměl mít mosteckého šikulu – Bohumila Slavíčka, který půl minuty před koncem vyrovnal na 3:3. Vypadalo to, že se zápas bude již dohrávat do prodloužení, jenže zaúřadoval Vladimír Stejskal, který po perfektní přihrávce Šťastného a následujícím backhandovém blafáku sklonil jednu sekundu před koncem misky vah na stranu SHK.\n\nFinále bylo jasné. Stejně jako rok předtím se ve finále potkali hodonínští Drtiči a brněnská Technika. V této sérii rozhodně neplatilo pravidlo \"Můj dům, můj hrad\", když všechny 4 zápasy vyhrál vždy hostující tým (3:4sn, 3:6, 1:4, 0:3). Natěšení fanoušci Drtičů, 2600 – rekordní návštěva skupiny Střed, očekávali postup do baráže, ale proti byl perfektně chytající brněnský brankář Novák. Zápas za stavu 0:0 dospěl do prodloužení. Již to vypadalo na nájezdy, ale v půlce prodloužení šli na bránu Zavadila Odehnal s Benýškem, kteří přelstili obranu Hodonína a druhý jmenovaný poslal střelou pod vyrážečku Techniku do baráže o 1. ligu. Play-off tak neskončilo pro Drtiče vysněným postupem a sezóna 2013/2014 pro ně bude opět druholigová. Nejproduktivnějším hráčem SHK ve vyřazovacích bojích byl Martin Špok.\n\nJeště před začátkem sezóny byl schválen nový hrací systém 2. ligy, když byla zrušena skupina Střed a zůstaly jen skupiny A a B. Pro větší přehled – Západ, Východ. Bylo tedy jasné, že týmy, které před 2 lety opustily skupinu Východ – Drtiči, Břeclav a Technika, se do ní opět navrátí, což bylo kvitováno fanoušky téměř všech klubů.\n\nSHK začala neoblíbená letní příprava a začalo se zjišťovat, jakou podobu bude mít soupiska pro příští sezónu. Jasné informace byly, že Jakub Sajdl a Vladimír Stejskal již za Hodonín nastupovat nebudou, protože si našli jiné angažmá. Bylo potvrzeno, že 1. brankář Filip Barus by měl na soupisce Drtičů figurovat i letos. Otazník visel u 2. brankáře Petra Zavadila a několika dalších hráčů. Pod trenérem Barusem zažili Oranjes velmi tvrdou přípravu, takže rádi jeli na soustředění do chorvatského Rabacu. Potěšující zprávou bylo, že zůstala aspoň část opor z minulé sezóny – Petr Peš, Zdeněk Jurásek, Martin Špok, Petr Pokorný, Zdeněk Kučera, David Skočovský, Matěj Charvát. Jak bylo ale řečeno, u mnoha hráčů stále visel otazník. Po letní přípravě z osobních důvodů skončil trenér Barus a na jeho místo nastoupil, do té doby prozatímní asistent, Svatopluk Kosík. První polovina základní části byla pro hodonínské podařená, když se drželi na pozicích zajišťujících zahajování play-off na domácím stadionu. Druhá polovina pak byla téměř \"noční můrou\" a Drtiči tedy skončili až na 7. místě. V prvním kole play-off narazil tým SHK na překvapení z Poruby. Tato série vyzněla pro ostravské naprosto jednoznačně, stavem 3:1 (2:1, 1:4, 5:2, 5:4). Sezóna návratu do východní skupiny se tedy nevyvedla podle představ.\n\nZdroj: \n\n\n\nZdroj: \n\n\n\nZdroj: \n\n\n\n"}
{"id": "293653", "url": "https://cs.wikipedia.org/wiki?curid=293653", "title": "Braillský řádek", "text": "Braillský řádek\n\nBraillský řádek (nebo též hmatový displej) patří k výstupním zařízením, která používají uživatelé pracující hmatem a sluchem (nejčastěji se jedná o nevidomé uživatele). Informace se zobrazuje pomocí Braillova bodového písma, nejčastěji se používá osmibodová varianta (aby byl jeden znak kompatibilní s jedním bajtem). Základní charakteristikou každého typu je počet znaků (nejčastěji 40 nebo 80).\n\nVýstup na braillský řádek zajišťuje pod operačním systémem Windows běžící screen-reader, pod Linuxem nejčastěji proces brltty. Na braillském řádku se zobrazuje vždy aktuální řádek. Pozice kurzoru je oznamována k tomu určeným kmitajícím bodem na daném znaku. Většina hmatových displejů obsahuje též nad každým znakem alespoň jedno tlačítko, které slouží k simulaci poklikání myši na daném místě (čili se jedná částečně též o zařízení vstupní).\n\nCenová relace nových braillských řádků se pohybuje mezi 80 000 Kč a 200 000 Kč za jeden kus. Většina typů se připojuje přes USB, LPT, nebo COM, některé novější modely určené k notebookům je možné připojit technologií Bluetooth. Pomocí ovládacích kláves lze provést základní konfiguraci řádku (bez nutnosti připojení k počítači).\n\nVýrobci braillských řádků:\n\n"}
{"id": "293664", "url": "https://cs.wikipedia.org/wiki?curid=293664", "title": "Seznam mallorských králů", "text": "Seznam mallorských králů\n\n"}
{"id": "293667", "url": "https://cs.wikipedia.org/wiki?curid=293667", "title": "Manuel Guajiro Mirabal", "text": "Manuel Guajiro Mirabal\n\nManuel „Guajiro“ Mirabal, vlastním jménem Luis Manuel Mirabal Vázquez (* 5. května 1933, Melena del Sur, Kuba) je kubánský trumpetista, hrající převážně guajiru a jazz.\n\nManuel „Guajiro“ Mirabal se začal učit hře na trubku již jako velmi mladý. Profesionální dráhu zahájil v roce 1951. V roce 1953 se stal členem orchestru \"Swing Casino\" a o tři roky později zakládá \"Conjunto Rumbavana\". Přezdívku „Guajiro“ mu dal Tito Gómez, zpěvák Orquesta Riverside, jehož členem se Mirabal stal v roce 1960. V dalších letech vystupoval Manuel „Guajiro“ Mirabal s různými orchestry a skupinami, mimo jiné i s \"Orquesta del ICRT\", orchestrem kubánského státního rozhlasu a televize.\n\nV roce 1996 se Manuel „Guajiro“ Mirabal připojil k projektu Ry Coodera Buena Vista Social Club. Hrál sóla na trubku na albu projektu i na dalších sólových albech ostatních členů této formace. Účinkoval i ve stejnojmenném dokumentárním filmu, který o projektu natočil režisér Wim Wenders v roce 1999 a který zúčastněným hudebníkům přinesl světovou popularitu.\n\nNa základě svého úspěšného spoluúčinkování na albech Buena Vista Social Clubu vydal Manuel „Guajiro“ Mirabal u hudebního vydavatelství World Circuit také svou sólovou desku \"Buena Vista Social Club presents... Manuel Guajiro Mirabal\".\n\n\n\n\n"}
{"id": "293680", "url": "https://cs.wikipedia.org/wiki?curid=293680", "title": "Bráhmany", "text": "Bráhmany\n\nBráhmany (v dévanágarí ब्राह्मणं a v české transkripci bráhmanam) jsou výkladovou součástí védských hymnů (\"sanhit\"). Na \"bráhmany\" navazují filosofická a metafyzická díla - áranjaky, upanišady a brahmasútry. Všechny tyto texty patří do skupiny \"šruti\" (to, co bylo slyšeno).\n\n\nBráhmany vždy patří k jedné ze čtyř sbírek védských hymnů (\"sanhit\") a zároveň také k určité tradiční bráhmanské škole (\"šákhá\"):\n\n\n\n\n\n"}
{"id": "293683", "url": "https://cs.wikipedia.org/wiki?curid=293683", "title": "Vodník (Kytice)", "text": "Vodník (Kytice)\n\nVodník je balada ze sbírky Karla Jaromíra Erbena Kytice. Báseň je tematicky blízká Erbenově Polednici, v obou zasahují nadpřirozené bytosti.\nTato balada byla zhudebněna Antonínem Dvořákem roku 1896.\n\nVodník sedí na vrbě u jezera a šije si svatební oblečení. Mezitím se mladá slečna z nedaleké vísky rozhodne, že si v jezeře vypere prádlo. Její matka ale měla zlý sen a o svou dceru se bojí. Nechce ji k jezeru pustit. Dcera však nedbá matčina varování a jde opravdu prát. Jakmile namočí první kus prádla, stáhne ji voda pod hladinu. Vodník se jí násilím zmocní a učiní ji svou ženou.\n\nOd té doby s ním musí žít v jeho vodní říši. Je velmi nešťastná. Jedinou radost jí přináší její (a vodníkovo) malé dítě. Po nějaké době se jí zasteskne po matce a prosí vodníka, aby ji směla navštívit. Vodník je zásadně proti, ale po dlouhém přesvědčování a mnoha podmínkách jí přece jen dovolí jít. Dítě však musí zůstat v jezeře jako záruka, že se žena vrátí.\n\nKdyž dcera spatří matku, zapomene na všechny dohody i na dítě, a schová se před vodníkem u matky v chalupě. Když se dlouho nevrací, vodník si pro ni přijde. Matka ji ovšem odmítne vydat a vodníkovi neotevře. Vodník zkouší všemožné výmluvy, jen aby se mu manželka vrátila. Marně. Vodník ji tedy upozorní, že dítě pláče. Kvůli dítěti dcera zvažuje návrat, ale matka jí nedovolí odejít a vodníkovi odpoví, aby přinesl dítě do chalupy. Vodník pak dítě skutečně přinese; nejprve mu však utrhne hlavu a jeho zkrvavené ostatky pohodí na práh.\nPaměti hodné jest, že všecky báječné bytosti vodní, podlé pověstí slovanských i jiných národů, jistý ráz ukrutnosti na sobě mívají, takže když na člověku pomstiti se nemohou, i na svém vlastním rodu pomstu svou vylévají. Ostatně sluší věděti, že táž pověst vypravuje se také o lesním muži, kterýž chytiv dívku, sedm let za ženu ji u sebe choval; a když potom od něho utekla, z pomsty dítky své s ni zplozené roztrhal. Podobnou pověst o Vodníkovi, v národní píseň uvedenou, mají Lužičané.\n\n„Sviť měsíčku sviť, ať mi šije niť.“\n\nTakto zpívá sobě, dle našich pověstí, Vodník, když sedě v noci na topolu při vodě, botky sobě šije.\n\n„Starosvati — černí raci.“\n\nStarosvati znamenají v severních Čechách tolik, co u Jihoslovanů svatové, t. ti, kdo ženicha, když jde pro nevěstu, doprovázejí.\n\n„Mokře chodí v suše.“\n\nVodníka, prý, snadno jest mezi lidmi poznati, mimo jiné, také po tom, že mu vždy ze šatu z levé strany kape.\n\n„A ve vodě pod hrnečky střádá lidské duše.“\n\nBubliny, ježto někdy ode dna hlubokých rybníků a jezer nahoru vycházejí, tak jako by byl někdo dole poklopený hrneček převrátil a povětří z něho pustil, daly příčinu k pověsti, že Vodník dole chová duše utopených pod poklopenými hrnečky.\n\n„S zelenými vlásky.“\n\nVodník i jeho děti mají, dle pověsti, zelené vlasy.\n\n„Neobjímej matky své, ani duše jiné.“\n\nV pověstech našich, a zvláště takových, kde někdo z jiného jakéhokoli světa na tento se navracuje, opakuje se často napomenutí, aby zde nikoho neobjímal ani nelíbal, sic že na všecko předešlé zapomene, a tudíž ztratí to, co mu tam bylo mílo.\n\n"}
{"id": "293684", "url": "https://cs.wikipedia.org/wiki?curid=293684", "title": "Argentorát", "text": "Argentorát\n\nArgentorát je jemný hliníkový prášek používaný v kriminalistice jako tzv. daktyloskopický prášek, sloužící pro zvýraznění (zviditelnění) daktyloskopických stop na místech trestných činů před jejich zajištěním na folii, lepicí pásku popřípadě zajištěním pomocí fotoaparátu.\n"}
{"id": "293686", "url": "https://cs.wikipedia.org/wiki?curid=293686", "title": "Vít Olmer", "text": "Vít Olmer\n\nVít Olmer (* 19. června 1942 Praha) je český herec, scenárista, spisovatel a režisér. Jako herec začínal v mosteckém divadle, v roce 1964 ukončil studium herectví na DAMU, v roce 1966 pak studium filmové režie na FAMU. Jeho manželkou je herečka Simona Chytrová. Je čestným občanem městské části Praha 5.\n\n\n\n\n\nV době normalizace natočil několik filmů proti totalitnímu režimu (např. \"Občané s erbem\" a absolventský film \"Houslista\"), a na základě toho mu bylo v sedmdesatých letech zakázáno pracovat v oblasti hraného filmu skoro deset let. Aby mohl pokračovat ve své profesi, stal se neaktivním členem KSČ, za což se podle svých slov nestydí a nehodlá omlouvat. V roce 2012 kandidoval do Senátu Parlamentu ČR za volební obvod č. 17 Praha 12 jako nezávislý kandidát s podporou Věcí veřejných. Získal 4,23 % hlasů a nedostal se do druhého kola.\n\nhttps://vitolmer.blog.idnes.cz/\n\n"}
{"id": "293688", "url": "https://cs.wikipedia.org/wiki?curid=293688", "title": "Haljala (obec)", "text": "Haljala (obec)\n\nObec Haljala (estonsky Haljala vald) je samosprávná jednotka estonského kraje Lääne-Virumaa.\n\nV obci žijí necelé tři tisíce obyvatel v jednom městečku (Haljala) a dvaceti vesnicích (Aaspere, Aasu, Aaviku, Auküla, Essu, Idavere, Kandle, Kavastu, Kisuvere, Kõldu, Kärmu, Lihulõpe, Liiguste, Pehka, Põdruse, Sauste, Tatruse, Vanamõisa, Varangu a Võle). Správním střediskem obce je městečko Haljala, podle něhož je obec pojmenována.\n\n"}
{"id": "293691", "url": "https://cs.wikipedia.org/wiki?curid=293691", "title": "Kadrina (obec)", "text": "Kadrina (obec)\n\nObec Kadrina (estonsky Kadrina vald) je samosprávná jednotka estonského kraje Lääne-Virumaa.\n\nV obci žije přibližně pět tisíc obyvatel ve dvou městečkách (Kadrina, Hulja) a 37 vesnicích (Ama, Arbavere, Hõbeda, Härjadi, Jõepere, Jõetaguse, Kadapiku, Kallukse, Kihlevere, Kiku, Kõrveküla, Lante, Leikude, Loobu, Läsna, Mõndavere, Mäo, Neeruti, Ohepalu, Orutaguse, Pariisi, Põima, Ridaküla, Rõmeda, Salda, Saukse, Tirbiku, Tokolopi, Udriku, Uku, Undla, Vaiatu, Vandu, Viitna, Vohnja, Võduvere a Võipere). Správním střediskem obce je městečko Kadrina, podle něhož je obec pojmenována.\n\n"}
{"id": "293694", "url": "https://cs.wikipedia.org/wiki?curid=293694", "title": "Hon (jednotka)", "text": "Hon (jednotka)\n\nHon (pro české míry též honec) je stará česká jednotka délky a plošného obsahu nebo starověká egyptská jednotka objemu. Její velikost není zcela přesně známa, existuje několik alternativních hodnot. \n\nJeden egyptský hon činil přibližně 0,5 litru \n\n\n\n"}
{"id": "293695", "url": "https://cs.wikipedia.org/wiki?curid=293695", "title": "Laekvere (obec)", "text": "Laekvere (obec)\n\nObec Laekvere (estonsky Laekvere vald) je samosprávná jednotka estonského kraje Lääne-Virumaa.\n\nV obci žijí necelé dva tisíce obyvatel v jednom městečku (Laekvere) a osmnácti vesnicích (Alekvere, Arukse, Ilistvere, Kaasiksaare, Kellavere, Luusika, Moora, Muuga, Paasvere, Padu, Rahkla, Rajaküla, Rohu, Salutaguse, Sirevere, Sootaguse, Vassivere a Venevere). Správním střediskem obce je městečko Laekvere, podle něhož je obec pojmenována.\n\n"}
{"id": "293697", "url": "https://cs.wikipedia.org/wiki?curid=293697", "title": "Vinni (obec)", "text": "Vinni (obec)\n\nObec Vinni (estonsky Vinni vald) je samosprávná jednotka estonského kraje Lääne-Virumaa.\n\nV obci žije přibližně pět tisíc obyvatel v pěti městečkách (Pajusti, Roela, Tudu, Vinni a Viru-Jaagupi) a 37 vesnicích (Alavere, Allika, Anguse, Aravuse, Aruküla, Aruvälja, Inju, Kadila, Kakumäe, Kannastiku, Karkuse, Kaukvere, Kehala, Koeravere, Kulina, Küti, Lepiku, Lähtse, Mõdriku, Mäetaguse, Nurmetu, Obja, Palasi, Piira, Puka, Rasivere, Ristiküla, Rünga, Saara, Soonuka, Suigu, Tammiku, Vana-Vinni, Veadla, Vetiku, Voore a Võhu). Správním střediskem obce je městečko Pajusti.\n\n"}
{"id": "293698", "url": "https://cs.wikipedia.org/wiki?curid=293698", "title": "4. divize tankových granátníků SS „SS-Polizei“", "text": "4. divize tankových granátníků SS „SS-Polizei“\n\n4. SS-Panzergrenadier Division „SS-Polizei“ byla jedna z 38 divizí Waffen-SS, která bojovala ve druhé světové válce.\n\nDivize \"„SS-Polizei“\" byla zformována v září roku 1940 ze členů Ordnungspolizei a jejím prvním velitelem se stal Generalleutnant der Polizei Konrad Hitschler. Byla použita během invaze do Polska a poté byla přesunuta do Francie, kde působila jako záložní jednotka na Maginotově linii. Během Operace Barbarossa v roce 1941, kdy Německo zahájilo svou invazi do SSSR, byla divize \"„SS-Polizei“\" zapojena do bojů v severním sektoru východní fronty. Později se účastnila postupu na Leningrad a rovněž i bitvy u Ladožského jezera.\n\nV roce 1943 byla převelena do Řecka, kde se účastnila protipartyzánských akcí. Později se stejných akcí účastnila i v Rumunsku a Jugoslávii. Poté se dala na ústup před Rudou armádou a stáhla se přes Maďarsko, Slovensko a Československo až do Polska, kde byla z přístavu Gdaňsk evakuována po moři. Naposledy se účastnila pod velením SS-Oberführera Waltera Harzera bojů na řece Odře, než se 8. května 1945 vzdala americkým jednotkám poblíž města Wittenberge.\n\nDne 10. června roku 1944 vojáci ze \"SS-Panzergrenadier Regiment 7\" zavraždili 218 civilistů v řecké vesnici Distomo jako odplatu za útoky partyzánů poblíž vesnice.\n\nVrchní velitelé divize\n\nNáčelníci štábu divize\n\nProviantní důstojníci \n\n\n\n\n\n"}
{"id": "293705", "url": "https://cs.wikipedia.org/wiki?curid=293705", "title": "Haljala", "text": "Haljala\n\nHaljala (německy \"Haljall\") je městečko v estonském kraji Lääne-Virumaa, samosprávně patřící do obce Haljala, jejímž je administrativním centrem. Městečko leží na silnici z Rakvere do Võsu, 11 km severozápadně od Rakvere, a vzdušnou čarou přibližně 20 km jihozápadně od Kundy.\n"}
{"id": "293706", "url": "https://cs.wikipedia.org/wiki?curid=293706", "title": "Kadrina", "text": "Kadrina\n\nKadrina (německy \"Sankt Katharinen\") je městečko v estonském kraji Lääne-Virumaa, samosprávně patřící do obce Kadrina, jejímž je administrativním centrem.\n\n"}
{"id": "293707", "url": "https://cs.wikipedia.org/wiki?curid=293707", "title": "Město umění a věd", "text": "Město umění a věd\n\nMěsto umění a věd (katalánsky \"Ciutat de les Arts i les Ciències\", španělsky \"Ciudad de las Artes y las Ciencias\") je reprezentativní národní muzeum ve španělské Valencii, vybudované v letech 1991–2005. Tento projekt je dílem architekta Santiaga Calatravy. Patří k jeho největším a nejsložitějším dílům a stalo se symbolem Valencie.\n\nVelký komplex věnovaný kultuře a vědě je součástí urbanistického kontextu, který se začal tvořit ve Valencii po roce 1957. Tehdy byla kvůli ničivé povodni odkloněna řeka Turia a v jejím původním korytě vznikl pás země dlouhý 8 km a široký 200 m, který odděluje staré město od přímořského letoviska Nazaret. Tento prostor byl v letech 1981–1988 upravený na park architektem Ricardem Bofillem. Jeho projekt zahrnul zelené plochy a vodní zrcadla, jako vzpomínku na řeku, taktéž veřejné prostory, sportovní areály a botanickou zahradu. Komplex byl v letech 1987 a 2001 rozšířený o \"Palác hudby José Marie de Paredes\", \"Vědecké muzeum prince Filipa\" a \"Mořský park\", oceánografické muzeum o rozloze 80 000 m², jehož vyčnívající střecha je dílem architekta Felixe Candely. Městská správa (tzv. Generalitat) aby zdůraznila kulturní význam Valencie, rozhodla postavit na tomto místě národní muzeum. V roce 1991 zvítězil Santiago Calatrava v soutěži na stavbu telekomunikační věže v západní části areálu (ta však byla v roce 1996 nahrazena \"Palácem umění\") a krátce na to byl pověřen vypracováním projektu na celý komplex o celkové rozloze 350 000 m², který měl zahrnovat i vědecké muzeum a planetárium.\n\nDominantní inspirací projektu je příroda jako matka a učitelka: čtveřice budov tohoto městečka, rozložené podél osy východ–západ, je založená na biologických tvarech, od kostry obrovského dinosaura, která tvoří budovu \"Vědeckého muzea\", přes oko \"planetária\", určené k pozorování oblohy, k lesu zkamenělých stromů. Tyto zoomorfní konstrukce se odrážejí ve vodních plochách, které je jako symboly moře obklopují a zdvojnásobují jejich už i tak monumentální rozměry, podobně jako je to u indického Tádž Mahalu. Vytvořením konstrukcí výhradně z bílého betonu se popřela materiálová různorodost a podtrhla se abstraktní a symbolická jednota budov.\n\nProstorové kino L'Hemisfèric bylo dokončeno v roce 1998 jako první z budov komplexu. Je 100 metrů dlouhý, 55,5 metrů široký a v nejvyšším bodě asi 26 metrů vysoký. Tvarem připomíná obrovskou lasturu vystupující z vodní plochy o rozměrech 1300×200 m. Odrazem ve vodě a znásobenou velikostí se mění na lidské oko, uvnitř kterého kupole kina IMAX představuje zorničku chráněnou monumentálním „víčkem“ z ocele a skla o průměru 32 m, které se podle potřeby otvírá a zavírá. V kině jsou promítány zejména filmy s astronomickou, historickou a biologickou tematikou. L'Hemisfèric má také vynikající akustiku, dva lidé stojící u opačných pilířů „oka“ mohou bez problému komunikovat.\n\nV roce 2000 ukončila linii směřující od východu k západu budova Vědeckého muzea prince Filipa. Tato velká obdélníková stavba dlouhá 214 m je utvářená modulovým opakováním příčného řezu. Na jih se obrací plastickou konstrukcí z bílého betonu, zatím co prosklená severní fasáda, připomínající zmrzlý vodopád, vytvořený ze 4000 skleněných tabulí, odhaluje pět obrovských betónových sloupů uvnitř, které jako stromy podepírají schodiště a výtahy do vyšších podlaží. Podle úhlu pohledů vyvolává tato budova různé protichůdné představy; minulost vnímaná skrzeva kostru obřího dinosaura a přítomnost zhmotněná v moderní zvlněné fasádě. Uvnitř se nachází dlouhý výstavní sál věnovaný vývoji života a posledním poznatkům na poli vědy a techniky, přičemž expozice je založená na interaktivním pojetí. Převrací tím tradiční didaktické pojetí výstavy, spojuje vzdělání se zábavou. Krédo jeho ředitele Manuela Toharia zní: \"„Je přísně zakázané nedotýkat se vystavených exponátů“\". Tři podlaží představují tři velká témata, kterých se divák zúčastní podle doporučených tras. Expozice, která se rozprostírá na více než 42 000 m², zahrnuje taktéž sbírky, které muzeu přenechal Severo Ochoa, nositel Nobelovy ceny za medicínu.\n\nVzniklo rok po dokončení Vědeckého muzea prince Filipa, v roce 2001. Je situované rovnoběžně s muzeem, ale o něco výš. To návštěvníkům umožňuje výhled na celý komplex. Konstrukce vytvořená opakováním 55 bílých kovových oblouků, vysokých 18 m, o celkové délce 320 m je moderní interpretací zimní zahrady, která uvnitř ukrývá na 50 rozličných druhů květin typických pro okolí Valencie a taktéž několik stromů. Oblíbené jsou mezi návštěvníky kaleidoskopické efekty této stavby, stejně tak galerie pod širým nebem představující sochy současných umělců. V podzemním podlaží se nachází kryté parkoviště pro auta a autobusy.\n\nPalác umění je posledním dílem uzavírajícím komplex. Slavnostně ho otevřeli 13. července 2005. Stavba s unikátní konstrukcí svého druhu a s vybavením, které jí umožňuje uvést jakékoliv dílo z oblasti opery a velkých hudebních představení, výrazně přispívá k posílení kulturního významu Valencie. Honosná střešní konstrukce dlouhá 230 m a vysoká 70 m ukrývá dvě symetrické betonové skořepiny s auditóriem pro 1300 lidí. Sezení je možné libovolně upravit pro uspořádání opery, koncertů či baletu. Dále je tu sál se 400 místy pro komorní hudbu, divadlo a další představení a nakonec ještě krytý sál pod širým nebem s kapacitou 2000 míst, který nabízí úchvatný pohled na celý komplex.\n\n"}
{"id": "293713", "url": "https://cs.wikipedia.org/wiki?curid=293713", "title": "Made in Valmez", "text": "Made in Valmez\n\nMade in Valmez je debutové album skupiny Mňága a Žďorp. Tato deska byla velmi úspěšná a hity jako \"Hodinový hotel\", \"Výhledově\" nebo \"Klec v kleci\" dostaly kapelu do širšího hudebního povědomí. Do té doby byla skupina známá pouze na alternativní scéně.\n\nAlbum bylo nahráno v listopadu 1990 ve studiu Audioline v Brně a vyšlo v červnu 1991 ve vydavatelství N. A. R. Re-edice byla vydána o dva roky později (vydavatelství Monitor).\n\n\n\n\n"}
{"id": "293718", "url": "https://cs.wikipedia.org/wiki?curid=293718", "title": "Hulja", "text": "Hulja\n\nHulja (německy \"Huljal\") je městečko v estonském kraji Lääne-Virumaa, samosprávně patřící do obce Kadrina.\n\n"}
{"id": "293719", "url": "https://cs.wikipedia.org/wiki?curid=293719", "title": "Nikola Márová", "text": "Nikola Márová\n\nNikola Márová (* 24. června 1980, Praha) je česká baletka, první sólistka Baletu Národního divadla v Praze a stálý host Baletu Státní opery.\n\nJiž v šesti letech začala s baletem v Přípravce baletu Národního divadla.\nV letech 1990–98 vystudovala Taneční konzervatoř v Praze pod vedením Hany Vláčilové, Zdeny Nemcové a Pavla Ždichynce. V průběhu studií byla také dvakrát na stáži v Drážďanech.\n\nOd roku 1999 působí v Národním divadle, od roku 2001 je zde sólistkou, od sezóny 2006–07 první sólistkou, což se jí povedlo jako nejmladší tanečnici v historii souboru. \n\nZačala v \"pas de trois\" v \"Labutím jezeru\", ale brzy byla obsazována do hlavních rolí Marie (\"Louskáček\"), Olgy (\"Oněgin\"). Od roku 2004 tančí Odettu a Odilii v \"Labutím jezeru\", v níž hostovala také ve Slovenském národním divadle v Bratislavě a pravidelně ve Státní opeře a kterou považuje za vrchol pro každou klasickou tanečnici. Za ni také získala svoji první cenu Thálie za rok 2007. Ve zdůvodnění nominace se mimo jiné uvádělo, že \"„pohybová kantiléna v adagiu, harmonie a plasticita póz, citlivé herecké vedení role zranitelné labutě Odetty v kontrastu se svůdnou a dynamickou Odilií rozkrývají zkušenosti mimořádné tanečnice“\".\n\nZ rolí nastudovaných do představení \"Baletománíe\" vynikla hlavně jako \"Umírající labuť\" ve stejnojmenné legendární Fokinově choreografii. Tančila také Raymondu, Kitri nebo Biancu ve \"Zkrocení zlé ženy\", ve Státní opeře Popelku a řadu sólových partů v moderních choreografiích (Kyliánova \"Symfonietta\", \"Amerikana II.\", Jakin v baletu \"Ibbur\" ad.). Úspěchu dosáhla také jako Giselle nebo Myrtha v \"Giselle\" a nově v podobné romantické roli Sylphidy, v níž je slovy recenzentky Niny Vangeli \"„velkolepá i subtilní v roli plné stylových nuancí tanečních i hereckých“\".\n\nV roce 2008 se provdala za svého kolegu z divadla Alexandra Katsapova. V srpnu 2011 se jim narodil syn Maxim.\n\n\n\nV červenci 2007 byla v pražské galerii Mánes výstava fotografií Nikoly Márové z dílny fotografa Pavla Brunclíka s názvem \"Geometrie nahoty\".\n\n\n"}
{"id": "293720", "url": "https://cs.wikipedia.org/wiki?curid=293720", "title": "Furt rovně", "text": "Furt rovně\n\nFurt rovně je druhé album skupiny Mňága a Žďorp vydané v říjnu 1992 (vydavatelství BMG Ariola). Re-edice vyšla v květnu 1996 na Monitoru.\n\n\n\n\n"}
{"id": "293721", "url": "https://cs.wikipedia.org/wiki?curid=293721", "title": "Laekvere", "text": "Laekvere\n\nLaekvere (německy \"Ladikfer\") je městečko v estonském kraji Lääne-Virumaa, samosprávně patřící do obce Laekvere, jejímž je administrativním centrem.\n\n"}
{"id": "293723", "url": "https://cs.wikipedia.org/wiki?curid=293723", "title": "Vinni", "text": "Vinni\n\nVinni (německy \"Finn\") je městečko v estonském kraji Lääne-Virumaa, samosprávně patřící do obce Vinni.\n\n"}
{"id": "293724", "url": "https://cs.wikipedia.org/wiki?curid=293724", "title": "Radost až na kost", "text": "Radost až na kost\n\nRadost až na kost je v pořadí třetí studiové album skupiny Mňága a Žďorp. Na jeho produkci se podílel Laco Lučenič.\n\nVyšlo v září 1993 (vydavatelství Monitor) na CD, MC, LP.\n\n\n\n\n"}
{"id": "293725", "url": "https://cs.wikipedia.org/wiki?curid=293725", "title": "Pajusti", "text": "Pajusti\n\nPajusti je městečko v estonském kraji Lääne-Virumaa, samosprávně patřící do obce Vinni, jejímž je správním centrem.\n"}
{"id": "293728", "url": "https://cs.wikipedia.org/wiki?curid=293728", "title": "Valmez rock city", "text": "Valmez rock city\n\nValmez rock city je v pořadí čtvrté studiové album skupiny Mňága a Žďorp, které vyšlo v květnu 1994 ve vydavatelství Monitor na CD a MC. \n\nSkladby [1, 3, 5, 6, 8] byly natočeny 25. - 27. 2. 1994 ve studiu Relax, Bratislava, skladby [2, 4, 7] byly natočeny 10. - 12. 7. 1993 ve studiu C, Ostrava. Skladba [9] byla natočena 21. 8. 1993 ve studiu Propast, Praha.\n\nHudba: Vladimír Merta [1], Herbert Ullrich [2], Petr Fiala [3-6, 8], Lukáš Filip [7], Oldřich Říha [9]\n\nTexty: Vladimír Merta [1], Herbert Ullrich [2], Petr Fiala [3-8], Ladislav Vostárek [9]\n\n\n\n\n"}
{"id": "293729", "url": "https://cs.wikipedia.org/wiki?curid=293729", "title": "Ekumenická rada církví v České republice", "text": "Ekumenická rada církví v České republice\n\nEkumenická rada církví v České republice (ERC) je české sdružení křesťanských církví a náboženských společností, které má od 19. července 2005 právní formu „svaz církví a náboženských společností“ podle zákona č. 3/2002 Sb., o církvích a náboženských společnostech. Sdružuje především nekatolické církve, ale spolupracuje i s Římskokatolickou církví a Federací židovských obcí. Jejím současným předsedou je Daniel Ženatý (od 2017) a generálním sekretářem Petr Jan Vinš (od 2016).\n\nEkumenické organizace zpočátku vznikaly s cílem prosazovat zájmy protestantů proti většinové katolické církvi. V roce 1905 byla založena Kostnická jednota jako sdružení s členstvím fyzických osob, v roce 1927 federace církví s názvem Svaz evangelických církví v Československu. V roce 1938 se členské církve rozhodly svaz přetvořit v radu církví širšího zaměření, aby se členy mohly stát i neprotestantské církve, tehdy zejména Pravoslavná církev a Církev československá. Plán však překazila německá okupace a světová válka.\n\nEkumenická rada církví v ČSSR, byla založena 20. června 1955 v Praze na půdě Komenského teologické fakulty. Po federalizaci Československa je doloženo ustanovení ERC s působností jen pro Českou socialistickou republiku (ERC v ČSR) a povolení její činnosti Ministerstvem kultury ČSR s účinností od 15. prosince 1970, v témž období byla založena i Ekumenická rada církví v SSR.\n\nPo roce 1989 se ERC více otevřela spolupráci jak s katolickou církví, tak s jinými náboženskými společenstvími. 19. července 2005 ERC získala registrací podle zákona č. 3/2002 Sb., \"o církvích a náboženských společnostech\", právní formu svazu církví a náboženských společností. Od té doby již nemají žádnou formu členství některé subjekty, které nebyly přímo církvemi.\n\nStanovy vymezují věroučnou základnu ERC takto: „Ekumenická rada církví v České republice je společenstvím křesťanských církví, které vyznávají Pána Ježíše Krista jako Boha a Spasitele podle Písem Starého a Nového Zákona a usilují uskutečňovat své poslání společně ke slávě jednoho Boha, Otce i Syna i Ducha svatého.“\n\nStanovy se odvolávají na hodnoty jednoty křesťanů, náboženské svobody, cyrilometodějské a reformační tradice, tolerance a vzájemné úcty.\n\nStanovy svazu rozeznávají tři druhy členství: plné, přidružené a pozorovatelské. Plným nebo přidruženým členem se může stát registrovaná křesťanská církev, která souhlasí s věroučnou bází svazu. Členové, kteří si sami zvolili status přidruženého člena, nemají pasivní ani aktivní volební právo. Pozorovatelem může být církev nebo náboženská společnost, která se sice neztotožňuje s věroučnou bází svazu, ale ztotožňuje se s jeho cíli.\n\nPři ustanovení ERC v ČSR 15. prosince 1970 byly členy: Bratrská jednota baptistů, Církev bratrská, Církev československá husitská, Církev starokatolická, Českobratrská církev evangelická, Evangelická církev metodistická, Jednota bratrská, Pravoslavná církev a Slezská církev evangelická a. v..\n\nV únoru 1999 byly členskými církvemi oproti roku 1970 navíc Apoštolská církev a Evangelická církev augsburského vyznání v ČR. Přidruženými členy byly Armáda spásy a Česká biskupská konference (reprezentující římskokatolickou i řeckokatolickou církev). Pozorovateli byly Anglikánský sbor u sv. Klimenta, Církev adventistů sedmého dne, Česká biblická společnost, Česká evangelická aliance, Ekumenická akademie a Federace židovských obcí v České republice.\nPlné členství v ERC mají:\nOd roku 1999 žádný člen nepřibyl ani neubyl.\n\nPřidružené členství v ERC má:\n\nZprostředkovaně zastupuje v ERC i Řeckokatolickou církev, která není samostatně členem.\n\nPozorovatelské členství:\n\nPo roce 1999 přestaly být členy zejména některé subjekty, které nejsou registrovanými církvemi a náboženskými společnostmi.\n\nNejvyšším orgánem ERC bylo v roce 2005 prezidium, kde byla každá členská církev zastoupena jednou osobou, zpravidla vedoucím představitelem církve.\n\nV současné době je vrcholným orgánem valné shromáždění (zasedá 1× ročně). V době mezi valnými shromážděními je vrcholných rozhodovacím orgánem řídící výbor. Valné shromáždění volí předsednictvo ERC (předseda, 2 místopředsedové a náhradník). Úřad ERC vede generální sekretář, který koordinuje i práci komisí. Statutárními orgány ERC jsou předseda a generální sekretář.\n\nEkumenická rada církí plní důležitou úlohu v oblasti sektorální pastorace - duchovní služby v Armádě ČR, ve věznicích a v nemocnicích.\n\nEkumenická rada církví zřizuje několik komisí:\n\n\n\n\n\nKromě stálých komisí zřizuje ERC též pracovní skupiny pro jednorázové úkoly, například přípravu jednotlivých mezinárodních konferencí, výstav, povodňová komise, pracovní skupina pro Modlitbu za domov, pro Kirchentag, pro práci s Romy, atd.\n\nV minulosti existovaly i následující:\n\n\nV roce 1999 existovala ještě \"finanční a ekonomická komise\", která sledovala hospodaření ERC.\n\n\n\n"}
{"id": "293731", "url": "https://cs.wikipedia.org/wiki?curid=293731", "title": "ERC", "text": "ERC\n\nZkratka (značka) ERC může znamenat:\n\n"}
{"id": "293733", "url": "https://cs.wikipedia.org/wiki?curid=293733", "title": "Skarifikace", "text": "Skarifikace\n\nSkarifikace (neboli jizvení) je umělecký způsob zdobení, zkrášlování lidské kůže. Tento souhrnný termín zahrnuje celou škálu uměleckých metod, jež se od sebe velmi výrazně liší, a to dle způsobu svého vytvoření: \nZjizvení, jako trvalá tělesná modifikace, zahrnuje poškrábání, lept, nebo nějaký druh povrchního řezu, provedeného na lidské pokožce.\n\nSkarifikace byla užívaná z mnoha důvodů v mnoha různých kulturách:\n\n\nDůvody zjizvování\n\n\n\n"}
{"id": "293737", "url": "https://cs.wikipedia.org/wiki?curid=293737", "title": "Roela", "text": "Roela\n\nRoela je městečko v estonském kraji Lääne-Virumaa, samosprávně patřící do obce Vinni.\n"}
{"id": "293746", "url": "https://cs.wikipedia.org/wiki?curid=293746", "title": "Viru-Nigula (obec)", "text": "Viru-Nigula (obec)\n\nObec Viru-Nigula (estonsky Viru-Nigula vald) je samosprávná jednotka estonského kraje Lääne-Virumaa.\n\nV obci žije půldruhého tisíce obyvatel v 35 vesnicích Aasukalda, Iila, Kabeli, Kaliküla, Kanguristi, Kiviküla, Koila, Kunda, Kurna, Kutsala, Kuura, Letipea, Linnuse, Mahu, Malla, Marinu, Metsavälja, Nugeri, Ojaküla, Paasküla, Pada, Pada-Aruküla, Pikaristi, Pärna, Samma, Selja, Siberi, Simunamäe, Toomika, Tüükri, Unukse, Varudi, Vasta, Viru-Nigula a Võrkla. Správním střediskem obce je vesnice Viru-Nigula.\n\n"}
{"id": "293747", "url": "https://cs.wikipedia.org/wiki?curid=293747", "title": "Branding", "text": "Branding\n\nBranding je tetování těla rozpáleným železem, způsob skarifikace.\n\nV minulosti bylo vypalování do kůže hojně používáno a to hlavně ve starověké Evropě. Teoreticky mělo i kosmetický účel jako dnes, s tím rozdílem, že dnes je podstupováno dobrovolně a za účelem zkrášlení, zatímco v minulosti byli různými symboly označováni zločinci.\n\nCelkové hojení popáleniny (většinou druhého stupně) zabere asi 6 měsíců, avšak opět se jedná o velmi individuální záležitost. V první fázi hojení vypadají rány opravdu děsivě a mohou vyvolávat velkou bolest, obzvláště když jsou umístěny na místě, kde se kůže ohýbá. Zhruba po 1–2 měsících mají jizvy jasně červenou barvu a začínají světlat, až získají o něco světlejší odstín než kůže.\n\nExistují dva myšlenkové proudy, co se týče hojení rány. Mnoho umělců se domnívá, že nejlepší metodou pro zahojení je nechat tělo, aby si s ranami poradilo samo. Nevýhodou je riziko, že se jizva po vyléčení nevyvýší a bude nevýrazná. Oponenti přirozeného hojení mají za to, že by se rána měla dráždit – sloupávat strupy, drhnout kartáčkem – čímž by se ve finále zvýraznila.\n\nToto je v podstatě stejný proces užívaný pro označování dobytka. Zahřeje se kus kovu, který se následně přitiskne ke kůži na místo určené pro značku. Značka se obvykle dělá po částech než v celku, např. písmeno „Y“ by se skládalo ze tří linek, namísto jednotlivého znaku „Y“.\n\nMéně běžná forma značkování, která užívá nástroj podobný kauteru k tomu, aby způsobil spáleniny.\n\nOdborný výraz pro „laser branding“ je „electrocautery branding“ (elektrokaustika). Elektrokaustický stroj vypadá spíš jak obloukový svářeč, než laser užívaný ve zdravotnictví, ačkoli ten je možné také užívat. Při vypalování se dostávají jiskry na kůži a následně se z ní vypařují. Výhodou je přesná regulace hloubky povrchu a množství popálení kůže.\n\nTato vzácná metoda skarifikace je totožná se Strike branding, kromě toho, že se pracuje s chladnou čepelí. Umožňuje opětovný růst vlasů, či chlupů. Nevytváří se keloid (nebo též cheloid).\n\nJak už je zvykem, i u skarifikace hrozí riziko zánětů. Proto musí být všechny nástroje a místnost, kde je prováděna, sterilizované. Proces hojení je složitý a zdlouhavý a tak by se měl pravidelně navštěvovat odborník, aby se tak předešlo případným problémům. Hojení je totiž individuální a tak se rady umělce mohou lišit od člověka k člověku. Za riziko lze opět považovat nezdárný výsledek – jizva se ne vždy povede tak, jak by měla. Stává se to často u lidí s příliš světlou kůží, kdy na rozdíl od tmavého odstínu, kde skarifikace vyniká lépe než tetování, jizva zanikne.\n"}
{"id": "293748", "url": "https://cs.wikipedia.org/wiki?curid=293748", "title": "Lékařská informatika", "text": "Lékařská informatika\n\nLékařská informatika (též biomedicínská informatika) je vědní obor který je na rozhraní informační vědy (dříve též jako informatiky) a medicíny. Náplní oboru je především:\n\n\n"}
{"id": "293752", "url": "https://cs.wikipedia.org/wiki?curid=293752", "title": "Praha-Vyšehrad (nádraží)", "text": "Praha-Vyšehrad (nádraží)\n\nPraha-Vyšehrad (do roku 1942 Vyšehrad) byla železniční stanice v pražské čtvrti Vyšehrad, u hranice s Novým Městem, na tzv. Pražské spojovací dráze mezi hlavním a smíchovským nádražím. Roku 1960 byla změněna na výhybnu; po rekonstrukci zabezpečovacího zařízení v roce 2014 není obsazena výpravčím a je dálkově ovládána ze stanice Praha-Smíchov.\n\nSecesní hlavní budova bývalého nádraží na adrese Svobodova 86/2, která byla vyhlášena kulturní památkou, již řadu let chátrá, stejně jako památkově chráněné stavědlo 2. Památkově chráněná dřevěná čekárna byla v roce 2008 protizákonně zbourána.\n\nPražská spojovací dráha pochází z roku 1872, roku 1882 byla dobudována spojka od Vyšehradu do nádraží Nusle-Vršovice vedoucí Nuselským údolím podél Botiče. (Roku 1883 byl Vyšehrad připojen k Praze.) Do roku 1888 jezdily po trati pouze nákladní vlaky. Začátkem 20. století byla trať zdvojkolejněna.\n\nNádraží na přelomu let 1904–1905 nahradilo dosavadní zastávku na základě požadavku Císařsko-královského ředitelství státních drah.\n\nV roce 1948 se osobní vlak po odjezdu z Vyšehradu srazil ve Vinohradském tunelu s posunujícím dílem, kvůli čemuž několik osob zemřelo. V roce 1964 se u nádraží stala nehoda, jejímž následkem vlak vjel do zahrady kamenické dílny.\n\nV roce 1960 přestalo nádraží sloužit jako železniční stanice, nově se jednalo o výhybnu. V roce 2014 byla ve výhybně provedena rekonstrukce zabezpečovacího zařízení, které je nyní ovládáno dálkově z dopravní kanceláře ŽST Praha-Smíchov, ale umožňuje i místní řízení pomocí desek nouzových obsluh.\n\nAutor secesní dvoupatrové nádražní budovy není známý, ale předpokládá se, že jím byl Antonín Balšánek. Zdeněk Lukeš za pravděpodobného autora nádraží považuje architekta Jana Vejrycha. V budově je bývalá dopravní kancelář, technologická zařízení a byty. Kancelář výpravčího byla v pohledu z ulice v 1. patře, v pohledu z nástupiště v přízemí.\n\nObvod Praha-Vyšehrad leží na dvoukolejné trati spojující stanice Praha hlavní nádraží a Praha-Smíchov a odbočuje z ní jednokolejná trať do Prahy-Vršovic. V obvodu se nacházejí tři dopravní koleje. Mezi dnešní první a třetí staniční kolejí byl původně (v době výstavby nádraží) hrázděný přístřešek kryjící vyústění podchodu na ostrovní nástupiště. Podchod v této stanici byl prvním nádražním podchodem v Praze.\n\nVedle nádražní budovy stál do ledna 2008 památkově ceněný přízemní domek bývalé čekárny z hrázděného zdiva.\n\nSoučástí objektu bývala socha lva z umělého kamene, malá kašna a postavy vodníka a medvěda. Vytvořila je na přelomu 40. a 50. let 20. století kamenická dílna poblíž stavědla 1 (u Nuselského mostu) a v roce 2001 zmizely, podle některých informací je kamenická dílna na nádraží jen zapůjčila a dnes jsou umístěny opět v její zahradě.\n\nPo roce 1980 (1988?) byla secesní budova opravena, byla položena nová střešní krytina a byly zrekonstruovány některé vnější architektonické prvky, ale oprava se nezdařila a pod fasádu vnikla voda, která ji značně poškodila. V roce 2000 byly náklady na nutnou opravu odhadovány na 25 milionů Kč.\n\nV roce 2000 jednaly ČD se dvěma vážnými zájemci o koupi budovy, jedna z firem obchodovala uměleckými předměty a nábytkem a druhá bylo nakladatelství, které mělo provozovat i antikvariát. V roce 2001 ministerstvo kultury vyhlásilo objekt nádraží kulturní památkou.\n\nV roce 2001 se objevila společnost \"Nádraží s. r. o.\" a její představitel Ivan Mečl s projektem vybudovat zde multifunkční kulturní centrum s galerií, knihkupectvím, restaurací, barem, klubem a kinosálem. S Českými drahami s. o. uzavřela nájemní smlouvu a začala s přípravnými pracemi (stavebně-technické průzkumy, čištění kanalizace, úklid, projektová dokumentace…). Při transformaci Českých drah v roce 2003 došlo ke sporu, zda budova patří Českým drahám nebo Správě železniční dopravní cesty a kdo z nich má podepisovat smlouvy na pronájem. V závěru roku 2004 ČD společně se SŽDC oznámily, že nájemní smlouvu pokládají za neplatnou, protože nájemce nesplnil termíny, ke kterým se zavázal. Společnost Nádraží podala k Obvodnímu soudu pro Prahu 1 na České dráhy i na SŽDC žaloby, v nichž žádá náhradu škod pro maření nájemní smlouvy. Ještě v roce 2007 nebyly žaloby rozhodnuty. Kolem roku 2006 bylo potvrzeno, že budova patří Českým dráhám, resp. že pozemky pod nádražím patří Českým dráhám a budovy SŽDC.\n\nUvažuje se o obnovení stanice. Protože však nynější nádraží stojí v oblouku, uvažuje se o zřízení zastávky v rovném úseku blíže Ostrčilovu náměstí. O objekt usilovala v roce 2007 městská část Praha 2, nabízela Českým drahám bezúplatný převod. Chtěla zde vybudovat kulturní a společenské centrum. Rada městské části také chtěla podat stížnost na nečinnost drážního úřadu, který jako speciální stavební úřad měl dohlížet, aby České dráhy budovu nenechaly zchátrat.\n\nDo konce května 2007 bylo možno podávat Českým drahám nabídky do výběrového řízení na prodej nádražní budovy. Zadavatel nekladl žádné podmínky ohledně využití budovy. Údajně ve výběrovém řízení figurovala částka 40 milionů Kč.\n\nPodle znaleckého posudku byla cena objektu 41 milionů Kč, náklady na opravy odhadovala městská část Praha 2 na 100 milionů Kč. Radní Prahy 2 vyjádřili názor, že za těchto podmínek nemůže koupit nádraží solidní kupec, ale spíše někdo, kdo v něm zřídí například kasino. Praze 2 bylo nabídnuto, aby se přihlásila do výběrového řízení, ale vzhledem k tomu, že nabízená částka by musela být předem odsouhlasena, čímž by vešla ve známost, Praha 2 by tak byla mezi ostatními účastníky soutěže znevýhodněna. Nový majitel měl z výběrového řízení vzejít někdy na přelomu srpna a září 2007.\n\nV roce 2007 budovu a okolní areál koupila za 42,5 milionu Kč firma \"TIP Estate\" se sídlem ve Vraném nad Vltavou, jejímž vlastníkem je \"Wall Street Commercial Bank\" z malého městečka Veneta v Oregonu. Firma nezveřejnila svůj záměr s budovou a novinářům na dotazy neodpovídala.\n\nV polovině února 2008 firma zbourala bez projednání s památkáři i s Drážním úřadem památkově chráněnou hrázděnou čekárnu na ostrůvku mezi kolejemi. Památkový odbor Magistrátu hl. m. Prahy jí za to začátkem června 2008 udělil pokutu v nejvyšší možné výši, tedy 100 000 Kč, vlastník budovy se proti rozhodnutí odvolal k ministerstvu kultury. Policie vyšetřuje zbourání čekárny pro podezření z trestného činu zneužívání vlastnictví (§ 258 trestního zákona).\n\nNeoprávněné kácení keřů a stromů včetně vzrostlých lip a topolů šetřila v roce 2008 Česká inspekce životního prostředí a škodu odhadovala na půl milionu Kč, za poškození chodníku hrozila pokuta až 300 000 Kč.\n\n31. března 2008 se vlastník budovy dohodl na spolupráci s ateliérem Omikron-K, který zastupuje architekt Martin Kotík. Koncem dubna měl být hotový první návrh studie na rekonstrukci a využití objektu, do konce července 2008 měla být hotová koncepční studie, která následně měla být projednávána s městskou částí, s městskými památkáři a s Národním památkovým ústavem. Praha 2 odmítla v roce 2009 plány na dostavbu budov kolem památkově chráněného bývalého nádraží. Budova nádraží by dle studie architekta Martina Kotíka ztratila svůj solitérní charakter a investor by nevybudoval byty.\n\nV roce 2009 se o nádraží Vyšehrad hovořilo jako o možném útočišti squatterů vystěhovaných z vily Milada; squatteři zde vyvěsili transparent, o nastěhování se však nepokusili.\n\nV listopadu 2014 byla provedena náhrada původního elektromechanického zabezpečovacího zařízení moderním elektronickým zařízením. V souvislosti s touto změnou dopravna Praha-Vyšehrad již není trvale obsazena výpravčím a zabezpečovací zařízení je ovládáno primárně výpravčím „B“ železniční stanice Praha-Smíchov.\n\nMěstská koalice z podzimu 2018, složená z Pirátů, Prahy sobě a Spojených sil pro Prahu, má usilování o odkup památkově chráněné budovy v programovém prohlášení. Poté, co deník E15 informoval, že je budova nabízena k prodeji, v červenci 2019 informoval Jan Chabr, městský radní pro správu majetku, že Praha se za stávajících podmínek nechystá budovu kupovat, protože cena, kterou za ni vlastník požaduje, je příliš vysoká a město těžko může cenově konkurovat soukromému investorovi, který počítá s výnosem z navazujícího projektu. Městská část Praha 2 se dlouhodobě snaží objekt dostat do svého majetku a uvažovala o tom, že by v nádraží a zamýšlené přístavbě vytvořila výstavní prostory pro Slovanskou epopej Alfonse Muchy. Podle místostarosty Prahy 2 Václava Vondráška však nemá městská část možnosti sama bez pomoci magistrátu stavbu zakoupit ani ji připravit pro případné umístění epopeje.\n\n\n"}
{"id": "293755", "url": "https://cs.wikipedia.org/wiki?curid=293755", "title": "Negativní zpověď", "text": "Negativní zpověď\n\nNegativní zpověď je moderní označení užívané v egyptologii pro soubor výroků vkládaných do úst zemřelému v některých ze staroegyptských pohřebních textů, v nichž (např. před podsvětním soudem 42 bohů v Duatu) uvádí výčet zapovězených skutků. Zemřelý při vyjmenování každého takového jednotlivého skutku prohlašuje, že se jej nedopustil, čímž od sebe odvrací podezření z nepravostí a prokazuje mravní čistotu svého pozemského života v souladu s kosmickým řádem. Název je odvozen analogicky od praxe zpovědi v některých křesťanských církvích s tím rozdílem, že zde své viny nepřiznává, ale popírá (proto přívlastek „negativní“). Nejvýraznější příklad negativní zpovědi je obsažen ve 125. kapitole Knihy mrtvých. Tento typ výroků ovšem nebyl omezován pouze na představu vstupu do posmrtného života: obdobné byly pronášeny obřadníkem při přípravě ke kultovním úkonům.\n\nZemřelý před podsvětním soudem vyznával:\n"}
{"id": "293757", "url": "https://cs.wikipedia.org/wiki?curid=293757", "title": "Somatická migrace", "text": "Somatická migrace\n\nSomatická migrace je označení pro migraci helmintů vnitřními tkáněmi, orgánovými systémy hostitele. Helminti během migrace mohou procházet dalším vývinem, rostou či se přemisťují do tzv. predilekčních míst - tedy konečného místa pro jejich přežívaní a případnou reprodukci v hostiteli. Larvy helmintů či dospělí červi mohou migrovat samovolně krevními nebo lymfatickými cévami (např. \"Toxocara\" spp., \"Schistosoma\" spp.) anebo přímo provrtáváním parenchymu orgánů (např. motolice), velmi často kombinací obojího. K migraci helminti používají řadu enzymů, kterými jsou schopni narušit celistvost tkání. Jedná se převážně o proteolytické enzymy, např. kolagenáza. Příkladem somatické migrace je pohyb larev škrkavek (\"Ascaris lumbricoides\", \"Toxocara canis\") jaterním parenchymem a plícemi. Jiné druhy parazitů mohou migrovat například jen kůží nebo mukózou. \n"}
{"id": "293758", "url": "https://cs.wikipedia.org/wiki?curid=293758", "title": "Toxascaris", "text": "Toxascaris\n\nToxascaris je rod střevních hlístic z čeledi Ascarididae čítající pouze jeden druh \"Toxascaris leonina\" (škrkavka šelmí). Samotný název rodu napovídá o tom, že má blízko k druhům rodu \"Toxocara\" a \"Ascaris\" a je vlastně jakousi jejich kombinací.\n"}
{"id": "293759", "url": "https://cs.wikipedia.org/wiki?curid=293759", "title": "In situ", "text": "In situ\n\nIn situ je odborný termín pocházející z latiny, který v překladu znamená „na místě“. Je tím myšleno, že se něco vyskytuje na „svém původním místě“ a i tam je to zkoumáno. Toto původní místo je pak přesněji vytyčeno dle oboru, který popisuje zkoumaný předmět výzkumu a jeho výskyt nebo danou lokalitu. Opakem \"in situ\" je \"ex situ\", tedy „mimo původní místo“ výskytu, resp. zkoumání něčeho mimo původní místo. Může to být například \"in vitro\", \"in farm\", \"in garden\", atd. V odborných textech je tradice psát „\"in situ\"“ kurzívou tak, aby došlo k odlišení a zvýraznění textu. Setkáme se s tím nejenom v českých, ale i anglických odborných textech.\n\n"}
{"id": "293760", "url": "https://cs.wikipedia.org/wiki?curid=293760", "title": "Picard", "text": "Picard\n\nPříjmení Picard neslo a nese více osob. Pojem původně odkazoval na obyvatele francouzské Pikardie.\n\n\njiný význam:\n\n"}
{"id": "293765", "url": "https://cs.wikipedia.org/wiki?curid=293765", "title": "Piccard", "text": "Piccard\n\nPříjmení Piccard nese více osob:\n\nNejznámějšími nositeli jména jsou příslušníci rodiny Piccardů původem ze Švýcarska:\n\nJiní Piccardové:\n\nFrancouzská rodina Piccard:\nčtyři sourozenci, sjezdové lyžování\n\n"}
{"id": "293767", "url": "https://cs.wikipedia.org/wiki?curid=293767", "title": "Guantánamo (základna)", "text": "Guantánamo (základna)\n\nNámořní základna v zátoce Guantánamo ( Guantanamo Bay Naval Base; kódové označení: GTMO) je vojenská základna rozprostírající se na 120 km² země a vody v zátoce Guantánamo na Kubě. Oblast byla v roce 1903 pronajata USA, jako uhelná a námořní základna za poplatek 2000 zlatých (4085 USD). Jde tak o nejstarší základnu amerického námořnictva v zahraničí. Od kubánské revoluce v roce 1959 kubánská vláda soustavně protestuje proti americké přítomnosti na kubánské půdě, kterou považuje za porušení mezinárodního práva. V roce 2013 kubánský ministr zahraničí požadoval návrat základny, protože jde o „usurpované území“, které kubánská vláda považuje za okupované od americké invaze na Kubu během španělsko-americké války v roce 1898.\n\nV roce 2002 bylo na námořní základně zřízeno vojenské vězení pro „ilegální bojovníky“ zajaté v Iráku, Afghánistánu a na dalších místech v rámci války proti terorismu.\n\nBoj Kubánců za nezávislost na španělské koloniální nadvládě začal později než v ostatních latinskoamerických zemích. První propukla tzv. „malá válka“, řízená Revoluční stranou Kuby, kterou založil José Martí. Povstání začalo v provinciích Oriente a Camaguey a rychle se šířilo do dalších provincií. Na Kubě se vylodili generálové Antonio Maceo a Máximo Gomez spolu s José Martím.\n\nUSA vývoj situace na Kubě velmi pozorně sledovaly. Od počátku 19. století počítaly se začleněním Kuby do svazku Spojených států amerických. V roce 1823, těsně před vyhlášením Monroeovy doktríny, která v podstatě proklamuje ideu Amerika Američanům, přišel tehdejší státní tajemník John Quincy Adams s doktrínou tzv. „politiky uzrálého plodu“, podle které, dříve či později, z důvodů geografického sousedství a rychlého rozvoje amerického hospodářství, Kuba spadne jako zralý plod do klína Spojeným státům. Faktem je, že v roce 1884 vyvezla Kuba do USA desetkrát více zboží než do Španělska a že tam vyvážela 94 % své produkce cukru. Americké investice na Kubě představovaly na svou dobu obrovskou částku 52 milionů zlatých dolarů.\n\nV roce 1898 se Spojené státy rozhodly do konfliktu zasáhnout. V dubnu 1898 schválily poslanecká sněmovna a senát společnou rezoluci, která zmocnila prezidenta k intervenci na Kubě. Odstavec 4 této rezoluce říká, že po pacifikaci ostrova USA předají vládu a dominium nad Kubou jejímu lidu. V polovině roku došlo k vylodění americké námořní pěchoty právě v zátoce Guantanámo v blízkosti města Santiago de Cuba, tehdy nejsilnější vojenské pevnosti ostrova. Po porážce španělské flotily vstoupili za vydatné pomoci kubánských povstalců intervenční oddíly do města. Následovala rychlá okupace ostrova, které nikde nebyl kladen odpor. 10. prosince 1898 ukončil válku podpis Pařížské mírové smlouvy. Na základě této dohody získaly Spojené státy území Portorika a Filipín a převzaly ochranu nad Kubou.\n\nV roce 1900 proběhly na Kubě pod dozorem amerických vojsk volby do Ústavodárného shromáždění, které mělo vypracovat ústavu a vyjádřit názor, jak mají být upraveny vztahy mezi Kubou a USA. Na první schůzi tlumočil vojenský guvernér Leonard Wood zvoleným delegátům požadavek vlády Spojených států amerických, aby text ústavy nebo dodatek k ní obsahoval tyto body:\n\nÚstavodárné shromáždění odmítlo tyto požadavky, které znamenají omezení státní suverenity, přijmout. Americký senát a sněmovna reprezentantů potom schválily tzv. Plattův dodatek k zákonu o financování americké okupační armády, jehož obsahem jsou právě zmíněné požadavky. Prezident William McKinley zákon podepsal. Guvernér Wood pak oficiálně sdělil předsedovi Ústavodárného shromáždění, že prezident McKinley byl autorizován senátem a sněmovnou, aby přenechal vládu a kontrolu nad Kubou jejímu lidu hned poté, co bude na ostrově ustavena vláda opírající se o ústavu, ve které budou vzájemné vztahy s USA upraveny dle Plattova dodatku. Jinými slovy, jestliže dodatek bude odmítnut, prodlouží se okupace až do doby, kdy jej nějaký nový orgán schválí.\n\nPod tímto nátlakem byl v červnu 1901 připojen Plattův dodatek ke kubánské ústavě, schválené 21. února.\n\nV červenci 1903 byla mezi Kubou a USA podepsána dohoda, upravující pronájem námořních a uhelných stanic v Guantanámo a Bahía Honda. Tato dohoda neobsahuje přesný termín pro ukončení své platnosti. V článku I. se Spojené státy pouze zavazují platit Kubě roční nájem dva tisíce pesos ve zlatých mincích „po celou dobu, po kterou by okupovaly a používaly zmíněné rozlohy území z titulu dohody“. Prakticky tedy šlo o smlouvu na věčné časy.\nV roce 1934 vyhlásil americký prezident Franklin Roosevelt takzvanou doktrínu „dobrého sousedství“ ve vztahu k zemím Latinské Ameriky. V souvislosti s ní byla v květnu téhož roku mezi Kubou a Spojenými státy podepsána Smlouva o vzájemných vztazích, která obsahuje i ustanovení týkající se pronájmu základen. Spojené státy vrátily Kubě přístav Bahía Honda a prosadily za to rozšíření základny Guantanámo o 10 km² na dnešních 117,6 km². V preambuli nové smlouvy se prohlašuje, že jejím smyslem je „posílení přátelských vztahů mezi oběma národy“. Obě strany zároveň potvrdily platnost smlouvy z roku 1903. Pokud jde o dobu platnosti smlouvy, nový článek III stanoví: „Dokud Spojené státy americké neopustí uvedenou námořní základnu Guantanámo…“.\n\nRoku 1959, po úspěchu Fidelem Castrem vedené kubánské revoluce, vyjádřili nejvyšší představitelé Kuby na mezinárodních fórech nesouhlas s další existencí americké základny na svém území. Od roku 1959 nepřijímá Kuba americké platby za pronájem základny, které americká vláda ukládá každoročně u švýcarské banky. Převzetím šeku by totiž potvrdila, že uznává platnost smlouvy z roku 1934. Kubánská ústava, schválená lidovým referendem v roce 1976, v kapitole I, článku 11 stanovila: „Republika Kuba odmítá a považuje za nelegální a nulitní smlouvy, dohody nebo koncese uzavřené za nerovnoprávných podmínek, jakož i ty, které neuznávají nebo omezují její suverenitu a územní celistvost.“ Podporu Kubě v tomto směru vyjádřila v závěrečné rezoluci např. i Konference nezúčastněných zemí v Alžíru a celá řada zemí v komuniké při vrcholných návštěvách. \n\nGuantánamská vojenská základna se měla stát cílem fingovaných teroristických útoků. Plán této psychologické operace z roku 1962, který měl zmanipulovat americkou veřejnost pro vojenskou invazi na Kubu, ale nebyl schválen \n\nV roce 2002 administrativa prezidenta USA George W. Bushe na základně zbudovala věznici Guantánamo dva internační tábory (Camp X-Ray a Camp Delta) pro osoby které byly označeny za „militantní bojovníky“ zadržené v Afghánistánu a Iráku, jimž americká vláda nechtěla poskytnout možnost využití právních prostředků amerického soudnictví.\n\nBushova administrativa až do 11. července 2006 zastávala stanovisko, že na tyto vězně se nevztahuje jakákoliv ochrana Ženevské konvence. Tehdejší ministr obrany, Donald Rumsfeld, rozšířil směrnici \"FM 34-52 Intelligence Interrogation\" o metodách výslechu o 16 technik klasifikovatelných jako forma mučení. V důsledku toho byli ve věznici zadržení i brutálně mučeni po řadu let pouze na základě podezření z terorismu, aniž by proti nim bylo vzneseno jakékoliv obvinění.\n\nDne 12. června 2008 Nejvyšší soud USA rozhodl, že i těmto vězňům přináleží právo obracet se na civilní soudy. Americký prezident Barack Obama 22. ledna 2009 nařídil zavřít vězení na základně, kde bylo tehdy podle agentury AFP 245 vězňů, ale realizaci toto rozhodnutí o 4 měsíce později ztížil americký senát, když na něj neschválil dodatečné finanční prostředky, a 7. ledna 2011 je efektivně znemožnil i sám Obama, podepsáním zákona \"Defense Authorization Bill\", který zakazuje vydání vězňů do jiných zemí.\n\nV dubnu 2011 zveřejnil server WikiLeaks tajné soubory týkajících se vězňů v základně Guantánamo.\n\nVe zprávě Amnesty International z roku 2005, bylo zařízení nazváno „Gulag naší doby“, organizace označila situaci za „skandál lidských práv“ v sérii zpráv. Americká agentura IMAP dospěla v roce 2013 k závěru, že zdravotníci pracující s vojenskými a zpravodajskými službami „navrhovali a podíleli se na krutém, nelidském a ponižujícím zacházení a mučení zadržených osob“. Zacházení bylo v rozporu s World Medical Association a American Medical Association. Podle inspektorů Červeného kříže byly zadržené osoby mučeny, včetně odepření spánku, bití, hladovění a zamykání ve stísněných a studených buňkách.\n\nV roce 2013 se více než stovka vězňů přidala ke hromadné hladovce. Pokud odmítli jíst devět jídel za sebou nebo jejich hmotnost klesla pod 85 procent ideální váhy, byli donuceni přijímat potravu násilím, sondou zavedenou nosem do žaludku.\n\nMauritánec Mohamedou Ould Slahi vydal v lednu 2015 knižně \"Deník z Guantánama\" (\"Guantánamo Diary\"), který dokončil v roce 2005. Slahi líčí, jak ho vyšetřovatelé bili, sexuálně zneužívali, připravovali o spánek, vystavovali ho zimě či jinak trýznili. Na Guantánamu je vězněn už od roku 2002 i přes to, že nikdy nebyl odsouzen. V roce 2010 soud rozhodl, že proti němu neexistují důkazy a federální soudce nařídil jeho propuštění, vláda se ovšem odvolala a o jeho dalším osudu dosud soudy nerozhodly.\n\nOd ledna 2002 bylo dopraveno na Guantánamo 780 lidí. Na vězně nemuselo být vzneseno jakékoliv obvinění. Odhaduje se, že 17 až 22 osob zde zadržených bylo mladších 18 let, bylo prohlášeno, že je to v rozporu s mezinárodním právem. Od roku 2002 zde zemřelo osm lidí, z toho šest spáchalo sebevraždu. Podle zprávy amerického Centra pro politiku a výzkum v roce 2006, nebyla většina zadržených osob přidružená s organizacemi na amerických teroristických seznamech.\n\nTéměř 200 vězňů bylo propuštěno v polovině roku 2004, aniž by došlo k přezkoumání zda byli jedinci oprávněně drženi jako nepřátelští bojovníci. V červenci 2005 bylo z Guantánama propuštěno 242 zadržených osob, z toho 173 jich bylo propuštěno bez jakéhokoliv obvinění. 69 jich bylo převezeno do vazby vlád jiných zemí. Do května 2011 bylo propuštěno okolo 600 zadržovaných.\n\n"}
{"id": "293768", "url": "https://cs.wikipedia.org/wiki?curid=293768", "title": "Kočka divoká", "text": "Kočka divoká\n\nKočka divoká (\"Felis silvestris\") je savec z čeledi kočkovitých. Šelmu vědecky popsal a zařadil německý přírodovědec Johann Schreber v roce 1777. Patří do podčeledi malé kočky a rodu \"Felis\". Taxonomie rodu \"Felis\" a druhu \"Felis silvestris\" není dosud vyjasněná. Obvykle se udává, že kočka divoká se rozděluje na dalších 3 až 23 poddruhů (subspecií). Poddruhy, kočka plavá a kočka stepní, jsou předkové dnešní domestikované kočky domácí.\n\nJedná se o jednu z nejrozšířenějších kočkovitých šelem vůbec. Žije na rozsáhlých územích Evropy, Afriky a Asie. Vyznačuje se šedo-hnědo-černou barvou srsti v rozličné barevné kombinaci. Váží většinou mezi 2 a 8 kilogramy, nejčastěji 3 až 6 kg. Délka těla bez ocasu je 44 až 75 cm, ocas měří 21 až 37 cm. Dožívá se obvykle 12–14, výjimečně až 20 let. Živí se především různými druhy hlodavců, dále ptáky, menšími plazy a obojživelníky. V některých oblastech loví ve větší míře zajícovce. Doplňkovou kořist tvoří rozliční bezobratlí a výjimečně i mláďata větších zvířat, jako jsou srny a divoká prasata. Sama může být ulovena jakýmikoliv většími šelmami, především rysy, vlky a levharty. Mláďata často padnou za oběť dravým ptákům. Vzhledem ke svému širokému areálu rozšíření a poměrně početné populaci ji Mezinárodní svaz ochrany přírody vede jako druh málo dotčený.\n\nV České republice byla kočka dlouho prakticky vyhubená (až na velmi vzácné příhraniční výskyty, například v NP Podyjí). Nicméně mezi lety 2011 až 2019 se objevilo několik pozorování z fotopastí z oblasti Šumavy, Beskyd a Doupovských hor naznačující, že se do České republiky kočka divoká postupně navrací. Je – vedle rysa ostrovida – jediným zdejším zástupcem kočkovitých šelem. Více rozšířená je na Slovensku, kde žije několik set jedinců.\n\nJohann Christian Daniel von Schreber v roce 1777 poprvé vyčlenil kočku divokou do samostatného druhu \"Felis (catus) silvestris\". V následujících desetiletích přírodovědci a objevitelé popisovali různé divoké kočky Evropy, Afriky a Asie. Postupně přestávalo být jasné, kdy jde o samostatné druhy a kdy o poddruhy (subspecie). V roce 1951 uznávaný specialista na taxonomii Reginald Innes Pocock provedl rozsáhlou revizi dosavadního bádání a rozčlenil populaci kočky divoké na 35 subspecií členěných do tří skupin (v zásadě druhů). Jednalo se o skupinu \"silvestris\" z Evropy a Malé Asie, skupinu \"bieti\" z východní Asie a skupinu \"lybica\" z Afriky, západní a střední Asie. Skupinu \"silvestris\" rozčlenil na 7 poddruhů a skupiny \"bieti\" a \"lybica\" neuváděl jako poddruhy, nýbrž jako velmi spřízněné sesterské taxony specie \"Felis silvestris\". Dále zařadil do rodu \"Felis\" druhy \"Felis catus\", \"Felis margarita\", \"Felis nigripes\" a \"Felis chaus\".\n\nTaxonomická příručka \"Mammal Species of the World\" vydaná v roce 2005 udává celkem 22 poddruhů \"Felis silvestris\":\ntyto poddruhy jsou děleny do třech skupin:\nITIS (Integrated Taxonomic Information System) k těmto poddruhům přidává ještě 23. subspecii jménem Felis silvestris vellerosa.\n\nMezinárodní svaz ochrany přírody (IUCN) však ve zprávě vydané roku 2015 rozlišuje na základě fylogeografických analýz pouze čtyři poddruhy - \"silvestris\", \"ornata\", \"lybica\" a \"cafra\", k nimž přidává pátý poddruh \"bieti\", dříve označovaný za samostatný druh (kočka šedá – \"Felis bieti\"). Rozšíření těchto pěti poddruhů je vyobrazeno na mapce.\n\nTaxonomická revize kočkovitých šelem z roku 2017, kterou vytvořila odborná skupina IUCN SSC \"Cat Specialist Group,\" považuje za kočku divokou (\"Felis silvestris\") jen populace žijící v Evropě a Malé Asii. Ostatní kočky zahrnula do jiných druhů v rámci rodu \"Felis\". Samotnou \"Felis silvestris\" pak dělí na dva pravděpodobné (\"Felis silvestris silvestris\", \"Felis silvestris caucasica\") a jeden pochybný poddruh (\"Felis silvrestris grampia\").\n\nKočka divoká může vážit 1,2–11 kg a dosáhnout délky 47–80 cm. Nejčastěji se hmotnost pohybuje mezi 2 a 8 kg, údaje pod a nad touto hranicí jsou výjimečné. Hmotnost závisí na poddruhu, dostupnosti potravy a ročním období. Během roku může u stejného jedince kolísat až o 25 %. Má na první pohled zavalitější postavu než kočka domácí, zejména díky delší a hustější srsti; tento rozdíl je nejvíce patrný v zimě. Kočka divoká má také větší hlavu s dlouhými vousky a menšíma ušima. Je zbarvena šedohnědě až šedožlutě, s výrazným pruhováním na hřbetu, ocase a nohách. Na hřbetu je výrazný tmavý pás, zatímco břicho bývá krémově žluté. Od zdivočelé kočky domácí ji lze rozlišit zejména dle těchto znaků:\nSpolehlivost však není stoprocentní.\n\nKočka divoká má zrak přizpůsobený k vidění za šera, ačkoliv ani jasné světlo jí nijak neomezuje. Rozlišuje 6 základních barev, ale jen na krátkou vzdálenost. Dokáže vnímat i ultrafialovou část spektra, infračervenou nikoliv. Má zorné pole 270-290°, což je umožněno silně vyklenutou rohovkou. Nejostřeji vidí na vzdálenost 2 až 6 metrů, objekty nacházející se velmi blízko zrakem téměř nerozliší. Schopnost zachytit světlo má asi 6x lepší než člověk. Přísun světla do oka zajišťuje smršťováním a roztahováním zornic.\n\nČich kočky je podstatně horší než u psovitých šelem, ale lepší než lidský. Je účinný především na krátkou vzdálenost. K čichání využívá čichové sliznice v nose a Jacobsonův orgán v patře tlamy, jenž slouží především k zachycování říjných pachů (flémování). Potravu před prvním ochutnáním obvykle očichá.\n\nK ohmatávání objektů využívá hmatové vousky na obličeji zvané sinusové chlupy či vibrisy. Pomáhají jí v orientaci ve tmě, ve stísněných prostorách a při identifikaci kořisti. Kočka je může natáčet různými směry. Hmat kromě toho zajišťují i polštářky na tlapkách.\n\nSluch má kočka divoká velmi dobře vyvinutý. Má značně pohyblivý boltec, o což se stará 27 svalů. Vnímá frekvence od 0,2 kHz až do 55 kHz (pes do 40 kHz). Nejvíce reaguje na vysoké frekvence (4-15 kHz), které vydávají drobní hlodavci (větší kočkovité šelmy lépe reagují na zvuky o nižší frekvenci). Zvuk pohybu myši zachytí nejméně na 15 metrů. Vnitřní ucho umožňuje kočce dosahovat značné schopnosti rovnováhy při pohybu ve větvích či při kontrole pádu.\n\nPro kočku divokou jsou typické smíšené a listnaté lesy v podhůří nebo na vrchovinách, výjimečně se vyskytuje ve vysokých horách nebo v nížinách. Velikost teritoria se pohybuje od 50 ha až po několik set hektarů. Kocouři mívají větší teritorium než samice. Samice francouzských koček opatřené radiolokačním zařízením se pohybovaly v teritoriu o průměrné výměře 184 ha, samci měli území od 220 do 1270 ha (průměr 573 ha). Kočky divoké si své území značkují drápáním kůry stromů, močením, trusem a pachovými výměšky z meziprstových žláz. Přes den odpočívají ve své skrýši (např. dutiny stromů, vývraty, skalní dutiny, nory jezevců apod.), za teplých dnů se však rády vyhřívají na slunci. Na lov vyráží v noci. V průměru procestují 5 až 8 km denně.\nŽije spíše samotářsky. V době páření, které v České republice spadá do jarních měsíců, se na čas stává společenskou a svého partnera láká hlasitým mňoukáním. Celkově se říje podobá říji koček domácích, ale je více skrytá a probíhá hlavně v noci. Březost trvá cca 65 dnů a končí porodem tří až pěti koťat. Koťata obyčejně vrhá od dubna do června a stará se o ně až do podzimu, kdy se osamostatňují. Dospělosti dosahují zhruba ve stáří dvanácti měsíců. Matka mláďata brání (postaví se i člověku) a v případě ohrožení je přenáší do jiného úkrytu.\n\nJejí potravu tvoří ze 70 až 90 % malí hlodavci jako je hraboš, myšice, myš, norník a krysa, dále ptáci až do velikosti slepice a jiní drobní obratlovci jako je veverka, lasice, rejsek, ještěrka či žába. V některých habitatech tvoří významnou (místy dokonce dominantní) součást jídelníčku zajícovci, především divocí králíci. V sušších oblastech požírají i různé členovce, především hmyz. Výjimečně uloví i větší zvířata (srnče, sele divokého prasete).\nRostlinný materiál v potravě obaluje ostré úlomky kostí a zároveň dráždí žaludeční stěnu, což umožňuje vyvrhovat kůstky, aniž by poranily jícen. Objem žaludku kočky je asi 450 cm³, což umožňuje sníst najednou až téměř 0,5 kg potravy. Obvyklá denní spotřeba, jestliže je dostatek potravy, bývá 0,4 až 0,7 kg. Za rok zabije kočka divoká až 2000 drobných hlodavců. Na druhou stranu dokáže hladovět až 10 dní. Způsob lovu je podobný kočce domácí - kočka divoká přepadá svou kořist ze zálohy jedním rychlým výpadem či skokem. Pokud je potřeba, krátce kořist pronásleduje. Jako prakticky všechny kočky není vytrvalá a rychle se unaví.\n\nKočka divoká se může stát kořistí mnoha druhů zvířat. Může být napadena a sežrána rysem, vlkem, kunou (koťata a mladí jedinci), výrem, orlem, liškou (koťata a mladí jedinci), jezevcem (ačkoliv se s ním obvykle dobře snáší), divokými psy a možná dokonce i divočákem. Menším dravcům jako je kuna a liška se však obvykle dokáže ubránit a ve zcela výjimečných případech je naopak ona jejich predátorem.\n\nV Česku byla kočka po staletí pronásledována a lovena jako „škůdce“. Výsledkem bylo, že od začátku 19. století začala populace rychle ubývat a do poloviny 20. století z naší přírody prakticky vymizela. Nyní se zde vyskytuje extrémně vzácně. Jde prakticky jen o jedince, kteří k nám přišli z Německa (Šumava), Rakouska (Podyjí) či Slovenska (Beskydy). Celkový počet kusů je obtížné odhadnout, zřejmě půjde maximálně o několik desítek jedinců. Jednou z možných metod, jak zjistit zda se ve sledované oblasti kočka divoká nachází, je instalovat zde kolíky napuštěné tinkturou z kozlíku lékařského, jehož pach kočky silně vábí. Na místě je poté možno instalovat fotopasti, případně z kolíku odebírat kočičí srst k analýze DNA. Legislativa ochrany přírody řadí kočku divokou mezi zvláště chráněné, kriticky ohrožené druhy.\n\nMezi lety 2011 až 2013 došlo k několika pozorováním výskytu kočky divoké v oblasti Šumavy a Beskyd.\n\nV zimě roku 2015 došlo k pozorování výskytu kočky divoké v severní části Bílých Karpat.\n\nNejpozději od roku 2013 se šelma vyskytuje i v Doupovských horách, ve vojenském újezdu Hradiště. V roce 2019 zde byli fotopastmi potvrzeni přinejmenším dva samci a předpokládá se, že zde existuje fungující populace.\n\nHlavní současnou (2015) hrozbou pro kočku divokou je hybridizace se zdivočelou (potulnou) kočkou domácí. Předpokládá se, že jen velmi malá část celkové populace není zasažena genovým mísením. Hybridizace byla popsána v celém areálu výskytu kočky divoké s vysokým podílem kříženců v populacích v Maďarsku a Skotsku. Rozlišit kočku divokou od zdivočelé kočky domácí a jejich kříženců na základě zbarvení srsti a morfologických znaků je problematické a pro spolehlivé rozlišení druhů je třeba použít genetických metod. Kočka domácí může na kočku divokou přenést i rozličné choroby.\n\nMezi další hrozby se řadí mortalita způsobená lidskou činností, například srážky s automobily. V některých zemích a oblastech je na tuto šelmu stále nahlíženo jako na tzv. škůdce a bývá z tohoto důvodu mnohdy zabíjena. V minulosti byla lovena i kvůli kožešině (především v Asii), ale v současnosti (2015) takto zaměřený kožešinový obchod již téměř neexistuje. Úbytek biotopu představoval důležitou hrozbu mezi 18. a 20. stoletím, nicméně kočka se mu dokázala postupně přizpůsobit a žije i v zemědělské či jiné kulturní krajině.\n\n\n"}
{"id": "293769", "url": "https://cs.wikipedia.org/wiki?curid=293769", "title": "In utero", "text": "In utero\n\nIn utero je latinský termín (\"in\" v, \"uterus\" děloha) užívaný v biologii a medicíně. Znamená „v děloze“ a užívá se při popisu výskytu, polohy atp. embrya a plodu v děloze.\n\nJak v české, tak světové odborné literatuře včetně anglické je zvykem psát termín \"in utero\" kurzívou. \n"}
{"id": "293773", "url": "https://cs.wikipedia.org/wiki?curid=293773", "title": "Santo Domingo", "text": "Santo Domingo\n\nSanto Domingo de Guzmán nebo jen krátce Santo Domingo je hlavní a zároveň největší město Dominikánské republiky. V metropolitní oblasti města žije okolo 3 850 000 obyvatel. Santo Domingo se nachází na jižním pobřeží ostrova Hispaniola omývaném Karibským mořem při ústí řeky Ozama. Mezi roky 1936 a 1961 město neslo název „Cuidad Trujillo“, který odkazoval na zdejšího diktátora Rafaela Leonidasa Trujilla Molinu. Dnes je Santo Domingo druhým nejlidnatějším městem Karibiku hned po kubánské Havaně. Jedná se o kulturní, obchodní i vzdělanostní centrum země.\n\nMěsto bylo založeno v roce 1496 Bartolomějem Kolumbem na východním břehu ústí řeky a dostalo název La Nueva Isabela, později bylo přejmenováno na Santo Domingo jako pocta svatému Dominiku. V roce 1502 bylo zničeno hurikánem, následně se nový guvernér Nicolás de Ovando rozhodl osadu přestěhoval na západní břeh. Je známé jako první město založené Španěly v Novém světě a první sídlo španělské koloniální správy. Historické jádro na západním břehu řeky zvané \"„Zona colonial“\" bylo v roce 1990 zapsáno na seznam světového dědictví UNESCO. Právě v této koloniální části města se nacházejí stavby jako nejstarší katedrála, pevnost (Fortaleza Ozama) nebo univerzita na americkém kontinentu. Kromě toho je zde dům Kolumbovy rodiny a několik kostelů, měšťanských domů a paláců ze začátků evropské kolonizace Ameriky.\n\nMěstu se během koloniálního období přezdívalo \"„Vstupní brána do Karibiku“\". Většina výprav španělských conquistadorů v první polovině 16. století na americký kontinent začínala právě ze Santa Dominga. Hernán Cortés odsud vyplul do dnešního Mexika, kde dobyl Aztéckou říši. Ze Santa Dominga vyplul i např. Vasco Núñez de Balboa, který jako první Evropan dosáhl Tichého oceánu z amerického pobřeží. V roce 1586 město dobyl anglický korzár Francis Drake.\n\nMezi roky 1795 a 1822 město několikrát změnilo svého správce. V roce 1795 přešlo pod správu Francie, v roce 1801 bylo okupováno haitskými otroky, v roce 1802 znovu převzala správu Francie, následně v roce 1809 město zpátky získalo Španělsko. Španělská část ostrova vyhlásila nezávislost na Španělsku v roce 1821, ale jen 2 měsíce potom nezávislý stát Haiti ji obsadil. Dominikánská republika se na Haiti osamostatnila v roce 1844 a Santo Domingo se stalo jejím hlavním městem.\nSanto Domingo je dopravním uzlem celé země. Kromě vnitrostátní dopravy\n\n\n"}
{"id": "293781", "url": "https://cs.wikipedia.org/wiki?curid=293781", "title": "Puja", "text": "Puja\n\nPuja ( ) je řeka v Archangelské oblasti v Rusku. Je 172 km dlouhá. Povodí má rozlohu 2500 km².\n\nPramení mezi východními výběžky Ňandomské vysočiny. Ústí zleva do Vagy (povodí Severní Dviny).\n\nZdrojem vody jsou převážně sněhové srážky. Průměrný průtok vody činí přibližně 25 m³/s. Zamrzá v listopadu a rozmrzá ve druhé polovině dubna až na začátku května.\n\nŘeka je splavná pro vodáky.\n"}
{"id": "293783", "url": "https://cs.wikipedia.org/wiki?curid=293783", "title": "MilkyWay@Home", "text": "MilkyWay@Home\n\nMilkyWay@Home (\"MilkyWay at home\") je projekt zabývající se distribuovanými výpočty BOINC, který využívá počítačů propojených k internetu a serveru projektu. Jedná se o třetí projekt primárně orientovaný na výzkum mezihvězdného prostoru. Předchozí dva projekty jsou SETI@Home a Einstein@Home. Sekundárním cílem projektu je optimalizace algoritmů pro distribuované výpočty. Projekt byl spuštěn 7. července 2007.\n\nNa projektu MilkyWay@home spolupracují Rensselaer Polytechnic Institute, Applied Physics and Astronomy a jsou podporovány Národní vědeckou nadací.\nZabývá se výzkumem a modelováním vývoje Galaxie Mléčné dráhy.\n\nProjekt analyzuje data nasbíraná projektem Sloan Digital Sky Survey. Z těchto dat se vybere 2,5 stupně široký průřez (tomuto průřezu se říká klín nebo také pruh) a program se pokusí vytvořit nový průřez se stejnou hustotou hvězd, tak že z původního výřezu odstraní hvězdné proudy (stellar stream), dále pouze stream. Každý z těchto streamů je charakterizován 6 proměnnými.\n\nSoučasné pracovní jednotky (WU – Work Units) verze 0.40 pro CPU potřebují přibližně 16 až 18 hodin na dokončení. Avšak hlavní síla MilkyWay@Home je optimalizace pro grafické karty ATI podporující technologii ATI Stream. Rychlost zpracovaní 1 WU se pohybuje mezi 90 až 600 sekundami.\n\n\nV současnosti je do projektu zapojeno necelých 23 000 aktivních uživatelů s celkovým počtem 32 000 aktivních počítačů ze 148 zemí světa. \n\nVýpočetní výkon MilkyWay@Home je v současnosti přibližně 1 254,374 TeraFLOPS.\n\n\n"}
{"id": "293785", "url": "https://cs.wikipedia.org/wiki?curid=293785", "title": "1999 v hudbě", "text": "1999 v hudbě\n\nTento článek obsahuje události související s hudbou, které proběhly v roce 1999.\n\nZpěvák Bruce Dickinson se vrací do kapely Iron Maiden, kterou opustil v r. 1993.\n\n\n\n\n\n\n"}
{"id": "293787", "url": "https://cs.wikipedia.org/wiki?curid=293787", "title": "Topol bílý", "text": "Topol bílý\n\nTopol bílý (\"Populus alba\"), zvaný též topol linda nebo jen linda, je opadavý strom z čeledi vrbovité, v ČR dosti rozšířený, především v údolích velkých řek.\n\n\nStrom vysoký až 30 m, s vysokou, často na jednu stranu převislou, poměrně širokou korunou na silném, přímém nebo poněkud ohnutém kmeni. Větve topolu bílého jsou velmi světlé, někdy dokonce jejich kůra připomíná kůru březovou. Listy jsou na rubu šedobíle plstnaté, značně proměnlivých tvarů. V obdobích extrémního sucha a úpalu se listy otočí tmavým lícem do stínu, světlou plstnatou rubovou stranou se snaží odrážet nadbytek slunečního svitu a zmírnit tak odpar vody z koruny. Nasazuje množství kořenových výmladků.\n\nPůvodní areál rozšíření zahrnuje převážnou část střední, východní a jižní Evropy, od střední Francie směrem na východ až po střední Sibiř k řece Jenisej. Dále pokrývá Malou a Střední Asii až po západní předhůří Himálaje. V ČR je s jistotou původní v moravských úvalech. V nížinách Čech je pravděpodobně nepůvodní, ale dnes ho můžeme potkat i tam.\n\nJe jedním z převládajících druhů lužních lesů spolu s keřovitými a stromovitými druhy vrb. Roste podél řek a je pionýrským druhem na spáleništích a čerstvých pasekách.\n\nSlouží ke zpevňování břehů a k vytváření větrolamů, některé kultivary se využívají i v okrasném sadovnictví. Problémem jsou však ochmýřená semena, která mohou působit citlivějším osobám alergie.\n\nDřevo se používá zejména na výrobu obalů (beden), překližek a v menší míře i pro výrobu nábytku.\n\nFrancouzský botanik Louis-Albert Dode tento druh vzhledem k velké proměnlivosti listů a způsobu olistění stromů rozdělil počátkem 20. století na celou řadu samostatných druhů (viz odst. Synonyma). Toto dělení však nebylo obecně akceptováno.\n\n\"Květena České republiky, díl 2\" / S. Hejný, B. Slavík (Eds.). - Praha : Academia, 1990. - S. 490. - ISBN 80-200-1089-0\n\n"}
{"id": "293790", "url": "https://cs.wikipedia.org/wiki?curid=293790", "title": "Adblock Plus", "text": "Adblock Plus\n\nAdblock je rozšíření webových prohlížečů Mozilla Firefox, Google Chrome, Maxthon, Opera, Safari, Internet Explorer a Microsoft Edge. Dovoluje blokování obsahu webové stránky, jako například reklam. Do značné míry se tím snižuje velikost přenášených dat, což v důsledku zrychluje načítání stránky. Webová stránka se stává více přehlednou bez rušících prvků. Avšak někteří lidé považují používání tohoto rozšíření za amorální, protože provoz stránek je většinou hrazen z výdělků ze zobrazovaných reklam.\n\nAdblock Plus je novější verze rozšíření. Obsahuje mnohá vylepšení, jako například statistiku úspěšnosti filtrů nebo možnost používat vzdálenou sadu filtrů umístěnou na veřejném serveru.\n\n"}
{"id": "293791", "url": "https://cs.wikipedia.org/wiki?curid=293791", "title": "Tudu", "text": "Tudu\n\nTudu je městečko v estonském kraji Lääne-Virumaa, samosprávně patřící do obce Vinni.\n\n"}
{"id": "293792", "url": "https://cs.wikipedia.org/wiki?curid=293792", "title": "Viru-Jaagupi", "text": "Viru-Jaagupi\n\nViru-Jaagupi je městečko v estonském kraji Lääne-Virumaa, samosprávně patřící do obce Vinni.\n\n"}
{"id": "293793", "url": "https://cs.wikipedia.org/wiki?curid=293793", "title": "Seznam ostrovů Fidži", "text": "Seznam ostrovů Fidži\n\nOstrovy Fidži (anglicky ostrov – \"island\"). Tabulka obsahuje přehled ostrovů Fidži s plochou přes 10 km².\n\nSeznam je vytvořen na základě jednotlivých článků o ostrovech Fidži. Tabulka není kompletní, nejsou v ní zahrnuty např. ostrovy souostroví Yasawa.\n"}
{"id": "293796", "url": "https://cs.wikipedia.org/wiki?curid=293796", "title": "Šicí nit", "text": "Šicí nit\n\nŠicí nit je příze vhodná k šití.\nŠití je definováno (například v německé DIN 61400) jako úkon, při kterém se určitým způsobem vede šicí nit sešívanou látkou.\n\nPodobné techniky, jako je vpichování nití u všívaných koberců (\"tufting\") nebo proplétání netkaných textilií nitěmi, se nepovažuje za šití. \n\nK nejdůležitějším patří:\n\n\nZ přírodních vláken jsou stále významné\n\n\nPoslední výrobní stupeň je soukání na cívky různých formátů a velikostí (od 40 m nití pro domácí potřebu až po 50.000 m pro zpracování na konfekci).\nNa snímku vpravo je vlevo dole válcová cívka, nad ní konická cívka s křížovým vinutím, vpravo dole kotoučová a nad ní cívka zvaná \"king\".\n\nNa každé cívce je označení s materiálovým složením a údajem o jemnosti příze. U převážné části šicích nití se jemnost stále ještě označuje v metrickém systému (Čm) (nahrazený u jiných přízí od roku 1964 systémem tex).\n\nNa cívkách se najde buďto označení včetně počtu družených nití (čm 80 ze dvou nití je 80/2) nebo jen jednoduchá číslice (např. 120). Ve druhém případě se označení vždy vztahuje na jemnost trojmo skané příze, tedy celkové čm 40. Tato celková tloušťka může sestávat ze tří nití 120/3 nebo i ze dvou nití 80/2.\n\n\nPříklady průměrné spotřeby nití: \n\n"}
{"id": "293797", "url": "https://cs.wikipedia.org/wiki?curid=293797", "title": "Highway Star", "text": "Highway Star\n\n\"Highway Star\" je jednou z nejslavnějších skladeb od skupiny Deep Purple, která byla vydaná na albu \"Machine Head\". Její kytarová a varhanová sóla se stala inspirací pro následující hudební díla mnoha dalších muzikantů a hudebních skupin. Jon Lord říká, že jeho varhanové sólo je založeno na úryvku podobném Bachově kompozici.\n\nSkladba se zrodila na koncertním turné v roce 1971, když se jeden z reportérů ptal členů skupiny jakým způsobem komponují svou hudbu. Kytarista Ritchie Blackmore tehdy vzal do ruky akustickou kytaru a začal dokola brknat riff skládající se z jednoduchého \"G\" během kterého ho začal zpěvák Ian Gillan doprovázet jednoduchým zpěvem. Vylepšenou verzi této skladby skupina předvedla večer na vystoupení během toho samého dne. Poprvé se skladba objevila na jejich LP \"Machine Head\" z roku 1972.\n\nSkladba je jednou ze základních hudebních děl, které skupina hrává na každém koncertním vystoupení a mnoho let byla tou, která jejich koncerty otvírala. V současnosti se píseň \"Highway Star\" hrává jako přídavek.\n\nSkladba \"Highway Star\" je všeobecně považovaná za ranou speedmetalovou kompozici. Její cover verze byly nahrané více skupinami tohoto, ale i jiných žánrů.\n"}
{"id": "293798", "url": "https://cs.wikipedia.org/wiki?curid=293798", "title": "Johnny Winter", "text": "Johnny Winter\n\nJohnny Winter, vlastním jménem John Dawson Winter III (23. února 1944, Beaumont, Texas, USA − 16. července 2014, Curych, Švýcarsko\nbyl americký bluesový kytarista, zpěvák, hráč na foukací harmoniku a producent.\n\nByl prvorozeným synem Johna a Edwiny Winterových, jeho mladší bratr Edgar Winter je také muzikant. Oba jsou mj. albíni.\n\nV roce 1968 založil s Edgarem skupinu, a o rok později vydali první album s názvem \"Johnny Winter\".\n\nV červenci 1980 se objevil na obálce prvního čísla hudebního časopisu Guitar World, který se věnuje kytaristům.\n\nZa album \"Third Degree\" dostal v roce 1986 cenu Grammy.\n\nV roce 1988 byl uveden do Blues Hall of Fame.\n\n\n"}
{"id": "293800", "url": "https://cs.wikipedia.org/wiki?curid=293800", "title": "Jan Mraček", "text": "Jan Mraček\n\nJan Mraček (* 18. července 1984) je český reprezentant v taekwondu itf, mistr světa z roku 2005 a 2007 ve sportovním boji, juniorský mistr světa 2002, juniorský mistr Evropy z let 2001 a 2002. Taekwondu se věnuje od roku 1993.\n"}
{"id": "293802", "url": "https://cs.wikipedia.org/wiki?curid=293802", "title": "Vladimír Michálek", "text": "Vladimír Michálek\n\nVladimír Michálek (* 2. listopadu 1956 v Mladé Boleslavi) je český scenárista a filmový režisér. Zpočátku vystřídal několik různých povolání a studoval dokonce i medicínu, teprve ve věku 28 let byl přijat na FAMU, kde studoval dokumentární tvorbu. Jakožto úspěšný tvůrce hraných filmů se prosadil teprve v 90. letech 20. století po sametové revoluci. Natáčí především filmy se silným příběhem a s výrazným hereckým obsazením.\n\nDebutoval filmem \"Amerika\" (1994) volně natočeným na motivy stejnojmenného románu Franze Kafky. Více na sebe ale upozornil dalším filmem \"Zapomenuté světlo\" (1996) o těžkém životě faráře, který se snaží v době komunismu zachránit venkovský kostel. V hlavní roli zde zazářil do té doby spíše komediální herec Boleslav Polívka. Poté natočil další výrazný film \"Je třeba zabít Sekala\" (1998), jednalo se o drama z české vesnice v době druhé světové války dle scénáře Jiřího Křižana, tento film obdržel posléze deset Českých lvů. K jeho dalším známějším režijním dílům patří též film \"Babí léto\" (2001) vyprávějící o starších lidech, kteří si stále chtějí ještě užívat radosti života a také film \"O rodičích a dětech\" (2008) probírající mezigenerační vztahy.\n\nPůsobí rovněž jako televizní režisér, zde na sebe nejvíce upozornil televizním seriálem \"Záchranáři\" pojednávajícím o životě a práci příslušníků horské služby, tento seriál vznikl ve spolupráci mezi Českou televizi a Slovenskou televizi.\n\n\n\n"}
{"id": "293805", "url": "https://cs.wikipedia.org/wiki?curid=293805", "title": "Kunda (vesnice v Estonsku)", "text": "Kunda (vesnice v Estonsku)\n\nVesnice Kunda (Kunda küla, pro odlišení od města Kunda uváděna zpravidla s přívlastkem „küla“, tedy „vesnice“) je vesnice v estonském kraji Lääne-Virumaa, samosprávně patřící do obce Viru-Nigula.\n"}
{"id": "293807", "url": "https://cs.wikipedia.org/wiki?curid=293807", "title": "Viru-Nigula", "text": "Viru-Nigula\n\nViru-Nigula (německy \"Maholm\") je vesnice v estonském kraji Lääne-Virumaa, samosprávně patřící do obce Viru-Nigula, jejímž je správním centrem.\n\n"}
{"id": "293808", "url": "https://cs.wikipedia.org/wiki?curid=293808", "title": "Jiří Velemínský", "text": "Jiří Velemínský\n\nJiří Velemínský (21. listopadu 1933 České Budějovice – 23. února 2008 Praha) byl český rostlinný genetik. Je často označován za průkopníka české rostlinné genetiky. Byl zakládajícím členem Učené společnosti ČR a zastával mnoho vysokých funkcí v rámci Akademie věd ČR.\n\nJiří Velemínský byl absolventem Přírodovědecké fakulty Univerzity Karlovy. V letech 1956 – 1960 vyučoval na tehdejším Pedagogickém institutu v Praze. Titul kandidáta věd získal v roce 1964, RNDr. v roce 1968 a doktora věd v roce 1988. Od roku 1963 byl zaměstnancem Ústavu experimentální botaniky a v letech 1990-1998 byl jeho ředitelem. Jeho vědecká práce byla zaměřena převážně na mutagenezi u rostlin.\n\nKromě vědecké práce jako takové byl výrazně činný i při transformaci české vědy po roce 1989. Postupně zastával několik vysokých funkcí v rámci Akademie věd ČR: na přelomu let 1992 – 1993 byl krátce předsedou AV ČR, v letech 1993 až 1998 byl místopředsedou vědecké rady AV ČR, v letech 2001 – 2005 byl místopředsedou AV ČR pro II. vědní oblast a od roku 2006 až do své smrti byl místopředsedou Grantové agentury Akademie věd ČR.\n\nByl členem redakčních rad několika vědeckých časopisů. Získal Čestnou medaili AV ČR De Scientia Et Humanitate Optime Meritis.\n\nZemřel dne 23. února 2008 ve věku 74 let. I v závěru života, navzdory svému věku a těžké nemoci, jež ho postihla, vykonával funkce, které zastával.\n\n"}
{"id": "293809", "url": "https://cs.wikipedia.org/wiki?curid=293809", "title": "Klaudius Kryšpín", "text": "Klaudius Kryšpín\n\nKlaudius Kryšpín (* 19. listopadu 1966) je český bubeník.\n\nV roce 1986 se stal členem legendární skupiny Pražský výběr, místo Jiřího Hrubeše, který emigroval do Anglie. Do roku 1988 spolupracoval se skupinou Stromboli, než sám emigroval do Austrálie. V roce 2003 se vrátil do ČR a v roce 2006 se stal členem Pražského výběru II. Od roku 2009 bubeník AB Bandu, a od roku 2012 bubeníkem skupiny Motorband. Dále firemní hráč společností Mapex, Anatolian a Balbex. S Martrinem Vajglem, Zdeňkem Zdeňkem a Tomášem Kašparem vystupoval se skupinou DRUMWAVE tour 2008 (DVD \"Evening for the advanced\").\n\n"}
{"id": "293814", "url": "https://cs.wikipedia.org/wiki?curid=293814", "title": "Juda Tadeáš", "text": "Juda Tadeáš\n\nSvatý Juda Tadeáš byl posledním ze dvanácti apoštolů Ježíše Krista. V seznamech apoštolů je vždy uváděn (srov. Mt 10,4; Mk 3,18; Lk 6,15; Sk 1,13). Zprávy, které o něm máme, nejsou početné, s výjimkou listu Judova, který je mu připisován a který je součástí novozákonního kánonu.\n\nTradice spojuje dvě různá jména: Zatímco jej totiž Matouš a Marek nazývají jednoduše \"Tadeáš\" (u Matouše s příjmením \"Lebeus\") (Mt 10,3; Mk 3,18), Lukáš ho označuje jménem \"Juda Jakubův\" (Lk 6,16; Sk 1,13). Přízvisko Tadeáš je nejistého původu a bývá považováno buď za odvozeninu aramejského \"\"tadda'\"\", což znamená \"hruď\", a překládalo by se tedy jako \"velkodušný\", anebo za zkratku řeckého jména \"Thedor, Theodotus\".\n\nPodle tradice byl Juda Tadeáš synem Alfea (Kleofáše) a jeho manželky Marie (Marie Kleofášova), která byla příbuznou Panny Marie. Jeho bratrem byl apoštol Jakub Mladší.\n\nJan ve svém evangeliu zaznamenává jeho jedinou otázku, s níž se obrátil na Ježíše během Poslední večeře: \"Pane, jak to, že se chceš dát poznat nám, a světu ne?\" Ježíšova odpověď je hluboká a tajemná: \"Kdo mě miluje, bude zachovávat mé slovo a můj Otec ho bude milovat; příjdeme k němu a učiníme si u něho příbytek.\" (srov. J 14,22-23)\n\nJudovi Tadeášovi bylo v minulosti připsáno autorství jednoho z listů Nového Zákona, jež bývají nazývány \"katolické\". To znamená, že není adresován určité místní církvi, ale širokému okruhu příjemců. List byl podle tradice napsán kolem roku 65.\n\nPodle starobylého podání (u Pseudo - Abdia) působil společně s apoštolem Šimonem Horlivcem 13 let v Arménii a v Persii, kde nakonec oba spolu podstoupili mučednickou smrt. Byli oba zavražděni mágy. Svatý Juda byl usmrcen kyjem, nebo sekerou.\n\nOd působení Judy Tadeáše a Bartoloměje odvozuje svůj vznik Arménská apoštolská církev.\n\nV nejstarších raně křesťanských vyobrazeních je Juda Tadeáš zpodoben v dlouhém rouchu (tunice) a v ruce drží knihu nebo svitek. V raném novověku mívá kratší oděv venkovana, tvář s plnovousem, a v pravé ruce drží kyj nebo sekeru (halapartnu). Dále držívá v ruce ikonu - štít či desku s vyobrazením Kristovy hlavy, tzv. mandylion. Ten podle legendy přinesl králi Abgarovi z Edessy. Podle Církevní historie Eusebia z Cesareje však desku opatřil jiný Tadeáš, jeden ze 72 Kristových žáků. Na skupinových vyobrazeních všech apoštolů Juda Tadeáš zaujímá téměř vždy skromné místo v pozadí.\n\nSpolečné zasvěcení apoštolů sv. Šimona a sv. Judy Tadeáše nesly oltáře od pozdního středověku. Nejstarší český kostel jim byl zasvěcen v Praze Na Františku při špitálu řádu milosrdných bratří již v letech 1618-1620.\nV 18. a v 19. století byly na přímluvu Judy Tadeáše mnohokrát vyslyšeny prosby trpících a od té doby mnoho věřících začalo vidět v tomto apoštolovi zvláštního ochránce v beznadějných případech nemocí a životní nouze.\nJeho sochy stávají před vchodem do kostela nebo místo postranního oltáře, Juda bývá vzýván jako přímluvce zázračného uzdravení nemocných, například v řádových kostelech a špitálech kapucínů nebo Milosrdných bratří. V Praze je to barokní socha před vchodem do bývalého řádového kostela novoměstských kapucínů u sv. Josefa na Náměstí republiky.\n\nOstatky Judy Tadeáše byly rozděleny. Podstatná část je uchovávána ve Svatopetrské bazilice v Římě. Další ostatky jsou ve věžovém relikviáři v pokladnici dómu v Kolíně nad Rýnem. Téměř tisíc let nenesl žádný evropský katolický kostel Judovo jméno, oltáře však jsou časté od 14.století.\n\nSvátek sv. Judy Tadeáše je ve východní církvi slaven 19. června, na západě spolu se svatým Šimonem Horlivcem se slaví jejich společný svátek 28. října.\n\n\n"}
{"id": "293817", "url": "https://cs.wikipedia.org/wiki?curid=293817", "title": "Siberi", "text": "Siberi\n\nSiberi je vesnice v estonském kraji Lääne-Virumaa, samosprávně patřící do obce Viru-Nigula.\n\nVesnice byla založena roku 1881 jako sídliště pro dělníky cementárny v Kundě. Původně byla pojmenována \"Liiva\", avšak již záhy převážilo lidové označení \"Siberi\" („Sibiř“) podle neúrodné půdy a bažinatého okolí.\n\n\n"}
{"id": "293818", "url": "https://cs.wikipedia.org/wiki?curid=293818", "title": "Jiří Hrubeš", "text": "Jiří Hrubeš\n\nJiří Hrubeš (* 21. dubna 1958 Praha) je český bubeník.\n\nNejdříve hrál ve skupině Expanze a poté Horký dech Jany Koubkové (v obou skupinách hrál s kytaristou Michalem Pavlíčkem). Zde byl poznamenán jazzrockem, jehož prvky se v jeho bubenickém umění usídlily nastálo. V roce 1980 přestoupil i s M. Pavlíčkem do legendární novovlné skupiny Pražský výběr, s níž natočil desku \"Straka v hrsti\" (v roce 1982). Na začátku roku 1983 byl Pražský výběr zakázán a v roce 1985 Hrubeš emigroval do Anglie. V roce 1986, kdy se PV zase rozjel, přišel do PV bubnovat místo něho Klaudius Kryšpín. Dnes žije Jiří Hrubeš se zpěvačkou Janou Kratochvílovou.\n\n\n"}
{"id": "293819", "url": "https://cs.wikipedia.org/wiki?curid=293819", "title": "Milan Neděla", "text": "Milan Neděla\n\nMilan Neděla (23. února 1934, Praha – 14. dubna 1997, tamtéž) byl český herec a moderátor. Díky své robustní a zavalité postavě často ztvárňoval rázné muže-hromotluky. Uměl ale hrát dobře jak role komické, tak i role dramatické.\n\nJeho otec byl účetní továrny na motocykly JAWA. Po absolutoriu gymnázia, kde aktivně působil v dramatickém kroužku, studoval na pražské DAMU, kterou absolvoval v roce 1956. K jeho profesorům patřili např. Vítězslav Vejražka, Stanislav Neumann, František Salzer a Radovan Lukavský . Poté nejprve působil v oblastních divadlech v Kolíně a od roku 1958 v Pardubicích , odkud pak přešel do Prahy, kde postupně působil v Divadla Na zábradlí, Divadle Na Fidlovačce, Paravan, Rokoko a v Hudebním divadle v Karlíně.\n\nVe filmu si zahrál celou řadu drobných či epizodních rolí, jedna z jeho nejznámějších rolí je role nenažraného vojenského sluhy Balouna z filmu \"Poslušně hlásím\" z roku 1957 natočeném na motivy Haškova románu o dobrém vojáku Švejkovi za 1. světové války.\n\nPůsobil i jako úspěšný rozhlasový herec a estrádní komik. V Československé televizi se uplatnil jako úspěšný moderátor oblíbeného pořadu \"Komik a jeho svět\", který zde převzal po svém předchůdci Miloši Kopeckém. V roce 1980 propůjčil na přibližně rok svůj hlas postavičce Hele ve Studiu Kamarád, kvůli nemoci předal štafetu Otu Jirákovi .\n\nByl skalním fandou fotbalové Slavie, v divadle Rokoko založil a staral se o divadelní fotbalovou jedenáctku. Měl syna Aleše.\n\n\n"}
{"id": "293821", "url": "https://cs.wikipedia.org/wiki?curid=293821", "title": "První válka v Kašmíru", "text": "První válka v Kašmíru\n\nPrvní válka v Kašmíru bylo vojenské střetnutí mezi Pákistánem a Indií, které se v letech 1947–1948 vedlo o území Kašmíru. Výsledkem bojů bylo rozdělení bývalého knížectví Kašmír na pákistánskou a indickou část, hranice mezi územími se nazývá Linie kontroly. Na indické části se dnes nachází svazový stát Džammú a Kašmír, na pákistánské Azád Kašmír a Gilgit - Baltistán.\n\nVe dnech 14. až 15. srpna 1947 byla vyhlášena nezávislost Indie, z velké části na tom měl podíl Mahátma Gándhí. Od roku 1913 nabádal Indy k politice občanské neposlušnosti a pasivní rezistence. V této politice pokračoval i po získání nezávislosti – snažil se především o nenásilné řešení konfliktu mezi muslimy a hinduisty.\n\nNa území Indie bylo 565 knížecích států, jejichž vládcové se ještě před osamostatněním Indie měli rozhodnout, zda se chtějí připojit k Pákistánu či k Indii. Hinduistický mahárádža Hari Singh se dlouho nemohl rozhodnout, zda se připojit k Pákistánu (v Kašmíru žilo 65% muslimů) nebo k Indii. Sám mahárádža byl totiž Ind. Když rozdělení proběhlo, doufal, že se mu podaří udržet nezávislost Kašmíru v království, kde by se sám stal králem. Pákistán a Indie požadovaly referendum obyvatelstva.\n\nV Pákistánu se od počátku konfliktu prosazoval sílící vliv Muhammada Alí Džinnáha, který se v roce 1947 stal generálním guvernérem v Pákistánu. Do té doby podporuje muslimská povstání a rozdělení Indie na muslimskou a hinduistickou část. Počátkem října se Muhammad Alí Džinnáh (silně nemocný tuberkulózou) vydal na (zdravotní) cestu do Kašmíru. Ve skutečnosti chtěl zjistit, zda se Hari Singh rozhodl připojit k Pákistánu či nikoliv. Dostalo se mu však záporné odpovědi – Singhův emisar zároveň Džinnáhovi doručil zprávu, že Singh si nepřeje Džinnáhův pobyt v Kašmíru ani za účelem rekreace. To zapříčinilo rozpoutání první války v Kašmíru.\n\nV nastalé situaci se válka o několik dnů zdržela díky problému s vysokými důstojníky. Jednalo se stále ještě totiž o Angličany na obou stranách znesvářených stran. Zdráhali se bojovat proti svým bývalým spolubojovníkům z období před rokem 1947. Vrchním velitelem Pákistánské armády byl Frank Messevry. Muhammad Alí Džinnáh se rozhodl poslat důstojníka pro dodávky zbraní do Londýna, ve skutečnosti se potřeboval Messevryho zbavit. Messevry si válku nepřál, vyžádal si proto ujištění Pákistánského premiéra Líákata Alího Chána, že se žádný ozbrojený konflikt nechystá.\n\nMessevry odcestoval do Británie a 22. října do muslimské části Kašmíru vtrhli paštunští radikálové podpoření 7. pěší divizí Pákistánské armády. Chtěli obsadit Šrínagar a svrhnout Singhovu vládu. Vyvolali ovšem jen několik muslimských povstání, například ve městě Punč. Veškeré akce Pákistánské armády a Paštunů probíhaly za zády britských důstojníků i úředníků, kterých bylo v zemi stále ještě dost.\n\nDalší Brit Douglas David Gracey, který byl zástupcem generála Messevryho, okamžitě po zjištění, že 7. pěší divize je v pohybu, volal svému kolegovi na indické straně generálovi Robertu Lockhartovi, který pocházel ze Skotska. Lockhart informoval o nastalé situaci generálního guvernéra a bývalého místokrále Indie lorda Mountbattena i vrchního velitele repatriovaných britských jednotek maršála Auchinlecka. Novopečený indický premiér Džáváharlál Nehrú byl zprávami velice zneklidněn.\n\nMountbatten se rozhodl vyčkávat až o pomoc požádá Hari Singh, nicméně očekával, že intervence indické armády bude nutná. Doufal, že se Singh rozhodne pro připojení k Indii. Auchinleck zase pohrozil pákistánským představitelům stažením všech britských důstojníků a úředníků z Pákistánu. To by pro pákistánskou stranu znamenalo značné komplikace, protože nový stát se teprve formoval a armáda byla značně nezkušená.\n\nHari Singh se začal obávat nepokojů, protože muslimská část obyvatelstva byla v převaze a tak se 26. října vydal ze Šrínágaru do Džammú. Spolu s ním začal exodus obyvatelstva. Do konce roku se nejen v Kašmíru přemístilo téměř 14 milionů lidí. Menší přesuny obyvatelstva následovaly i v roce 1948. Muslimové utíkali do Pákistánu, hinduisti do Indie, docházelo k sociálnímu stresu a nepokojům. Ještě týž den podepsal Hari Singh smlouvu s Indií v zastoupení Mountbattena, kterou vyjádřil souhlas s referendem a rozmístěním indických vojsk na svém území. Indické jednotky na to obsadily Šrínagar. Od tohoto okamžiku se datuje počátek konfliktu mezi oběma státy. Indie považuje žádost Hari Singha za souhlas s připojením k Indii, Pákistán nikoliv.\n\n27. října přistál na letišti v Šrínágaru první letoun Dakota C-3 s příslušníky 1. sikhského praporu indické armády pod velením podplukovníka Raje. Tento den bylo do města přepraveno 329 vojáků zmíněného praporu. V příštích dnech vykonaly letouny přes 100 letů a do města přemístily oddíly 161. pěší brigády.\n\nOd tohoto dne se datuje první kašmírská válka, ve skutečnosti však ani jedna ze stran válku nevyhlásila. Paštunové se věnovali hlavně útokům proti hinduistům, dokázali však také znemožnit dodávky proudu do velké části oblasti. Boje v prvních dnech spočívaly v budování palebných pozic (hlavně na indické straně). To bylo strategicky výhodnější, kašmírská armáda byla slabá a tvořená příslušníky obou náboženských skupin, takže docházelo k dezercím a rozpadu armády.\n\nPaštunové hinduisty systematicky zabíjeli, ve městečku Baramulla způsobili rozsáhlý masakr. Všechny domy byly vyrabovány, lidé, kteří neutekli, byli zabiti. Stejný osud postihl i klášter Panny Marie, ve kterém v době vpádu muslimů bylo 14 řádových sester evropského původu a několik pacientů. Všechny ženy byly znásilněny a nakonec spolu s ostatními zavražděny. Klášter byl vypálen. Tato akce zdržela Paštuny v postupu a umožnila indické armádě zbudovat v Šrínágaru opevnění a připravit se odrazit muslimský útok. Muslimové byli odraženi již před Šrínágarem a byli nuceni se vrátit.\n\nV muslimských rukou zůstalo několik vesnic i nadále. Přišla zima a boje v horách se zostřily. Indie vybudovala před Šrínagarem obranný val a 1. listopadu 1947 zahájila indická armáda ofenzívu. 13. listopadu padlo městečko Uri, které otevřelo cestu do Baramully (dobyta 17. listopadu) a do Punču (dobyt 20. listopadu). Akcí se účastnily gurkhské, kumáonské, sikhské a rádžputánské jednotky indické armády. Výraznou podporu způsobilo i nasazení letectva, které jednotky šrínagarské zásobovalo a bombardovalo pákistánské pozice. Osvobozením Punč byly boje na krátký čas ukončeny. Po této vlně bojů měla indická strana 1103 padlých a 3152 zraněných mužů. Na pákistánské straně chybí data, ale počet mrtvých se odhaduje na 6000 a 14000 zraněných. Velkou část bojovníků na obou stranách zabily i hory a mráz. Počet mrtvých civilních obyvatel je neznámý, většinu z nich zabili Paštunové.\n\nNásledovala návštěva indického zástupce OSN s protestem na jednání Pákistánu k Radě bezpečnosti OSN. I přes vítězství Indie zůstalo v oblasti mnoho muslimů, kteří se s nastalou situací nechtěli smířit. Probíhaly stále menší boje a muslimové se pokoušeli rozpoutat náboženskou válku. Muslimské akce však pozastavovala zima. Rada bezpečnosti ustanovila 20. ledna 1948 Komisi OSN pro Indii a Pákistán, tzv. UNCIP (United Nations Commision for India and Pakistan). Komise se pokoušela konflikt vyřešit mírovou cestou, ale boje pokračovaly celou první polovinu roku 1948. Útočily obě strany – jak sikhské, tak paštunské jednotky s podporou pákistánské armády. Ta se mezitím zcela osamostatnila od britského vlivu.\n\n30. ledna 1948 byl zavražděn Mahátma Gándhí hinduistickým extrémistou. Gándhí se rovněž snažil o neválečné urovnání konfliktu. Od tohoto okamžiku začala klesat i popularita Džáváharlála Nehrúa. Jeho strana Indický národní kongres byla úzce spojena s aktivitami Gándhího. Po jeho smrti strana konfliktu v Kašmíru zabránit nedokázala. Pokoušela se ovšem o získání naprosté samostatnosti Indie (která přišla v roce 1950), Indie byla zatím Britským nezávislým dominiem.\n\n11. září 1948 zemřel na tuberkulózu Muhammad Alí Džinnáh a jeho strana Muslimská síla ztratila svého oblíbeného vůdce. Moc brzy převzal dosavadní předseda vlády Líjákát Alí Chán, faktickou moc měl však velmi malou. V zemi se objevila korupce a zmatek. Projevily se první pokusy rozdělit Pákistán na východní a západní část, přesto se ji podařilo Alí Chánovi udržet pohromadě jako islámský stát.\n\nO půlnoci mezi 1. a 2. lednem 1949 bylo uzavřeno příměří (i když válka ve skutečnosti vyhlášena nebyla). Hari Singh musel Kašmír opustit a vládu v oblasti (nyní již pouze nad indickou částí) převzal Sheikh Abdullah. Pákistán i po podepsání příměří žádal referendum všeho obyvatelstva. 6. ledna byla do oblasti vyslána delegace OSN zvaná UNMOGIP (United Nations Military Observers Group in India and Pakistan), která měla stanovit dočasné hranice a demarkační linii. Ta byla stanovena v místech, kde skončily boje. Prakticky stejná hranice mezi Indií a Pákistánem zůstala do dnešních dnů.\n\n\n"}
{"id": "293822", "url": "https://cs.wikipedia.org/wiki?curid=293822", "title": "Karel II. Holý", "text": "Karel II. Holý\n\nKarel II. Holý (13. června 823 Frankfurt nad Mohanem – 6. října 877 Avrieux) byl zakladatelem a prvním králem Západofranské říše (843–877) a na konci svého života také římským císařem (875–877).\n\nKarel II. pocházel z dynastie Karlovců. Narodil se jako nejmladší syn římského císaře Ludvíka I. Pobožného a jeho druhé manželky Judity Bavorské. Ludvík již záhy po svém nástupu na trůn v roce 814, tedy ještě před smrtí své první manželky a následným uzavřením druhého manželství, rozdělil svou říši zděděnou po Karlu Velikém mezi své tři syny z prvního manželství; toto rozdělení zajistil v srpnu roku 817 na sněmu v Cáchách tím, že nechal schválit přijetí aktu \"Ordinatio imperii (O uspořádání říše)\". Podle něj se vláda v říši byla rozdělena mezi Ludvíka a jeho tři syny takto: nejstarší Lothar dostal největší část říše (Itálie, Neustrie, Austrasie a četné oblasti v Německu – pozdější Středofranská říše) a stal se otcovým spoluvládcem. Druhorozený Pipin dostal Akvitánii, toulouskou marku a také čtyři hrabství: Carcassonne v Septimanii, Autun, Avalon a Nevers v Burgundsku (v podstatě Západofranská říše); nejmladší syn Ludvík dostal Bavorsko a Korutany (Východofranská říše). Rozdělení bylo doplněno řadou podmínek, např. že državy mladších synů Ludvíkových v případě jejich smrti nepřejdou na jejich dědice, ale budu rozděleny mezi Lothara a zbylé žijící bratry.\n\nSituace se ovšem změnila po uzavření nového manželství a narození dalšího syna. Judita zcela pochopitelně usilovala o zajištění nějakého podílu v říši a na vládě pro svého syna Karla. To ovšem vyvolalo konflikt s jejími nevlastními syny z Ludvíkova prvního manželství. Roku 829 dostal Karel do držení Alsasko, Burgundsko a Alemanii, což bylo na úkor jeho bratra Ludvíka Němce. Různice a boje se s různými peripetiemi táhly řadu let. Hned roku 829 Ludvíkův nejstarší syn Lothar obvinil macechu z cizoložného svazku s Bernardem Septimanským, který údajně měl být i Karlovým otcem; roku 830 další syn, Pipin I. Akvitánský, oblehl otce a macechu v Compiègne, císařský pár byl zajat a Judita byla zavřena do kláštera sv. Kříže v Poitiers. Vládu převzal nejstarší ze sourozenců Lothar, což se ovšem nelíbilo jeho mladším bratřím, Pipinovi i Ludvíku Němci, kteří otce osvobodili. Lothar byl po několikaleté válce, v níž ještě jednou v letech 833–834 získal vládu (Judita v té době byla ve vyhnanství v Tortoně), vypuzen do Itálie. Zřízení podílu pro Karla se uskutečnilo roku 838, po Pipinově smrti. Ludvík pominul dědická práva jeho syna, svého vnuka Pipina II. Akvitánského, a předal Karlovi Akvitánii. Různice mezi potomky císaře Ludvíka Pobožného vyvrcholily po jeho smrti roku 840 bitvou u Fontenoy, v níž tři synové císařovi (Pipin byl již mrtev) spolu bojovali o nadvládu v říši – Lothar, který se po smrti otce stal císařem, s podporou Pipinova syna Pipina II. na jedné straně a Ludvík Němec s Karlem Holým na straně druhé. Lothar utrpěl těžkou porážku a na konci roku 842 uzavřel Karel II. se svým bratrem Ludvíkem tzv. Štrasburskou přísahu, kterou byla vytvořena aliance proti císaři. Vyvrcholením jejich odboje se stala o rok později Verdunská smlouva, díky které byla Franská říše rozdělena na tři království ovládané syny Ludvíka I. Pobožného. Ludvík II. Němec tak získal východní část státu (Východofranská říše, zárodek pozdějšího Německa), Lothar I. Itálii a střední část původní Franské říše (tzv. Středofranská říše) a Karel II. od té doby vládl v Západofranské říši (zárodek pozdější Francie).\n\nBěhem své vlády v Západofranské říši dlouhý čas Karel II. bojoval s Vikingy, kteří obsazovali nebo pustošili pobřeží říše. Často se usazovali v ústí velkých řek (Loira, Seina, Rýn), odkud podnikali bojové výpravy. Během vlády Karla II. vynikly také nové knížecí rody (např. Bosovci nebo předkové Kapetovců). Druhou Karlovou manželkou se v roce 870 stala Richilda z Provence, jedna z příslušnic rodu Bosovců. V roce 870 smlouvou z Meersenu Karel II. také rozšířil svoji říši o románskou část Lotharingie (severní část Středofranské říše). Když v roce 875 zemřel jeho synovec, císař Ludvík II. (syn Lothara I.), Karel II. vpadl do Říma, kde získal italskou královskou korunu a také titul římského císaře. O rok později se pokusil zaútočit na Východofranskou říši, útok ale nebyl úspěšný. Roku 877 Karel II. potvrdil šlechtě dědičnost jejich lén. Na podzim téhož roku zemřel.\n\nSe svou první manželkou, Ermentrudou Orleánskou, se Karel II. oženil roku 842. Ermentruda zemřela roku 869 a Karel II. si o rok později vzal Richildu z Provence, pro niž to bylo již třetí manželství.\n\n1. manželka Ermentruda Orleánská\n\n2. manželka Richilda z Provence\n"}
{"id": "293823", "url": "https://cs.wikipedia.org/wiki?curid=293823", "title": "Karel Holý", "text": "Karel Holý\n\nKarel Holý je jméno více osobností:\n\n"}
{"id": "293827", "url": "https://cs.wikipedia.org/wiki?curid=293827", "title": "Samoopravný kód", "text": "Samoopravný kód\n\nSamoopravné kódy dovolují při dostatečně malém poškození zrekonstruovat původní data. Jaké množství chyb kód opravuje, je jeho charakteristika.\n\nTím se liší od samodetekujících kódů, které pouze odhalí chyby v datech, ale není možné zjistit původní informaci.\n\nPříklady:\n\nSouvisející články\n"}
{"id": "293833", "url": "https://cs.wikipedia.org/wiki?curid=293833", "title": "Kundský záliv", "text": "Kundský záliv\n\nKundský záliv ( ) je záliv na estonském pobřeží Finského zálivu v Baltském moři. Do zálivu se vlévají řeky Kunda a Toolse, kolem ústí Kundy se rozkládá přístavní město Kunda.\n"}
{"id": "293835", "url": "https://cs.wikipedia.org/wiki?curid=293835", "title": "František Weber", "text": "František Weber\n\nFrantišek Weber (28. února 1908 Podivín - 1. září 1991 Praha) byl český letec, generálmajor letectva a nositel hodnosti RAF Wing Commander.\n\nPo maturitě na hodonínském reálném gymnáziu absolvoval v letech 1928 - 1930, na vlastní žádost, Školu pro důstojníky letectva v záloze v Prostějově s kvalifikací leteckého pozorovatele a následně byl zařazen k Leteckému pluku č. 3 v Piešťanech. K 1. prosinci 1929 dosáhl hodnosti podporučík presenční služby. V letech 1930 - 1932 absolvoval studium na Vojenské akademii v Hranicích na Moravě. Vyřazen byl v hodnosti poručík pěchoty. Poté byl převelen k Pěšímu pluku 7 v Nitře. V roce 1933 převelen k Leteckému pluku 4, 14. pozorovací letka, na letiště v Hradci Králové a dále pak k Leteckému pluku 5, 82. bombardovací letka, Praha - Kbely. V Praze absolvoval kurz létání v noci, v Olomouci mechanický kurz a v Prostějově na vlastní žádost prodělal pilotní výcvik.\n\nV roce 1935 byl, jako novopečený pilot, převelen k Leteckému pluku 4, 40. stíhací letka, do Hradce Králové. zařazen jako stíhač na letounech Avia BH-33 a Avia B-534. Od 1. září 1936 působil na Vojenské akademii v Hranicích na Moravě jako velitel čety vojenských akademiků a cvičitel vojenského výcviku v hodnosti nadporučík. K 1. srpnu 1938 je převelen k Leteckému pluku 1 „T. G. Masaryka“ do Pardubic. Od 28. září 1938 zařazen k peruti III/4 \"Kazatel\" do funkce velitele 47. stíhací letky \"Dobyvatel\". 15. října 1938 převelen na Slovensko k 3. armádě. Poté byl odvelen zpět do Pardubic.\n\n14. ledna 1940 odešel tajně z Prahy, kde v té době bydlel, s úmyslem dostat se do zahraničí. Po překročení hranice mezi Protektorátem Čechy a Morava a Slovenskem se přes Maďarsko, Rumunsko a Jugoslávii dostal až do Bejrútu. Dále pokračoval v cestě přes Alexandrii a Alžír až do Francie. Do Anglie se dostal 7. července 1940 a přes sběrný tábor Cosford se dostal k 310. čs. stíhací peruti. Prodělal výcvik u 6.OTU a byl zařazen k 145. stíhací peruti. V lednu 1940 se vrátil zpět k 310. a od 10. prosince velel letce \"B\". Od 28. února 1941 převzal od Alexandra Hesse funkci velitele perutě a zastával ji až do 11. ledna, kdy po zranění utrpěném při havárii předčasně odešel z aktivní letecké služby. Velení perutě po něm převzal S/Ldr František Doležal.\n\nPo propuštění z nemocnice nastoupil na Inspektorát československého letectva (IČL) v Londýně a působil také v kanceláři presidenta republiky. 8. listopadu 1943 byl jmenován čs. spoluvelitelem 134. čs. stíhacího křídla ve funkci velitele jeho pozemní části. Zároveň byl povýšen do britské hodnosti Wing Commander. V dubnu 1944 předal funkci a vrátil se zpět na IČL, do studijní skupiny. Koncem roku 1944 onemocněl zánětem pohrudnice a do vlasti se vrátil až 11. března 1946.\n\nV květnu 1946 byl přeřazen od ministerstva národní obrany na ministerstvo vnitra do funkce zástupce velitele letectva SNB. Rok poté byl přeřazen do Domu vojenských letců jako správce. Zpět na MNO se vrátil až v březnu 1948 na hlavní štáb velitelství letectva - Obrana proti letadlům. Ani jemu se nevyhnuly čistky v armádě. 2. února 1949 byl odeslán na nucenou dovolenou a následně propuštěn z řad výkonných letců. 31. prosince 1949 po superarbitračním řízení odešel jako padesátiprocentní invalida do výslužby.\n\n10. ledna 1950 byl neoprávněně zatčen ve svém pražském bytě a až do 19. července 1951 vězněn v TNP Mírov společně i s Františkem Fajtlem. K 11. 8. 1950 byl také degradován. Propuštěn byl až v souvislosti s rušením tábora. Po propuštění pracoval jako pomocný dělník v jednom pražském zahradnictví a také jako účetní v podniku PREFA. V roce 1965 byl rehabilitován a byla mu navrácena hodnost.\n\nPo listopadu 1989 byl povýšen do hodnosti generálmajor ve výslužbě a byl mu udělen Řád Milana Rastislava Štefánika.\n\n\nByl nositelem pilotního odznaku \"Polní letec 1923-1939\" čs. pilotů 1. republiky, pilotního odznaku RAF a odznaku Zasloužilý letec.\n"}
{"id": "293837", "url": "https://cs.wikipedia.org/wiki?curid=293837", "title": "Jane Austenová", "text": "Jane Austenová\n\nJane Austenová (anglicky Jane Austen; 16. prosince 1775 Steventon, Hampshire, Anglie – 18. července 1817 Winchester, Hampshire, Anglie) byla anglická spisovatelka, představitelka tzv. rodinného románu (domestic novel). Ve svých dílech obvykle zachycovala život venkovských vyšších vrstev. Hlavními postavami jejích děl bývají inteligentní, morálně silné hrdinky, které ostře kontrastují s pošetilostí svého okolí.\n\nNarodila se ve Steventonu v hrabství Hampshire, v početné rodině reverenda George Austena (1731–1805) a jeho ženy Cassandry roz. Leighové (1739–1827). Pocházela z osmi sourozenců, byla druhým nejmladším. Měla šest bratrů a starší sestru Cassandru, která, jak svědčí stovka zachovaných dopisů, jí byla z celé rodiny nejbližší. Cassandra také namalovala její jediný doložený portrét (dnes v Národní portrétové galerii v Londýně). Její bratři Frank a Charles záhy odešli sloužit na moře a dosáhli hodnosti admirálů; jejich kariéra ovlivnila některé dějové situace v díle \"Mansfield Park\" (\"Mansfieldské panství\").\n\nOd roku 1783 začalo období jejího vzdělávání. Nejdříve krátce v Oxfordu u paní Cawleyové (sestry jednoho z jejích strýců) a později v Southamptonu. V letech 1785–1786 se vzdělávala v dívčí internátní škole v Readingu v hrabství Berkshire. Obecně tedy můžeme říct, že získala vzdělání kvalitnější než ostatní dívky v její době. Poté, co byla uvedena do společnosti, vedla až do své smrti život, který se skládal z obvyklých zábav její společenské vrstvy (a zábav, které jsou do detailů popsány v jejich dílech): plesy, návštěvy známých a příbuzných, čas od času i návštěva Londýna. Jednou z mála „událostí“ v jejím jinak klidném životě se stalo milostné zklamání v podobě z její strany zrušeného zasnoubení s mladým mužem jménem Harris Bigg-Wither. V lásce neměla štěstí a stejně jako její starší sestra zůstala neprovdána.\n\nV roce 1801 se rodina přestěhovala do západoanglického lázeňského města Bath (toto prostředí se jí stalo inspirací pro mnohá díla). Po smrti otce v roce 1805 žily Jane, Cassandra a jejich matka s Frankem a jeho rodinou, a to až do roku 1809, kdy se znovu přestěhovaly, tentokrát do Chawtonu. Zde je jejich další bratr Edward usídlil v nedalekém domě (dnes zde existuje Muzeum Jane Austenové). V této době již byla etablována jako spisovatelka, pokud se to tak dá říct, protože její díla vycházela anonymně (až po její smrti bratr Henry přiznal veřejně její autorství).\n\nProblémem se ukázalo být chatrné zdraví. Dnes převládá domněnka, že snad trpěla Addisonovou chorobou. Snaha vyléčit se ji vedla do Winchesteru, ale postup nemoci byl tak rychlý, že zemřela během dvou měsíců. Pochována je v místní katedrále.\n\nNejstarší náčrty budoucích slavných románů vznikaly již v průběhu 90. let 18. století. Roku 1797 se Jane Austenová dokonce pokusila prodat vydavateli „First Impressions“ (původní název budoucí \"Pýchy a předsudku\").\n\nKonečně v roce 1803 prodala svůj román \"Northanger Abbey\" (Northangerské opatství) – tehdy pod názvem \"Susan\" – za sumu 10 liber vydavateli, ale ten se rozhodl nepublikovat jej. V té době měla rozpracovaná i další díla, např. \"Sense and Sensibility\" (Rozum a cit) nebo \"The Watsons\" (Watsonovi). Další pokus o publikaci proběhl neúspěšně roku 1809 a konečně v roce 1810 vydavatel souhlasil publikovat přepracovaný román \"Sense and Sensibility\", ovšem na autorčiny náklady. Kniha vyšla v roce 1811 anonymně („By a Lady“), přičemž jako zprostředkovatel s vydavateli fungoval autorčin bratr Henry. Nejbližší rodina o jejím autorství věděla. Román slavil mírný úspěch (Austenová vydělala 140 liber), a proto během následujícího roku přepracovala dílo \"First Impressions\", které vyšlo v lednu 1813. V roce 1812 začala pracovat na knize \"Mansfield Park\" (Mansfieldské panství), která vyšla v květnu 1814 a do půl roku byla vyprodána. Konečně v prosinci 1815 vyšel román \"Emma\". Ostatní díla byla vydána až po autorčině smrti.\n\nJestliže ve svém prvním díle \"Northanger Abbey\" (1798–1799) parodovala gotické romány Ann Radcliffové, opravdu ji proslavily až její pozdější práce výrazně odlišného charakteru. V centru dění obvykle stojí mladá žena (nebo několik mladých žen), jejíž problémy jsou typickými pro mladé, neprovdané ženy z vyšší vrstvy na začátku 19. století. Nutno říct, že většinou souvisí s možností či nemožností dosáhnout společensky vhodného sňatku. Pro dnešní emancipované čtenáře se tento přístup může zdát otrocký, ale je nutné si uvědomit, že pro soudobou ženu ze středních a vyšších vrstev byl společensky přijatelný sňatek jediným způsobem, jak dosáhnout sociálních jistot a v podstatě si i udržet společenské uznání (pokud ovšem nebyla ochotná záviset na příbuzných nebo se živit jako guvernantka). Tyto milostné problémy autorce slouží k výtečnému detailnímu popisu soudobé společnosti. Celkový pohled na popisovanou společnost se zdá být mírně satirický, ale nepřestává být laskavý, a přestože příběhy mají morální podtext, moralita vyplývá ze samotného děje – autorka nechává čtenáře, aby si ji našel, a nesklouzává k laciné didaktičnosti.\n\nZajímavostí je, že téměř ve všech scénách se vyskytují ženy, zřejmě proto, že ona sama nevěděla, jak muži mluví v nepřítomnosti žen.\n\nVelkého uznání se jí dostalo od sira Waltera Scotta pro přesnost popisu charakterů a pocitů jejích postav. Stejně tak ji obdivoval i Macaulay, Samuel Taylor Coleridge, Robert Southey, Sydney Smith nebo Edward Fitzgerald. Její sláva a uznání mezi literárními kritiky od té doby jen stoupala. Je uznávána hlavně pro schopnost detailního popisu postav, hlavně ženských, velice jemnými postřehy vycházejícími z každodenního života středních a vyšších vrstev. Přes velké množství detailů si celý popis každé postavy zachovává po celou dobu celistvost a vlastní individualitu.\n\n\n\n\n"}
{"id": "293838", "url": "https://cs.wikipedia.org/wiki?curid=293838", "title": "Horné Chlebany", "text": "Horné Chlebany\n\nHorné Chlebany jsou obec na Slovensku v okrese Topoľčany, Leží asi 50 km severně od Nitry na silnici spojující Topoľčany s Partizánským.\n\nPrvní písemná zmínka o obci pochází z roku 1328, tehdy ještě pod původním názvem nerozdělené obce \"Halban\", název je odvozován od pečení chleba.\n\n"}
{"id": "293839", "url": "https://cs.wikipedia.org/wiki?curid=293839", "title": "Klejnárka", "text": "Klejnárka\n\nKlejnárka je malá řeka na Kutnohorsku ve Středočeském kraji ústící zleva do Labe nedaleko Kolína u obce Starý Kolín v nadmořské výšce 193,5 m. Délka toku činí 40,3 km. Plocha povodí měří 350,1 km².\n\nKlejnárka pramení na Českomoravské vrchovině asi 5 km jihozápadně od Zbýšova u obce Dobrovítov jako Jánský potok v nadmořské výšce 516,5 m. Teče převážně severním až severozápadním směrem. Na horním toku v obci Zbýšov napájí velký Zbýšovský a Pilský rybník, pod kterým přijímá zleva svůj první větší přítok nazývaný Krchlebský potok. V tomto úseku je též někdy označována jako Opatovický potok podle osady Opatovice, kterou protéká níže po proudu. U Doudovského mlýna, který se nachází jihozápadně od vsi Březí výrazně posilují tok zleva Senetínský potok a po několika stech metrech zprava Vranidolský potok. Odtud si říčka razí cestu hlubokým, zalesněným, skalnatým údolím přes Krchlebskou dubinu ke vsi Chedrbí, kde přijímá zleva Paběnický potok. Zde je již označována jako Klejnárka. Po dalších zhruba 10 km odtud severním směrem protéká v těsné blízkosti historického města Čáslav. Od Čáslavi pokračuje na severozápad rovinatou krajinou k obci Nové Dvory, kde z levé strany přijímá říčku Vrchlici, která přitéká z jihozápadu od Kutné Hory. Po dalších 6 km severozápadním směrem se Klejnárka spojuje u Starého Kolína se starým labským ramenem, které se nazývá Černá struha. Společný tok nesoucí jméno říčky je dlouhý 1,5 km.\n\nNejvětším přítokem Klejnárky co se délky toku, plochy povodí a vodnosti týče je Vrchlice. Ostatní její přítoky jsou již výrazně menší. Průměrná hustota říční sítě Klejnárky činí 1,19 km/km². Celkově se v jejím povodí nachází 338 vodních toků v délce do jednoho kilometru a 99 vodních toků v délce 1 až 10 km. Potoků dlouhých 10 až 20 km je v povodí celkem pět. V délce 20 až 40 km se v povodí řeky nalézá jeden vodní tok, kterým je říčka Vrchlice.\n\n\nPrůměrný průtok Klejnárky u ústí činí 1,32 m³/s. V dobách extrémního sucha může řeka na některých úsecích zcela vyschnout. Stalo se tak například 11. srpna 2015, kdy byl ve stanici Chedrbí zaznamenán nulový průtok.\n\nHlásný profil:\n\nŘíčka je sjízdná po jarním tání, či vydatných deštích. Jako začátek plavby lze zvolit místo v lesnatém údolí pod vsí Březí, pod soutokem s Vranidolským potokem. Obtížnost úseku Březí - Chedrbí je WW1 až WW2. Šířka toku se zde pohybuje od 3 do 5 m. Níže po proudu protéká říčka rovinatou, méně zajímavou krajinou při nízké vodácké obtížnosti.\n\nKlejnárka se splouvá také jako součást plavby po Černé struze od Veletovského jezu na Labi, skrze Starý Kolín a nazpátek do Labe. Délka splutí je 7,5 km a tok přehrazuje přibližně v polovině Baštecký jez.\n\n"}
{"id": "293842", "url": "https://cs.wikipedia.org/wiki?curid=293842", "title": "Ermentruda Orleánská", "text": "Ermentruda Orleánská\n\nErmentruda Orleánská (27. září 823 – 6. října 869) byla první manželka Karla II. Holého, římského císaře a prvního krále Západofranské říše. Ermentruda byla dcerou orléanského hraběte Oda a jeho ženy Engeltrudy.\n\nSvatba Ermentrudy a Karla II. se konala v roce 842. Měli celkem 9 dětí.\n\n\nErmentruda ráda vyšívala a zajímala se o náboženství. Od svého manžela odešla v roce 866, po popravě svého bratra Viléma, do ženského kláštera, kde strávila zbytek svého života. Ermentruda je pohřbena v pařížské bazilice Saint-Denis.\n\n"}
{"id": "293843", "url": "https://cs.wikipedia.org/wiki?curid=293843", "title": "Konflikt v Kašmíru", "text": "Konflikt v Kašmíru\n\nKonflikt v Kašmíru je územní konflikt primárně mezi Indii a Pákistánem, který začal během dělení Indie v roce 1947. Významnou roli v konfliktu hrají také územní nároky Číny. Indie a Pákistán vedly o Kašmír tři války, včetně indo-pákistánských válek v roce 1947 a 1965, stejně jako kárgilskou válku v roce 1999. Menší střety mezi armádami obou zemí sporadicky probíhají na celé linii kontroly a zejména v oblasti ledovce Siačen.\n\nIndie si nárokuje celé území knížecího státu Džammú a Kašmír z něhož k roku 2010 ovládá přibližně 48 %. Konkrétně kontroluje Džammú, Kašmírské údolí, Ladak a ledovec Siačen. Indické nároky na území jsou zpochybňovány Pákistánem, který ovládá přibližně 37 % sporného území, jmenovitě Ázád Kašmír a Gilgit-Baltistán. Čína v současnosti ovládá především oblast Aksai Čin, kterou si také nárokuje Indie.\n\n26. ledna 1950 se Indie naprosto osamostatnila od Británie a stala se republikou, prezidentem se stal Rádžéndra Prasád. Při té příležitosti byl stát Džammú a Kašmír začleněn do společenství. Indie sice nadále zůstává v Britském společenství národů, ale zachovává si princip neutrality. To jí umožňuje polosocialistický model hospodářství a průmyslový rozvoj. Velký podíl na tom měla Nehrúova strana Indický národní kongres (INC), ten doufal, že politikou „nevměšování se“ Indie dosáhne pozice „třetí síly“ mezi socialistickými a kapitalistickými mocnostmi. \n\nV roce 1951 vyhlásil první pětiletku, měla být dokončena elektrifikace země, výstavba železniční sítě a zavlažovacích systémů na venkově. Chudoba venkova však vyřešena není a navíc přichází vlna populační exploze. Začlenění Kašmíru k Indii opět vyvolalo menší šarvátky na hranici. V květnu dorazil do obou států Brit Owen Dixon jako zástupce OSN s plánem demilitarizováním oblasti. Neuspěl, drobné tahanice a šarvátky tak pokračovaly i nadále. Dnes je vlastně Kašmírský konflikt nejdéle nevyřešeným válečným konfliktem moderní doby.\n\nLíákat Alí Chán byl v roce 1951 zabit atentátníkem. Znamenalo to politický rozklad Pákistánu, přichází občanské nepokoje a větší propojenost Pákistánu se západem, především USA (od roku 1952, kdy bylo po hospodářských neúspěších odstoupeno od „šestiletky“ a „dvouletky“). V roce 1951 a ve dvou následujících letech propukají v zemi hladomory, které velmi oslabí Pákistán oproti Indii. 23. 3. 1956 byla v Pákistánu vyhlášena první ústava za podpory USA, v letech 1956–1958 propukají občanské nepokoje, které 27. 10. 1958 vyúsťují ve vyhlášení výjimečného stavu, zrušení ústavy a moci se ujímá armáda v čele s Muhammadem Ajjúb Chánem.\n\nV Indii je situace opačná, země se více socializuje a roce 1955 přijímá INC Nehrúovu národní koncepci, která znamená znárodňování a socializaci Indie, o rok později je přijata druhá pětiletka. Během roku 1957 probíhají v zemi volby a INC zvítězila ve všech státech kromě Kéraly, kde vyhrávají komunisté. O dva roky později Indie zjistila, že Čína staví v Aksai Čin silnici (toto území pokládala Indie za své jako výběžek Ladákhu) a navíc do Indie utekl Dalajláma, což nenechala ani jedna země bez odezvy a ještě téhož roku se objevily první šarvátky na hranici v Kašmíru v oblasti Aksai Čin. Přitom po vítězství INC před dvěma lety byla Čína s Indií ve velmi přátelském vztahu. Hraniční problémy však byly mezi oběma zeměmi od počátku osamostatnění Indie. Chánův Pákistán se přidal na stranu Číny. V roce 1959 se v Pákistánu zavádí princip „základní demokracie“ a v roce následujícím je Muhammad Ajjúb Chán zvolen prezidentem. \n\nV roce 1962 se v Indii konají opět volby a INC opět zaznamenala úspěch a moci se na krátkou dobu pustila až v roce 1978. Téhož roku propuká po několika přestřelkách válka mezi Indií a Čínou, kdy Indie vysílala do míst Aksai Čin své první hlídky, ale ve skutečnosti Čína tuto oblast již dlouho kontrolovala. Největší boje propukly v rozmezí září a listopadu. Čína Indickou armádu úplně smetla, důvodem byla silnice do oblasti, která usnadňovala zásobování a výrazná vojenská převaha v oblasti. Čínské jednotky obsadily část Ladákhu a snadno pronikly přes Kašmír až k Asámským nížinám. Byla to demonstrace síly, Číňané se 1. prosince téhož roku stáhly zpět na svou původní linii kontroly. Indie se po tomto neúspěchu snaží o navázání přátelských smluv se SSSR, což se jí skutečně podaří o 9 let později.\n\n1. 5. 1962 je v Pákistánu vyhlášena druhá ústava, Muhammad Ajjúb Chán je však i nadále autoritativním prezidentem. Při té příležitosti Pákistán předkládá Radě OSN návrh na vyhlášení referenda v Kašmíru. Toto Indie odmítá, přestože s tím před 15 lety souhlasila a sama to navrhovala. \n\nS vyhlášením nové ústavy byla revidována druhá pětiletka, kterou Pákistán vyhlásil roku 1960, s těmito událostmi proběhla i velká inflace a mnoho obyvatel upadlo do chudoby. Chán se svou diktaturou pokoušel syntetizovat kapitalismus a socialismus, chtěl rozvíjet soukromé podnikání, ale ve třetí pětiletce (od roku 1955) se pro změnu soustředil na státní těžký průmysl. Nic se ovšem nezdařilo a země hospodářsky za Indií zaostávala. \n\nChán si také uvědomil, že lepší je nebýt závislý jen na USA, ale i na více zemích, a proto 2. 3. 1963 uzavřel s Čínou dohodu o demarkaci Kašmíru a společné hranici. Pákistán dostal od Číny 1927 km² v oblasti Baltistánu a Čína dostala od Pákistánu 5130 km² v oblasti Aksai Chin (na tuto oblast si ovšem dělala nároky Indie).Tento akt popudil Indii proti oběma zemím.\n\nRoku 1964 postihuje Indii změna premiéra, Nehrú 27. 5. umírá a je nahrazen 9. 6. svým spolustranníkem Lálem Bahádur Šastríem, který si získal také velkou popularitu (zvláště po válce, která brzy přišla). Nicméně se schyluje k První Kašmírské totální válce, kdy Pákistán nabyl přesvědčení (doposud notně podporovaný od Američanů), že indická armáda je slabá a je ji třeba porazit.\nVojenský konflikt mezi Indii a Pákistánem. Indické, bangladéšské a mezinárodní zdroje považují za začátek války operaci Čingischán, pákistánský preemptivní útok na 11 indických leteckých základen. Válka skončila během 13 dní a je považována za jednu z nejkratších v historii. V průběhu války se indické a pákistánské jednotky střetly na východní i západní frontě. Válku ukončila kapitulace Východního velitelství Pákistánských ozbrojených sil 16. prosince 1971, po níž následovalo odtržení Východního Pákistánu co by nezávislého Bangladéše. Podle odhadů bylo během války zabito mezi 2 až 3 miliony civilistů a čtyři sta tisíc žen znásilněno pákistánskou armádou. Deset milionů lidí uprchlo ze země do sousední Indie.\n\nV roce 1999 začaly složky pákistánské armády tajně cvičit své jednotky na území indického Kašmíru za účelem porušení stálého kontaktu mezi regiony Kašmír a Ladak. Pákistán předpokládal, že pozdější vývoj donutí indická vojska stáhnout se ze Siačenu a přitáhne mezinárodní pozornost ve prospěch Pákistánu. V květnu však indické úřady odhalili přítomnost pákistánských vojsk v Kašmíru a vyslaly své vojáky do regionu. Výsledkem byla smrt pěti indických vojáků. Následně celý květen probíhaly boje mezi oběma zeměmi především ve vzduchu, kdy si země navzájem sestřelovaly stíhačky.\n\nV červnu pákistánské dělostřelectvo ostřelovalo indickou dálnici, na to Indie odpověděla ofenzívou do okupovaných teritorií, kdy převzala kontrolu nad většinou svého území. Po drtivém vítězství Indie do věci zasáhl prezident USA Bill Clinton, který telefonicky vyzval k ukončení konfliktu. 26. července válka skončila \"de facto\" indickým vítězstvím a vystěhováním pákistánských vojáků a kolaborantů.\n\n14. února 2019 proběhl v indickém Kašmíru v regionu Pulmawa sebevražedný teroristický útok, při kterém zemřelo 42 policistů a atentátník. K útoku se přihlásila džihádistická organizace Džaíš-e-Mohamed (Mohamedova armáda). 26. února podniklo indické letectvo nálet na pákistánské město Balakot. Svůj krok odůvodnilo tím, že se na místě nacházela základna teroristů a tvrdí, že při útoku zahynulo 350 teroristů. Pákistán však útok považuje za útok na své území a domáhá se práva na odplatu.\n\n\n"}
{"id": "293846", "url": "https://cs.wikipedia.org/wiki?curid=293846", "title": "Carlo Rainaldi", "text": "Carlo Rainaldi\n\nCarlo Rainaldi (4. května 1611 Řím – 8. února 1691 tamtéž) byl italský barokní architekt.\n\nRainaldi byl jedním z vůdčích architektů Říma v 17. století. Zpočátku pracoval se svým otcem, Girolamem Rainaldim, pozdně manýristickým architektem. Po otcově smrti se jeho styl změnil na monumentálně barokní. Jeho práce zahrnují fasádu kostela sv. Jeronýma od Křesťanské lásky (1660) a Sant'Andrea della Valle (1661-65), kostely Santa Maria dei Miracoli a Santa Maria in Montesanto, a také Santa Maria in Campitelli (1663-67), který je považován za jeho nejlepší dílo.\n\nKromě budování a navrhování staveb se Rainaldi zabýval také aranžování scén pro náboženské události. Roku 1665 navrhl katafalk pro Filipa IV. Španělského.\n"}
{"id": "293852", "url": "https://cs.wikipedia.org/wiki?curid=293852", "title": "Veverka obecná", "text": "Veverka obecná\n\nVeverka obecná (\"Sciurus vulgaris\") je středně velký hlodavec z čeledi veverkovitých (\"Sciuridae\") obývající široké území v rozmezí od západní Evropy až po východní Asii. V České republice ji nalezneme v lesích všech typů, parcích, alejích, větších zahradách nebo hřbitovech se stromovým porostem. Má zrzavou, černou a někdy hnědou srst.\n\nVeverka obecná obvykle dorůstá 19 až 23 cm a dosahuje hmotnosti mezi 250 až 340 g někdy i víc. Huňatý ocas, který napomáhá udržovat rovnováhu při lezení a skocích na stromech a který veverka využívá jako „pokrývku“ těla při spánku, je 14,5 až 20 cm dlouhý.\nCharakteristickým znakem pro veverku obecnou jsou střapce chlupů na ušních boltcích směřující do špičky a viditelné především v zimním období. Stejně jako většina stromových veverek má i naše veverka ostré a zakřivené drápy, které jí pomáhají při lezení po větvích stromů. Ve světě bývá často zaměňována s blízce podobným čikarím červeným (\"Tamiasciurus hudsonicus\"), obývajícím Severní Ameriku a veverkou popelavou (\"Sciurus carolinensis\"), která obývá zvláště Severní Ameriku a západní Evropu. Zbarvení srsti veverky obecné se liší podle lokality rozšíření a období, ale vždy je srst na břiše a hrdle zbarvená krémově až bíle. U pohlaví není vyvinut sexuální dimorfismus. V Česku se nejčastěji objevuje červená a černá forma, ve světě není výjimkou ani šedá nebo čistě bílá forma. Veverce obecné se mění srst dvakrát ročně, a to z letní na zimní a ze zimní znovu na letní. Zimní srst je hustší a o něco tmavší než letní a veverkám narůstá v období mezi srpnem a listopadem.\n\nVeverka obecná žije až na období rozmnožování samotářským způsobem života a jiným veverkám se většinou vyhýbá. V dutinách stromů, někdy i na tlustších větvích, obývá v průměru 25–30 cm velké hnízdo, ve tvaru kukaně, tvořené mechem, listy, trávou a kůrou. Je schopna vypnout tělo do tvaru křídla, čehož využívá při delších skocích. Není teritoriální a domácí území jednotlivých jedinců se značně překrývají.\n\nVeverka je aktivní přes den, ale ve vrcholné části dne je většinou ukryta ve svém hnízdě, přičemž se vyhýbá teplu a větší viditelnosti vůči predátorům, mezi které patří především kuna lesní, kočka divoká, liška obecná, lasice kolčava, která loví především mláďata, ale také větší dravci, např. káňata lesní nebo sovy. V zimě nehibernuje, ale tráví ve svém hnízdě větší dobu než v létě. Dokáže se pohybovat rychlostí až 19 km/h.\n\n60 až 80 % dne tráví hledáním potravy, kterou tvoří především semena šišek, houby, které si suší ve svých hnízdech, ptačí vejce, různé plody, např. oříšky, ale občas si pochutná i na čerstvé míze. Část nalezené potravy si uschovává do svých „spižíren“ v dutinách stromů, které ji poskytují výbornou zásobárnu potravy v nejtěžších obdobích. Při konzumaci potravy přitom sedí jako většina veverkovců „na bobku“, přičemž si potravu drží v předních končetinách.\n\nU některých jedinců probíhá páření již na konci zimy a na samotném počátku jara, tedy během února a března, většinou je však obvyklejší doba páření v letním období, během června a července. Samec svou partnerku nachází díky pronikavému pachu, který samice vypuzuje. Po setkání dvou partnerů začne samec svou partnerku honit po stromech a tak činí až do hodiny před spářením. Před rozmnožováním se také samice vykrmují s cílem přibrat na váze, jelikož obecně platí, že samice s vyšší hmotností rodí více mláďat než samice s hmotností nižší.\n\nSamice může mít i dva vrhy za rok, přičemž jeden vrh obsahuje obvykle 3 až 4 mláďata, která se rodí po 38 až 39 denní březosti. Mláďata se rodí slepá a téměř holá a po narození váží 10 až 15 g. Plně osrstěná jsou po 21 dnech života, oči se jim otevřou po čtyřech týdnech a chrup se jim plně vyvíjí až po 42 dnech, kdy začínají požírat pevnou potravu. Samice je však kojí až do 8 až 10 týdnů po narození.\n\nNejvíce, 75–85 % mláďat, přitom umírá během svého prvního zimního období. Samice dosahuje pohlavní dospělosti zhruba v druhém roce života, samci o něco později. Veverka obecná se v přírodě dožívá průměrně tří let, v zajetí se může tato hranice vyšplhat až na 10 let.\n\nVeverka obecná je ve většině států Evropy chráněným druhem. To platí i v České republice, kde je v současnosti podle vyhlášky č. 395/1992 Sb. prohlášena za ohrožený druh. V druhé polovině 20. století u nás totiž došlo k příkrému poklesu početnosti tohoto druhu a z původních 60–110 tisíc kusů ulovených ročně ve 20. letech 20. století se počet ulovených veverek o 50 let později snížil pouze na několik stovek jedinců. V posledních dvaceti letech se však v České republice veverky již lovit nesmí. Z celosvětového pohledu však nejde o druh nijak zvlášť ohrožený a v Červeném seznamu IUCN jej nalezneme v kategorii málo dotčených druhů. V některých částech světa, např. na Sibiři, se již od starověku veverky loví pro svou kožešinu, ale také pro maso. Kožešina z šedých veverek byla známa v českém středověku jako \"popelčina\", ale veverčí maso se jedlo v Českých zemích i v západní Evropě až do 17. století. Na Sibiři se veverčí kožešiny nazývají \"běla\" nebo \"bělka\" a sloužily jako platidlo nebo součást naturální daně, kterou od domorodců v 17.-19. století vybírali ruští kozáci. Zde má pravděpodobně původ rčení \"stojí to za starou belu\", tj. starou, opelichanou veverčí kožku.\n\nV současné době ji však nejvíce ohrožuje spíše ztráta lesů – jejího přirozeného biomu. V jiných částech světa, např. ve Spojeném království, se potýkají s jiným problémem, a to vytlačováním veverky obecné úspěšnějším druhem – veverkou popelavou.\n\nPůvodně bylo popsáno 40 poddruhů veverky obecné, ale s tímto číslem nesouhlasilo několik zoologů z celého světa. V roce 1971 bylo vydáno nové studium schvalující pouze 16 poddruhů, které se rozlišují až dodnes a které jsou vypsány i na seznamu níže.\n\n\n\n"}
{"id": "293854", "url": "https://cs.wikipedia.org/wiki?curid=293854", "title": "Svatý Dominik", "text": "Svatý Dominik\n\nSvatý Dominik nebo též Domingo de Guzmán (asi 1170 – 6. srpna 1221) byl kazatelem a zakladatelem Řádu bratří kazatelů, který později přijal jeho jméno – dominikáni.\n\nDomingo byl synem drobného kastilského šlechtice. Pozdější středověká tradice uvádí jako jeho rodiče rytíře Felixe de Guzmán a blahoslavenou Janu z Azy. Ještě před Dominikovým narozením se jeho matce zdálo, že jí z klína vyskočil pes a s pochodní v tlamě zapaloval celý svět. Při křtu pak kmotra zahlédla na čele novorozence zářivou hvězdu.\n\nCelá rodina \"de Guzmán\" vynikala zbožností, Dominikovu víru ale nejsilněji upevňovala jeho matka. V sedmi letech se výchovy budoucího světce ujal strýc z matčiny strany, který byl arciknězem. Asi ve čtrnácti letech nastoupil Dominik studium v Palencii, kde se během následujících deseti let věnoval svobodným uměním a teologii. Již v této době projevoval podle soudobých pramenů zvláštní nadání i soucit. Během hladomoru v roce 1191 neváhal prodat všechen svůj majetek, aby nasytil hladové.\n\nPo dokončení studií se v roce 1194 stal řeholním kanovníkem v biskupství Osma a profesorem zdejší katedrální školy. Roku 1203 doprovázel biskupa z Osmy, jímž byl Diego z Azaveda, na diplomatické misi do Dánska. Zde měli pro kastilského krále Alfonse VIII. dohodnout sňatek jeho syna s dánskou princeznou. Cestou se v jižní Francii setkali s heretickými katary, což zásadním způsobem ovlivnilo další Dominikův život. Zjištění, jak k šíření hereze přispívá vysoká úroveň vzdělanosti a přísná organizace sekt, ho přivedlo na myšlenku využít stejných metod pro práci katolických kněží, a dosáhnout tak lepších výsledku při potírání kacířství.\n\nCestu z Dánska se biskup Diego i jeho průvodce Dominik rozhodli využít k návštěvě Říma. Diego chtěl požádat papeže Inocence III. o zproštění biskupského úřadu, aby mohl pracovat jako misionář mezi Kumány na východě Evropy. Papež ovšem nesvolil a oba Španělé se vrátili do vlasti. Cestou ještě navštívili věhlasný klášter Citeaux.\n\nRoku 1206 se oba zúčastnili koncilu v Montpellier. Zde se rozhodli nadále bojovat proti herezi, a to nejen kázáním, ale i osobním příkladem. Biskup Diego si uvědomil, že chce-li být přijat prostými lidmi, musí žít mezi nimi ve stejné chudobě a napodobit tak lidové kazatele. Tímto způsobem chtěl přesvědčit zbloudilé kacíře o mylnosti jejich názorů a přivést je nazpět do lůna katolické církve.\nAby posílil pozici katolíků, rozhodl se Dominik na přelomu let 1206 a 1207 u obce Prouille také založit ženský klášter. Ten se měl stát útočištěm žen a dívek, které se vzdaly katarských myšlenek a zároveň být základnou pro další kazatelskou činnost v jižní Francii. Tou dobou se biskup Diego na přání papeže Inocence III. vrátil do své diecéze, kde koncem roku 1207 zemřel.\n\nDomingo pokračoval v kazatelské činnosti, kterou nepřerušil ani během války s Albigenskými. Podle myšlenky biskupa Diega odmítal přijímat světské bohatství a přepych katolických duchovních, údajně putoval bosý, v prostém oděvu, spal na zemi nebo dřevěné desce místo lože a přísně se postil. Cestoval vždy pěšky, bez peněz nebo jiného majetku a mimo obydlené oblasti i bosý. Ke kacířům se snažil přistupovat s pokorou a trpělivostí.\n\nPrameny popisují několik zázraků z doby, kdy Diego a Dominik pobývali v jižní Francii jako putující kazatelé. Například ve městě Fanjeaux prý Dominik i zástupci Katarů předložili písemnou obhajobu svých názorů, aby nezávislí soudci mohli rozhodnout, kdo má pravdu. Protože se však nedokázali shodnout, bylo přikročeno k Božímu soudu a obě knihy byly vhozeny do ohně. Zatímco katarský spis okamžitě shořel, Dominikova kniha zůstala neporušená a navíc byla z ohně vyvržena zpět.\n\nV roce 1211 nechtělo 40 poutníků svatojakubské cesty z Anglie do Compostely vkročit za hradby města Toulouse, které bylo kvůli přítomnosti Katarů uvrženo do klatby. Rozhodli se proto řeku Garonne překonat ve člunu, přetížená loď se s nimi ovšem převrátila. Dominik, který se modlil nedaleko, doběhl k řece a ulehl na břeh s rukama rozpaženýma do kříže. Když dokončil modlitbu, vyzval utonulé poutníky, aby vystoupili z řeky. Ti se pak všichni v pořádku dostali na břeh.\n\nTaké úspěch katolíků v bitvě u Muretu roku 1213 je někdy přičítán svatému Dominikovi, který se prý během bojů modlil v místním chrámu Růženec.\n\nNa jaře roku 1215 se Domingo spolu se šesti dalšími muži usadil v jednom z měšťanských domů v Toulouse, kde se souhlasem tamního biskupa Fulca vytvořili mnišskou komunitu.\n\nJeště na podzim roku 1215 se Dominik vydal na Lateránský koncil do Říma. Zde požádal o schválení nového žebravého (mendikantského) řádu, ovšem papež Inocenc III. jej nechtěl povolit, protože kázání bylo do té doby činností biskupů. Mezi usnesení koncilu navíc patřilo omezení vzniku nových řádů. Papež však nakonec návrh schválil pod podmínkou, že si Dominik pro své mnichy zvolí již existující řeholi. K souhlasu jej údajně pohnul sen, ve kterém se Lateránská bazilika otřásala v základech a hrozilo její zřícení, ale Dominik ji zachránil tím, že podpíral její sloupy.\n\nSvatý Dominik si pro nový Řád bratří kazatelů (\"Ordo Praedicatorum\") zvolil řeholi sv. Augustina. Privilegium, definitivně potvrzující vznik řádu, předal Dominikovi již nový papež Honorius III. dne 22. prosince 1216. V další listině z 21. ledna 1217 pak tentýž papež řád výslovně pověřil kazatelskou činností, která byla od počátku hlavní činností dominikánů. Až později byla do jejich péče svěřena inkvizice, sám Domingo však prý nikdy nepoužil proti kacířům násilné metody. Dominik kladl důraz na dobré teologické vzdělání svých druhů, aby dokázali dobře rozpoznat i potírat kacířské názory. Posílal je proto na nejprestižnější univerzity do Paříže, Bologne nebo Oxfordu. Celoživotní studium se mělo stát pro budoucí kazatele formou askeze. Není náhodou, že nejvýznamnější vrcholně scholastičtí filozofové Albert Veliký a Tomáš Akvinský byli dominikány.\n\nDominik byl také současníkem Františka z Assisi, otce františkánů, s nímž se dobře znal. Seznámili se v Římě a ačkoliv cíle měli zčásti podobné, cesty k jejich dosažení se lišily. Dominik byl střízlivější, méně bezprostřední a nebyl tak hluboce zaujat evangeliem. Byl dobrým organizátorem a na rozdíl od Františkovy skupiny prosazoval vzdělání. Jiří Rajmund Tretera o nich napsal:\n\nJeště v roce 1217 vyslal Dominik své bratry do různých evropských zemí, aby v nich zakládali dominikánské kláštery a upevňovali katolickou víru. Řád se tak během několika let významně rozrostl. Sám Dominik stále cestoval mezi jednotlivými komunitami a často pobýval v Římě či v Bologni, kde rovněž založil kláštery. Mezi obyvateli si rychle získal velkou vážnost a úctu. Z doby jeho působení v Itálii je popisováno množství zázraků. Například když se během stavby kláštera v Římě na jednoho z dělníků zřítila klenba, Dominik nařídil tělo vytáhnout ze sutin a poté se nad ním modlil k Bohu, než mrtvý ožil.\n\nJindy se mnichům nepodařilo vyprosit almužnu a jediný bochník chleba, který dostali, předali žebrákovi. Dominik je po návratu do kláštera vyzval ke společné modlitbě a pak všechny svolal do refektáře k obědu. Po společném čtení a modlitbě vstoupili do jídelny dva krásní mládenci - andělé - a rozdali řeholníkům chléb. Zároveň se nepozorovaně naplnil i sud s vínem. Totéž se prý opakovalo i roku 1218 v Bologni.\n\nČasto je připomínán také příběh, kdy římská vdova, která se pravidelně účastnila Dominikova kázání v bazilice sv. Marka byla nucena zanechat své nemocné dítě doma a po návratu je našla mrtvé. Odnesla je proto rychle za Dominikem do kláštera, ten nad dítětem udělal znamení kříže a živé je odevzdal matce.\n\nPři zakládání ženského kláštera v Římě údajně oživil Napoleona Orsiniho, synovce jednoho z kardinálů, když se zabil pádem z koně. Poté, co chlapcovo tělo přinesli, odsloužil Dominik mši. Pak se ještě nad tělem pomodlil a poručil mrtvému vstát, načež se mladík zvedl a zdravý odešel. Modlitbou oživil i dítě, které vypadlo z okna domu, kde Dominik přenocoval asi v roce 1219 cestou z Francie do Itálie. Během této cesty také požehnal v Avignonu studnu se zkaženou vodou. Mnoho lidí se pak po vypití vody z této studny uzdravilo.\nJeště během pobytu ve Francii potkal se svými druhy na cestě z Toulouse skupinu německých poutníků. Když poutníci slyšeli, jak se mniši modlí a zbožně zpívají žalmy, připojili se k nim a čtyři dny je ze svých zásob hostili. Dominik měl výčitky, že se nechávají od poutníků živit, ale nemohou s nimi mluvit, protože si nerozumějí. Po modlitbě však hned dokázali mluvit německy, takže spolu mohli promlouvat další čtyři dny, než došli do Orléans. Zde se opět rozdělili a Dominik s bratry pokračoval do Paříže. Cestou je překvapila prudká bouřka, ale jakmile Dominik učinil rukou znamení kříže, šli uprostřed hustého deště zcela suší.\n\nPo skončení každoroční kapituly v roce 1221 v Bologni byl Dominik již zcela vyčerpán dosavadní horlivou činností i přísnou askezí. Zemřel 6. srpna 1221 v místním dominikánském klášteře. S bratry se loučil slovy: \"„Neplačte, po smrti vám budu užitečnější než za živa.“\" Pohřben byl podle svého přání v klášterním kostele sv. Mikuláše (dnešní bazilika sv. Dominika). Pohřbu se zúčastnil také kardinál Ugolino, který Dominika již jako papež Řehoř IX. 3. července 1234 svatořečil.\n\nZ důvodu poškození hrobky při přestavbě kostela musely být ostatky v roce 1233 přeneseny. Při otevření rakve údajně mniši našli Dominikovo tělo nepoškozené a všimli si i příjemné vůně, která z hrobu vycházela.\n\nSvatému Dominikovi se často přičítá zavedení Růžence, ačkoliv jeho původ je pravděpodobně starší. Podle tradice modlitbu svatého Růžence zjevila Dominikovi Panna Marie, když se k ní po tři dny a tři noci modlil v hustém lese poblíž Toulouse, zklamaný z neúspěchů při kázání mezi heretickými Katary.\n\nV každém případě se o rozšíření Růžence v následujících staletích významně zasadil právě Dominikem založený Řád bratří kazatelů.\n\nDominik bývá zobrazován v dominikánském šatu - bílé tunice a škapulíři, s dlouhým černým pláštěm s kapucí.\n\nMívá atributy:\nČasté se zobrazuje:\n\nÚcta ke svatému Dominikovi se projevila i v jeho zpodobnění v Dantově Božské komedii, v části Ráj.\n\n\n\n\n"}
{"id": "293859", "url": "https://cs.wikipedia.org/wiki?curid=293859", "title": "Vočko Szyslak", "text": "Vočko Szyslak\n\nMorris „Vočko“ Szyslak ( ) je fiktivní postava z amerického animovaného seriálu Simpsonovi. V originálním znění ho dnes dabuje Hank Azaria, v českém znění Jan Vondráček (v první sérii Jan Kotva).\n\nProvozuje ve Springfieldu bar s názvem \"U Vočka\" a vlastní obchod s matracemi zděděný po otci Mortymu Szyslakovi. Nejedná se o zrovna vábně vypadající podnik, ale jeho pravidelnými zákazníky jsou Homer Simpson, Barney Gumble, Lenny a Carl. Je levák.\n\nVočko je považován za nejškaredějšího muže ve městě, což mu samozřejmě značně komplikuje případné vztahy se ženami. Občas je velmi agresivní a na své hosty neváhá vytáhnout nůž či brokovnici.\n\nHlídal také malou Maggie Simpsonovou. Vočko byl kdysi velmi známý boxer a několikrát se pokusil o sebevraždu.V díle Zuřící býk Vočko dělal Homerovi manažera, když Homer boxoval s Drederickem Tatumem, a když se Tatum pokoušel o KO, Vočko přilétl a Homera před úderem zachránil. Je tajně zamilovaný do Marge Simpsonové.\n\n"}
{"id": "293862", "url": "https://cs.wikipedia.org/wiki?curid=293862", "title": "1. česká hokejová liga 1994/1995", "text": "1. česká hokejová liga 1994/1995\n\n1. česká hokejová liga 1994/1995 byla 2. ročníkem druhé české nejvyšší hokejové soutěže.\n\n\nVšech 14 týmů se nejprve utkalo v základní části dvoukolově každý s každým a následně všechny sudé týmy se všemi lichými týmy doma a venku. Čtveřice nejlepších týmů po základní části postoupila do čtvrtfinále play-off. Týmy na pátém až dvanáctém místě postoupily do předkola play off, které se hrálo na dva vítězné zápasy. Čtvrtfinále a semifinále se hrálo na 3 vítězné zápasy. Dva vítězové semifinále play off postoupili přímo do dalšího ročníku extraligy, aniž by museli hrát baráž. Extraliga se totiž rozšiřovala na 14 týmů.\n\nTýmy, které skončily na třinácté a čtrnácté příčce, se účastnily šestičlenné baráže o 1. ligu, kde se k nim přidaly dva nejlepší týmy základní části z obou skupin 2. ligy.\n\n\n\n\nTýmy Komety Brno a Železáren Třinec postoupily do dalšího ročníku extraligy, aniž by musely hrát baráž. Extraliga se totiž rozšířila na 14 týmů.\n\nHC Tábor sestoupil do 2. ligy a HC Baník CHZ Sokolov se v prolínací baráži udržel. Vzhledem k rozšíření extraligy na 14 týmů postoupily do 1. ligy dva týmy navíc. Nově postupujícími do dalšího ročníku 1. ligy byli: HC Slavia Becherovka Karlovy Vary, HC Přerov a HC Stadion Liberec.\n"}
{"id": "293863", "url": "https://cs.wikipedia.org/wiki?curid=293863", "title": "Cesmína paraguayská", "text": "Cesmína paraguayská\n\nCesmína paraguayská (\"Ilex paraguariensis\") je strom z rodu cesmína (Ilex), původem z Jižní Ameriky. Z jeho listů se připravuje nápoj maté.\n\nCesmína paraguayská je stálezelený strom, jehož přirozeným prostředím jsou břehy potoků a lesy v nadmořské výšce 500 až 700 metrů. Nejlépe se jí daří na stinných stanovištích chráněných před silným větrem. V přírodě dorůstá výšky až 20 metrů. Střídavé tuhé listy mají vejčitý tvar s vroubkovaným okrajem, jsou dlouhé asi 15 a široké nejvýše 5 centimetrů. V paždí listů vyrůstají svazečky světlezelených květů. Plodem jsou kulovité červené peckovice o průměru asi 0,5 cm.\n\nCesmína paraguayská je přirozeně rozšířena v Brazílii, Paraguayi, Argentině a Uruguayi. Jako nepůvodní druh roste i v tropické Africe, Seychelách a na Havaji.\n\nCesmína paraguayská se pěstuje především v Paraguayi, Uruguayi, Argentině a v jižních částech Brazílie. Jako první ji pěstovali lidé z kmene Guarani; od nich se pěstování naučili jezuitští misionáři. Pěstované stromy se za účelem snadného sklízení listů seřezávají na výšku maximálně 8 metrů. Každé tři až čtyři roky se z nich uřezávají koncové větve z nichž se potom otrhávají, suší a drtí listy pro přípravu maté.\n\nZajímavé je, že dlouhou dobu nebylo známé, jakým způsobem se tento strom rozmnožuje, protože žádnému pěstiteli semena nikdy nevzešla. Až náhodou si někdo všiml, že semena musí nejdříve projít trávícím traktem ptáků, který je připraví ke klíčení (tzv. endozoochorie). Začali tedy semeny krmit slepice a rozšiřování pěstování cesmíny již nic nestálo v cestě.\n\nListy cesmíny paraguayské obsahují až dvě procenta kofeinu, třísloviny, teofylin, silice, vitamíny A, B a C a další látky. Odvar z listů má posilující účinky na nervový systém, odstraňuje únavu, užívá se pro posílení imunity a jeho antioxidační účinky zpomalují stárnutí. Je i výborným prostředkem k detoxikaci organismu, potlačuje pocit hladu a je tedy vhodným doplňkem při redukčních dietách, podporuje trávení a má diuretické účinky.\n\nV jeho domovině se podle tradičního způsobu podává v nádobě z vydlabané tykve, které se říká \"kalabasa\" a pije se speciálním brčkem tzv. \"bombillou\".\n\n"}
{"id": "293865", "url": "https://cs.wikipedia.org/wiki?curid=293865", "title": "Benzimidazoly", "text": "Benzimidazoly\n\nBenzimidazoly jsou heterocyklické aromatické sloučeniny vzniklé fúzí benzenu a imidazolu. Syntetické benzimidazoly se používají jako antiparazitika.\n\n"}
{"id": "293867", "url": "https://cs.wikipedia.org/wiki?curid=293867", "title": "Kolžský záliv", "text": "Kolžský záliv\n\nKolžský záliv ( ) je záliv na estonském pobřeží Finského zálivu v Baltském moři. Do zálivu se vlévají řeky Kolga a Loo. V zálivu leží ostrovy Rammu, Koipsi, Pedassaar, skupina Malusid a řada menších ostrůvků. Velká část zálivu je chráněná krajinná oblast (\"Kolga lahe maastikukaitseala\").\n\n"}
{"id": "293875", "url": "https://cs.wikipedia.org/wiki?curid=293875", "title": "Proňa (přítok Oky)", "text": "Proňa (přítok Oky)\n\nProňa ( ) je řeka v Rjazaňské a v Tulské oblasti v Rusku. Je 336 km dlouhá. Povodí má rozlohu 10 200 km².\n\nPramení na severovýchodních svazích Středoruské vysočiny. Ústí zleva do Oky (povodí Volhy).\n\nZdrojem vody jsou převážně sněhové srážky. Průměrný průtok vody v ústí činí přibližně 50 m³/s. Zamrzá na konci října a rozmrzá v dubnu. Na jaře dosahuje nejvyšších stavů, zatímco v létě a na podzim je hladina nižší.\n\nPo řece se plaví dřevo. Na dolním toku je možná vodní doprava. Na řece leží město Michajlov.\n"}
{"id": "293881", "url": "https://cs.wikipedia.org/wiki?curid=293881", "title": "Jana Robbová", "text": "Jana Robbová\n\nJana Robbová (4. dubna 1951 Praha – 4. srpna 1996 Praha) byla česká zpěvačka.\n\nJednalo se o jednu z nejtemperamentnějších zpěvaček všech dob v celé historii československé populární hudby, proto jí také její divadelní kolegové přezdívali Sopka. Dívka drobné postavy a nezvyklého temperamentu zazářila jako kometa na prknech Divadla Semafor, dva roky hrála a zpívala s kapelou Bacily Václava Neckáře, nazpívala a nahrála několik pozoruhodných duetů s několika předními českými interprety. Ve filmu Co je doma, to se počítá, pánové... zpívá jejím hlasem postava Nadi, kterou ztvárnila Dagmar Veškrnová písničku \"Badýdy bába\". Ve filmu Holky z porcelánu zazněl její hlas ve skladbě \"Svatební cesta\". S Karlem Gottem nazpívala jednu verzi písně \"Bum, bum, bum\".\n\nSvoji popularitu, k níž se přidružily velké problémy v osobním životě, neunesla. Dva rozvody a psychické problémy způsobené vlastní neplodností způsobily, že její kariéra rychle uvadala. Přidružily se problémy s alkoholem, depresím a anorexií. V roce 1985 přestala zpívat úplně a zemřela v zapomnění v roce 1996 na následky rakoviny hrtanu.\n\n\n"}
