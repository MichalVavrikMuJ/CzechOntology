{"id": "285665", "url": "https://cs.wikipedia.org/wiki?curid=285665", "title": "Ivan Jandl", "text": "Ivan Jandl\n\nIvan Jandl (24. ledna 1937 Praha – 21. listopadu 1987 Praha) byl československý herec, režisér a rozhlasový pracovník. V dětství patřil mezi členy Dismanova rozhlasového dětského souboru, v němž ho objevil americký režisér Fred Zinnemann a obsadil ho do hlavní dětské role protiválečného filmu \"Poznamenaní\", který připravoval. Snímek měl úspěch a Jandl jako první Čech za svůj výkon získal prestižní filmová ocenění Oscar i Zlatý glóbus. Ač měly o natáčení s Jandlem zájem i další světové produkční firmy, československé úřady mu to neumožnily a objevil se již pouze v několika epizodních rolích filmů národní kinematografie. Kvůli přijetí amerických ocenění mu po komunistickém převratu v únoru 1948 nebylo umožněno ani vysokoškolské studium herectví. Pracoval tak jako úředník, výtvarný redaktor či průvodčí. V letech 1965 až 1972 pak působil v Československém rozhlase a následně se stal inspektorem v podniku Potraviny.\n\nHerecky se realizoval v ochotnickém souboru pražských divadel Máj a především Gong, kde se později stal i dramaturgem a režisérem. Do souboru scény patřili vedle jiných také začínající Jana Hlaváčová spolu s Naďou Konvalinkovou nebo režisér Hynek Bočan. V závěru života dva roky pracoval jako inspicient teplického divadla a po návratu do Prahy hlásil sestavy před fotbalovými zápasy TJ Lokomotiva Praha. Ve svém pražském bytě žil sám, a ačkoliv měl diabetes, nedodržoval příliš předepsanou životosprávu a nakonec zemřel doma při diabetickém záchvatu. Urnu s popelem uložili jeho známí na Olšanském hřbitově, ale v roce 2017 se jí ujala Herecká asociace a přenesla ji do svého hrobu na pražském Vyšehradě.\n\nNarodil se 24. ledna 1937 do pražské rodiny účetního Klementa Jandla a jeho manželky Boženy. Bylo to jejich jediné dítě. Když měl Ivan tři roky, prodělal dětskou obrnu, jejímž vlivem mu ochrnuly svaly na zádech. Podle vyjádření lékařů mu hrozila invalidita. Podařilo se mu ale dostat se do odborné péče MUDr. Příbramského z pražské Thomayerovy nemocnice, který ho hrozby ochrnutí zbavil a následkem obrny tak pouze lehce napadal na jednu nohu. Přesto v dětství hrál fotbal za Čechii Karlín, navštěvoval hodiny klavíru a chodil do školního divadelního souboru, ve kterém patřil k nejtalentovanějším. Proto ho učitel Pospíšil přihlásil do konkurzu hledajícího nové členy Dismanova rozhlasového dětského souboru. Uspěl a v roce 1945 se stal jeho členem. Ač patřil mezi nejmladší členy souboru, postupně natáčel hlavní role dětských pohádek, například v pohádce \"Jak kocourek strašil\", a účastnil se i veřejných vystoupení tohoto uměleckého tělesa.\n\nV roce 1947 se prvně objevil ve filmu, když patřil mezi chlapce, kteří ve slovenském snímku režiséra Martina Friče nazvaném \"Varúj!\" odříkávali modlitbu Otčenáš v maďarštině. Počátkem téhož roku navštívili zkoušku Dismanova souboru pro Jandla neznámá Míla Mellanová spolu s několika muži, kteří hledali dětského představitele do hlavní úlohy jimi připravovaného filmu. Potřebovali najít hocha, jenž sice nebude příliš mluvit, místo toho ale dokáže své pocity vyjádřit pohledem a mimikou. Z představených dětí si zvolili tři chlapce a mezi nimi též Jandla. Každý z vybraných měl předvést hereckou etudu na téma chování a jednání režiséra. Jandl si vzal telefon a do něj jako vynadal režiséru Oldřichu Hoblíkovi, že se plete. Další týden pak Jandla pozvali na švýcarskou ambasádu, kde se setkal s jedním z mužů, kteří předtím doprovázeli Mílu Mellanovou. Byl to filmový režisér Fred Zinnemann, který měl připravovaný snímek – pracovně nazvaný \"Evropské děti\" – natáčet, a Jandlovi sdělil, že si ho vybral do hlavní role.\n\nZinnemannův film se natáčel od dubna do začátku listopadu roku 1947 ve švýcarských ateliérech a v poválečných rozvalinách Mnichova, Stuttgartu a Norimberka. Upozorňoval na problematiku poválečného návratu dětí zavlečených během druhé světové války po celé Evropě v rámci území Třetí říše. Jandl ztvárňoval českého chlapce Karla Malíka, jehož se snaží nalézt jeho maminka, kterou hrála česká operní pěvkyně Jarmila Novotná. Hledání je nakonec úspěšné a maminka se se svým synem šťastně shledá. Komparzové role ve filmu navíc dostaly děti, jež popisovaný osud během války skutečně zažily.\n\nSnímek, který v distribuci dostal název \"Poznamenaní\" (v němčině ', v angličtině '), měl premiéru roku 1948. O dílo měli diváci po celém světě zájem a výtěžek ze vstupného byl určen na repatriační fondy Organizace spojených národů (OSN). Jandlův výkon oceňovali diváci i kritika. Pochvalně se o jeho hereckém výkonu vyjadřil filmový kritik Bosley Crowther v článku otištěném na stránkách The New York Times nebo recenzenti píšící pro New York Herald Tribune či týdeník Life. Jedno nově narozené dítě v Austrálii navíc pojmenovali jeho rodiče – inspirování Jandlem – křestním jménem Ivan. V Československu měl film premiéru na festivalu ve Zlíně. Roku 1948 se objevil i v programu mariánskolázeňského filmového festivalu, jehož se Jandl osobně účastnil. Potkal se zde se sovětským hercem Nikolajem Konstantinovičem Čerkasovem a neformálně ho přijali Marta Gottwaldová, manželka tehdejšího prezidenta republiky, a ministr Václav Kopecký. Další promítání filmu se již neuskutečnilo, protože z politických důvodů nebyl po politickém převratu v únoru 1948 zájem prezentovat „zkaženou Západní buržoazní kulturu“, namísto toho se preferoval socialistický realismus.\n\nJandlovi však přesto chodily obdivné dopisy. Mezi nimi i od mladičké Brigitte Bardotové, která mu líčila, jak se těší do Afriky na společné filmování snímku o dvou dětech, trosečnících, jež s ní a s Jandlem plánovala natočit společnost Europe Film. Natáčení se ale nakonec nerealizovalo. Kontaktovala ho také Shirley Templová, ale ani tato spolupráce nedopadla, stejně jako se neuskutečnila ani žádná jiná z dalších mnoha možných natáčení se zahraniční produkcí, neboť představitelé Československa rozhodli, že Jandl bude „zachován pro potřeby československého filmu“.\n\nDne 25. března 1949 dorazil Jandlovi telegram se zprávou: „Vyhrál jsi speciální cenu Akademie za nejlepší herecký výkon. Srdečně gratuluji! Fred Zinnemann“. Sám Jandl se vlastního předání ocenění, jež se konalo 24. března, nezúčastnil, takže cenu – Oscara – za něj od prezidenta Americké filmové akademie Jeana Hersholta přebral právě režisér Zinnemann. Jandl si ho pak následně převzal v pražském sídle ředitelství Československého státního filmu, kam mu byl v balíčku zaslán. Podle jiných zdrojů mu však zásilka dorazila poštou domů. Když doručenou poštu rozbaloval, ke svému překvapení zjistil, že vedle Oscara obsahuje ještě Zlatý glóbus, který udělují američtí filmoví kritici. Stal se tak držitelem dvou nejprestižnějších cen ve světě filmu, což se žádnému jinému Čechovi nepovedlo. Vlastní soška Oscara byla svou velikostí přizpůsobena skutečnosti, že ji bude přebírat malý chlapec. Oproti skulpturám, jimiž jsou dekorovaní dospělí umělci, měla menší rozměry.\n\nPosléze se Jandl objevil ještě v československých filmech \"Zelená knížka\" z roku 1948 od režiséra Josefa Macha nebo \"Svědomí\" natočeném v roce 1948 Jiřím Krejčíkem, v němž ztvárnil úlohu žáka Lojzka. Poslední rolí se stal letecký modelář ve filmu \"Vítězná křídla\", který v roce 1950 režíroval Čeněk Duba. Opětovně se setkal také s hercem Nikolajem Čerkasovem, s nímž spolupracoval na dabingu \"Dětí kapitána Granta\".\nKdyž studoval na libeňském gymnáziu, patřili k jeho spolužákům i budoucí herečka Jana Hlaváčová nebo pozdější režiséři Hynek Bočan a Miroslav Vildman. Tehdy Jandl roku 1955 spoluzaložil dramatický soubor „Studio 9“. Jakmile svá gymnaziální studia dokončil, hlásil se na vysokou školu. Zvolil si Divadelní fakultu Akademie múzických umění. Na ni ovšem nebyl přijat, protože mu přijímací komise vytýkala skutečnost, že obdržel ocenění americké, tedy západní kinematografie. Dostal se na práva, ale po několika semestrech je sám vzdal a stal se úředníkem Klubu čtenářů, ve kterém dostal členskou legitimaci s pořadovým číslem 88888. Poté působil jako výtvarný redaktor nebo průvodčí na autobusové lince z Prahy do Vodochod či telefonní technik. Na počátku šedesátých let 20. století byl po dvě sezóny sboristou v souboru kladenského divadla Jaroslava Průchy.\nNásledně od 8. února 1965 pracoval v Československém rozhlase, kam byl přijat na pozici programového dispečera. Věnoval se tak řízení vysílaného programu a pokud nastala ve vysílání porucha, volil a do vysílání obratem zařazoval náhradní program. Roku 1969 se stal rozhlasovým hlasatelem, ale v létě 1972 musel Československý rozhlas z politických důvodů, kdy mu bylo vytýkáno například jeho členství v Klubu angažovaných nestraníků, opustit. Následně se stal inspektorem a účetním revizorem v podniku Potraviny. Vedle toho se amatérsky věnoval divadlu. Působil ve vinohradském divadlu Máj a předně v Gongu v pražské Libni, kde nejen hrál, ale věnoval se též dramaturgii a režii. Mezi členy ansámblu v Gongu patřili Jana Hlaváčová, Naďa Konvalinková, Miroslav Vildman, Hynek Bočan nebo Ladislav Cvekl. Jandlem režírovaná představení oceňovali jak diváci, tak odborní porotci na festivalech. Pod jeho vedením soubor uvedl operu \"Evžen Oněgin\" od Alexandra Sergejeviče Puškina, tragédii \"Ruy Blas\" od Victora Huga či komedii \"Medvěd\" od Antona Pavloviče Čechova. Sám Jandl si zahrál roli Malvolia v představení \"Večer tříkrálový aneb Cokoli chcete\" od Williama Shakespeara, jež režíroval Pavel Mrkvička, bratr herce Ladislava Mrkvičky.\n\nRoku 1985 se stal inspicientem v Krušnohorském divadle v Teplicích. Po dvou letech ale tuto práci ukončil a vrátil se zpět do hlavního města. Zde se stal hlasatelem při fotbalových utkáních klubu TJ Lokomotiva Praha, odkud jej chtěli na stejnou pozici získat funkcionáři Bohemians Praha, byť Jandlovo srdce patřilo Spartě Praha. Vedle toho též moderoval zápasy mužstva zpěváků a herců FC Praha. Věnoval se i šachu, který závodně hrál za Trakce ČKD. Ovládal také několik světových jazyků, ale přesto v soukromém životě zůstával osamocen a žil jen se svými rodiči. Ke konci života začal mít problémy se zhoršujícím se sluchem. Navíc, ač měl cukrovku, nedodržoval lékaři předepsanou životosprávu, navštěvoval restaurace a své splíny řešil pomocí alkoholu. Cítil se zneuznaný a měl dojem, že svůj život promrhal. Zemřel osamocen, 21. listopadu 1987 ve věku padesáti let, ve svém libeňském bytě v domě číslo 31 v pražské ulici Novákových při diabetickém záchvatu.\nZemřel bezdětný a jeho přátelé posléze urnu s Jandlovým popelem uložili do schránky v kolumbární stěně hřbitova na Olšanech. V roce 2017 však byla schránka vyjmuta a při vzpomínkovém aktu 9. listopadu toho roku vložena do hrobu Herecké asociace na pražském Vyšehradském hřbitově.\n\nKdyž Jana a Miloš Tiší objevili 15. listopadu 1996 novou planetku, která dostala číslo 37 736, pojmenovali ji, na podnět Ludmily Matrtajové, „Jandl“. Od roku 2006 jsou na chodník před kinem ve Zlíně osazovány hvězdy připomínající osobnosti, které se proslavily v oblasti dětské kinematografie. Lokalita dostala název Zlínský chodník slávy. Roku 2007 sem přibyly dvě hvězdy. Jedna patří herečce Mahuleně Bočanové a druhá upomíná na Ivana Jandla. Městská část Praha 9, na jejímž území se nachází divadlo Gong, udělila Jandlovi roku 2014 na popud Josefa Pavlaty čestné občanství in memoriam. Téhož roku také byla ve foyer divadla odhalena pamětní deska upomínající na Jandla. U příležitosti nedožitých umělcových osmdesátých narozenin (2017) se rozhodl Český rozhlas zřídit ocenění nesoucí jeho jméno, jímž bude oceňovat osobnosti, které sehrály významnou roli při rozvoji rozhlasové tvorby. V den třicátého výročí Jandlova úmrtí (21. listopadu 2017) odhalil tehdejší generální ředitel Českého rozhlasu René Zavoral v budově této instituce v místech veřejnosti nepřístupných pamětní desku připomínající především Jandlovu rozhlasovou činnost. Příznivci geocachingu mohou v Praze odlovit kešku s kódem GC74FGF pojmenovanou „Ivan Jandl“.\n\n\n"}
{"id": "285671", "url": "https://cs.wikipedia.org/wiki?curid=285671", "title": "Sacha Baron Cohen", "text": "Sacha Baron Cohen\n\nSacha Noam Baron Cohen (* 13. října 1971) je anglický komik a herec, proslavený svými filmovými rolemi ve filmech Ali G Indahouse, (celým názvem \"Borat: Nakoukání do amerycké kultůry na obědnávku slavnoj kazašskoj národu\"), Brüno a Diktátor. Tři z těchto postav vystupovaly v jeho relaci Da Ali G Show.\n\nNarodil se v Londýně a pochází z ortodoxní židovské rodiny (přesto Židy ve svých filmech – kromě mnoha jiných skupin a etnik – zesměšňuje), jeho bratr Erran je skladatel a spolupracoval na některých jeho filmech. Sacha navštěvoval přední soukromé školy a poté studoval historii na Univerzitě v Cambridgi (Christ’s College). Zde byl také aktivní v ochotnickém divadle.\n\nPozději univerzitu opustil a pracoval jako model. Začátkem 90. let 20. století začal moderovat v menších britských televizích, v pořadu F2F se poprvé objevily postavy Ali G a Borat. S postavou Ali G se stal úspěšným a v roce 2000 získal vlastní pořad Da Ali G Show.\n\nSacha je známý tím že své role silně prožívá, proto byl několikrát (ze začátku) v Británii označován Ali G za skutečného rappera. Poslední podobný přehmat se stal naposled v roce 2010, když byl označen Borat za skutečného reportéra. Sacha tomu sám napomáhal – až do roku 2012 nedal interview sám za sebe, ale vždy se představil jako jedna ze svých postav. Touto zálibou v rolích také proslul jiný, také židovský, herec Peter Sellers, kterého Sacha uvádí jako jednu z nejdůležitějších inspirací.\n\nV roce 2010 se oženil s herečkou Islou Fisher, se kterou má 2 děti. Nevyznává židovskou víru, ale snaží se dodržovat některé tradice, např. jíst košer stravu a dvakrát do roka navštívit synagogu.\n\nCohen si dosud vytvořil čtyři své postavy, které (zatím s úspěchem) převedl na filmové plátno. Jsou to:\n\n\nCohen zde využil úspěchu své postavy Ali G po skončení \"Da Ali G Show\" ve Spojeném království. Ali G zde hrál vůdce jednoho z londýnských gangů, Da West Staines Massiv, bojujícímu proti jinému gangu Da East Staines Massiv. Poté, co se dozvěděl, že tamní středisko volného času, kde se se svým gangem schází, má být zbouráno, se jme proti demolici stavby protestovat tím, že se k ní přiváže řetězem. Všimne si ho úskočný zástupce premiéra David Carlton a napadne ho zosnovat prostřednictvím Ali G na premiéra intriku, která by jej mohla shodit z premiérského křesla v jeho prospěch, tím, že Alimu G nabídne kandidovat do britského parlamentu. K jeho překvapení se tam Ali G opravdu dostane a následuje série situací, kloubící nebo spíš konfrontující móresy hip-hopového flákače Aliho G s manýry z té nejvytříbenější společnosti a vysoké politiky. A tak ve filmu naznačenou hrozbu třetí světové války nakonec zažehná marihuana a Ali G nakonec dostává místo velvyslance Jamajky.\n\nZajímavostí je, že ve filmu se Ali G osobně setkává s Cohenovou následující postavou, kazašského delegáta Borata Sagdijeva. Na rozdíl od filmů Sashy Barona Cohena, které následovaly (a které nesou nálepku „mockumentary“), tento se ještě snaží zapadnout do mantinelů klasické komedie.\n\nSasha Baron Cohen zde vystupuje v roli kazašského novináře Borata Sagdijeva, který je „na objednávku slavného kazašského národa“ vyslán do Spojených států amerických, aby pochytil tamější kulturu s perspektivou aplikovat ji ve své rodné vsi. Film má formu fiktivního dokumentu a byl velmi úspěšný (stál 18 a utržil 261 milionů dolarů). Dosud je zakázaný v Rusku a celém arabském světě (kromě Libanonu), také se stal terčem mnoha žalob.\n\nDalší z řady zfilmovaných Cohenových postav je fiktivní dokument Brüno, který dokumentuje snahu rakouského homosexuálního módního reportéra stát se slavným, pro což se snaží udělat téměř cokoli, včetně úsilí změny sexuální orientace. Stál 42 a utržil 138 milionů dolarů; zakázán byl pouze na Ukrajině.\n\nTři roky po Brünovi se Cohen „oděl“ do persony Aladeena, vládce fiktivní zemičky Wadiya a posledního mohykána mezi diktátory, jenž při návštěvě, kterou vážil se svým doprovodem a dvojníkem do Spojených států, aby zde diskutoval v budově OSN, skončí po jednom incidentu zbaven šatů i svého charakteristického plnovousu na ulici, v obavách, co jeho dvojník provede.\n\nV britském muzikálu Bídníci si Sacha Baron Cohen společně s herečkou Helenou Bonham Carterovou zahráli jednu z vedlejších rolí, a to zlodějský pár vlastnící hospodu ve městě. Dramatickému filmu Bídníci tak dodávali vtipné chvilky.\n\nKritika jak Borata, tak aktuálního Brüna byla velmi nejednotná – někteří vyzvedávali zábavné až „reality-show“ prvky toho či onoho filmu, neméně početná řada kritiků tyto filmy označovala jako nechutné či nevhodné. Z obou filmů existují nicméně příklady, z kterých je možno vyčíst, že podstata jednotlivých scének Cohenových pseudodokumentů není pouze bezmyšlenkovitá a prvoplánová, ale Cohen v nich důvtipně „nastavuje společnosti zrcadlo“. Patří mezi ně scény jako například:\n\nReflexe společnosti tedy (kromě prvoplánové zábavy nebo naopak nevkusnosti) byl další z prvků, o kterých kritika o posledních dvou Cohenových filmech psala.\n\n"}
{"id": "285682", "url": "https://cs.wikipedia.org/wiki?curid=285682", "title": "Jerzy Makarczyk", "text": "Jerzy Makarczyk\n\nJerzy Makarczyk (* 1938) je polský právník, univerzitní profesor a soudce.\n\nPůsobil jako profesor v oboru mezinárodního práva veřejného v Polsku, ve Velké Británii a v Japonsku. V letech 1989–1992 zastával úřad státního tajemníka pro zahraniční věci. V letech 1992–2002 byl soudcem Evropského soudu pro lidská práva. V letech 2004–2009 byl soudcem Evropského soudního dvora.\n\nJe autorem několika publikací o mezinárodním právu veřejném, evropském právu a lidských právech.\n"}
{"id": "285685", "url": "https://cs.wikipedia.org/wiki?curid=285685", "title": "Štirovnik", "text": "Štirovnik\n\nŠtirovnik je nejvyšší hora pohoří Lovćen, nacházející se v Černé Hoře poblíž Kotorského zálivu. Hlavním stavebním prvkem hory je vápenec. Na vrcholu se nachází telekomunikační věž a samotný vrchol není pro přítomnost armády turisticky přístupný. Hora Štirovnik nedosahuje popularity vedlejšího vrcholu Jezerski vrh, jenž je o takřka 100 metrů nižší.\n"}
{"id": "285689", "url": "https://cs.wikipedia.org/wiki?curid=285689", "title": "MC Oran", "text": "MC Oran\n\nMouloudia Club de Oran (arabsky: نادي مولودية وهران), je alžírský fotbalový klub, sídlí ve městě Oran. Byl založen v roce 1946.\n\n1971, 1988, 1992, 1993\n\n1975, 1984, 1985, 1996\n\n"}
{"id": "285690", "url": "https://cs.wikipedia.org/wiki?curid=285690", "title": "Jan-Matěj Rak", "text": "Jan-Matěj Rak\n\nJan-Matěj Rak (* 28. května 1977, Jyväskylä, Finsko) je český kytarista a písničkář. Vystudoval fotografii na FAMU a učitelství na Pedagogické fakultě Univerzity Karlovy.\n\nJeho otcem je český kytarista a hudební pedagog Štěpán Rak.\n\nV hudbě se zaměřuje na interpretaci židovských písní (skupina Chesed, duo Marion s Monikou Žákovou), hraje skladby Jaroslava Ježka a melodie ze starých filmů, které si upravuje pro kytaru a vystupuje také sám jako písničkář se svými písničkami. Doprovázel také písničkářku Martinu Trchovou (hraje také na jejích albech \"Maxisingl\" a \"Čerstvě natřeno\"), ta dokonce nazpívala jednu jeho píseň (\"Malá samba o srdci\") na své album \"Čerstvě natřeno\" (2005, Indies Records).\n\nJan-Matěj Rak také působil ve skupině Natalika zaměřené na worldmusic.\n\nV roce 2007 vydal album \"Ježkovy Vwoči\", které obsahuje 14 skladeb Jaroslava Ježka v instrumentální podobě zahrané na kytaru a výjimečně na další nástroje. Album se svými vlastními písničkami vydal až v roce 2011, již před tím ale některé vyšly na různých samplerech. V současnosti vystupuje také s písničkářem Frantou Vlčkem.\n\nJan-Matěj Rak je též aktivní blogger.\n\n\n"}
{"id": "285692", "url": "https://cs.wikipedia.org/wiki?curid=285692", "title": "Revoluce v roce 1848", "text": "Revoluce v roce 1848\n\nRevoluce roku 1848, známé také jako Jaro národů nebo Rok revoluce, byla řada občanských a národních revolucí, jež zasáhly evropský kontinent. Období nepokojů, popisované řadou historiků jako vlna revolucí, začalo 12. ledna 1848 na Sicílii a pokračovalo revolucí ve Francii a následně po celé kontinentální Evropě až do srpna 1849, kdy byla poražena revoluce v Uhrách. Ačkoli byly potlačeny, revoluce přesto v řadě zemí prosadily například zrušení roboty, vytvoření obecní samosprávy i další občanské svobody.\n\nPo porážce Napoleona a Vídeňském kongresu 1815 se sice politické poměry do značné míry vrátily do předrevoluční doby, celková situace a nálady občanů se ale radikálně změnily. Na evropském kontinentě začala průmyslová revoluce, budují se železnice a silnice a roste význam tisku, který proniká do širších vrstev. Myšlenky Francouzské revoluce – například občanská rovnost, omezení panovníka ústavou a odstranění privilegií šlechty, právní ochrana občanů a účast na politickém životě – které Napoleon po Evropě roznesl, přitahují stále víc zejména městských obyvatel.\n\nNapoleonské války však také probudily nové národní vědomí v Německu a dalších zemích, kde se lidé začali domáhat politické organizace na národním principu. V rozdrobeném Německu a Itálii, v národnostně utlačovaném Polsku, Irsku nebo Uhrách vznikají hnutí, která se domáhají národního sjednocení a politické samostatnosti. Důležitým motorem tohoto procesu je vzdělávání a kultura, jeho prostředkem vznikající veřejné mínění a tisk. Dobové karikatury překvapují drsností a sarkasmem a vytvářejí stereotypy národních nepřátel.\n\nVe Francii se v revolucích roku 1848 přihlásilo ke slovu také dělnictvo se svými sociálními požadavky, takže se rozbila dosavadní spolupráce měšťanů a dělníků.\n\nV lednu 1848 vzniklo v Palermu povstání, které krále obojí Sicílie Ferdinanda II. přimělo k přijetí ústavy. Když však sicilští radikálové vystoupili proti vládě španělských Bourbonů vůbec, král povstání krvavě potlačil. 15. února 1848 vydal arcivévoda Leopold II. Toskánský pro tuto zemi liberální ústavu, která však radikální odpůrce Rakouska neuspokojila. 22. března vypuklo povstání v Benátkách, rakouská posádka kapitulovala a byla vyhlášena Benátská republika. 23. března vyhlásil král Karel Albert Sardinský Rakousku válku a s armádou 75 tisíc mužů a s podporou papežského vojska a dalších spojenců obléhal rakouské pevnosti. Po počátečních úspěších ho ale spojenci opustili a 25. července 1848 v bitvě u Custozzy a definitivně 23. března 1849 u Novary ho rakouská armáda pod velením maršála Radeckého nakonec porazila.\n\nRežim „měšťanského krále“ Ludvíka Filipa, kterého vynesla k moci měšťanská revoluce v roce 1830, se z původně liberálního stále víc přikláněl ke konzervativnímu Rakousku. Hospodářská krize a neúroda roku 1847 situaci dále vyostřila a 24. února 1848 vypukla v Paříži Únorová revoluce, která jej svrhla a vyhlásila republiku. Zároveň byla rozbuškou pro řadu dalších revolucí s podobnými cíli v Německu, Rakousku, Polsku a dalších zemích.\n\nKrál abdikoval a uprchl do Anglie. Vznikla jedenáctičlenná rada ministrů, politicky velmi různorodá, která jen obtížně hledala kompromisy. Přesto zrušila otroctví v koloniích a trest smrti za politické zločiny, zavedla svobodu tisku a všeobecné volební právo a uznala právo na práci. 23. dubna se konaly volby ústavodárného shromáždění, v nichž levice prohrála, a 24. června vypukla nová dělnická revoluce kvůli zrušení Národních dílen, které dávaly práci nezaměstnaným. Po těžkých bojích ji armáda potlačila, asi 3 tisíce dělníků padlo a 15 tisíc bylo uvězněno nebo deportováno do kolonií. Porážka revoluce byla signálem pro konzervativní kontrarevoluce po celé Evropě.\n\n4. listopadu 1848 odhlasoval parlament novou ústavu a 10. prosince zvolil prezidentem Ludvíka Napoleona, synovce Napoleona Bonaparte, který si o tři roky později nechal udělit diktátorské pravomoci a roku 1852 se prohlásil císařem jako Napoleon III.\n\nTzv. Březnová revoluce (\"Märzrevolution\") začala v březnu 1848 v Bádensku a rychle se rozšířila po zemích Německého spolku. V mnoha zemích nastoupily liberálnější vlády (\"březnové kabinety\") a byly vyhlášeny svobodné volby do ústavodárného národního shromáždění, které se po volbách 18. května 1848 sešlo ve Frankfurtu jako Frankfurtský parlament. V německých zemích byla vyhlášena svoboda tisku a zrušeno poddanství, při přípravě ústavy však došlo k roztržkám mezi zastánci celoněmecké monarchie a radikálními republikány, a tak od poloviny roku 1848 začala revoluční vlna slábnout. V květnu 1849 vyvolala kampaň za přijetí říšské ústavy novou vlnu bouří, do července však byly potlačeny. První pokus o celoněmeckou ústavu tak ztroskotal, důležité prvky připravené ústavy však převzaly i pozdější německé demokratické ústavy.\n\nOd roku 1845 se polští vlastenci rozhodli vyvolat povstání ve všech částech rozděleného Polska. Přípravy ve Varšavě a v Poznani byly prozrazeny a zmařeny a jejich původci odsouzeni. Jen v samostatném Krakově skutečně k povstání došlo, rakouská armáda je ale brzy potlačila a Krakov ztratil svoji omezenou autonomii.\n\nRevoluce 1848–1849 v Rakouském císařství začala v březnu 1848 povstáním ve Vídni a Uhrách a donutila zprvu císaře Ferdinanda I. k vážným ústupkům. Musel propustit ze svých služeb kancléře Metternicha, vytvořil nová ministerstva a přislíbil vypracování ústavy. Dubnová ústava, kterou císař podle svého slibu vydal, ovšem nesplnila očekávání vídeňských liberálů, kteří v květnu 1848 znovu povstali. Po Slovanském sjezdu v červnu 1848 došlo k nepokojům také v Praze, tam však byly tvrdě potlačeny Windischgrätzovým vojskem.\n\nV březnu 1848 se stal předsedou uherské vlády liberální Lajos Batthyány a ministrem financí Lajos Kossuth. Po abdikaci císaře Ferdinanda Dobrotivého odmítli uznat jeho nástupce Františka Josefa jako uherského krále. 11. září 1848 vtrhlo do Uher vojsko chorvatského bána Josipa Jelačiče, Batthyányho revoluční armáda jej však 29. září u Pákozdu porazila. 25. září císař odmítl novou vládu a jmenoval velitelem armády generála von Lamberg, kterého vzbouřenci v Pešti zavraždili, a rakouská armáda začala proti povstalcům bojovat. Snaha rakouské vlády potlačit revoluci v Uhrách vyvolala v říjnu třetí vídeňskou revoluci, ta však byla tentokrát potlačena Windischgrätzem.\n\nNový císař František Josef I. nakonec s pomocí vojska v březnu 1849 rozpustil říšský sněm v Kroměříži a vyhlásil oktrojovanou březnovou ústavu. To vyvolalo 7. března 1849 povstání za nezávislost Uher. Císařská armáda pod velením knížete Windischgrätze musela 10. dubna ustoupit před revoluční armádou s polskými dobrovolníky a 14. dubna byla vyhlášena nezávislá Maďarská republika s Kossuthem jako říšským správcem a diktátorskými pravomocemi. Ostatní evropské státy ji však neuznaly a maďarská revoluce pak byla nakonec poražena s pomocí ruského vojska v srpnu 1849. 3. října 1849 kapitulovala poslední jednotka v Komárnu a 6. října byl bývalý premiér Batthyány popraven.\n\nRoku 1851 císař ústavu odvolal, čímž začala téměř desetiletá éra neoabsolutismu, nicméně výdobytky revoluce, zejména zrušení poddanství a zřízení obecní samosprávy zůstaly zachovány.\n\n\n\n"}
{"id": "285702", "url": "https://cs.wikipedia.org/wiki?curid=285702", "title": "Patro", "text": "Patro\n\nSlovo patro má několik významů: \n\n\n"}
{"id": "285704", "url": "https://cs.wikipedia.org/wiki?curid=285704", "title": "Sundsvall", "text": "Sundsvall\n\nSundsvall je město ve středním Švédsku ležící u Botnického zálivu, v provincii Västernorrland, asi 395 km severně od Stockholmu. V současnosti zde žije zhruba 49 400 obyvatel. Město bylo celkem čtyřikrát zcela zničeno požárem a posléze vždy znovu vybudováno.\n\nHistorie města je spojena s lesnickým průmyslem. Průmyslová revoluce ve Švédsku začala právě zde, když Tunadalská pila v roce 1849 zakoupila parní pilu. Poté se Sundsvall stal jedním z nejbohatších švédských měst. V roce 1879 zde vypukla první velká stávka ve Švédsku. V roce 1888 město lehlo popelem, příčinou požáru byla pravděpodobně jiskra z parníku. Byl to největší požár ve švédské historii. Po této události bylo město znovu postaveno kompletně z kamene, a proto se mu přezdívá \"Stenstaden\" (kamenné město). Na počátku 20. století byl Sundsvall prosperujícím průmyslovým městem. V roce 1926 zde byla zřízena první automatizovaná telefonní ústředna ve Švédsku.\n\nVzhledem k průmyslovému dědictví se zde socialistické a levicově-liberální tendence projevují ještě extrémněji, než je tomu ve zbytku Švédska. Zastupitelé města Sundsvall např. rozhodli odstranit pohovku v místnosti pro svačiny obecních kanceláří, neboť „přispívá ke vzniku rizika znásilnění“.\n\nVe městě se nachází univerzita nesoucí název \"Mittuniversitetet\".\n\n\n\n"}
{"id": "285709", "url": "https://cs.wikipedia.org/wiki?curid=285709", "title": "Charles Grandison Finney", "text": "Charles Grandison Finney\n\nCharles Grandison Finney (23. srpna 1792, Warren, Connecticut – 16. srpna 1875, Oberlin, Ohio) byl americký teolog 19. století.\n\nNarodil 29. srpna 1792 ve Warrenu, v státě Connecticut v Americe. Dva roky po jeho narození se rodiče přestěhovali do pusté, málo ještě obydlené krajiny, kam zřídka kdy zavítal pastor. Noví osadníci si zřídili školy a tak se postarali o dobré vzdělání svých dětí. Až do šestnáctého roku mladý Charles navštěvoval školu, a to stále s vyznamenáním, takže s propouštěcím vysvědčením dostal již právo, aby mohl sám ve škole vyučovat. Později se jeho rodiče přestěhovali na jih od jezera Ontario, kde duchovní ovzduší nebylo vůbec.\n\nKdyž mu bylo 20 let, stal se učitelem v New Jersey. Po celou tu dobu se soukromě vzdělával. Roku 1818 se dostal do města Adams ve státě New York, do advokátní kanceláře, aby se věnoval prakticky i vědecky studiu práv.\n\nZde poprvé ve svém životě přišel mladý, šestadvacetiletý muž, pod vliv dobrého církevního vedení. Duchovním správcem tamější církve byl pan Gale, vzdělaný muž, vynikající však nejvíc pobožností a přísnou kázní.\n\nOpravdovost a pozornost mladého právníka brzy upoutala faráře. Rozmluvy, jež spolu mívali, se vždy týkaly hlubokého obsahu. Přesto zůstaly mladému, hledajícímu muži dosud nerozluštěné otázky: \"Je pokání stav anebo skutek člověka? Je změna, která se při tom v člověku děje, totéž, co nazýváme znovuzrozením? A jak se pak té proměně má rozumět? Co je víra? Snad ne pouhé vědění a uznání za pravdu všeho toho, co praví Bible? Jak by mohla mít tak velké důsledky? Není spíš výsledkem vnitřní proměny, na niž se musí čekat, až se zalíbí Bohu, že nám ji dá?\"\n\nFinney pilně studoval Bibli a pravidelně navštěvoval modlitební hodiny. Přestože nacházel v Bibli zaslíbení, pozoroval, že modlitby za obživení církve zůstaly nevyslyšeny. Pochyboval buď o náboženské opravdovosti modlitebníků nebo o jejich víře v zaslíbení. Když byl jednoho dne tázán, přeje-li si, aby se za něho modlili, odvětil: \"„Nevím, k čemu by mi měly být vaše modlitby? Vy se stále modlíte, aniž byste obdrželi, to zač prosíte; modlíte se za probuzeni už po celou dobu, co jsem zde v Adamsu, a probuzení dosud nemáte. Prosili jste za dar Ducha svatého, a dosud naříkáte nad svou vlažností. Kdyby měly vaše modlitby nějakou moc, muselo by to už být vidět, ale takto vaše modlitby a nářek nebere konce.“ „Tehdy jsem pochopil,“\" pravil, \"„proč jich Bůh nevyslyšel; poněvadž se nemodlí s vírou jako ti, kteří očekávají, že obdrží to, co, jim Bůh zaslíbil.“\"\n\nV letech 1851 až 1866 byl Finney profesorem teologie a prezidentem Oberlinské vysoké školy, která patřila k nejváženějším školám z amerických vysokých škol v africko-americké historii. Oberlin College jako první zavedla koedukaci (vzdělávání obou pohlaví společně) a odmítla rasovou diskriminaci. Oberlin založili aktivisté, bojující proti otroctví. Je to město známé svou snášenlivostí. Oberlin College byla založena roku 1833 a v roce 1858 spolu s městem Oberlinem pomohla vyvolat americkou občanskou válku tím, že odmítla vydat uprchlého otroka. To bylo v roce, kdy byl prezidentem Oberlin College právě Charles Grandison Finney.\n\n"}
{"id": "285712", "url": "https://cs.wikipedia.org/wiki?curid=285712", "title": "Světová revoluce", "text": "Světová revoluce\n\nSvětová revoluce podle marxismu bude proletářská revoluce, která naráz či postupně vypukne ve všech vyspělých zemích světa a její vítězství umožní uskutečnění komunistické společnosti. Potřebu světové revoluce vyjadřují v nejkoncentrovanější podobě slova, jimiž končí Marxův a Engelsův \"Komunistický manifest\": „Proletáři všech zemí, spojte se!“\n\nKdyž se během 20. let 20. století ukázalo, že ke světové revoluci v blízké budoucnosti nedojde, přišel Stalin s alternativní vizí uskutečnění „socialismu v jedné zemi“, tedy v SSSR.\n\nRozsáhlá publikace s českým názvem \"Světová revoluce\" je rovněž stěžejním dílem prezidenta Masaryka, pojednávající o vývoji a změnách světa v průběhu 1. světové války, vedoucí též ke vzniku Československé republiky.\n"}
{"id": "285716", "url": "https://cs.wikipedia.org/wiki?curid=285716", "title": "Östersund", "text": "Östersund\n\nÖstersund je město ve středním Švédsku, hlavní město provincie Jämtland, ve kterém žije 50 tisíc obyvatel. Rozkládá se na březích pátého největšího švédského jezera Storsjön. Je sídlem Univerzity středního Švédska (\"Mittuniversitetet\"), na které studuje 7 tisíc studentů. 11 km od centra města se nachází mezinárodní letiště, deváté největší v zemi.\n\nÖstersund je známý pořádáním akcí mezinárodního významu v biatlonu – každoročně se zde jezdí závody Světového poháru v biatlonu. V letech 1970 a 2008 a 2019 se zde konalo Mistrovství světa v biatlonu.\n\nMěsto je také pořadatelem mezinárodních závodů v rychlobruslení. Několikrát se ucházelo i o pořádání zimních olympijských her, zatím však neúspěšně.\n"}
{"id": "285726", "url": "https://cs.wikipedia.org/wiki?curid=285726", "title": "Euscorpius gamma", "text": "Euscorpius gamma\n\nEuscorpius gamma je drobný štír, který patří do čeledi Euscorpiidae. Před revizí rodu patřil druh k druhu \"Euscorpius mingrelicus\". Místem výskytu jsou horské oblasti. Obývá vlhká místa vzniklá přirozeně. Druh není synantropní a člověka nevyhledává. Lze jej jen stěží odlišit od druhů \"Euscorpius mingrelicus\" a \"Euscorpius germanus\". Dorůstá do 32 mm. Mívá tmavé zbarvení, které se pohybuje od kaštanové až po černohnědou barvu. Vyskytuje se ve Slovinsku, Itálii, Rakousku a Chorvatsku. Žádný štír čeledi Euscorpiidae není člověku nebezpečný. Euscorpius gamma není agresivní a svůj jed používá jen zřídka. Byl vědecky popsán roku 1950.\n"}
{"id": "285732", "url": "https://cs.wikipedia.org/wiki?curid=285732", "title": "Kokšenga", "text": "Kokšenga\n\nKokšenga ( ) je řeka ve Vologdské a v Archangelské oblasti v Rusku. Je 251 km dlouhá. Povodí má rozlohu 5670 km².\n\nVzniká soutokem řek Ileza a Pečeňga u vesnice Věrchněkokšengský Pogost a teče nejprve na jihozápad. U vesnice Tarnogskij Gorodok se prudce stáčí na severozápad a během této zákruty přijímá tři velké přítoky (Tarnoga, Šebeňga, Ufťuga) a rozšiřuje se na 50 až 60 m. Na středním toku teče pomalu a vytváří mnohé tůně a mrtvá ramena. Břehy jsou částečně pokryté smíšeným lesem. Na dolním toku řeka zrychluje a protéká mírnými peřejemi. Krajina je v těch místech neobydlená a břehy lesnaté. Ústí zleva do řeky Usťja (povodí Severní Dviny nedaleko místa, kde ta ústí do Vagy.\n\nZdrojem vody jsou převážně sněhové srážky. Průměrný roční průtok vody ve vzdálenosti 106 km od ústí u vesnice Moisejevskaja činí přibližně 35 m³/s. Zamrzá v říjnu až v listopadu a rozmrzá v dubnu.\n\nJe splavná pro vodáky.\n"}
{"id": "285734", "url": "https://cs.wikipedia.org/wiki?curid=285734", "title": "Chrostíci", "text": "Chrostíci\n\nChrostíci (vědeckým pojmenováním Trichoptera - \"thrix\" znamená řecky chlup a \"ptera\" jsou křídla, lidově \"živá dřívka\") jsou řád křídlatého hmyzu s proměnou dokonalou. Dospělci mají ochlupená křídla a žijí v blízkosti čistých vod. Mohou sloužit jako indikátory její čistoty. Vajíčka kladou do vody nebo její těsné blízkosti. Larvy jsou vodní a staví si schránky z nejrůznějšího materiálu, který je charakteristický pro daný druh. Tímto materiálem může být písek, jehličí i schránky jiných živočichů.\n\nPro chrostíky je typická proměna dokonalá. Vajíčka samičky často kladou přímo do vody a jsou pokryta rosolovitou hmotou, která je chrání před vyschnutím a nepřáteli. Zároveň slouží jako potrava a materiál pro budování schránek.\n\nLarvy jsou dokonale přizpůsobeny pobytu ve vodě. Válcovité larvy si vytvářejí schránky, kterými si chrání měkký zadeček a v případě potřeby se do nich schovají celé, kdežto larvy kapodeoidního tvaru jsou volné a obvykle si spřádají hedvábné \"sítě\", do kterých chytají drobné živočichy. Larvy mají malé oči, krátká tykadla a kousací ústní ústrojí. Hruď je sklerotizovaná a nese krátké kráčivé nohy. Zadeček je měkký a na bocích má žábry a na prvním článku jsou výrůstky, které larvu přidržují ve schránce. Obvykle se šestkrát svlékají. Poté se zakuklí. Po dvou dnech je kukla pohyblivá. Toto stádium trvá zhruba dva týdny. Pak kukla vyplave na břeh, kde oschne a vylíhne se imago.\n\nDen dospělí chrostíci obvykle tráví schovaní ve vegetaci, ačkoliv některé druhy můžeme vidět aktivní i přes den. Nejčastěji však úkryty opouští až večer, někdy i ve větších skupinách. Často také létají za světlem.\n\nHojný výskyt zejména na horních tocích potoků a řek zajišťuje potravu rybám, hlavně pstruhům, výraznějšího hospodářského využití však nemají.\n\n"}
{"id": "285736", "url": "https://cs.wikipedia.org/wiki?curid=285736", "title": "Adenosindifosfát", "text": "Adenosindifosfát\n\nAdenosindifosfát (ADP) je jeden z nukleotidů. Skládá se z nukleové báze adeninu, ribózy a dvou fosfátů. Vzniká defosforylací ATP (adenosintrifosfátu) činností enzymů ATPáz, naopak ATP syntáza z něj vytváří opět ATP, které se významně podílí na přenosu energie v buňce. \n\nADP se na ATP mění například při fotosyntéze (pomocí sluneční energie) nebo při buněčné respiraci (pomocí energie získané rozkladem glukózy).\n"}
{"id": "285743", "url": "https://cs.wikipedia.org/wiki?curid=285743", "title": "Křídlatí", "text": "Křídlatí\n\nKřídlatí (\"Pterygota\") je podtřída hmyzu, do níž patří naprostá většina dnes žijícího hmyzu. Na středohrudi a zadohrudi (tedy na druhém a třetím ze tří hrudních článků) mají po páru křídel. Pokud křídla nemají, je to způsobeno druhotně v důsledku způsobu života (např. parazité).\n\nDělí se na dvě infratřídy:\n\nStarokřídlý hmyz je vývojově starší a umí skládat křídla pouze kolmo nad tělem. Do této skupiny patří vážky, šídla, jepice a několik vyhynulých skupin. Všechny ostatní skupiny patří mezi novokřídlé, kteří umějí skládat křídla a to střechovitě na zadeček.\n"}
{"id": "285744", "url": "https://cs.wikipedia.org/wiki?curid=285744", "title": "Abwehr", "text": "Abwehr\n\nAbwehr byla vojenská rozvědka a kontrarozvědka působící v Německu. Byla založená roku 1920.\n\nDo roku 1938 podléhal říšskému ministru války, poté přešel pod vrchní velitelství branné moci. Od té doby měl Abwehr spíš za úkol sledovat odpůrce Hitlera, protože tam byli mnozí lidé, kteří nesympatizovali s nacismem a práce jim dodávala krytí. Jejím nejvýznamnějším velitelem byl admirál Wilhelm Canaris od roku 1935 až do roku 1944. V tomto roce začalo Abwehr prošetřovat SD z podezření o napojení na západní spojence.\n\nV roce 1938 provedl Canaris reorganizaci Abwehru rozdělením na tři základní sekce:\n\n\n\n"}
{"id": "285747", "url": "https://cs.wikipedia.org/wiki?curid=285747", "title": "Hadrosauridae", "text": "Hadrosauridae\n\nHadrosauridi (čeleď Hadrosauridae) byli velmi rozšířenou čeledí ptakopánvých dinosaurů, tzv. kachnozobých dinosaurů. Patřili do nadčeledi Hadrosauroidea a představovali dominantní formy býložravců v mnoha pozdně křídových ekosystémech severních kontinentů. Jméno dal této skupině první rozeznaný taxon, \"Hadrosaurus foulkii\", popsaný roku 1858 z východu USA.\n\nŽili především v pozdní křídě a hráli roli dominantních býložravců tohoto posledního období existence dinosaurů. Jejich pozůstatky jsou dnes známy z Asie, Evropy i Severní Ameriky. Patří mezi vývojově vyspělé ptakopánvé dinosaury a jejich předky byli dinosauři z příbuzenstva rodu \"Iguanodon\". Tato čeleď se dělí do dvou podčeledí - Hadrosaurinae a Lambeosaurinae (kteří vykazují přítomnost hlavových útvarů vzhledu hřebenů nebo trubic). Největší zástupci této skupiny, jako čínský rod \"Shantungosaurus\" nebo severoamerický \"Lambeosaurus\" mohli dosahovat délky až 17 metrů a hmotnosti přes 10 (možná však až kolem 20) tun. Dinosauři z této skupiny patří mezi nejlépe dochované zkameněliny této skupiny živočichů vůbec. Jejich geografické rozšíření v období pozdní křídy bylo značné a zahrnovalo velkou část Severní Ameriky, Evropy i Asie.\n\nTzv. \"dinosauří mumie\" patří právě hadrosauridům, především rodům \"Edmontosaurus\" a \"Brachylophosaurus\". U skvěle zachovaných jedinců, známých jako \"Leonardo\" (stáří 77 milionů let) a \"Dakota\" (67 milionů let) byly objeveny i obrysy vnitřních orgánů a svalstva nebo otisky kůže. Výjimečně se mohou dochovat i původní proteiny ve fosiliích těchto dinosaurů (např. u exempláře brachylofosaura s označením \"MOR 2598\"). V některých případech je dochována textura kůže v trojrozměrném provedení a umožňuje také podrobný histologický výzkum.\n\nNeobvykle dobře dochovaný fosilní otisk kůže hadrosauridního dinosaura byl předběžně formálně popsán také koncem roku 2019. Exemplář s katalogovým označením \"YPMPU 016969\" představuje otisk z boku (trupu) hadrosaurida a poskytuje cenné informace o stavbě a tloušťce kůže hadrosauridů i o jejím někdejším zbarvení a struktuře.\n\nPůvodně se paleontologové domnívali, že hadrosauridi byli výbornými plavci, kteří se ve vodě poháněli pohyby mohutného ocasu a k plavání jim sloužila i prstová blána, o jejíž přítomnosti zdánlivě svědčily některé fosilie. Dnes předpokládáme, že kachnozobí dinosauři byli téměř výlučně po suché zemi se pohybující obratlovci. V roce 2008 bylo novým podrobným výzkumem zjištěno, že hadrosauridi z podčeledi Lambeosaurinae se dorozumívali bučivými zvuky, které vydávali pomocí \"hřebenů\" na hlavě. Bylo také zjištěno, že tito dinosauři velmi rychle rostli, neboť z původní délky kolem 0,8 metru po vylíhnutí dosahovali dospělé délky kolem 9 a více metrů již během 7. nebo 8. roku života. Rostli tedy podstatně rychleji než například draví teropodní dinosauři tyranosauridi. Jak ukázaly objevy sérií stop, někteří hadrosauridi pochodovali v \"rodinných\" stádech s různě starými (a tedy velkými) jedinci. Přečkávali také polární zimu. Velkou úlohu v evolučním úspěchu této skupiny zřejmě sehrály zubní baterie hadrosauridů, umožňující velmi efektivní mechanické zpracování tuhé rostlinné potravy. V roce 2017 byla publikována vědecká studie, podle které hadrosauridi na území dnešního Utahu v době před 75 miliony let pojídali s rozkládající se dřevní hmotou i velké suchozemské korýše, přičemž jejich pozření jim snad mohlo doplňovat vápník a další potřebné látky. Dentální baterie hadrosauridů byly do značné míry unikátní a vykazovaly jistý stupeň dynamického pohybu. Navzdory běžně tradovanému názoru se ramfotéka hadrosauridů nepodobala kachnímu zobáku a jejich označení \"kachnozobí\" dinosauři tak není příliš přesné. Objev ze Španělska ukázal, že hadrosauridi žili ve skupinách s převažujícím množstvím mláďat a menším počtem plně dospělých jedinců. Výzkum chemického složení zubů hadrosauridů z Utahu naznačuje, že jejich stádní chování do značné míry ovlivňovaly sezónní záplavy. Populace vzdálené od sebe pouze 5 až 15 kilometrů tak pravděpodobně využívaly jiné zdroje potravy ve své ekologické nice.\n\nVýzkum histologie fosilních kostí mongolských hadrosauridů dokazuje, že u obřích druhů zřejmě evolucí došlo k nahrazení přerušovaného růstu kontinuálním, který vedl k dosažení obřích rozměrů u rodů, jako je \"Shantungosaurus\", \"Edmontosaurus\", \"Saurolophus\" a dalších.\n\nV roce 2020 byla publikována studie o identifikaci histiocytózy Langerhansových komůrek ve fosilních kostech hadrosaurida, formy benigního kostního karcinomu, známého i u člověka.\n\n\n"}
{"id": "285748", "url": "https://cs.wikipedia.org/wiki?curid=285748", "title": "Státní zkouška z psaní na klávesnici", "text": "Státní zkouška z psaní na klávesnici\n\nStátní zkouška z psaní na klávesnici garantuje u úspěšného absolventa určitou úroveň schopnosti psaní textu na klávesnici počítače nebo psacího stroje a dalších schopností, jež jsou součástí příslušné státní zkoušky.\n\nV České republice bylo možné složit dvě státní zkoušky z psaní na klávesnici – státní zkoušku ze zpracování textu na počítači a státní zkoušku z kancelářského psaní na klávesnici. V současné době platná právní úprava neumožňuje složení uvedených státních zkoušek. \n\nTato zkouška je koncipována tak, aby uchazeč osvědčil schopnost efektivně využívat výpočetní techniku v kancelářské praxi. Musí prokázat, že je schopen provádět základní operace v textovém procesoru, správně interpretovat korekturní znaménka včetně provedení oprav, orientovat se v gramatice spisovné češtiny a psát rychlostí alespoň 6 000 čistých úhozů za 30 minut při penalizaci 50 úhozů za každou chybu. To předpokládá umět psát na klávesnici deseti prsty hmatovou metodou.\n\nZkoušku tvoří opis a korektura pětistránkového textu (10 000 úhozů) v programu Microsoft Word. Text uvedený na první straně se neopisuje, ale podle předlohy se přímo na obrazovce provádí jeho korektura (24 korektur). Druhá strana, která se již opisuje, obsahuje dalších 36 korektur. Opis předlohy s doplněním dvanácti běžných pravopisných prvků (doplnění i/y nebo s/z apod.) se provádí na třetí straně. Text uvedený na posledních dvou stranách se pouze opisuje do doby ukončení státní zkoušky (stanoveného limitu pro zkoušku). Na celou zkoušku je stanoven limit 30 minut.\n\nZa každou chybu (překlep, chybně provedená nebo vynechaná korektura, gramatická chyba atd.) se z 10 000 bodů strhává 50 bodů. Pro úspěšné složení zkoušky musí být dosaženo minimálně 6 000 bodů (dobrý). Sedm tisíc dosažených bodů je klasifikováno jako „velmi dobrý“ a 8 000 a více bodů jako „výborný“. K úspěšnému složení zkoušky je v průměru třeba umět přibližně 40 korektur za 10 minut a mít rychlost psaní kolem 240 čistých úhozů za minutu. \nPro státní zkoušku z kancelářského psaní na klávesnici je nezbytná znalost úprav základních druhů dokumentů z oblasti obchodní korespondence v normalizované úpravě podle ČSN 01 6910:2007 a schopnost psát na klávesnici desetiprstovou hmatovou metodou. Tato státní zkouška má tři úrovně. Je možné ji složit u Národního ústavu odborného vzdělávání v Praze (http://www.nuov.cz).\n\nZákladní státní zkoušku z kancelářského psaní na klávesnici tvoří desetiminutový opis předloženého textu a vypracování dvou různých obchodních dokumentů (obchodní dopis a tabulka).\n\nKorespondenční část trvá 90 minut. Hodnotí se práce odevzdaná na papíře. Každý dokument se hodnotí ve vztahu k stanovené formální úpravě, stylistice a pravopisu a k počtu překlepů. Za každou hrubou pravopisnou chybu se snižuje známka o jeden stupeň.\n\nPři opisu textu musí být dosaženo minimálně 200 (trojka), 220 (dvojka) či 240 (jednička) čistých úhozů za minutu při přesnosti do 0,15 % (výborný), do 0,30 % (velmi dobrý), do 0,50 % chyb (dobrý). Je-li chybovost větší než 0,50 % (přesnost menší než 99,50 %), kandidát neprospěl. Za chybu se odečítá 10 úhozů.\n\nDalším stupněm je státní zkouška z kancelářského psaní na klávesnici zvýšenou rychlostí. Při ní musí být dosaženo minimálně 300 čistých úhozů za minutu ve dvou desetiminutových opisech různých textů při chybovosti do 0,50 %.\n\nPři mistrovské zkoušce z psaní na klávesnici, která je nejvyšším stupněm státní zkoušky z kancelářského psaní na klávesnici, musí být dosaženo minimálně 400 čistých úhozů za minutu ve dvou dvacetiminutových opisech různých textů při chybovosti do 0,50 %.\n\nPravidla stanovená pro tuto státní zkoušku ji dovolují vykonat na psacím stroji nebo na počítači. Lze ji složit i v jiném než českém jazyce.\n"}
{"id": "285756", "url": "https://cs.wikipedia.org/wiki?curid=285756", "title": "Sphaerius", "text": "Sphaerius\n\nSphaerius je rod brouků, sestávající se z 24 druhů (počet není ustálen), které jsou jedinými členy čeledi Sphaeriusidae. Jsou nalézáni na okrajích potoků, řek i stojatých vod, kde se živí řasami, stejně jako jejích larvy. Evropské druhy žijí ve vlhkém substrátu, listové hrabance a mechu močálů,nacházejí se také pod kameny nebo mezi kořeny stromů. Někteří tropičtí jedinci jsou striktně terestričtí (suchozemští). Objevují se na všech kontinentech kromě Antarktidy.\n\nTvar těla brouka je vypouklý, matný, hnědé nebo černé barvy, někdy s barevnými znaky.\nHlava je vyčnívající s poměrně velkýma očima daleko od sebe. Jedenáctičlenná vřetenovitá tykadla jsou zakončena trojčlánkovou paličkou. Předohruď (prothorax) je krátká, zvětšená zadohruď (metathorax) je srostlá se středohrudí (mesothorax), má jen tři viditelné břišní destičky (ventrity). Přední holeně jsou rozšířené, na vnější straně vykrojené, přední stehna mají uprostřed vnitřní strany zub. Křídla skládá komplikovaně, mají obrvenou boční hranu. K dýchání pod vodou nepoužívá bublinu pod krovky (plastron). Celková délka brouka je 0,5–1,2 mm.\nLarvy mají po jednom postranním očku (stemata) a splynulé segmenty nohou.\n\nJedná se tzv. adaptabilní druh, který není v Evropě silně ohrožen. Nachází se sice v omezených oblastech, ale žije v přirozených lokalitách (zarostlé vodní toky a tůně) a také v narušených regulovaných úsecích vodních toků.\nČeleď byla dříve známa jako \"Sphaeriidae\", ale jméno bylo převzato čeledí sladkovodních škeblí. Jméno bylo nesprávně nahrazeno na \"Microsporidae\" (změnou rodu na \"Microsporus\") avšak následně se vrátilo používání jména \"Sphaerius\" a názvu čeledi Sphaeriusidae. Postavení čeledi v řádu Coleoptera bylo změněno několikrát.\n\n\n"}
{"id": "285759", "url": "https://cs.wikipedia.org/wiki?curid=285759", "title": "Max Amann", "text": "Max Amann\n\nMax Amann (24. listopadu, 1891 - 30. března, 1957) byl německý nacista, politik a publicista. Zároveň byl důstojníkem SS v hodnosti SS-Obergruppenführer.\n\nNarodil se 24. listopadu roku 1891 v bavorském Mnichově. Poté co dokončil základní školu, tak nastoupil na obchodní akademii, kde úspěšně odmaturoval. Po studiu byl na praxi v mnichovské advokátní kanceláři.\n\nS vypuknutím první světové války byl odveden do německé armády a byl zařazen do 16. bavorského pěšího záložního pluku (\"Bayerisches Reserve-Infanterie-Regiment Nr. 16\"), kde ke konci války dosáhl hodnosti \"Vizefeldwebel\" (Staršího rotmistra) a stal se důstojnickým kandidátem. Avšak důstojníkem se nikdy nestal, neboť dříve škončila válka a byl po demobilizaci z armády propuštěn.\n\nBěhem své válečné služby získal za zásluhy pruský železný kříž II. třídy, bavorský vojenský záslužný kříž III. třídy s meči a dosáhl funkce velitele čety. U 16. záložního pěšího pluku se rovněž setkal s pozdějším německým kancléřem a vůdcem Adolfem Hitlerem, když sloužil jako poddůstojník v téže rotě.\n\nV počátcích NSDAP vstoupil k 1. říjnu 1921 do strany v pořadí jako její třetí člen. Ve stejném roce byl pověřen řízením kupeckých vyškolených obchodů strany a zároveň i stranických orgánů novin Völkischer Beobachter.\n\nO rok později byl jmenován ředitelem stranického vydavatelství Franz-Eher-Verlag a zároveň říšským vedoucím pro tisk.\n\nBěhem listopadu roku 1923 se po boku Hitlera zúčastnil nezdařeného pivního puče v Mnichově a poté, co přiznal svoji účast před soudem, tak mu byl udělen trest ve výši 4 a půl měsíce žaláře. Po svém propuštění byl 9. listopadu 1924 zvolen do městské rady města Mnichova. Tuto funkci zastával až do dubna roku 1933.\n\nOd roku 1925 se snažil spojit vydavatelství Franz-Eher-Verlag s hlavním vydavatelstvím NSDAP a vybudovat tak silné novinářské impérium, pod kterým by vycházel jak Völkischer Beobachter tak časopis Das Schwarze Korps. Od 9. června roku 1928 až do 12. června 1930 byl členem okresní rady Horních Bavor.\n\nDne 4. září 1931 se mu stala nehoda při lovu s generálem von Eppem a musela mu být amputována levá ruka v rameni.\n\nPoté, co byl 4. května roku 1945 zajat americkými jednotkami, tak byl vyslechnut a následně odsouzen denacifikačním soudem ke 2 a půl roku vězení.\n\nNedlouho poté byl jeho případ přezkoumán a po zjištění nových přitěžujících skutečností byl shledán vinným ze zločinů proti míru a antisemitismu. Dne 8. září 1948 si vyslechl rozsudek, který ho odsoudil k deseti letům v pracovním táboře.\n\nRoku 1953 byl předčasně propuštěn, avšak jeho majetek byl zcela zkonfiskován a rovněž ztratil právo na penzi. Zemřel v naprosté chudobě 30. března roku 1957 ve věku nedožitých 66 let v Mnichově.\n\n\n"}
{"id": "285762", "url": "https://cs.wikipedia.org/wiki?curid=285762", "title": "Československo na Letních olympijských hrách 1964", "text": "Československo na Letních olympijských hrách 1964\n\nČeskoslovensko na Letních olympijských hrách 1964 v Tokiu reprezentovalo 104 sportovců, z toho 9 žen. Nejmladší účastnicí byla gymnastka Marianna Krajčírová (16 let, 141 dní), nejstarším účastníkem pak sportovní střelec Vladimír Kudrna (40 let, 302 dní) Reprezentanti vybojovali 14 medailí, z toho 5 zlatých, 6 stříbrných a 3 bronzové. Nejúspěšnějším sportovcem výpravy se stala gymnastka Věra Čáslavská, která vybojovala tři zlaté medaile v individuálních disciplínách a dopomohla družstvu ke stříbrné medaili.\n\n\n"}
{"id": "285765", "url": "https://cs.wikipedia.org/wiki?curid=285765", "title": "Ctislav Doseděl", "text": "Ctislav Doseděl\n\nCtislav Doseděl (* 14. srpna 1970 v Přerově) je bývalý československý a český profesionální tenista. Jeho oblíbeným povrchem je antuka, na které hrál všech sedm finále okruhu ATP ve své kariéře. Reprezentoval Česko v Davisově poháru. V roce 2000 hrál na olympijských hrách v Sydney. V současnosti žije v brně, pracuje jako trenér v TC Brno, zde je členem trenérské rady a zástupcem kapitána družstva dospělých.\n\nObjevil se také ve filmu, když si v roce 1999 zahrál hlavní roli \"Vincenza Priessnitze\" ve stejnojmenném snímku režiséra Pavla Linharta.\n\nCtislav Doseděl se zúčastnil 6 zápasů v Davisově poháru za tým Česka.\n\nBilance dvouhra 3-8\n\nBilance čtyřhra 0\n\n\n"}
{"id": "285766", "url": "https://cs.wikipedia.org/wiki?curid=285766", "title": "Unixové války", "text": "Unixové války\n\nUnixové války byly spory mezi prodejci operačního systému Unix v pozdních 80. letech a raných 90. letech 20. století o vytvoření standardů pro budoucí vývoj Unixu. Tyto souboje uškodily tržnímu přijetí Unixu a vytvořily tak na trhu mezeru, která umožnila nástup Windows NT. V každém případě znamenala absence BSD-like systémů otevřený prostor pro Linux.\n\nV 80. letech byly dvěma hlavními větvemi BSD Unix, který vyvíjela Kalifornská univerzita v Berkeley a UNIX System V, který byl přímo od AT&T. Obě byly odvozeny z dřívějšího Unixu Verze 7, ale značně se odchýlily. I verze ostatních výrobců byly do jisté míry odlišné, i když vycházely z jedné z těchto dvou hlavních větví.\n\nV roce 1984 skupina výrobců vytvořila konsorcium X/Open pro tvorbu otevřených standardů ve snaze vytvářet kompatibilní otevřené systémy. Jako základ pro tyto systémy byl vybrán Unix.\n\nSnaha skupiny X/Open zaujala AT&T. Pro zvýšení jednoty Unixu začala v roce 1987 AT&T spolu s vedoucím prodejcem BSD Unixu, Sun Microsystems, práci na jednotném systému (proveditelnost tohoto plánu už o několik let dříve demonstrovaly Balistické výzkumné laboratoře Armády Spojených států se svým System V prostředím pro BSD Unix). Tento systém byl posléze vydán jako „System V Release 4“ (označován byl též zkratkou SVR4).\n\nAčkoli tomuto rozhodnutí zákazníci a obchodní tisk tleskali, někteří držitelé licencí se obávali, že bude Sun příliš zvýhodněný. Roku 1988 proto vytvořili nadaci Open Software Foundation (OSF). Stejného roku AT&T a jiná skupina držitelů licencí odpověděla založením asociace UNIX International (UI). Technické problémy brzy ustoupily do pozadí zlomyslnému a veřejnému komerčnímu soutěžení mezi dvěma „otevřenými“ verzemi Unixu, ve kterém si X/Open zachovala neutrální pozici. \n\nV březnu roku 1993 hlavní účastníci UI a OSF vytvořili alianci Common Open Software Environment (COSE), čímž ukončili jedno z nejvýznamnějších období Unixových válek. V červnu AT&T prodala svůj unixový majetek společnosti Novell a v říjnu Novell převedl obchodní značku Unix na X/Open. Následujícího roku se UI a OSF spojily. Nově zformovaná entita si ponechala jméno OSF.\n\nRoku 1996 se X/Open a nová OSF spojily a vytvořily Open Group. Za práci COSE (např. Single UNIX Specification – současný standard pro značkové Unixy) dnes ručí právě skupina Open Group. Tržní reputace Unixu však již utrpěla.\n\nOd té doby se čas od času objevují frakcionářské snahy, např. aliance HP/SCO z roku 1995 známá pod jménem 3DA, či Project Monterey z roku 1998 mezi IBM, SCO, Sequent a Intelem, po kterém následoval soudní spor mezi IBM a SCO Group (dříve Caldera Systems).\n\n\n"}
{"id": "285769", "url": "https://cs.wikipedia.org/wiki?curid=285769", "title": "Síťokřídlí", "text": "Síťokřídlí\n\nSíťokřídlí (\"Neuroptera\") jsou řád dravého hmyzu s proměnou dokonalou. Svým vzezřením tvoří velmi různorodou skupinu, patří sem na první pohled velmi odlišné druhy jako např. pakudlanky, ploskorozi nebo mravkolvi. Rozšířené jsou především v tropech a subtropech, ale některé druhy zasahují až do polárních oblastí. Po celém světe je známo asi 7000 druhů, v Česku přes 70.\n\nSíťokřídlí mají velmi rozmanitý vnější vzhled, ale jejich tělo je vždy štíhlé. Většinou je zbarveno nevýrazně a jeho povrch je velmi jemný. Dosahují délky od 2 do 75 mm. Na malé hlavě jsou výrazné velké polokulovité složené oči. Jednoduchá očka (ocelli) mají jen dvě čeledi (strumičníkovití a \"Dilaridae\"). Tykadla jsou umístěna mezi očima a jsou většinou dlouhá a tenká, někdy zakončené paličkou (ploskorozi). Ústní ústrojí je kousací. Hruď se skládá ze tří vzájemně pohyblivých podobných článků, kdy předohruď je velmi pohyblivá. U čeledi pakudlankových je předohruď výrazně prodloužená, podobně jako u dlouhošíjek. Křídla mají velmi složitou žilnatinu (odtud pochází jméno řádu), většinou jsou čirá, občas se skvrnami, ale někdy i pestře zbarvená (ploskorozi). Křídla mají různé tvary a při letu jsou převážně nespojené. Nohy jsou běhavého typu. U pakudlanek je přední pár nohou přetvořen na loupeživé končetiny, kterými uchvacuje kořist podobně jako kudlanky. Rozpětí křídel může dosahovat od 5 do 75mm. Zadeček má 10 článku, jen čeleď zlatoočkovití má 9 článku.\n\nJeště víc než u dospělců platí u larev, že jsou v rámci tohoto řádu druhy velmi odlišného vzhledu. Tělo můžou mít tlusté i tence protáhlé. Ústní ústrojí mají vždy kousavé s velkými kusadly. Nohy mají většinou dlouhé a velmi pohyblivé.\n\nLarva si vytváří kokon, ve kterém se zakuklí. Na kukle jsou zřetelně vidět končetiny, křídla i tykadla budoucího dospělce.\n\nSíťokřídlí se vyvíjejí proměnou dokonalou. Vajíčka s tenkou stopkou klade většina samiček jednotlivě nebo ve skupinách na rostliny nebo větvičky. Některé čeledi (mravkolvi) kladou vajíčka do země. Larva se líhne po 4 až 21 dnech, někdy i více. Délka života larev je dost odlišná, muže to být od 14 dnů (denivkovití) do dvou let (mravkolvovití, ploskorohovití). Larva se zakuklí po třech vývojových stupních, jen výjimečně po čtyřech (pakudlanky). Z kukly se líhne dospělec do několika dnů. Při kopulaci nejčastější sedí sameček vedle samičky a předává jí spermatofór. Dospělec žije většinou krátce, ale jsou i druhy které přezimují jako dospělci.\n\nVětšina síťokřídlích jsou teplomilné druhy. Síťokřídlí jsou suchozemský hmyz s výjimkou larev vodnařkovitých, které žijí jako parazité vodních hub. Larvy pakudlanek se živí parasiticky v kokónech pavouků nebo vos jejich vajíčky a čerstvě vylíhlými jedinci. Larvy mravkolvů žijí na dně vyhrabaných nálevkovitě tvořených děr v písku, do kterých chytají hmyz, především mravence. Některé další čeledi (např. zlatoočkovití) se živí mšicemi. Larvy tráví svou kořist tak že do ní vstřikují trávicí šťávy a pak ji vysávají, což se nazývá mimotělní trávení. Dospělci se živí také dravě, hlavně hmyzem (např. mšicemi, mouchami).\n"}
{"id": "285770", "url": "https://cs.wikipedia.org/wiki?curid=285770", "title": "Diskografie Sonic Youth", "text": "Diskografie Sonic Youth\n\nDiskografie americké rockové kapely Sonic Youth zahrnuje řadu alb, EP a singlů.\n\n"}
{"id": "285776", "url": "https://cs.wikipedia.org/wiki?curid=285776", "title": "Korekturní znaménko", "text": "Korekturní znaménko\n\nKorekturní znaménka slouží k vyznačení oprav a úprav textu určených pro sazbu nebo reprodukci. Tato znaménka jsou grafické značky (např. | ך ⊥ ┬) označující chybu v textu a způsob její opravy.\n\nPřehled těchto znamének, které je vhodné využít i při úpravách konceptů dopisů a dalších dokumentů, obsahuje technická norma ČSN 88 0410:2004 Korekturní znaménka pro sazbu – Pravidla používání. Nejsou však mezi nimi laiky velmi často používané hvězdičky. \n\nStanovený postup provádění zápisu korektur je jednoduchý a především velmi přehledný. Chybná část textu se označí znaménkem v textu, znaménko se s opravou opakuje na pravém okraji dokumentu, pokud možno souběžně s řádkem, kde je chyba. Při větším počtu oprav nebo při korektuře textu tištěného ve více sloupcích lze opravy vyznačit i na levém okraji textu. Z důvodu jednoznačnosti se stejné chyby na různých místech v rozsahu pěti řádků označují odlišnými znaménky v pořadí v jakém se vyskytují v textu.\nKorektury se vyznačují čitelně, jasně a barevně (kuličkovým perem, linerem nebo rollerem). Používání obyčejné tužky není dovoleno. Zpracovává-li korekturu více osob, každá používá odlišnou barvu. Jejich rozdělení se uvede na prvním listu korektury. Norma nedoporučuje používat červenou barvu. Každý korekturní otisk musí být podepsán a opatřen datem provedení korektury. V případě textu zvláštního významu se parafuje každý jednotlivý list.\n\nTechnické poznámky pro sazbu nebo jinou úpravu textu musí být zřetelně odlišeny od vlastních korektur (například, jak uvádí norma, vložením do „bublinkového“ rámečku).Korekturní znaménka se dělí na znaménka pro:\nZnalost provádění korektur textu je nutná pro úspěšné složení státní zkoušky ze zpracování textu na počítači.\n\nVzhled a způsob používání korekturních znamének pro vyznačování chyb v kontrolních jedno nebo více barevných otiscích obrazových předloh uvádí ČSN 88 0411:2004. V nich se korekturní znaménka u barevných reprodukcí vyznačují černou barvou. U černobílých červenou barvou. Korekturní znaménko se vyznačí na okraji tisku a spojí se čarou s místem opravy. V případě několika stejných oprav se korekturní znaménko vyznačí pouze jednou a spojí se s místy oprav více čarami.\n"}
{"id": "285777", "url": "https://cs.wikipedia.org/wiki?curid=285777", "title": "Cucumis", "text": "Cucumis\n\nCucumis je rod rostlin z čeledi tykvovité (\"Cucurbitaceae\"). Zahrnuje známé druhy zeleniny, jako je okurka (\"C. sativus\"), cukrový meloun (\"C. melo\") a některé další druhy, například kiwano neboli metulony (\"C. metuliferus\") a anagurie (\"Cucumis anguria\")\n\nZástupci tohoto rodu jsou velmi často popínavé rostliny s úponky.\n\n\n\n\n \n"}
{"id": "285783", "url": "https://cs.wikipedia.org/wiki?curid=285783", "title": "Open GDF Suez", "text": "Open GDF Suez\n\nOpen GDF Suez, dříve se jménem Open Gaz de France, představoval profesionální tenisový turnaj žen konaný ve francouzské metropoli Paříži. \n\nTurnaj byl založen v roce 1993 a probíhal v hale Stade Pierre de Coubertin na krytých dvorcích s tvrdým povrchem. V rámci okruhu WTA Tour se mezi lety 2009–2014 řadil do kategorie WTA Premier Tournaments. Do sezóny 2008 se hrál jako událost WTA Tier II.\n\nDo soutěže dvouhry nastupovalo dvacet osm tenistek a čtyřhry se účastnilo šestnáct párů. Událost se uskutečňovala na přelomu ledna a února, v týdnu po melbournském grandslamu Australian Open, jakožto první ženský turnaj sezóny na evropském kontinentu.\n\nNejvíce singlových titulů si připsala bývalá francouzská světová jednička Amélie Mauresmová, která dokázala zvítězit třikrát v letech 2001, 2006 a 2009. Z dalších tří finále pak odešla poražena. Dvě turnajové výhry zaznamenaly další první hráčky světa Martina Navrátilová a Serena Williamsová. V únoru 2011 zde odehrála poslední finále své tenisové kariéry bývalá světová jednička Kim Clijstersová z Belgie, která v něm podlehla Češce Petře Kvitové.\n\nV roce 2015 jej v kalendáři WTA Tour nahradil antverpský turnaj BNP Paribas Fortis Diamond Games.\n\n"}
{"id": "285785", "url": "https://cs.wikipedia.org/wiki?curid=285785", "title": "Unix International", "text": "Unix International\n\nUnix International či UI byla asociace založená roku 1988, aby propagovala otevřené standardy, především pro operační systém Unix. Jejími nejvýznamnějšími členy byly společnosti AT&T a Sun Microsystems. Skutečným, obecně přijímaným důvodem její existence byla protiváha vůči nadaci Open Software Foundation (OSF), která byla sama založena jako odpověď na tehdejší partnerství AT&T a Sunu na poli Unixu. UI a OSF tak představovaly dvě strany Unixových válek z pozdních 80. let a raných 90. let 20. století\n\nV květnu roku 1993 hlavní členové UI i OSF oznámili vytvoření iniciativy Common Open Software Environment (COSE). V březnu roku 1994 následovalo spojení obou stran do \"nového OSF\", které se roku 1996 dále spojilo s konsorciem X/Open a vznikla The Open Group.\n\n"}
{"id": "285789", "url": "https://cs.wikipedia.org/wiki?curid=285789", "title": "Inspicient", "text": "Inspicient\n\nInspicient (anglicky Stage Manager) je pomocník divadelního režiséra, technický asistent režie, během zkoušek, až do generální zkoušky nebo předpremiery.\n\nNa generální zkoušce (nazývá se také jako \"odevzdávačka\") odevzdá režisér inspicientovi představení a ten je dále řídí dle režijního nastudování. Během divadelní produkce je inspicient pověřen kompletním technickým a organizačním dohledem a dozorem nad průběhem divadelního představení. Do jeho pracovní náplně spadá koordinace nástupů herců na jeviště a odchodů z jeviště včetně dozoru nad jejich kostýmním vystrojením, dále příprava všech rekvizit nebo výměna dekorací. Při své práci musí operativně spolupracovat prakticky téměř se všemi lidmi, kteří zajišťují zdárný průběh představení na jevišti, tedy s rekvizitáři, garderobiéry, dirigentem orchestru, suflérem, maskéry, jevištními mistry a dalšími technickými pracovníky divadla (např. zvukaři, osvětlovači).\n\n"}
{"id": "285799", "url": "https://cs.wikipedia.org/wiki?curid=285799", "title": "Petr Kop", "text": "Petr Kop\n\nPetr Kop (15. února 1937 Praha – 27. ledna 2017 ) byl český volejbalista, reprezentant Československa, člen stříbrného týmu z olympijských her v Tokiu v roce 1964, bronzového z her v Mexiku v roce 1968 a úspěšný volejbalový trenér.\n\n\n\n\n\n\n\n"}
{"id": "285802", "url": "https://cs.wikipedia.org/wiki?curid=285802", "title": "Třásnokřídlí", "text": "Třásnokřídlí\n\nTřásnokřídlí (\"Thysanoptera\") je řád hmyzu s proměnou nedokonalou. Jsou jen jeden až tři milimetry dlouzí. Mají třásnitá křídla a bodavě sací ústní ústrojí. Sají na rostlinách a poškozují květy – způsobují jejich neplodnost. Je to nejmenší létající hmyz, ale některé druhy křídla ani nemají. V Střední Evropě se vyskytuje zhruba 300 druhů, které jsou tak podobné, že jsou skoro nerozlišitelné. Vyskytují se ve všech prostředích. Množí se oboupohlavně a jejich vajíčka jsou partenogenetická. Zvláštní je způsob jejich vývoje, něco mezi proměnou dokonalou a nedokonalou. Nejdříve se larvy vyvíjejí normálně, potom však před dospěním nastane období, kdy se jejich aktivita velmi sníží a přestanou žrát a po nějaké době se naposledy svlečou a stanou se z nich dospělci.\n\n\n"}
{"id": "285804", "url": "https://cs.wikipedia.org/wiki?curid=285804", "title": "Srbská Wikipedie", "text": "Srbská Wikipedie\n\nSrbská Wikipedie je jazyková verze Wikipedie v srbštině. Byla založena 16. února 2003. V lednu 2020 obsahovala přes 628 000 článků a pracovalo pro ni 19 správců. Registrováno bylo přes 255 000 uživatelů, z nichž bylo asi 940 aktivních. V počtu článků byla 20. největší Wikipedie.\n\nV roce 2019 bylo zobrazeno okolo 299,5 milionu dotazů. Denní průměr byl 820 479 a měsíční 24 956 242 dotazů. Nejvíce dotazů bylo zobrazeno v lednu (30 231 921), nejméně v červenci (21 063 414). Nejvíce dotazů za den přišlo ve čtvrtek 31. října (3 598 434), nejméně v úterý 31. prosince (597 537).\n\n"}
{"id": "285813", "url": "https://cs.wikipedia.org/wiki?curid=285813", "title": "Makedonská Wikipedie", "text": "Makedonská Wikipedie\n\nMakedonská Wikipedie je jazyková verze Wikipedie v makedonštině. Byla založena v září 2003. V lednu 2020 obsahovala přes 103 000 článků a pracovalo pro ni 17 správců. Registrováno bylo přes 85 000 uživatelů, z nichž bylo asi 210 aktivních. V počtu článků byla 62. největší Wikipedie.\n\n"}
{"id": "285819", "url": "https://cs.wikipedia.org/wiki?curid=285819", "title": "Jan XXII.", "text": "Jan XXII.\n\nJan XXII., vlastním jménem Jacques d'Euse, zvaný také de Osa nebo Duéze, (* 1244 – 4. prosince 1334) byl papež v letech 1316–1334. Svůj papežský úřad nezastával v Římě, ale ve francouzském Avignonu.\n\nJan XXII. se narodil v jihofrancouzském městě Cahors a pocházel z měšťanské rodiny. Studoval právo a teologii (údajně také medicínu) v Cahors a Montpellier. Byl proboštem kostela v Cahors. V roce 1289 odjel do Neapole, kde se stal vychovatelem a poradcem krále Karla Roberta. Z králova popudu se stal roku 1300 biskupem ve Fréjus. Roku 1310 se stal biskupem avignonským, 1312 kardinálem-knězem kostela San Vitale, 1313 kardinálem-biskupem portským. Velmi dobře se vyznal v právních a finančních otázkách, což později nejednou využil i při výkonu své papežské funkce.\n\nPo smrti francouzského papeže Klementa V. v roce 1314, nastalo dvouleté období vakance. Italští kardinálové prosazovali volbu papeže, který by se vrátil z Avignonu zpět do Říma, francouzští kardinálové chtěli pro změnu toho, který by v Avignonu zůstal. Francouzský král ale nakonec všechny italské kardinály lstí vylákal do Lyonu, zde je na 40 dní uvěznil a vynutil si zvolení kardinála Jacquese ďEuse za papeže Jana XXII. Tomu bylo v době zvolení 72 let. Většina kardinálů mu dala svůj hlas a počítala s tím, že nový papež stejně brzy zemře. Ale Jan XXII. žil až do roku 1334, svůj úřad zastával 18 let a dožil se devadesáti let.\nPapež Jan XXII. byl zastáncem nepotismu a příslušníky své rodiny obdařil výnosnými úřady a vysokými příjmy. Evropské panovníky soustavně napomínal a poučoval je, jak se mají jako křesťané správně chovat. Jeho urážlivým poznámkám neušel nejen anglický král Eduard II., ale dokonce ani papežův ochránce a francouzský král Filip V. Papežův přirozený sklon do všeho mluvit a všechny poučovat byl ještě zesílen tím, že moc papežství považoval za univerzální a nadřazenou všem ostatním křesťanským panovníkům a vládcům. S tímto názorem naprosto nesouhlasil německý král a pozdější císař Ludvík Bavor, který papeži upíral právo stát nad císařovou mocí. Spor vyvrcholil roku 1328, kdy se nechal Ludvík Bavor i se svou manželkou korunovat za císaře ve svatopetrském kostele v Římě. Korunovaci ale neprovedl papež, jak bylo zvykem. Korunu vložil na hlavu novému císaři zástupce římského lidu Sciarra Colonna. Mnozí papežovi odpůrci pak také nalezli útočiště právě na dvoře Ludvíka Bavora (např. Marsilius z Padovy nebo William Ockham). Sklon informovat veřejnost o svých názorech nekrotil Jan XXII. ani v případě otázek teologických. Zastával například názor, že svatí a blahoslavení se budou moci přimlouvat za hříšníky až v době po Posledním soudu, což zcela odporovala obecnému názoru, že přímluvy mohou probíhat už v přítomné době. Papež Jan XXII. si získal za tento názor pověst kacíře.\n\nPapež Jan XXII. se velmi dobře vyznal v otázkách finančnictví a uspořádal základní druhy beneficií a provizí, z čehož vznikly první Statuta úřadu Rota, papežského soudního dvora, který za patřičné finanční obnosy rozhodoval, kdo v soudních procesech zvítězil a kdo prohrál. Bohaté zisky pak papeži sloužily mimo jiné i k tomu, aby vystavěl reprezentativní rezidenci v Avignonu, a tím stvrdil právo papeže sídlit ve Francii.\n\nRigorózní odnož františkánů (tzv. spirituálové) prosazovala radikální názor, že při následování Krista a jeho učení by měla církev být zcela nemajetná. Duchovní se měli věnovat spirituálním cvičením a modlitbám, zcela pohrouženi v duchovním světě a žít v hmotné chudobě. Je zcela jasné, že pro Jana XXII. bylo při jeho povaze a životních názorech nemožné, aby podobné názory toleroval. Mezi papežem-finančníkem a radikálním křídlem františkánů vzniklo silné a vzájemné nepřátelství. Názor františkánů, že Kristus a apoštolové nevlastnili žádný majetek, papež odsoudil jako herezi. Od roku 1324 do roku 1328 navíc v zajetí v Avignonském papežském paláci držel františkána Williama Ockhama, který se měl účastnit diskusí nad některými důsledky své nominalisticky orientované filosofie v doktrinálních tématech. Ockham však nakonec uprchl i spolu s Michalem z Ceseny, představeným františkánského řádu, a nalezl útočiště na dvoře největšího papežova odpůrce Ludvíka Bavora.\n\n"}
{"id": "285821", "url": "https://cs.wikipedia.org/wiki?curid=285821", "title": "Heinrich Mark", "text": "Heinrich Mark\n\nHeinrich Mark (1. října 1911 – 2. srpna 2004) byl estonský politik. Byl místopředsedou estonské exilové vlády v letech 1971–1990 a předsedou exilové vlády s pravomocí prezidenta Estonské republiky v letech 1990–1992.\n\n"}
{"id": "285822", "url": "https://cs.wikipedia.org/wiki?curid=285822", "title": "Tõnis Kint", "text": "Tõnis Kint\n\nTõnis Kint (do 14. dubna 1939 Tõnis Kind; 17. srpna 1896 – 5. ledna 1991) byl estonský politik. Byl místopředsedou estonské exilové vlády v letech 1964–1970 a předsedou exilové vlády s pravomocí prezidenta Estonské republiky v letech 1970–1990.\n\n"}
{"id": "285827", "url": "https://cs.wikipedia.org/wiki?curid=285827", "title": "Kondominium (mezinárodní právo)", "text": "Kondominium (mezinárodní právo)\n\nKondominium (z latinského \"condominia\") je území pod společnou správou (svrchovaností) dvou a více států (mocností). V historii vzniklé většinou jako kompromis řešící spory. Kondominia většinou netrvají moc dlouho, jelikož bývá problémem na obou stranách se dlouhodobě dohodnout, výjimku tvoří dodnes fungující kondominium Andorra (díky tomu, že nemá velký strategický význam).\n\nMezi kondominia se řadí například:\n\n\n\n\n\n\n\n\n"}
{"id": "285829", "url": "https://cs.wikipedia.org/wiki?curid=285829", "title": "Aleksander Warma", "text": "Aleksander Warma\n\nAleksander Warma (též Aleksander Varma (22. června 1890 – 23. prosince 1970 Stockholm) byl estonský politik. Byl místopředsedou estonské exilové vlády v letech 1962–1963 a předsedou exilové vlády s pravomocí prezidenta Estonské republiky v letech 1963–1970.\n\n\n"}
{"id": "285836", "url": "https://cs.wikipedia.org/wiki?curid=285836", "title": "Bernhard Häring", "text": "Bernhard Häring\n\nBernhard Häring (10. listopadu 1912, Böttingen – 3. července 1998, Gars am Inn) byl německý katolický kněz a teolog, člen řádu redemptoristů.\n\nNarodil se jako jedenáctý z dvanácti sourozenců ve věřící katolické rodině. V roce 1933 po maturite na státním gymnáziu vstoupil do noviciátu Kongregace Nejsvětějšího Vykupitele – k redemptoristům. Byl rozhodnut stát se lidovým misionářem. Představení však postřehli jeho nadání a poslali ho na studia morální teologie. Mladý kněz se netajil odporem k této bohovědné disciplině, avšak jeho provinciál trval na svém: \"Očekáváme, že se zasadíte o nový přístup k morální teologii.\" Kněžské svěcení přijal v roce 1939. Studia zahájil na proslulé univerzite v Tübingenu.\n\nV roce 1939 byl povolán do armády k sanitní službě. Na frontu byl poslan nejprve do Francii (1940), pak do Polska (1941) a nakonec na Ukrajinu a do Ruska. Částečně si osvojil oba slovanské jazyky a jako zdravotník ošetřoval raněné obou válčících stran. Místní obyvatelstvo, když zjistilo, že je kněz, žádalo jej o křty svých dětí, poněvadž za stalinského režimu nebyly možné. Prožité válečné hrůzy z něj učinili radikálního odpůrce násilí.\n\nPo návratu se ujal pastorace utečenců a přesídlenců. Brzy nato byl však představenými poslán zpět do Tübingenu dokončit svá studia. Nový řádový provinciál Leonard Buijs poslal Häringa do Říma, aby na základě poznatků o dosavadní výuce morální teologie založil redemtoristický ústav, kde se bude morálka vyučovat podle nových principů daných požadavky doby. Ústav byl pojmenován podle zakladatele kongregace \"Accademia Alfonsiana\". Häring zde působil jako profesor mezi lety 1951 a 1987.\n\nBěhem druhého vatikánského koncilu byl povolán za teologického poradce. Jako redakční sekretář se podílel na přípravě předlohy pastorální konstituce \"Gaudium et spes\" a spolupracoval též na konstituci \"Lumen gentium\". Jeho práci ocenil papež Pavel VI., když jej v roce 1964 pozval, aby ve Vatikánu vedl postní exercicie.\n\nV roce 1968 byla vydána encyklika papeže Pavla VI. \"Humanae vitae\" o manželské lásce a odpovědném rodičovství. Häring se v principech s obsahem encykliky ztotožnil. Z hlediska pastorační moudrosti se však přikláněl k názorům, které svým výkladem změkčovaly dopady encykliky na morálku manželského života. Svými názory vyvolal zájem Kongregace pro nauku víry a bylo proti němu zahájeno disciplinární řízení. Häring nakonec odsouzen nebyl. Vyučovat v katolických ústavech mohl pod podmínkou, že se zdrží názorů odporujících pokynům kongregace. To Häring odmítl. V té době byl však stižen rakovinou hlasivek a stáhl se do ústraní.\nByl však nadále v písemném styku s Kongregací pro nauku víry a pracoval na své třísvazkové učebnici morální teologie \"Svoboden v Kristu\".\n\nV roce 1987 se uchýlil do kláštera v Garsu, kde přijímal návštěvy, psal a připravoval se na smrt. Zemřel 3. července 1998\n\nByl autorem řady teologických monografií, především dvou standardních učebnic morální teologie \"Das Gesetz Christi\" (\"Zákon Kristův\", 1954) a \"Frei in Christus\" (\"Svoboden v Kristu\", 1979-1981). Vedle toho napsal i několik autobiograficky laděných textů.\n\n\n"}
{"id": "285838", "url": "https://cs.wikipedia.org/wiki?curid=285838", "title": "Phạm Tuân", "text": "Phạm Tuân\n\nPhạm Tuân, (*14. únor 1947 vesnice Quốc Tuấn, severní provincie Thái Bình, Vietnam), je severovietnamský vojenský letec a kosmonaut, který letěl do vesmíru roku 1980 v rámci programu Interkosmos. Byl prvním kosmonautem z Asie, ze Země pak v pořadí 96.\n\nPocházel z početné rolnické rodiny, která celá pracovala v místním zemědělském družstvu. V roce 1955 šel do školy a stal se členem Komunistického svazu mládeže. Po skončení školy roku 1963 nastoupil u armády. Pilotní výcvik prodělal v SSSR a pak spolu s ženou bojovali ve válce ve Vietnamu. Měl za sebou jako vojenský letec řadu vzdušných soubojů s letadly USA a také jako vůbec první člověk na světě sestřelil v roce 1972 ze svého MIGu létající pevnost B-52, za což jej vyznamenala vláda titulem Hrdina Vietnamské socialistické republiky. Bylo mu v té době 25 let. Po válce nastoupil v SSSR na leteckou akademii J.Gagarina a byl zde také vybrán do první skupiny kosmonautů mezinárodního programu Interkosmos. V době letu byl podplukovník. Jeho náhradníkem se stal Vietnamec Búi Thanh Liëm, který spolu s Phamem absolvoval výcvik. \n\nV letu se Sojuzem 37 startoval v funkci kosmonaut výzkumník z kosmodromu Bajkonur pod velením kosmonauta Gorbatka. Oba kosmonauti se připojili k orbitální stanici Saljut 6, kde již byl připojen Sojuz 36. Společně se sovětskými kosmonauty Leonidem Popovem a Valerijem Rjuminem plnili připravené úkoly šesté mezinárodní posádky a v pořádku s druhou lodí, tedy Sojuzem 36 vrátili na Zem po 188 hodinách strávených v kosmu. Přistáli v kabině lodi na padácích na území Kazachstánu. Loď Sojuz 37 zůstala u stanice jako záložní.. \n\nPo skončení letu dokončil studium akademie. Později byl povýšen na generála a pověřen vedením oddělení obranného průmyslu na Ministerstvu obrany v Hanoji. Manželka Pham Tuana se jmenuje Tran Phuong, mají spolu jednu dceru, která se jim narodila v roce 1976.\n\n"}
{"id": "285841", "url": "https://cs.wikipedia.org/wiki?curid=285841", "title": "Eugen Drewermann", "text": "Eugen Drewermann\n\nEugen Drewermann (* 20. června 1940, Bergkamen, Německo) je německý teolog, psychoanalytik, spisovatel a známý reprezentant takzvané hlubinně psychologické biblické exegeze.\n\nDrewermann vystudoval filozofii a katolickou teologii, roku 1966 byl vysvěcen na kněze. Působil v pastoraci a dále se vzdělával v psychoanalýze. Roku 1978 se stal profesorem katolické dogmatické teologie v Paderbornu. \n\nRoku 1991 mu pro jeho nekonformní názory na morální teologii a biblistiku bylo místním arcibiskupem odňato povolení vyučovat a roku 1992 i povolení kázat. V tomtéž roce byl pak i suspendován z kněžského úřadu. Roku 2005 oznámil, že vystupuje z katolické církve. Nadále vyučuje na univerzitě v Paderbornu, publikuje knihy a přednáší. \n\n\n\n\n\n"}
{"id": "285842", "url": "https://cs.wikipedia.org/wiki?curid=285842", "title": "Arch papíru", "text": "Arch papíru\n\nArch znamená jeden list papíru a používá se i v několika souvisejících speciálních významech.\n\nArch znamenal původně jeden hladký list papíru, pokud se papír vyráběl ručně. Pro počítání papírenských archů se ještě po 1. světové válce a i v bývalém Československu používaly následující větší jednotky:\n\nPři výrobě knih se tento papírenský arch z obou stran potiskne a jednou nebo několikrát přeloží, čímž vznikne složka čili arch. Z těchto složek pak knihař sešíval knihu. Podle počtu tiskových stránek, které se na arch umístí, se rozlišovaly i formáty knih: \nProtože papírenské archy nebyly normalizovány, jsou i tyto formáty velice přibližné a někdy se rozlišuje ještě „velké 8°“, „malé 8°“ a podobně.\n\nSe zavedením strojní kontinuální výroby papíru, kde se „nekonečný“ pás papíru na jednotlivé listy teprve řeže, ztratil arch svůj původní význam a byl u nás roku 1926 nahrazen normalizovanými formáty papíru. Původnímu archu v nich zhruba odpovídá formát A0, případně B0, v nichž také tiskárny papír obvykle objednávají. \n\nPři vydávání knih se jejich obsah (rozsah textu) i dnes měří na vydavatelské a autorské archy. Autorský arch se obvykle definuje jako 36 000 znaků včetně mezer. \n\nPoštovní známky se distribuují v arších, obvykle po 10 x 10 = 100 kusech známek. Ve filatelii se kromě toho sbírají aršíky, jednotlivé sběratelské a příležitostné známky s velkým a různě ozdobeným okrajem. \n\n"}
{"id": "285843", "url": "https://cs.wikipedia.org/wiki?curid=285843", "title": "Děrné", "text": "Děrné\n\nDěrné (německy \"Tyrn\") je místní část města Fulneku v okrese Nový Jičín v Moravskoslezském kraji. Děrné leží asi jeden kilometr severovýchodně od Fulneku v nadmořské výšce 310 m n. m. v Oderských vrších v Nízkém Jeseníku. Severně se nachází \"Děrenský kopec\" (Tyrnhügel) výšky 395 m n. m. Moderní katastr vsi se rozkládá po obou stranách moravskoslezské zemské hranice, přičemž samotná vesnice a většina katastru leží ve Slezsku, zatímco k Moravě náležejí okrajové části katastru na západě, přičemž nejrozsáhlejší moravskou částí katastru je území rozkládající se mezi hranicí se sousedním katastrálním územím Fulnekem a potoky Valteřovickým a Gručovkou, i když na některých místech moravská část přesahuje severně a východně od těchto potoků. Moravské části moderního katastru dříve náležely ke katastrálnímu území Fulnek.\n\nPrvní písemná zpráva o vsi pochází z roku 1293. Od roku 1389 byla majetkem augustiniánského kláštera ve Fulneku.\n\nDědičnou rychtu zde vlastnila rodina Schmukových. Rudolf Schmuk (1841–1888) působil jako obecní starosta a poslanec Říšské rady a Slezského zemského sněmu.\n\n\n"}
{"id": "285844", "url": "https://cs.wikipedia.org/wiki?curid=285844", "title": "Ohlas písní českých", "text": "Ohlas písní českých\n\nSbírku básní Ohlas písní českých vydal František Ladislav Čelakovský poprvé v roce 1839. Je možné ji zařadit do tzv. „ohlasové poezie“, která čerpá náměty z romantického obdivu k folklórní tvorbě – v tomto případě k české folklórní tvorbě. Sám autor v předmluvě k této sbírce ji srovnává se svoji dříve vydanou sbírkou „\"Ohlas písní ruských\"“ a vysvětluje rozdíl mezi duchem ruské a české básnické tvorby. Ruská básnická tvorba je připodobňována k ruské přírodě plné rozlehlých prostranství, zatímco česká básnická tvorba připomíná plochou skromnější a vyrovnanější českou přírodu. Tato sbírka je také výrazně lyričtější, i když obsahuje i básně epické.\n\nSám autor rozdělil básně obsažené ve sbírce do pěti skupin:\nDo sbírky je zařazena i jedna báseň psaná slovensky (Kalendár a ne farár).\n\nVe sbírce převládají krátké básně nesoucí všechny prvky české lidové písně. Je v nich ukryta lidová moudrost. Velká část básní je námětem věnována lásce – opětované, neopětované i odmítané. V satirických básních pak autor útočí na měšťanstvo a šlechtu.\n\nPro větší přiblížení lidové poezii jsou v básních použity i postupy typické právě pro ni, jako opakování děje nebo používání lidových rčení a pořekadel.\n\nObsah několika vybraných básní:\n\nEpická a zároveň nejznámější báseň celé sbírky, která představuje první umělou českou baladu.\n\nToman se za magické svatojánské noci vydává za svou milou. Jeho sestra jej varuje, aby nejezdil doubravou. Cestou k milé ji Toman poslechne. Když tam dojede, zjistí, že milá se zatím zasnoubila s jiným. Toman se vrací domů avšak cestou přes doubravu. Romantický temný les a zrazená milostná vášeň vykreslují prostředí, ve kterém se Toman dostává do moci Lesní panny a nakonec se zřítí do propasti. Jeho sestra již může pouze plakat nad jeho smrtí.\n\nBáseň s historickým námětem popisuje smyšlené dobytí Kamenického hradu slavným husitským vojevůdcem Prokopem Holým (ve skutečnosti hrad dobyl někdo jiný) s pomocí podrobně popsané válečné lsti.\n\nSatirická píseň vychvalující provedenou práci, v níž autor schválně neúplným veršem, který si čtenář sám snadno doplní do rýmu, napadá tehdy vládnoucí německou šlechtu a měšťanstvo upírající Čechům národní práva.\n\nDalší satirická píseň věnovaná básníku a vlastenci z počátku 19. století Janu Nejedlému, který se však Čelakovskému a jeho vrstevníkům jevil jen jako jazykovědný a literární zpátečník.\n\nMilostná báseň, v níž chlapec opěvuje krásu své dívky Korduly. Popisuje a přirovnává k různým věcem jednotlivé části jejího těla, přičemž v každé sloce se opakují všechny předchozí přirovnání a jedno další přibývá.\n\n"}
{"id": "285852", "url": "https://cs.wikipedia.org/wiki?curid=285852", "title": "Arash", "text": "Arash\n\nArash, vlastním jménem Arash Labaf, (* 23. dubna 1977 Teherán) je íránský zpěvák (Ázerskeho původu), herec, bavič a producent sídlící v Malmö ve Švédsku. V roce 2009 spolu s Aysel Teymurzadə reprezentoval Ázerbájdžán na Eurovizi s písní \"\"Always\"\". Obsadili zde třetí místo.\n\n\n\n"}
{"id": "285855", "url": "https://cs.wikipedia.org/wiki?curid=285855", "title": "Bukovany (okres Olomouc)", "text": "Bukovany (okres Olomouc)\n\nObec Bukovany se nachází v okrese Olomouc v Olomouckém kraji. Žije zde obyvatel.\n\nPrvní písemná zmínka o obci pochází z roku 1131. Tehdy olomoucký biskup Jindřich Zdík vysvětil nový kostel svatého Václava a Bukovany tomuto olomouckému kostelu daroval. V pozdějších letech připadla část obce olomouckému knížecímu hradu a byli v ní vydržováni královští lovčí. V roce 1223 byla obec osvobozena od placení zemských poplatků.\n\nRoku 1239 daroval moravský markrabě Přemysl (později král Přemysl Otakar II.) Bukovany Bludovu synu Viktorovi, ale nakonec se obec stala majetkem olomouckého biskupství, a to až do roku 1848, kdy bylo zrušeno poddanství. Nejtěžší dobou bylo pro Bukovany období třicetileté války, kdy došlo k velkému úbytku obyvatelstva. I když po skončení válečných let zažal počet obyvatel vzrůstat, tak ubývalo velkých gruntů a nahradily je grunty středního rozsahu.\n\nNejstarším známým znakem je pečetidlo z roku 1649. Je na něm vyobrazen strom, který připomíná vrbu, ale pravděpodobně by to měl být buk.\n\nSoučasný znak obce pochází z roku 1997, kdy se Bukovany rozhodly pořídit si výstižný heraldický znak i prapor. Byl zvolen zelený štít symbolizující zemědělství, na němž je vyobrazena buková větvička se dvěma listy a dvěma bukvicemi, která vystihuje název obce. Na horní části štítu jsou zobrazeny tři stříbrné kužely na červeném poli – znak olomouckého biskupství. Podobně vypadá i prapor, s tou výjimkou, že červenostříbrná část je na levém boku. Oba symboly byly schváleny 7. ledna 1998 v Praze.\n\n\n"}
{"id": "285859", "url": "https://cs.wikipedia.org/wiki?curid=285859", "title": "Tangun (vzor)", "text": "Tangun (vzor)\n\nTangun (korejsky 단군 – \"Tankun\", v anglickém přepisu Dan-Gun) je tul, který se učí nositelé technického stupně 8. kup v bojovém umění taekwondo. Tul vytvořili v letech 1962–1964 podplukovník U Čonglim a seržant Kim Bokman.\n\nTul je pojmenován po Tangunovi, mýtickému zakladateli prvního korejského království Kočoson. Mělo být založeno v roce 2 333 př. n. l. Za dynastie Korjo byl tento rok užíván jako rok 1 korejského letopočtu.\n\nPodle korejského mýtu otec Tanguna sestoupil z nebe, jeho matkou byla medvědice přeměněná v člověka. Na vrcholu hory Manisan na ostrově Kanghwa se nachází kamenná svatyně, o níž se věří, že v ní Tangun v době své vlády vykonával náboženské obřady. Podle mýtu založeného na životopisu Kim Ir-sena se Tangun narodil na hoře Pektusan, která se nachází na hranici mezi Severní Koreou a Čínou, na jejímž vrcholu se rozkládá jezero pojmenované Čchondži.\n\nVýchozí postoj: narahni čunbi sogi\n\n\nZávěrečný postoj: narahni čunbi sogi\n\n"}
{"id": "285866", "url": "https://cs.wikipedia.org/wiki?curid=285866", "title": "Li Na", "text": "Li Na\n\nLi Na, čínsky 李娜, pinyin \"Lǐ Nà\" (* 26. února 1982 Wu-chan, Chu-pej) je bývalá čínská profesionální tenistka, která jako vůbec první reprezentant asijské země dokázala vyhrát dvouhru na Grand Slamu. Titul získala na French Open 2011, když ve finále porazila italskou obhájkyni vítězství Francescu Schiavoneovou. Druhý triumf přidala na Australian Open 2014, kde ve finále zdolala Slovenku Dominiku Cibulkovou. Do finále se probojovala také na Australian Open 2011 a 2013. V prvním případě podlehla Kim Clijstersové a ve druhém pak Viktorii Azarenkové.\n\nNa okruhu WTA Tour vyhrála devět turnajů ve dvouhře a dva ve čtyřhře. V rámci okruhu ITF získala devatenáct titulů ve dvouhře a šestnáct ve čtyřhře.\n\nNa žebříčku WTA byla ve dvouhře nejvýše klasifikována v únoru 2014 na 2. místě a ve čtyřhře pak v srpnu 2006 na 54. místě. Posunem na druhou příčku světové klasifikace se stala nejvýše postaveným asijským tenistou ve dvouhře v historii tenisu. Stejný den, 17. února 2014, se pak její krajanka Pcheng Šuaj stala první čínskou světovou jedničkou v historii, když figurovala na čele deblového pořadí. Dva roky ji trenérsky vedl Argentinec Carlos Rodriguez, jenž se rozhodl po Wimbledonu 2014 ukončit spolupráci.\n\nNa Univerziádě 2001 v Pekingu vybojovala tři zlaté medaile, když triumfovala ve dvouhře a ženské i smíšené čtyřhře. Na Asijský hrách 2010 v Kantonu získala zlatý kov ze soutěže družstev. O čtyři roky dříve, na Asijských hrách 2006 v katarském Dauhá, rozšířila svou sbírku o bronzovou medaili z ženské dvouhry.\n\nV čínském fedcupovém týmu debutovala v roce 1999 únorovým utkáním 1. skupiny zóny Asie a Oceánie proti Hongkongu, v němž s Tching Liovou vyhrála čtyřhru. V soutěži nastoupila k třiceti jedna mezistátním utkáním s bilancí 27–4 ve dvouhře a 8–6 ve čtyřhře. Čínskou lidovou republiku poprvé reprezentovala na sydneyských Letních olympijských hrách  2000. Po obdržení divoké karty vypadla v úvodním kole se čtvrtou nasazenou Španělkou Arantxou Sánchezovou Vicariovou. Na Pekingské olympiádě 2008 vybojovala v soutěži dvouhry čtvrté místo, když po semifinálové prohře s Dinarou Safinovovou, opět nestačila v zápase o bronz na Rusku Věru Zvonarevovou. Na Hrách XXX. olympiády v Londýně vstupovala do turnaje jako desátá nasazená, ale v úvodní fázi pavouku podlehla Daniele Hantuchové.\n\nNa počátku sezóny se pro poranění pravého kolena odhlásila z Brisbane International, kde měla obhajovat titul a také nestartovala na grandslamu Australian Open. Na dvorce se vrátila únorovým Paris Open, kde po výhře nad Ágnes Szávayovou nestačila na druhou nasazenou Jelenu Jankovićovou.\n\nDalší porážku utržila v úvodním utkání Barclays Dubai Tennis Championships, kde ji po třísetovém průběhu vyřadila Jelena Vesninová.\n\nNa mexické antuce Monterrey Open zdolala po více než dvou hodinách světovou desítku a první nasazenou Agnieszku Radwańskou. Na cestě do finále si poradila s třemi Češkami Petrou Cetkovskou, Lucií Šafářovou a turnajovou šestkou Ivetou Benešovou. Z boje o titul odešla poražená, když ji přehrála francouzská turnajová dvojka Marion Bartoliová.\n\nDo čtvrtého kola se probojovala na Indian Wells Masters, kde ji po výhrách nad Tanasugarnovou, Schnyderovou a Mauresmovou zastavila ruská vítězka turnaje Věra Zvonarevová. Na následném Miami Masters oplatila porážku Zvonarevové a skončila ve čtvrtfinále na raketě světové jedničky Sereny Williamsové. Bodový zisk jí zajistil postup ze 40. na 29. místo žebříčku.\n\nNa pařížský grandslam French Open přijížděla jako pětadvacátá nasazená. Po prvních třech výhrách nad Martou Domachowskou, Timeou Bacsinszkou a Olgou Govorcovovou, ji v osmifinále zastavila nenasazená Maria Šarapovová. Ve světové klasifikaci se posunula o šest míst na 20. pozici.\n\nTravnatou část sezóny zahájila jako turnajová čtyřka na birminghamském AEGON Classic, kde v semifinále oplatila prohru Šarapovové. Ve finále však neuspěla proti Slovence Magdaléně Rybárikové. Z pozice devatenácté nasazená hrála ve Wimbledonu, na němž prošla do třetího kola přes Galinu Voskobojevovou a Olgu Govorcovovou, aby ji vyřadila jedenáctka Agnieszka Radwańská.\n\nLetní sezónu na amerických betonech otevřela účastí na Bank of the West Classic, kde v prvním utkání nestačila na Serenu Williamsovou. V utkání proti Urszule Radwańské na LA Women's Tennis Championships p/b Herbalife musela skrečovat vzhledem ke zranění. Do newyorského US Open pak vstupovala jako osmnáctka. Na cestě mezi posledních osm hráček ji nezastavily Ioana Raluca Olaruová, Michelle Larcherová de Britová, Maria Kirilenková, ani Francesca Schiavoneová, když neuhrály ani jeden set. Ve čtvrtfinále však nestačila na vítězku grandslamu Kim Clijstersovou.\n\nNa turnaji Toray Pan Pacific Open startovala jako patnáctá nasazená. V prvních třech kolech si poradila s Alizé Cornetovou, Věru Duševinovou a Katerynou Bondarenkovou. V třísetové čtvrtfinálové bitvě se dvěma zkrácenými hrami udolala Bělorusku Azarenkovou. Stopku ji poté v semifinále vystavila Jelena Jankovićová.\n\nSezónu zakončila na 15. místě žebříčku WTA, poprvé mezi elitní dvacítkou hráček.\n\nSezónu zahájila tradičně na jižní polokouli účastí na aucklandském ASB Classic, kde jako nasazená dvojka skončila prohrou s Estonkou Kaiou Kanepiovou v prvním kole. Na následujícím Medibank International v Sydney si poradila s turnajovou čtyřkou Caroline Wozniackou, aby ve druhé fázi soutěže podlehla Italce Flavii Pennettaové.\n\nDo Australian Open vstupovala jako nasazená šestnáctka. V osmifinále podruhé v řadě přešla přes dánskou světovou čtyřku Wozniackou. Při premiérové čtvrtfinálové účasti si poradila se šestou hráčkou světa Venus Williamsovou, když dokázala otočit průběh utkání, v němž ztratila první set a ve druhém již prohrávala 3–5 na gamy. Posledním kolem se stalo semifinále, kde mladší z amerických sester Serena Williamsová dovedla do vítězného konce tiebreaky obou setů. Po turnaji byla jako první čínská tenistka historie klasifikována poprvé v elitní desítce žebříčku WTA.\n\nNa turnaji Barclays Dubai Tennis Championships zdolala z pozice nasazené osmičky Maríu José Martínezovou Sánchezovou, aby v následném třetím kole dokázala otočit zápas proti Bartoliové, s níž téměř ztratila zápas, který otočila ze stavu 3–6 a 2–5. Před čtvrtfinále proti Izraelce Šachar Pe'erové z turnaje odstoupila.\n\nJako dvojka se zúčastnila premiérového ročníku Malaysian Open, kde skončila v prvním klání prohrou s Tatjanou Mariovou. Sedmou nasazenou pak byla na kalifornském Indian Wells Masters. Svůj úvodní zápas ve druhém kole nezvládla, když ji vyřadila Britka Elena Baltachová. Jako turnajová osmička přijela na floridský Masters v Key Biscayne. Pokračující pokles formy se odrazil v porážce prvního kola, v němž ji vystavila stopku Švýcarka Timea Bacsinszká.\n\nNa antuce halového Porsche Tennis Grand Prix porazila obhájkyni titulu Světlanu Kuzněcovovou. Ve čtvrtfinále však nestačila na finalistku turnaje Sam Stosurovou. Na pařížském grandslamu French Open figurovala jako jedenáctá nasazená. Ve třetím kole její pouť turnajem ukončila světová sedmnáctka a historicky první italská vítězka Roland Garros Francesca Schiavoneová, která poté v Paříži nenašla přemožitelku.\n\nSezónu na trávě zahájila jako jednička na AEGON Classic, na němž si připsala první titul sezóny. V semifinále porazila francouzskou čtyřku Aravane Rezaïovou a v boji o titul druhou nasazenou Marii Šarapovovou. Bodový zisk jí zajistil návrat do první desítky světové klasifikace. Jako turnajová sedmička na AEGON International musela po vítězném setu prvního kola v utkání s Blatachovou skrečovat, protože si přivodila poranění kolena. Do Wimbledonu se dokázala zotavit. Na londýnskou trávu přijížděla v roli turnajové devítky. Do čtvrtfinále prošla přes sedmou nasazenou Agnieszku Radwańskou. V něm pak nenašla recept na obhájkyni titulu a světovou jedničku Serenu Williamsovou. Po grandslamu se opět vrátila do elitní desítky žebříčku. Na závěrečné zářijové události velké čtyřky US Open byla osmou nasazenou. V úvodním zápasu ji ve třech setech porazila Ukrajinka Kateryna Bondarenková.\n\nDo Turnaje mistryň poprvé v kariéře nahlédla z pozice náhradnice, která ovšem nedostala šanci do soutěže zasáhnout. To ji umožnilo nastoupit na druhé závěrečné události ženského okruhu WTA Tournament of Champions, z pozice první nasazené. V úvodním kole ji vyřadila zkušená Japonka Kimiko Dateová a na indonéském ostrově Bali pro ni sezóna skončila.\n\nDo nového roku již vstupovala bez trenéra Thomase Hogstedta, který se stal koučem Rusky Marie Šarapovové.\n\nSezóna 2011 se stala nejlepší v její dosavadní kariéře, ovšem s nevyrovnanými výsledky.\n\nRok začala vítězstvím na turnaji v Sydney po finálovém triumfu nad Kim Clijstersovou. Poté se probojovala jako první Číňan do finále singlu na grandslamu, a to na Australian Open, po semifinálové výhře nad světovou jedničkou Caroline Wozniackou. V boji o titul podlehla světové dvojce Kim Clijstersové. Následně však prohrála čtyři zápasy v řadě, než dosáhla dobrých výkonů na antukové části okruhu v Evropě.\n\nDo semifinále se probojovala na Mutua Madrileña Madrid Open a také na mezinárodním mistrovství Itálie, v němž nestačila na Stosurovou. Největšího úspěchu dosavadní kariéry zaznamenala na druhém grandslamu sezóny French Open, když ve finále přehrála italskou obhájkyni titulu Francescu Schiavoneovou a stala se tak prvním Asiatem vůbec, jenž vyhrál dvouhru Grand Slamu.\n\nNicméně po zbytek sezóny prezentovala nevyrovnané výkony se zápasovou bilancí pět výher a sedm porážek. Ve Wimbledonu nepřekročila druhé kolo, když nestačila na Němku Sabinu Lisickou a na US Open skončila porážkou v úvodní fázi turnaje. S Rumunkou Simonou Halepovou prohrála ve dvou sadách.\n\nNa istanbulském Turnaji mistryň skončila v základní skupině.\n\nV sezóně se probojovala do čtyř singlových finále, z nichž jediné proměnila v zisk turnajového titulu.\n\nZ travnatého Wimbledonu odešla poražena již ve druhém kole poté, co nestačila na rumunskou tenistku Soranu Cîrsteovou. Necelý měsíc poté reprezentovala Čínskou lidovou republiku na tenisovém turnaji Her XXX. olympiády v Londýně. Do ženské dvouhry vstupovala jako desátá nasazená, ale v úvodní fázi pavouku podlehla Daniele Hantuchové. V ženské čtyřhře se představila po boku Šuaj Pchengové, se kterou vypadla ve druhém kole, když na české turnajové čtyřky Hlaváčkovou a Hradeckou uhrály jen čtyři gamy.\n\nZlepšení formy zaznamenala až na amerických betonech, kde se nejdříve probojovala do finále na kandaském Rogers Cupu. Její přemožitelkou se v něm stala Češka Petra Kvitová. Na dalším turnaji US Open Series již získala první titul sezóny. Ve finále Western & Southern Open zdolala Němku Angelique Kerberovou po třísetovém průběhu a zajistila si celkově druhé místo v sérii US Open. Na US Open ukončila její účast ve třetím kole turnaje britská teenagerka Laura Robsonová.\n\nCeloroční výsledky ji podruhé za sebou zajistily účast na závěrečném Turnaji mistryň pro osm nejlepších hráček sezóny. V červené základní skupině porazila Němku Angelique Kerberovou a podlehla dalším dvěma hráčkám, jak Viktorii Azarenkové, tak Sereně Williamsové. Turnaj tím pro ni skončil a sezónu zakončila na 7. místě.\n\nLi Na si připsala jediný titul sezóny z úvodní události roku. Zahrála si finále Australian Open a jako první Asiatka také semifinále US Open.\nSezónu zahájila na premiérovém ročníku turnaje Shenzhen Open hraném v čínském Šen-čenu, kde potvrdila roli nejvýše nasazené. Bez ztráty setu prošla do finále přes Minellaovou, Cohenovou, Jovanovskou a krajanku Pchengovou. V boji o titul porazila Češku Kláru Zakopalovou ve třech setech a připsala si sedmý singlový titul kariéry. O týden později skončila v semifinále Apia International na raketě pozdější šampiónky Agnieszky Radwańské. Třetí grandslamové finále si zahrála na Australian Open. V prvních dvou kolech svedla bitvy s McHaleovou a Moritovou. Ve čtvrtfinále si poradila s Keysovou. Mezi posledními čtyřmi vyřadila světovou čtyřku Agnieszku Radwańskou, když ve druhé sadě odvrátila čtyři mečboly při podání Polky a další tři při vlastním servisu. Ve finále nestačila na světovou jedničku Viktorii Azarenkovou, s níž prohrála ve třech setech. Během utkání si vyžádala zdravotní přestávku pro ošetření zraněného kotníku.\n\nPoranění hlezna z Austrálie ji vyřadilo na sedm týdnů z další části sezóny, včetně Qatar Total Open, Indian Wells Masters a exhibice BNP Paribas Showdown v Hongkongu, kde se měla střetnout s bývalou světovou jedničkou Wozniackou.\n\nNa okruh se vrátila floridskou událostí Miami Masters, kam přijížděla jako pátá nasazená. Po výhrách nad Bertensovou, Lepčenkovou a Muguruzovou. Ve čtvrtfinále skončila na raketě světové jedničky Sereny Williamsovéá, přestože ve druhé sadě vedla 5–2 a měla setbol. Set i celý zápas ztratila v tiebreaku.\n\nDruhým turnajem po návratu se stal antukový Porsche Tennis Grand Prix, hraný v hale. Z pozice druhé nasazené vyřadila Lučićovou Baroniovou, mezi osmičkou Kvitovou a v semifinále Mattekovou-Sandsovou. Na cestě za titulem ji zastavila až turnajová jednička Maria Šarapovová ve dvou sadách. Zhoršení formy se dostavilo na Mutua Madrid Open, kde ji stopku v úvodní fázi turnaje vystavila Bulharka Cvetana Pironkovová, a navazujícím Internazionali BNL d'Italia, v němž nepřešla třetí kolo. Horší výkonnost prodloužila porážkou od Bethanie Mattekové-Sandsové ve druhém kole French Open po třísetovém průběhu\n\nNa travnatých dvorcích AEGON International a ve Wimbledonu skončila vždy mezi poslední osmičkou hráček. Na prvním z nich prohrála s Jelenou Vesninovou a na londýnském pažitu pak s Agnieszkou Radwańskou po dramatickém průběhu.\n\nV severoamerické US Open Series se nejdále probojovala do semifinále kanadského Rogers Cupu a také Cincinnati Masters, když nejdříve nestačila na Soranu Cîrsteaovou a ve druhém případě ji vyřadila Serena Wiliamsová. Na US Open si jako první Asiatka v historii zahrála semifinále, z něhož odešla hladce poražena opět Serenou Williamsovou.\n\nNa závěrečný Turnaj mistryň hraný v Istanbulu přijížděla jako pátá hráčka světa. Základní skupinu vyhrála, když si poradila s Azarenkovou, Erraniovou i Jankovićovou, která ji dokázala vzít jediný set. V semifinále pak oplatila čerstvou porážku ze čtvrtfinále China Open Kvitové a poprvé postoupila do finále turnaje. V něm byla nad její síly dominantní tenistka sezóny Serena Williamsová, která ji přehrála ve třech setech. Zisk 1 050 bodů Li zajistil postup na kariérní maximum, když v následné klasifikaci WTA poprvé figurovala na 3. místě, na němž také zakončila sezónu.\n\nSezónu odstartovala úspěšnou obhajobou na druhém ročníku čínského turnaje v Šen-čenu. V prvních dvou kolech si poradila s Věrou Zvonarevovou, hrající na divokou kartu, a Ukrajinkou Nadijou Kičenokovou. Ve čtvrtfinále oplatila porážku z China Open 2011 rumunské hráčce Monice Niculescuové, když ji udolala v těsném třísetovém dramatu. Po hladkém průběhu semifinále, v němž na její raketě zůstala německé tenistka Annika Becková, prošla do přímého boje o titul. Podruhé v historii okruhu WTA Tour se v něm střetly dvě reprezentantky Čínské lidové republiky. Nad krajankou Šuaj Pchengovou zvítězila ve dvou sadách a připsala si osmý singlový a první obhájený titul kariéry.\n\nDo Australian Open přijížděla jako čtvrtá nasazená v roli jedné z favoritek. V prvních dvou kolech na její raketě zůstaly aktuální světová jednička a dvojka juniorského žebříčku Ana Konjuhová a Belinda Bencicová. Ve třetím se proti Lucii Šafářové ocitla na prahu vyřazení, když za stavu 1–6 a 5–6 odvracela mečbol soupeřky. Duel však dokázala otočit. V osmifinále přehrála Jekatěrinu Makarovovou a na další cestě do svého třetí finále v Melbourne Parku vyřadila Flavii Pennettaovou a mladou Kanaďanku Eugenii Bouchardovou. Druhý grandslamový titul získala finálovou výhrou nad Slovenkou Dominikou Cibulkovou po dvousetovém průběhu. Bodový zisk jí vrátil zpět na 3. příčku světové klasifikace, když na druhou Azarenkovou ztrácela pouhých 11 bodů. Světovou dvojkou se pak poprvé stala 17. února.\n\nPokles formy zaznamenala na druhém a třetím grandslamu roku. Na French Open nepřešla po třísetové prohře s Francouzkou Kristinou Mladenovicovou úvodní kolo. Ve Wimbledonu pak skončila ve druhé fázi turnaje na raketě Barbory Záhlavové-Strýcové poté, co nezvládla oba tiebreaky. Po prohře se rozhodl s Číňankou ukončit dvouletou spolupráci argentinský kouč Rodriguez.\n\nV důsledku zranění kolene, které ji doprovázelo od března, vynechala letní americkou sezónu US Open Series – účast na Rogers Cupu, Cincinnati Masters a US Open. Následně oznámila, že se na okruh plánuje vrátit premiérovým ročníkem Wuhan Open, konaného v září. Po neobhájení bodů za semifinále Rogers Cupu ji 11. srpna 2014 na 2. pozici žebříčku vystřídala Simona Halepová. Avšak kvůli dlouhodobým problémům s koleny (hlavně s pravým), které ji dělaly problémy celou její kariéru, oznámila 19. září, že s profesionálním tenisem končí. Na tiskové konferenci pak uvedla: „\"Mám za sebou složitý rok, musela jsem řešit hodně věcí, což mě vedlo k nevyhnutelnému rozhodnutí ukončit kariéru\".“\n\nLi Na se narodila v únoru 1982 ve Wu-chanu, hlavním městě čínské provincie Chu-pej. Otec Li Šeng-pcheng (čínsky 李盛鹏) závodil jako profesionální badmintonista a později pracoval na pozici obchodního zástupce místní společnosti. Zemřel na vzácnou kardiovaskulární chorobu, když bylo dceři čtrnáct let.\n\nV šesti letech začala hrát badminton. Za necelé dva roky vyměnila tento sport za tenis na popud chupejského trenéra Sia Si-jaa, který ji viděl hrát a rozpoznal potenciál. V roce 1997 se stala členkou čínské tenisové reprezentace a v sezóně 1999 vstoupila do profesionálního tenisu.\n\nRoku 2002 odešla z čínského národního týmu, aby se mohla věnovat dálkovému vysokoškolskému studiu na Chua-čungské univerzitě vědy a technologie, kde v roce 2009 získala bakalářský titul v žurnalistice. Čínská média uváděla několik dalších možných důvodů jejího odchodu z národního družstva. Spekulovalo se o špatných vztazích mezi vedením týmu a tenistkou, která stála v opozici společně se spoluhráčem a budoucím manželem Šan Ťiangem (姜山). Dále bylo zmiňováno, že její trenér Jü Li-čchiao (余丽桥) praktikoval příliš přísný a náročný přístup, zatímco jiná média psala, že požadavky tenistky nebyly trenérem vyslyšeny.\n\nDo čínské reprezentace se vrátila v sezóně 2004. Sňatek s tenistou Šan Ťiangem proběhl v roce 2006, kdy se také stal jejím osobním trenérem. Li Na se vzdala členství v národním družstvu opět v roce 2008 a stejně tak se nepodílela na novém státem řízeném proreformním sportovním systému, který se dotýkal také tenisu. Tato změna přístupu byla čínskými médii nazvána jako „Vyleť sám“ (单飞). V jejím důsledku si tenistka mohla samostatně zvolit realizační tým a také si ponechat větší podíl z výher. Před reformou ji zůstávalo 8–12 % ze sportovních výdělků. Od zavedení nové státní reformy se tento podíl zvýšil na 65 %.\n\nDne 19. ledna 2015 oznámila, že s manželem očekávají narození prvního potomka. Dceru Alisa porodila 3. června 2015.\n\nOd grandslamové výhry na Roland Garros 2011 podepsala několik sponzorských smluv, včetně kontraktů s firmami Mercedes-Benz a Taikang Life Insurance, které z ní postupně učinily nejlépe vydělávající sportovkyni světa. V tomto kritériu předstihla ruskou tenistku Marii Šarapovovou. Agent hráčky Max Eisenbud dojednal smlouvu se společností Nike, jejíž oblečení začala nosit.\n\nGrandslamový titul ji také pomohl ke kontraktu s Crown Limited, australskou obchodní skupinou v oblasti her a zábavy.\n\n\n"}
{"id": "285874", "url": "https://cs.wikipedia.org/wiki?curid=285874", "title": "Synekdocha", "text": "Synekdocha\n\nSynekdocha (řecky \"syn-ek-doché\", sdílená, spolu míněná část) je jazyková či rétorická figura, při níž je název celku použit pro označení části nebo naopak název části pro označení celku. Například „noční \"nebe\" zářilo“ místo \"hvězdy\" svítily nebo „pod rodnou \"střechou\"“ místo \"v domě\".\n\nSynekdocha patří mezi tropy a blízce souvisí s metonymií, takže se někdy pokládá za její zvláštní případ. Při přesnějším rozlišování je synekdocha použití názvu části pro celek nebo opačně, použití nadřazeného nebo podřazeného pojmu, kdežto metonymie předpokládá myšlenkové nebo věcné spojení mezi oběma názvy a metafora znamená použití nepříbuzného pojmu z jiné oblasti. \n\n\n\n\n\n\n\n\n\n\n\"Tento článek je založen z velké části na informacích z odpovídajícího článku anglické a německé Wikipedie (viz odkazy vlevo).\"\n"}
{"id": "285877", "url": "https://cs.wikipedia.org/wiki?curid=285877", "title": "Chuck (album, Sum 41)", "text": "Chuck (album, Sum 41)\n\nChuck je album skupiny Sum 41, vydané 12. října 2004. Do roku 2016 (kdy vyšlo album 13 Voices) to bylo poslední album, na němž hrál sólový kytarista skupiny Dave Baksh. Ten skupinu opustil 11. května 2006, aby rozvíjel svoji kariéru s novou skupinou Brown Brigade.\n\nAlbum je pojmenováno po členovi mírového sboru OSN Chucku Pelletierovi, který po vypuknutí bojů v Kongu pomohl evakuovat hotel, v němž byla skupina ubytována v době natáčení dokumentárního snímku pro organizaci War Child Canada.\n\n\nTato edice rovněž zahrnuje bonusový disk s tímto obsahem:\n\n\n\n"}
{"id": "285878", "url": "https://cs.wikipedia.org/wiki?curid=285878", "title": "Gustav Tschermak", "text": "Gustav Tschermak\n\nGustav Tschermak (19. dubna 1836 v Litovli – 4. května 1927 ve Vídni) byl rakouský mineralog.\n\nNarodil se v Litovli (u Olomouce) jako syn berního úředníka Ignáce Czermaka a do gymnázia chodil v Olomouci. Následně zahájil studia na univerzitě ve Vídni a pokračoval ve studiu na univerzitě v Heidelbergu a Tübingen v oboru mineralogie, kde získal doktorát. Vrátil se do Vídně, kde přednášel na univerzitě mineralogii a chemii.\n\nV roce 1862 byl jmenován zástupcem kurátora c.k. Dvorního mineralogického kabinetu (k.k. Mineralogischen Hof - Cabinet) a v roce 1868 se stal ředitelem tohoto kabinetu.. V roce 1873 byl jmenován řádným profesorem mineralogie a petrografie na Vídeňské univerzitě (Universität Wien), kde působil až do doby svého odchodu do penze (1906). V roce 1875 se stal řádným členem Vídeňské akademie věd (kaiserliche Akademie der Wissenschaften in Wien). Byl také povýšen do šlechtického stavu, čímž získal dědičný přídomek Edler von Seysenegg (šlechtic ze Seyseneggu), který mohou používat i jeho potomci. Stal se významnou osobností tehdejší mineralogie – byl prvním prezidentem Vídeňské mineralogické společnosti (Wiener Mineralogischen Gesellschaft) založené v roce 1901 a také čestným členem řady národních mineralogických společností včetně Ruské (Российское минералогическое общество).\n\nTschermak uzavřel manželství s o dva roky mladší dcerou univerzitního profesora botaniky a ředitele vídeňské botanické zahrady Eduarda Fenzla (1808–1879). Měli dva syny, z nichž jeden Armin Tschermak (1870–1952) se stal fyziologem a druhý Erich Tschermak-Seysenegg (1871–1962) botanikem a genetikem, a dceru Silvii (provdanou Hillebrandovou), po které v roce 1914 pojmenoval minerál silvialit.\n\n• 1864 – publikuje princip izomorfismu způsobeného podvojnou substitucí (nazývané někdy také „tschermakovskou substitucí“) a objasňuje, že živcové plagioklasy jsou směsnými krystaly albitu NaAlSiO (sodného živce) a anortitu CaAlSiO (vápenatého živce) dík nahrazování (substituci) dvojic (Na + Si) za (Ca + Al).\n\n• 1869 – vychází jeho spis Porphyrgesteine Österreichs aus der mittleren geologischen Epoche. Wien, K.K. Hof- und Staatsdruckerei, 1869. vi, 281 pp.\n\n• 1871 – zakládá časopis pro mineralogicko-petrografická sdělení - jeden z nejstarších zemězpytných evropských časopisů, který od roku 1872 vychází jako \"Tschermaks Mineralogisch-Petrographische Mitteilungen\" (později Mineralogische Mittheilungen) a je předchůdcem dnešního časopisu Mineralogy and Petrology vydávaného nakladatelstvím Springer.\n\n• 1884 – vychází jeho učebnice Lehrbuch der Mineralogie.(Wien, Hölder 1884), která v roce 1897 byla vydána po páté, v roce 1905 po šesté a roku 1923 dosáhla 9. („nezměněného“) vydání.\n\n• 1885 – publikuje práci o mikroskopických vlastnostech meteoritů. Spolu s Gustavem Rose (1798-1873) a Aristidem Brezinou (1848-1909) se později stává autorem klasifikační soustavy meteoritů „Rose-Tschermak-Brezina“.\n\nTschermak zemřel 24. května 1927 ve svých 91 letech. V nekrologu, který napsal Edward S. Dana (1849-1935) a který vyšel v časopise American Mineralogist jsou připomínány jeho studie v oblasti živců (1865), slíd (1878), chloritů (1890), a vermikulitů (1891). V roce 1928 připomněl Tschermakovu památku jeho žák Friedrich Bethe (1855-1931) v časopise Mineralogische Mitteilungen.\nNa počest Tschermaka – mineraloga je jeden z minerálů nazván Tschermakit (koncový člen amfibolů – monoklinický vápenatý amfibol Ca [(Mg, Fe) Al) (Si Al) O(OH) a město Vídeň pojmenovalo po něm ulici (Gustav Tschermak-Gasse), ve které dnes sídlí Indonéská ambasáda.\n\n"}
{"id": "285887", "url": "https://cs.wikipedia.org/wiki?curid=285887", "title": "Seznam dílů seriálu Veronica Mars", "text": "Seznam dílů seriálu Veronica Mars\n\nToto je seznam dílů seriálu \"Veronica Mars\". Americký dramatický televizní seriál \"Veronica Mars\" je premiérově vysílán od roku 2004. První dvě řady byly uvedeny na stanici UPN, třetí série, která skončila roku 2007, pak na stanici The CW. Roku 2014 byl natočen celovečerní film \"Veronica Marsová\" odehrávající se několik let po třetí řadě. Čtvrtá řada byla zveřejněna v roce 2019 na streamovací službě Hulu. Celkem bylo odvysíláno 72 dílů seriálu. \n\n<onlyinclude></onlyinclude>\n\n"}
{"id": "285889", "url": "https://cs.wikipedia.org/wiki?curid=285889", "title": "Owensboro", "text": "Owensboro\n\nOwensboro je třetí největší město v Kentucky. V roce 2000 zde žilo 54,067 obyvatel. Území města bylo osídleno koncem 18. století, v roce 1817 bylo pojmenováno po plukovníku Abrahamu Owenovi a povýšeno na město.\n\n\n"}
{"id": "285891", "url": "https://cs.wikipedia.org/wiki?curid=285891", "title": "Elijahu Inbal", "text": "Elijahu Inbal\n\nElijahu Inbal ( אליהו ענבל , nar. 16. února 1936 v Jeruzalémě) je izraelský dirigent. V sezóně 2009/2010 nastoupil po Zdeňku Mácalovi na místo šéfdirigenta České filharmonie, kde působil do roku 2011.\n\nEliahu Inbal začal svá studia na hudební akademii v Jeruzalémě v oborech hra na housle a skladba. Po doporučení Leonarda Bernsteina získal stipendium na pařížské konzervatoři na obor dirigování, kde navštěvoval mimo jiné mistrovské kurzy Sergiu Celibidacheho. V roce 1962 vyhrál první ročník mezinárodní dirigentské soutěže Guida Cantanelliho, což mu otevřelo dveře pro velikou kariéru. Od té doby hostoval u mnoha světoznámých orchestrů.\n\nV letech 1974 až 1990 působil jako šéfdirigent Symfonického orchestru frankfurtského rozhlasu, se kterým získal ocenění za nahrávky celého symfonického díla Gustava Mahlera, Antona Brucknera a Hectora Berlioze.\n\nV letech 1984 až 1987 byl zároveň šéfdirigentem benátského \"Teatro La Fenice\".\n\nOd roku 1996 do roku 2001 působil jako šéfdirigent \"Orchestra Nazionale della RAI\" v Turíně.\n\nMezi lety 2001 a 2006 byl šéfdirigentem \"Berlínského symfonického orchestru\", od září 2007 se opět stal šéfdirigentem \"Teatro La Fenice\".\n\nV roce 2009 se stal šéfdirigentem České filharmonie, kde působil do roku 2011.\n\n"}
{"id": "285892", "url": "https://cs.wikipedia.org/wiki?curid=285892", "title": "Seznam dílů seriálu Městečko South Park", "text": "Seznam dílů seriálu Městečko South Park\n\nToto je seznam dílů seriálu \"Městečko South Park\". Americký animovaný sitcom \"Městečko South Park\" (v originále \"South Park\") je vysílán televizí Comedy Central nepřetržitě od roku 1997. Do konce roku 2019 vzniklo celkem 23 řad seriálu o 307 dílech.\n\n<onlyinclude></onlyinclude>\n\n8. července 2015 Comedy Central potvrdila, že bude seriál vysílat minimálně do roku 2019, tedy po 23. řadu (včetně).\n\nV roce 2019 bylo potvrzeno, že se seriál bude vysílat minimálně do roku 2022, tedy po 26. řadu (včetně).\n\n3. října 2006 ve spojení s 10. výročím seriálu, Comedy Central vydal sadu DVD nazvanou \"South Park The Hits: Volume 1\", která obsahovala deset nejoblíbenějších epizod Parkera a Stone, čtyři nejoblíbenější epizody dle fanoušků a první vydání \"ducha vánoc\".\n\n\n\nV příležitosti vydání desáté série 4. října 2006, Comedy Central odvysílalo těchto deset epizod, které \"změnily svět\".\n\n\n\n"}
{"id": "285894", "url": "https://cs.wikipedia.org/wiki?curid=285894", "title": "Sebepojetí", "text": "Sebepojetí\n\nSebepojetí je sociálněpsychologický pojem, který vyjadřuje postoje a očekávání, která jedinec chová vůči sobě samému. Vytváří se po celý život již od prenatálního období v sociálních interakcích, jeho důležitými součástmi jsou sociální srovnání a zpětná vazba.\n\nPojem se objevuje v západních filozofických školách až v 17. století. Zabývali se jím ve svých pracích Descartes, Locke a Hume, kteří považovali koncept \"já\" za základní součást vědomí. Ve 20. století se Charles Horton Cooley, G. H. Mead a C. R. Rogers zabývají vlivem sociálních interakcí na tvorbu sebepojetí, E. Goffman pojímá \"já\" jako sérii rolí, které lidem umožňují vstupovat do sociálních interakcí.\n\nPodle psychologa T. Vernyho se sebepojetí formuje už v prenatálním období. Nenarozené dítě cítí a vnímá signály, které k němu přicházejí už v době, kdy je ještě v děloze. Tyto signály ovlivňují, jak se dítě bude v budoucnu vnímat. Přicházejí převážně od matky, psychické zdraví dítěte je silně ovlivněno jejím vnímáním těhotenství a duševním rozpoložením, ale role otce a toho, co k ženě a nenarozenému dítěti cítí je také nezanedbatelná.\n\nJak zpětná vazba ovlivňuje sebepojetí, rozvíjí roku 1902 Charles Horton Cooley. Tvrdí, že to, co si myslíme o sobě, formují domněnky o tom, co si o nás myslí druzí. Sebepojetí popisuje jako \"zrcadlové já\" a na jeho tvorbě se podílí tři složky:\n\nPodle Meada (1934) vzniká \"já\" v sociálních interakcích a vnímáním reakcí lidí na naše chování. \n\nC. R. Rogers (1961) vysvětluje sebepojetí jako výsledek zvnitřnění podmínek hodnoty, které se vytvářejí v sociálních interakcích. Lidé podle něj mají dvě základní potřeby:\n\nE. Goffman 1959 považuje \"já\" za sérii rolí, které mu umožňují sociální interakce a jejichž repertoár se postupně rozšiřuje. \"Já\" má různé aspekty, které člověk uplatňuje při svém kontaktu s ostatními a tím se tyto aspekty kultivují a rozvíjejí.\n\n\n"}
{"id": "285895", "url": "https://cs.wikipedia.org/wiki?curid=285895", "title": "Seznam dílů seriálu Útěk z vězení", "text": "Seznam dílů seriálu Útěk z vězení\n\nToto je seznam dílů seriálů \"Útěk z vězení\". Americký akční dramatický seriál \"Útěk z vězení\" vysílala televize Fox premiérově od 29. srpna 2005. Závěrečnou pátou řadu zakončí premiéra závěrečného dílu, který měl premiéru 30. května 2017. Celkem bylo odvysíláno 90 dílů. \n\n<onlyinclude></onlyinclude>\n\nV lednu 2018 televize Fox oficiálně potvrdila výrobu šesté řady.\n\n"}
{"id": "285897", "url": "https://cs.wikipedia.org/wiki?curid=285897", "title": "Heuristické algoritmy", "text": "Heuristické algoritmy\n\nHeuristické algoritmy jsou takové algoritmy, které při svém výpočtu používají heuristiku. Algoritmus typicky obsahuje možnost volby pokračování výpočtu, tj. která data, v jakém pořadí a jak se budou zpracovávat. Tato konkrétní volba, tzv. strategie, je pak heuristická (viz návrhový vzor strategy).\n\nInformatika jako věda o informacích a jejich zpracování chápe heuristiku jako postup získání řešení problému, které však není přesné a nemusí být nalezeno v krátkém čase.\nSlouží však nejčastěji jako metoda rychle poskytující dostatečné a dosti přesné řešení, které však nelze obecně dokázat.\nNejčastější použití heuristického algoritmu nalezneme v případech, kde není možné použít jiného lepšího algoritmu, poskytujícího přesné řešení s obecným důkazem.\n\nPojem heuristický algoritmus se obvykle používá pro algoritmy, které neposkytují (matematické) záruky kvality řešení, případně kdy nevíme, zda heuristika uspěje. Viz část Souvislosti.\n\n\nJe vhodné si uvědomit, že heuristika může selhat. Podle druhu problému a použité heuristiky to znamená, že algoritmus nevydá správné řešení, žádné řešení, optimální řešení, běží déle, ...\n\nAlgoritmus, který obsahuje rozhodování, ale neurčuje konkrétní použitou heuristiku/strategii, se nazývá generický algoritmus (neplést s generickým programováním). Jádro tohoto přístupu vystihuje návrhový vzor strategie.\n\nPro konkrétní problém může existovat víc heuristik. Například jsou vhodné nebo přímo navrženy pro určité druhy dat anebo mají jiný poměr cena/výkon (tj. rychlost/kvalita). Pokud známe typická data, lze navrhnout heuristiku tak, aby dobře zpracovala tato typická data.\n\nVýběr pokračování výpočtu může být náhodný místo heuristický, případně kombinovaný, tj. většinou se řídí heuristikou a s malou pravděpodobností náhodou (s použitím generátoru pseudonáhodných čísel). Podobně lze kombinovat několik heuristik v rámci jednoho výpočtu, například deterministicky nebo náhodně.\n\nHeuristikou nazýváme postup, který, i když neprobere všechny možnosti, je schopný v některých případech podat výsledek.\nVýsledek je podáván zpravidla jedním ze dvou možných způsobů. Buď jako kladný výsledek (odpověď), nebo jako výrok neurčitosti.\n\nHeuristické algoritmy se začaly používat s příchodem výpočetní techniky, kde jsou rozvíjeny a často používány pro řešení složitých problémů. Jsou vhodné zejména pro řešení složitých funkcí s mnoha parametry a složitým průběhem s mnoha extrémy.\n\nNapříklad algoritmy deterministické jsou v řešení složitých problémů velmi špatně použitelné, protože jejich náročnost (zejména časová) roste, s lineárně rostoucím rozsahem problému, exponenciálně (...zpochybněno). Naopak výhodou je oproti heuristickým algoritmům nalezení přesného, optimálního řešení, které lze dokázat. Lépe řečeno, o algoritmu se dokáže, že vrací optimální řešení. O výsledném řešení se už nic nedokazuje.\n\nVelmi často se setkáváme s metodami kombinujícími heuristické algoritmy s deterministickými.\n\n\nMetod je celá řada a každá má své klady a zápory. Mezi klady řadíme možnost nalezení přesného řešení, typicky rychleji než u přesných algoritmů. Mezi zápory dobu, která je k provedení algoritmu potřeba, případně množství upřesňujících parametrů. (zpochybněno: heuristické alg. používáme tam, kde přesný výpočet trvá dlouho. Některé heuristiky jsou proto navrhovány s ohledem na rychlost provedení)\n\nKromě obecných heuristik (a metaheuristik) se heuristiky navrhují speciálně pro jeden konkrétní problém, resp. algoritmus, anebo dokonce jen pro určitou třídu vstupních dat (např. pouze pro \"rovinné\" grafy místo obecných grafů)\n\nVětší jistotu, že nalezený výsledek je přesný, můžeme u některých metod zvýšit opakováním heuristického algoritmu. Aby se jednotlivé běhy heuristiky neopakovaly, lze použít náhodné čísla anebo různé počáteční konfigurace.\n\nPoužití heuristických algoritmů je velmi dobře použitelné při řešení tzv. \"Problému obchodního cestujícího\", který má nejkratší cestou projít města vyznačená na mapě.\n\nBěžně používané algoritmy využívající heuristiku, jejichž služeb využíváme každodenně, jsou algoritmy pro heuristickou analýzu integrované v antivirových software. Dále se heuristické algoritmy využívají pro odhalení e-mailového spamu (<nowiki>\"zpochybněno\"</nowiki>: spíš pravděpodobnostní výpočty, i když můžou vypadat jak alchymie), ve specializovaném vývojovém a simulačním software určeném pro různé oblastí použití (od strojírenství, přes oblast IT až po lékařství...).\n\nPro optimalizační problémy, teda hledání minima anebo maxima funkce na nějaké množině, aproximační algoritmy na rozdíl od heuristických obvykle poskytují odhad kvality vydaného řešení. Pokud pro problém existuje aproximační algoritmus, pak je vhodné spustit aproximační algoritmus jednou a heuristický případně opakovaně. Takto dostaneme dobré výsledky od heuristiky se zárukou, protože pokud heuristika i opakovaně selže, máme výsledek se zárukou od aproximačního algoritmu.\n\nPro rozhodovací problémy, na které se odpovídá ANO/NE, se mluví o pravděpodobnostním algoritmu, pokud poskytuje záruky na pravděpodobnost špatné odpovědi. Pravděpodobnostní algoritmus může odpovídat taky NEVÍM, občas.\n\n"}
{"id": "285898", "url": "https://cs.wikipedia.org/wiki?curid=285898", "title": "Mormaer", "text": "Mormaer\n\nMormaer (v gaelské skotštině \"mór\" – \"mhaor\", v poangličtěné podobě mormaer) byl titul vysokého správce používaný v raném středověku ve Skotsku. Mormaer byl správce svěřeného území – provincie, a zodpovídal se pouze skotskému velekráli. V 11. století existovalo v tehdejším Skotsku šest severních provincií spravovaných mormaery:\nÚzemí jižně od Clyde a Forth měla oproti severním provinciím odlišná teritoriální postavení. Nebyla spravována mormaery, ale králi pod nadvládou velekrále.\nÚzemně největší a nejbohatší z mormaerských severních provincií byla Moray. Významnější postavení měl ale mormaer z Athollu, jelikož mormaerové z Athollu měli nepsané, ale uznávané, přednostní právo na získání titulu skotského velekrále. Mezi mormaery z Moray a Athollu tak panovala závist a nevraživost. Mormaerové z Moray ale nakonec titul velekrále také získali. Roku 1040 se stal velekrálem mormaer z Moray Macbeth I..\n"}
{"id": "285899", "url": "https://cs.wikipedia.org/wiki?curid=285899", "title": "Deblík", "text": "Deblík\n\nDeblík () je 459 metrů vysoký neovulkanický kuželovitý vrch v geomorfologickém okrsku Kostomlatské středohoří, které je součástí nadřazeného celku České středohoří. Tvoří ho limburgitová a bazanitová žilná tělesa. Zvedá se na pravém břehu řeky Labe, která jej ze západní a severní strany půlkruhem obtéká, na půli cesty mezi dvěma velkými městy Ústeckého kraje – 8 km severozápadně od Litoměřic a 8 km jižně od Ústí nad Labem. Jižně od Deblíku leží obec Libochovany, na severním úpatí pak ústecké městské části Církvice a Sebuzín. Vrch i jeho okolí jsou součástí rozsáhlé chráněné krajinné oblasti České středohoří.\n\nZalesněný vrch, při jehož obvodu vybíhají četné vedlejší suky, je z jihozápadní a západní strany silně narušen těžbou kamene (probíhala 1929–1988), kterou provozuje společnost Tarmac CZ (název společnosti k 1. listopadu 2010 změněn v souvislosti koupě společnosti skupinou EUROVIA na EUROVIA Kamenolomy). Na Deblíku byl v roce 1996 zaznamenán zatím poslední výskyt kriticky ohrožené byliny včelník rakouský v oblasti severních Čech.\n\nNa vrchol nevede značená turistická cesta.\n"}
{"id": "285902", "url": "https://cs.wikipedia.org/wiki?curid=285902", "title": "Zvukař", "text": "Zvukař\n\nZvukař je profese, která se zabývá technickými aspekty záznamu a šíření zvuku. Vyskytuje se v mnoha uměleckých i neuměleckýcch oborech lidské činnosti. Zvukaři pracují i při všech větších kulturních, sportovních a společenských akcích, kde je třeba ozvučit širší společenské prostory, stejně jako v médiích, která pracují se zvukem – uplatňuje se v divadlech, televizi a rozhlase, v nahrávacích studiích, u filmu a na koncertech. \n\nMistr zvuku patří mezi hlavní tvůrčí profese ve filmovém štábu, je zodpovědný za zvukovou stránku filmu. Na filmu se podílí již v přípravných pracích, kdy s kameramanem, režisérem (a případně architektem, trikovými kameramany a profesemi, které jsou zrovna potřeba) objíždí lokace, kde se bude natáčet, a určuje, kde se bude zvuk snímat kontaktně a jaké scény se udělají postsynchronem. Často se účastní i psaní technického scénáře. V natáčecím období se společně s mikrofonistou zúčastňuje natáčení, kde je zodpovědný za zvukový záznam dialogů a veškeré herecké akce. Pomáhá také při případném natáčení playbacku. Druhá část jeho spolupráce na filmu přichází v postprodukci, poté, co je hotov finální střih, zajišťuje nahrávání postsynchronů, zvukových efektů (tzv. brunclíků) a přípravu filmu k zvukovému mixu. \n\nMistr zvuku je poměrně široké označení užívané v českých zeměpisných šířkách pro všechny zvukové profese. Zatímco dříve zpravidla celou zvukovou složku filmu obstaral jediný člověk, v současnosti, v době nových formátů a specializace profesí, se již na zvukové složce filmu většinou podílí více lidí. Přesto je funkce zvukařů relativně podceňována, přestože ozvučení filmu může výrazně dodat dramatičnosti snímku a posunout ho o něco výše. Obzvláště při úrovni zvukové techniky a širokých možnostech postprodukčního zpracování, které jsou nyní k dispozici, se zvukař stává důležitým členem tvůrčího týmu.\n\nZvukař patří mezi hlavní profese také při realizaci koncertních vystoupení a turné. Spolu se systémovým technikem (u menších akcí bývá systémovým technikem sám zvukař) je zodpovědný za správné vybavení koncertu aparaturou podle nároků produkce, a také za její správné nastavení a bezchybný provoz. Kromě technických záležitostí se s průběhu koncertu snaží zprostředkovat výkon vystupujícího umělce publiku tak, aby maximálně podpořil umělecký dojem vystoupení. Proto by každý zvukař z hudební sféry zvukařské práce měl nejen dobře slyšet, ale také přinejmenším správně cítit a ctít hudbu, se kterou pracuje. \n\nNa realizaci koncertů se podílejí také další profese, se kterými zvukař úzce spolupracuje, například systémový technik (je zodpovědný za správné nastavení ozvučovacího systému), odposlechový zvukař (má na starosti mix odposlechů pro vystupující umělce), jevištní technik dráteník (stará se o správné zapojení kabelů na jevišti), rigger (jeho úkolem je věšet vše potřebné na příhradovou konstrukci a to v souladu se všemi bezpečnostními předpisy), jevištní mistr (v divadle šéfuje kulisákům), kulisák (má na starosti nejen pohyb kulis, ale také další práci s jevištní technikou), osvětlovač (zodpovídá za vkusné a v divadle i správné nasvícení scény), pyrotechnik (stará se o ohňostroje) a další.\n\nZvukař patří v divadle mezi umělecko-technické profese. V České republice je umělecká role často upozaďována a je zdůrazněna především technická stránka profese. Jeho hlavní činností je obsluha celé zvukové aparatury divadla, její údržba a systémový rozvoj ve spolupráci s managementem divadla. Divadelní zvukař musí ovládat všechny zvukařské profese (nahrávání, mixáž a úprava nahrávek, live zvučení, odbavování playbacků). \n\nNa tvorbě představení zvukař spolupracuje s režisérem, autorem hudby a případně sounddesignérem. Jeho práce začíná typicky v období technických zkoušek, v případě hudebních představení již v období korepetic. Vždy je přítomný na hlavních a generálních zkouškách. Na nich je vytvářeno ve spolupráci s režisérem či sounddesignérem celkové zvukové vyznění inscenace. Zvukař následně musí na každé repríze inscenace tento zvukový projev co nejpřesněji interpretovat. Při používání mikroportů bývá od činnosti zvukaře oddělena péče o mikroporty, za které přebírá odpovědnost portový technik (portař). V některých zemích (např. USA) se lze setkat s větším rozdělením jednotlivých kompetencí zvukaře na více osob (operátor mixputlu, zvukový technik, sounddesigner, portař a mikrofonista). \n\nV České republice jsou velmi omezené možnosti vzdělávání divadelních zvukařů. Nejpříbuznější obor „jevištní technologie“ nabízí Janáčkova akademie múzických umění v Brně, kde se studium věnuje i divadelnímu zvuku. \n"}
{"id": "285903", "url": "https://cs.wikipedia.org/wiki?curid=285903", "title": "James McQuilkin", "text": "James McQuilkin\n\nJames Robbie Leonard McQuilkin (* 9. ledna 1989) je severoirský fotbalový záložník, momentálně bez angažmá.\n\nMcQuilkin prošel všemi mládežnickými týmy ve West Bromwich Albion a v sezoně 2006/07 jednou nastoupil za rezervní tým tohoto klubu z Birminghamu. Ve věku 16 let a 181 dní debutoval v prvním mužstvu Albionu, stalo se tak 9. července 2005 v přátelském zapase na půdě Telfordu United.\n\nV srpnu 2007 přestoupil do FC Tescoma Zlín, kontakt navázal trenér starších dorostenců a šéftrenér mládeže Tescomy Jiří Chytrý.\n\nPodzim sezóny 2007/08 odehrál v B-týmu působícím v Moravskoslezské fotbalové lize. V devíti zápasech nevstřelil žádný gól. McQuilkin byl v lednu 2008 zařazen do ligového kádru, debut v Gambrinus lize si odbyl 8. března 2008 v domácím zápase Tescomy proti Viktorii Plzeň, když v 69. minutě utkáni střídal Jana Krause.\n\nReprezentoval Severní Irsko v kategorii U17, U19 a U21.\n\n"}
{"id": "285904", "url": "https://cs.wikipedia.org/wiki?curid=285904", "title": "Magnetická páska", "text": "Magnetická páska\n\nMagnetická páska je pevné medium sestávající z magnetické vrstvy nanesené na plastické pásce. Do této kategorie spadají v podstatě pásky ve všech běžně používaných audio a videokazetách, nebo zálohovací pásky používané například v mainframech a různých datových úložištích, kdy je třeba ukládat velké množství dat po dlouhou dobu co nejspolehlivěji.\n\nDále existují například magnetooptické a optické paměťové pásky, které používají podobný princip záznamu, nedosáhly však významného komerčního úspěchu a rozšíření.\n\nZvuk byl na počátku éry zvukových záznamů zaznamenáván mechanicky. Thomas Edison jej začal nahrávat na válečky fonografu, vytlačeného rovněž mechanickým gramofonem. Dán Waldemar Poulsen se vydal jinou cestou. Pokusil se zaznamenat zvuk na tenký ocelový drátek, převíjený vysokou rychlostí mezi póly elektromagnetu, kterým protékaly hovorové proudy z telefonního sluchátka. Jeho vynález dostal název telegraphon. Jinak se označoval také jako mluvící přístroj. Práce s kilometry vlasově tenkého drátu však nebyla snadná. Záznam byl velmi zarušený a střih nemožný.\n\nMagnetická páska byla prvně použita pro záznam zvuků Fritzem Pfleumerem v Německu v roce 1926. Ten vycházel z vynálezu magnetického záznamu na drát Valdemara Poulsena z roku 1898. Pfleumerův vynález používá prášek oxidu železitého nanesený na dlouhém proužku papíru. Tento objev byl později zdokonalen německou společností AEG, která vyráběla záznamová zařízení a společností BASF, která k nim vyráběla pásky. Firma AEG nahradila snadno se trhající papír za celuloidový pásek, na který se přes tenkou mezeru kruhového magnetu zaznamenávaly zvukové kmitočty. Takto se zrodil první pásek pro magnetofon, slavící obdiv na Berlínské rozhlasové výstavě v roce 1935. V roce 1933, ve společnosti AEG, vynalezl Eduard Schuller hlavu rekordéru ve tvaru prstenu. Do té doby se používaly hlavy s úzkým tyčovým profilem, které poškozovaly pásky. Důležitým vynálezem této doby byla také vysokofrekvenční předmagnetizace, která výrazně zlepšovala věrnost zaznamenaného audio signálu.\n\nPrvní magnetický pásek byl 6,5 mm široký a navíjel se na cívku. Byl tenčí než lidský vlas a zaznamenaný signál měl frekvenční rozsah pouze 6 kHz. Poprvé v rozhlasové historii se však daly nahrávky stříhat a bylo tak možné rychle opravovat chyby či opravit přetržený pásek.\n\nVzhledem k předválečné politice Německa a ke vzrůstajícímu napětí na mezinárodní půdě, byly tyto výzkumy před zbytkem světa tajeny.\n\nAž po válce se Američanům Jacku Mullinovi a majoru Johnu Herbetu Orrovi podařilo získat tyto technologie a poté už nic nebránilo v rozvoji audio, video a různým dalším formátům pásek se speciálním využitím.\nNedlouho poté se páskové mechaniky staly masovou záležitostí i mezi běžnými uživateli, nejprve jako magnetofony, datová úložiště k prvním domácím počítačům, nakonec i jako videorekordéry.\n\nNahrávaní videa, které klade mnohem větší nároky na šířku pásma než audio pásky, bylo možno uskutečnit díky vynálezu šroubovicového snímání. První video rekordéry byly kotoučové, moderní systémy ale už používaly kazetové pásky. Video-kazetové rekordéry byly ve své době v domácnostech poměrně velmi obvyklou součástí vybavení domácnosti, později ale začaly ustupovat rekordérům používajícím jiné záznamové technologie a techniky.\nV současné době (2009) již nejsou video-kazetové rekordéry v domácnostech prakticky používané. Staré videopřehrávače díky cenám většinou nahradily přehrávače optické, ponejvíce DVD a nově i Blu-ray disk.\n\nPoužití magnetické pásky pro uchování dat se stalo jedním ze základů počítačového průmyslu.\n\nMagnetická páska byla prvně použita pro ukládání počítačových dat v roce 1951 na počítači UNIVAC I. Nahrávacím médiem byl tenký poniklovaný bronzový pásek o šířce 12.7 mm (Vicalloy). Hustota nahrávání byla 128 znaků na palec (198 mikrometrů/znak) na osmi stopách, s konstantní rychlostí 2,54 m/s a datovým tokem 12800 znaků za sekundu. Z osmi stop bylo šest datových, jedna paritní a další časová. Kvůli plánovaným mezerám mezi jednotlivými bloky pásky byla skutečná rychlost přenosu 7200 znaků za sekundu.\n\nPrvní mechanické kazetové jednotky firmy IBM byly velmi sofistikované. Extrémně rychlého přepínání mezi pohybem pásky a jejím zastavením bylo dosaženo pomocí rychlých elektromotorů a napínáním pásky pomocí vývěvy v u-smyčce. Mechanické napínání pásky pomocí kladky by totiž svou vahou způsobovalo trhání pásky. Data byla zaznamenávána v blocích a rozjezd pásky z klidu do plné rychlosti 112,5 palce za sekundu trval jen 1,5 milisekundy. Když byl systém aktivní, jeden kotouč podával pásku dovnitř a druhý navíjel pásku ven, přičemž se téměř okamžitě a nesynchronizovaně roztáčely nebo zastavovaly, což vytvářelo poměrně zajímavý vizuální efekt. Záběry těchto sálových páskových jednotek v době své největší slávy často reprezentovaly »počítač« v různých filmech a televizních seriálech.\n\nSoučasné magnetické páskové systémy používají kotouče mnohem menší než původních 10,5 palců a jsou uzavřeny ve schránce kvůli ochraně proti mechanickému poškození a snadné manipulaci. Pásková jednotka používá přesně řízené motory k přetáčení pásky z jednoho kotouče na druhý. Hlava přehrávače se dotýká pásky a umožňuje tak zápis nebo čtení záznamu. Moderní kazety jsou ve vyráběny formátech DAT/DDC, AIT, Digital Linear Tape a Linear Tape Open. Pásky mají poměrně dlouhou životnost.\n\nPásky zůstávají konkurenceschopnou alternativou pevným diskům vzhledem ke své nízké ceně. Ačkoli hustota záznamu na cm² je nižší než u pevných disků, dostupné místo na pásce je obvykle větší (záleží na typu). Největší kapacita páskových médií je obecně na stejné úrovni jako kapacita největších dostupných pevných disků (cca 1,6 TB v roce 2010). Během celé své existence pásky poskytovaly velkou cenovou výhodu oproti magnetické diskové paměti, obzvláště pro vytváření záložních dat, kde je přenositelnost médií také velmi důležitá. Rychlý rozvoj velikosti disků a jejich ceny společně s pomalejší inovací pásek snížil podíl produktů magnetických pásek na trhu.\n\n"}
{"id": "285905", "url": "https://cs.wikipedia.org/wiki?curid=285905", "title": "Leviathan (kniha)", "text": "Leviathan (kniha)\n\nLeviathan \"neboli o podstatě, zřízení a moci státu církevního a občanského\" ( ), krátce a běžně jen Leviathan, je kniha napsaná r. 1651 Thomasem Hobbesem. Její název je převzat dle biblického Leviathana (mořské nestvůry). Kniha je státně teoretickým pojednáním, zabývajícím se strukturou společnosti, která je efektně znázorněna i na titulní stránce zobrazením státního giganta tvořeného z jednotlivců, který nese v jedné ruce meč, v druhé biskupskou berlu.\n\nPři hodnocení obsahu této teoretické knihy je stále nutné mít na paměti dobový kontext. Hobbes napsal Leviathana jako reakci na osobní zkušenost s krutou realitou právě probíhající anglické občanské války. Ta je pro něj obrazem společnosti v přirozeném stavu, ve které je člověk člověku vlkem (\"homo homini lupus\", obrat původně použil Titus Maccius Plautus cca 200 př. n. l.).\n\nV Leviathanovi Hobbes představil doktrínu základů společnosti a legitimních vlád. Jednalo se o jednu z prvních prací teorie společenské smlouvy. V přirozeném stavu člověka, což jiní filosofové označují jako přirozený stav, i když někteří lidé jsou silnější nebo chytřejší než ostatní, přesto nikdo není ani tak silný, ani tak chytrý, aby se nemusel obávat násilné smrti. Při hrozbě smrti si člověk v přirozeném stavu nemůže pomoci jinak, než bránit se všemi možnými prostředky. Sebeobrana proti násilné smrti je nejvyšší potřebou člověka a práva se rodí z potřeb. V přirozeném stavu má každý právo (či licenci) na cokoliv ve světě. Kvůli vzácnosti věcí ve světě je zde proto na právu založená stálá válka všech proti všem (\"bellum omnium contra omnes\").\n\nŽivot člověka v přirozeném stavu \"trpí osamělostí a nouzí, je bídný, brutální a krátký\".\n\nKvůli těmto praktickým zkušenostem s válkou i jejich teoretickým zdůvodněním přirozeného stavu Hobbes vytváří teorii společenské smlouvy pod vládou absolutního suveréna. Všeobecný chaos může být odvrácen pouze silnou centrální vládou. Kvůli tomu je Hobbes ochoten akceptovat i značnou míru zneužívání této centrální moci, vzpoura proti moci je nepřípustná. Výjimkou je, pokud autorita není schopná zajistit \"mír a obranu\" (hlavní účel své existence), pak se smlouva stává neplatnou a člověk se vrací do přirozeného stavu, než se vytvoří společenská smlouva nová.\n\nSuverén, ať se jedná o monarchii, aristokracii nebo demokracii (Hobbes přitom preferuje absolutismus), musí být Leviathan, absolutní autorita. Právo je pro Hobbese vynucováním smluv. Politická teorie se příliš neliší od jeho dvou předchozích děl The Elements of Law a De Cive (O občanech).\n\nNa úrovni jedince je smlouva výhodná, protože stav stálé války není v nejlepším zájmu člověka. Lidé mají v podstatě egoistickou a materialistickou potřebu válku ukončit, neboť se nechtějí stále bát smrti a rádi pohodlně žijí a doufají v uspokojení těchto svých potřeb ve společnosti. Proto vytváří pokojnou společnost vstupem do společenské smlouvy. Všichni jedinci ve společnosti předávají právě akorát svých přirozených práv, aby autorita mohla zajistit vnitřní mír a společnou obranu.\n\nHobbesův stát je silně autoritativní a zároveň minimalistický. Kromě míru, obrany a vynucování smluv by stát neměl do ničeho zasahovat. Jelikož však suverén není nijak omezen, neexistuje ani způsob, jak zaručit, že se suverén skutečně takto sebeomezí a pravidla neporuší.\n\nPodle Hobbese má být suverén vázán svými závazky k přirozenému právu. Ačkoliv nemá povinnost tvořit legislativu, je pro něj výhodné postupovat podle zákonů, které vedou k bezpečí a míru. Závazek suveréna je zde proto jen morální a nezajištěn.\n\nSuverén rovněž udržuje rovnost ve státě, neboť běžní lidé jsou všichni stejně \"vymazáni\" v jasu svého suveréna. Hobbes toto vymazání lidí přirovnává k blednutí hvězd v jasu slunce.\n\nHobbesova politická doktrína je \"neškodit\". Používá negativní verzi zlatého pravidla, tj.\"nečiňte jiným to, co nechcete, aby ostatní činili vám\". V kontrastu s tím je křesťanská pozitivní verze \"konejte ...\", která je podle Hobbese pouze receptem na sociální chaos.\n\nHobbes odmítá dělbu státní moci. Leviathan koncentruje moc výkonnou, zákonodárnou i soudní.\n\nKromě toho má v Leviathanovi suverén i moc určovat záležitosti víry a vyznání, protože pokud tak nečiní, vnáší se do společnosti nesoulad. Hobbes předkládá svou vlastní náboženskou teorii, ale je ochoten se podrobit vůli suveréna poté, až se znovu ustaví (kniha je psána uprostřed občanské války), zda ji sezdá přijatelnou. Leviathan obsahuje rozsáhlé pasáže, které zpochybňují nejen četné křesťanské hodnoty, ale i věrohodnost Písma a jeho přijatelnost.\n\nV otázce daní je Leviathan oprávněn vybírat \"stejně\", neboť všem stejně zaručuje ochranu. Hobbes věřil, že daně jsou nezbytné pro podporu vojska a vojsko pro zaručení vlády práva. Pro vládu práva jsou tedy daně nutné.\n\nAnglická občanská válka vypukla r. 1642. Těsně před jejím vypuknutí Hobbes unikl do Paříže, kde se připojil k dalšímu roajalistickému exilu. V Paříži byl Leviathan rovněž napsán a vydán.\n\nDílo vzbudilo po vydání značný ohlas, zřejmě i díky své sdílné obálce. Paradoxně způsobilo rozchod autora s roajalistickým exilem. Pro anglikány i francouzské katolíky byla sekulární povaha díla naprosto nepřijatelná. Hobbes se musel z bezpečnostních důvodů ještě v zimě 1651 uchýlit zpět do Anglie, pod ochranu revoluční anglické vlády.\n\nPo restauraci království (r. 1660) však mladý král Karel II., jehož učitelem Hobbes v exilu býval, Hobbese pozval na svůj dvůr i s penzí 100 £.\n\nLeviathan je prvním z důležitých vyjádření teorie společenské smlouvy. V moderní době bývá Hobbesovo pojetí státu kritizováno jako v podstatě totalitářské (je překonáno jak dělbou moci, tak i principem liberální demokracie), nicméně odráží eminentní potřebu úlevy ze stavu občanské války pomocí instituce státu, do značné míry již vnitřně strukturovaného, mocného i ideologizovaného.\n\nHobbesovo pojetí přirozeného stavu též do značné míry odpovídá historicky běžným stavům počátků státnosti, během nichž se budoucí státní moc etabluje zejména kořistným způsobem. Četné středověké války, trvající desítky až stovku let, představovaly podobný válečný stav, až na to, že se vedly na úrovni panstva. Rovněž různé současné válečné stavy a nepokoje, zejména v rozvojovém světě, naznačují, že přirozený stav bez dostatečné státní autority je problematický. Na druhé straně, nekontrolovatelné státní autority byly ve 20. století, co do počtu postižených osob, příčinou dosud nejtragičtějších válek a utrpení vůbec.\n\nV samotné Anglii se koncept Hobbesovy absolutní vlády nikdy neuplatnil, a to ani po restauraci monarchie, k níž asi desítku let po vydání knihy došlo.\n\n"}
{"id": "285908", "url": "https://cs.wikipedia.org/wiki?curid=285908", "title": "Kaiser Chiefs", "text": "Kaiser Chiefs\n\nKaiser Chiefs je indie rocková skupina, která pochází z Leedsu. Zakládajícími členy byli v roce 1997 Ricky Wilson (zpěv), Andrew White (kytara), Simon Rix (basová kytara), Nick Baines (klávesy) a Nick Hodgson (bicí). V prosinci 2012 Nick Hodgson kapelu opustil a v únoru 2013 jsme se dozvěděli, že ho nahradil Vijay Mistry, který je v kapele dodnes.\n\nDo roku 2003 působili jako nepříliš známá skupina Parva, poté se přejmenovali na Kaiser Chiefs. Název si propůjčili od jihoafrického fotbalového klubu Kaizer Chiefs FC, za který kdysi hrával Lucas Radebe, obránce klubu Leeds United. Známým faktem je, že členové kapely jsou velkými fanoušky tohoto klubu.\n\nPrvní album Kaiser Chiefs vyšlo v roce 2005 pod názvem \"Employment\". Bylo inspirováno především new wave a punk rockem pozdějších sedmdesátých let. Úspěšný debut zaznamenal prodeje převyšující tři miliony prodaných kopií a ve stejném roce byl nominován na Mercury Prize. Popularita Kaiser Chiefs rychle stoupala i díky skvělým koncertům - už v roce 2005 vystupovali na hlavním pódiu na festivalu v Glastonbury a na Live Aid ve Filadelfii.\n\nKonec února 2007 byl ve znamení nově vydané desky \"Yours Truly, Angry Mob\" s titulním singlem „Ruby“ (1. místo v britské hitparádě). Tato píseň se dostala i na první místo nejhranějších skladeb v Česku.\n\nDne 3. července 2008 vystoupili, v silném dešti, na festivalu Rock for People.\n\nTřetí album \"Off With Their Heads\" vyšlo 20. října 2008, od kritiků i fanoušků obdrželo veskrze pozitivní ohlasy. Pocházejí z něj singly „Never Miss a Beat“ a „Good Days Bad Days“.\n\n\n\n"}
{"id": "285925", "url": "https://cs.wikipedia.org/wiki?curid=285925", "title": "Aspekt", "text": "Aspekt\n\nSlovo aspekt (z lat. \"aspectus\", pohled, náhled) může znamenat :\n\n"}
{"id": "285927", "url": "https://cs.wikipedia.org/wiki?curid=285927", "title": "Joachim von Ribbentrop", "text": "Joachim von Ribbentrop\n\nJoachim von Ribbentrop, celým jménem Ulrich Friedrich Wilhelm Joachim von Ribbentrop (30. dubna 1893, Wesel – 16. října 1946, Norimberk) byl německý politik, který je znám především jako Hitlerův ministr zahraničí.\n\nSpolutvůrce německo-britské námořní smlouvy z roku 1935. V roce 1936 byl jmenován velvyslancem v Londýně a roku 1938 ministrem zahraničí. Za Německo podepisoval v roce 1939 pakt o neútočení a rozdělení vlivu ve východní Evropě se Sovětským svazem - tzv. Pakt Ribbentrop-Molotov.\n\nJoachim Ribbentrop se narodil 30. dubna roku 1893 v porýnském městě Wesel jako syn armádního podplukovníka Richarda Ullricha Ribbentroppa a jeho ženy Johanne Sophie (rozená Hertwig). Mladý Joachim žil v dětství nejprve v Métách a následně i v Arose ve Švýcarsku, kde mu rodiče platili soukromé učitele, kteří ho učili francouzštinu a angličtinu.\n\nRoku 1910 se odstěhoval díky mladistvé lásce do Montrealu v Kanadě, kde pracoval v místní bance a poté i u místních inženýrských firem. Následně pracoval i určitou dobu jako novinář v New Yorku a Bostonu, ale poté, co onemocněl tuberkulózou, se rozhodl vrátit na zotavení do rodného Německa.\n\nPoté, co se mladý Joachim zotavil ze své nemoci, tak se rozhodl vrátit se zpět do Kanady, kde si v Ottawě zařídil menší firmu zabývající se dovozem německých vín.\n\nAvšak v roce 1914 vypukla první světová válka a Kanada, jako člen Britského impéria, byla ve válečném stavu s Německem. Ribbentrop se proto rozhodl pro návrat do své vlasti a uprchl do New Jersey, kde v polovině srpna roku 1914 v místním přístavu v Hobokenu nasedl na holandsko-americkou loď \"Potsdam\" a odplul do Rotterdamu. Na evropské pevnině však byly všechny příchozí lodě kontrolovány britskými vojenskými jednotkami, a tak se musel Ribbentrop schovávat v zásobnících na uhlí.\n\nDíky tomu se také vyhnul zatčení a po úspěšném návratu do Německa mu jeho otec pomohl se dostat k husarskému pluku. S ním sloužil nejprve na východní frontě, kde se účastnil těžkých bojů proti carským ruským jednotkám. Zde si také kromě pruského železného kříže I. třídy vysloužil i důstojnickou hodnost a pluk byl zanedlouho přeložen na západní frontu.\n\nZde byl roku 1918 raněn a následně byl z fronty převelen - již jako nadporučík (\"\"Oberleutnant\"\") - na německé velvyslanectví v Istanbulu. Zde se také později spřátelil s jiným štábním důstojníkem, s pozdějším německým říšským kancléřem, majorem Franzem von Papenem.\n\nV roce 1919 se Ribbentrop seznámil s Annou Elisabeth Henkellovou, dcerou bohatého výrobce a prodejce šampaňského vína z Wiesbadenu. Vzali se o rok později, Ribbentrop nastoupil ve firmě jejího otce a jako prodejce šampaňského jezdil po celé Evropě. V roce 1925 získal šlechtický titul \"von\". Během 20. let patřil von Ribbentrop k zastáncům liberalismu a přívržencům premiéra Gustava Stresemanna a minimálně do roku 1928 neměl ani antisemitské sklony.\n\nV roce 1928 byl Ribbentrop představen Hitlerovi jakožto obchodník, \"který získává francouzské šampanské za cenu německého\". Toto setkání, které zprostředkoval vysoký důstojník SA a později velitel berlínské policie hrabě Wolf-Heinrich von Helldorf, bylo pro do té doby liberála Ribbentropa osudové. Ribbentrop a jeho žena vstupují posléze 1. května 1932 do NSDAP. Ribbentropovo honosné sídlo v berlínské čtvrti Dalhem se stává místem setkání nacistů s konzervativci, jako je Ribbentropův známý z Turecka von Papen, který se načas stává německým kancléřem a posléze uzavírá s NSDAP neblahou koalici, která vynese Adolfa Hitlera k moci. Právě v Dalhemu dochází dne 22. ledna 1933 k setkání mezi von Papenem, Hitlerem, Göringem, synem prezidenta Hindenburga Oskarem, Frickem, Meissnerem a Ribbentropem, kde je ujednáno o svržení vlády generála Kurta von Schleichera a o vládě nové, kde bude mít Adolf Hitler post říšského kancléře.\n\nPo uchopení moci získal von Ribbentrop nové stranické číslo 63.083, čímž byl zařazen mezi nacistickou elitu. Zároveň získal hodnost SS-Standartenführera.\n\nPo skončení války byl Joachim von Ribbentrop v Norimberském procesu postaven před Mezinárodní vojenský tribunál a na konci procesu shledán vinným proti všem 4 bodům obžaloby (tj. jak ve spiknutí umožňující spáchat zločiny, tak ve zločinech proti míru, válečných zločinech a zločinech proti lidskosti). Kladena mu byla za vinu především jeho aktivní účast při většině agresivních činů od anšlusu Rakouska, přes útok na Polsko až po vpád do Sovětského svazu, stejně jako například i diplomatický nátlak k okupování zbytku Československa.\n\nBěhem Norimberského procesu však nepůsobil jako suverénní ministr zahraničí, naopak jako naprosto zlomený a ztrápený člověk často bez vlastního názoru, a to i přesto, že byl na základě psychologických testů shledán jako nadprůměrně inteligentní. Způsob, jakým se obhajoval, ale vyvolával u mnohých spoluobžalovaných pohrdavé úsměvy a celkově byl jimi brán jako naprosté fiasko hraničící s trapností. Slepé oddanosti vůči Hitlerovi se nezbavil ani během procesu.\n\n1. října 1946 byl Ribbentrop odsouzen k trestu smrti a 16. října 1946 oběšen. Jeho poslední slova údajně byla: \"„Bůh ochraňuj Německo! Mým posledním přáním je, aby byla zachována jednota Německa a aby mezi Východem a Západem došlo k dorozumění.“\"\n\n\n\n"}
{"id": "285930", "url": "https://cs.wikipedia.org/wiki?curid=285930", "title": "Červený Dvůr (Sezimovo Ústí)", "text": "Červený Dvůr (Sezimovo Ústí)\n\nČervený Dvůr nebo též Kozský dvůr či Nový dvůr, náležel v roce 1391 ke Kozímu hrádku jako poplužní dvůr a s ním se dostal k obci Táborské. Dnes patří k městu i katastrálnímu území Sezimovo Ústí.\n\nOkolí Tábora samozřejmě v dobách husitských válek trpělo, ale přímo katastrofou bylo postiženo v roce 1438. Je doloženo, že v létě roku 1438 se vojsko Albrechta Habsburského, čítající 30-40 tisíc mužů, rozložilo v hlubokém pásmu od Měšic na jih až k dnešnímu lesnímu revíru Smolín, kde bylo zřízeno opevněné ležení sloužící ke shromažďování a skladování potravin. Celé okolní panství, patřící ke Kozímu Hrádku, bylo devastováno. Hrádek samotný přitom podlehl konečné zkáze a nejméně ve dvou vypálených vsích zanikl všechen život.\n\nI když Tábor uplatňoval svoji suverenitu k celému panství Kozího Hrádku již od roku 1420, právoplatně město vykoupilo toto zboží od Jana Kozského až v druhé polovině čtyřicátých let patnáctého století. V té době již panství náleželo obci Táborské, jež si v roce 1542 vložila pustý hrad Kozí s poplužním dvorem do desk zemských. Brzy potom si vyprosil na arciknížeti Ferdinandovi „hradiště Kozské s příkopem pustým a s porostlinami k cestě se dvěma pustými rybničištiněmi s pustým dvořištěm se dvěma loučkami a potokem“ latinský básník Pavel Lucian z Helikonu a zase prodal roku 1573 „Městiště zámku řečeného Kozí“ Zikmundovi Pekovi z Římku. Ten na něm v letech 1573-1594 vystavěl dvůr (Nový, Červený) a mlýn (Kozský, Pekovský), avšak měl spory s obcí Táborskou o užívání vody z rybníka Kozského (což byl velký rybník na Turoveckých lukách, jehož hráz je doposud patrná spolu se silničním mostem přes Kozský potok). Po jeho smrti koupila v r. 1600 zboží to obec Táborská zpět.\nV téže době kupuje obec Táborská od Petra Voka z Rožmberka okolní lesy a rybníky (Starý Kravín, Jezero, Borek) atd. Obec Tábor stála v r. 1619 na straně stavů českých a proto jí byly po roce 1620 veškeré statky odňaty. V roce 1625 prosili táborští u císaře Ferdinanda II. a vráceny jim byly jen Měšice a Lhota Zárybničná, které byly v té době téměř pusté. V roce 1629 císař Táboru vrátil „spolu s dalšími pustý hrad Kozí s dvorem poplužním pustým“.\nNový dvůr (Červený) na počátku třicetileté války byl také „zdrancován a zloupen a proto znovu opraven\". Na konci 16. a v počátku 17. století měla obec Táborská 4 dvory: Velký, Nový (Červený), Malý (Krbcovský) a Pracovský. V roce 1689 přikoupila dvůr v Klokotech a v r. 1710 dvůr Procházkův, neboli Čápův.\n\nV roce 1759 byl Červený Dvůr v dobrém stavu „při něm bylo dobytka 55 kusů, drůbeže kmenové 37 a rozličného hospodářského nářadí. Při dvoře polí orných zasetých na zimu 50 korců, na jaro 34 korců, úhorem 53 korců (K jezeru, od Dubu až k Brůdku, Pod Zájezerní, Proti dvoru, Nade mlýnem Pekovským, Za ušatým až k Netrefilu, Za Netrefilem). Loučného 13 kusů (Louka Pod nečistem, louka Mlynářka zarostlá, Pod jezerem, Na žlábkách, Nade mlýnem, louka Dívčí, Pod starým Kravínem)“.\n\nRokem 1848 byla zrušena poddanost, městu zůstaly lesy, rybníky, dvory a některé pozemky v obcích. Podle inventáře založeného v roce 1872 byl Dvůr Červený číslo 112 v majetku města Tábora a měl hodnotu peněžní 6100 zlatých rakouské měny. Příjem do rozpočtu města Tábora v r. 1874 činil z Červeného Dvora 650 zlatých a obilí za 388 zlatých\nDne 28. srpna 1895 se nájemci Červeného Dvora narodil syn, později významný český spisovatel Václav Kaplický. Zde prožíval nejranější dětství a do školy začal chodit v Měšicích. V roce 1903 se však s rodiči přestěhoval do Tábora (na Klášterní náměstí). Jeho určitě nejznámějším románem je Kladivo na čarodějnice. Ve svých prózách (Kraj kalicha, Táborská republika) se vrací k historii Tábora a okolí, kde se narodil a vyrůstal.\n\nČervený Dvůr byl před rokem 1948 jedním ze zemědělských dvorů v majetku města Tábora (dalšími byly Čápův Dvůr, Hejlov a dnes již neexistující Velký Dvůr), na kterých hospodařili nájemci. Posledním nájemcem Červeného Dvora do roku 1949, byl pan Soukup.\n\nV roce 1954 je na Červený Dvůr přeloženo z měšické výzkumné stanice šlechtění zemědělských plodin. Na vznik Šlechtitelské stanice Červený Dvůr, která se stává součástí státního podniku OSEVA, měl rozhodující podíl vedoucí výzkumné stanice Tábor – Měšice, inženýr Josef Kolář, významný šlechtitel pícnin, jenž patřil mezi přední zemědělské výzkumníky a šlechtitele v republice.\n\nV letech 1995-2003 zakoupila a opravila část budov společnost TAGRO Červený Dvůr s.r.o , která pokračuje na okolních pozemcích ve šlechtění odrůd trav, jetelovin a zelenin. Zbývající část dvora slouží jako manipulační sklad dřeva z městských lesů Tábor.\n\n"}
{"id": "285932", "url": "https://cs.wikipedia.org/wiki?curid=285932", "title": "Parametr", "text": "Parametr\n\nParametr je nějaká veličina či jejich soubor, charakterizující stav, jev nebo proces. Používá se v mnoha významech:\n\n"}
{"id": "285939", "url": "https://cs.wikipedia.org/wiki?curid=285939", "title": "Intenzita", "text": "Intenzita\n\nIntenzita (řidčeji zastarale intenzivita) může být:\n\n\n\n\n\n\n\n"}
{"id": "285940", "url": "https://cs.wikipedia.org/wiki?curid=285940", "title": "Babyface", "text": "Babyface\n\nBabyface, vlastným jménem Kenneth Brian Edmonds, (*10. duben 1959, Indianapolis, USA) je americký zpěvák, skladatel, kytarista, filmový a hudební producent a herec.\n\nKenneth se narodil v americkém Indianapolisu, kde vyrůstal s pěti bratry (bratr Kevon Edmonds také vydal CD) a vystudoval North Central High School. Později začal hrát s populárním funk zpěvákem Bootsy Collinsem, který mu dal přezdívku Babyface, kterou používá dodnes.\n\nOd 80.let začal skládat hudbu a psal písničky. Jeho skladby zpívaly takové hvězdy, jako Bobby Brown nebo Paula Abdul. V 90.letech začal psát písničky pro skupinu TLC, kde album CrazySexyCool v roce 1996 vyhrálo cenu Grammy. Toto ocenění obdržel i sám Babyface tři roky před tím jako nejlepší hudební producent. Další úspěchy přišly při psaní písniček pro další hvězdy, jako Whispers, Deele, Boyz II Men, Whitney Houston, Pebbles, Karyn White, Johnny Gill, Michael Jackson nebo Eric Clapton.\n\nSám nazpíval několik písní, ať už sólových či duetových, mezi ně patří americké hity \"Love Saw It\"(Karyn White), \"Rock Steady\"(Whispers) nebo \"Girlfriend\"(Pebbles).\n\nV polovině 90.let se Babyface se svou ženou, Tracey Edmonds, začal věnovat filmové produkci a k filmům z jeho produkce patří například Soul Food z roku 1997 nebo Josie a Pussycats z roku 2001. Sám si v těchto i dalších filmech zahrál v malých rolích.\n\nAlba\n\n"}
{"id": "285943", "url": "https://cs.wikipedia.org/wiki?curid=285943", "title": "Kalmen Kaplansky", "text": "Kalmen Kaplansky\n\nKalmen Kaplansky (1912, Bialystok – 10. prosince 1997) byl kanadský aktivista polského původu, který se při své činnosti v odborech zabýval prosazováním občanských a lidských práv.\n\nKaplansky se narodil v Białystoku v nynějším Polsku a po ukončení střední školy v roce 1929 emigroval do Kanady. Nebyl přijat na McGillovu univerzitu v Montrealu. Začal pracovat jako tiskař a sazeč. Byl tajemníkem montrealské organizace Labour Party, aktivně vystupoval ve svých funkcích v odborech. V roce 1939 se vydal zpět na cestu do Polska, kde se neúspěšně pokoušel přesvědčit své příbuzné k odchodu do Kanady; při zpáteční cestě v září šťastně přežil zkázu lodi SS Athena, prvního britského plavidla potopeného Němci po britském vypovězení války Německu.\n\nPo druhé světové válce pokračoval v prosazování lidských práv a antidiskriminačních opatření. V čele Jewish Labour Committee (Židovského výboru práce) usiloval nejen o boj proti antisemitismu, ale o vyrovnání příležitostí všech menšin a o zapojení osob nežidovského původu do antidiskriminačního úsilí. Díky němu byly zorganizovány Joint Labour Committees to Combat Racial Intolerance (Společné výbory práce k boji s rasovou intolerancí) v pěti kanadských městech, na jejichž činnosti se podílely obě samostatné vedoucí odborové organizace v Kanadě. Přispěl k přijetí ontarijského zákona z roku 1951, který zakazoval rasovou diskriminaci při přijímání do zaměstnání.\n\nByl také zástupcem Kanady v Mezinárodní organizaci práce a je označován za hlavní důvod toho, že organizace obdržela v roce 1969 Nobelovu cenu za mír.\n"}
{"id": "285948", "url": "https://cs.wikipedia.org/wiki?curid=285948", "title": "Redman", "text": "Redman\n\nReginald Noble (*17. duben 1970, Newark, NJ, USA), spíše známý jako Redman, je americký rapper, hudební producent, DJ a herec. Často spolupracuje se členem skupiny Wu-Tang Clan Method Manem, v roce 1995 spolu začali vystupovat jako duo. Také je členem skupiny \"Def Squad\", kterou s ním tvoří Erick Sermon a Keith Murray. Jeho nejúspěšnějším sólo albem je \"Doc's da Name 2000\" (1998). Roku 2004 ztvárnil sám sebe ve filmu \"Chuckyho sémě\".\n\nNarodil se v americkém Newarku, NJ. V roce 1992 vydal své první album s názvem \"Whut? Thee Album\" a byl časopisem \"The Source\" ohodnocen jako rapper roku. Veřejnosti se poté představil ve spolupráci s producentem Erickem Sermonem či rapperem Eminemem. Nejznámější však byla jeho koprodukce s dalším rapperem, Method Manem, se kterým natočil několik celosvětově známých hitů, které spolu vydali na albech \"Blackout!\" (1999) a \"Blackout! 2\" (2009).\n\nNatočil i duet se zpěvačkou Christinou Aguilerou, ten nese název \"Dirrty\". Proslavil se i remixem písničky \"Get This Party Started\" zpěvačky Pink.\n\nNatočil i několik filmů, mezi ty nejznámější patří \"How High / (Kdo hulí, ten umí)\" z roku 2001, kde hrál po boku svého hudebního parťáka Method Mana.\n\n\n\n"}
{"id": "285949", "url": "https://cs.wikipedia.org/wiki?curid=285949", "title": "Kondominium", "text": "Kondominium\n\nKondominium (spoluvlastnictví) je termín s více speciálními významy: \n"}
{"id": "285950", "url": "https://cs.wikipedia.org/wiki?curid=285950", "title": "Miroslav Šlouf", "text": "Miroslav Šlouf\n\nMiroslav Šlouf (19. září 1948 – 16. února 2018) byl český politik a lobbista, bývalý vedoucí funkcionář SSM a poslanec KSČ, od 90. let vlivná postava ČSSD a později SPOZ. Působil například jako vedoucí poradců bývalého premiéra Miloše Zemana. Jeho jméno figuruje v celé řadě politických skandálů (Olovo, Savoy, Srba).\n\nV politice se začal angažovat v roce 1974, kdy se stal předsedou obvodního výboru SSM Prahy 3, předsedou Českého ústředního výboru SSM a místopředsedou ÚV SSM, předsedou národního výboru Prahy 7 a v letech 1981 až 1992 byl poslancem České národní rady, od února do června 1990 byl jejím místopředsedou. V roce 1991 z KSČ vystoupil (členem byl od roku 1975) a v roce 1994 se stal členem ČSSD. V roce 1998 významně přispěl k vítězství Miloše Zemana v parlamentních volbách a působil jako vedoucí týmu jeho poradců. V jeho týmu vznikl mimo jiné spis Olovo diskreditující Petru Buzkovou. V minulosti také doporučil Janu Kavanovi, aby na ministerstvo zahraničí přijal Karla Srbu, který byl později pravomocně odsouzený za přípravu vraždy novinářky Sabiny Slonkové. Novinářům také přiznal, že během vlády Miloše Zemana se na Úřadu vlády setkával s Františkem Mrázkem. Ten měl v komunikaci se svými spolupracovníky pro Šloufa krycí přezdívku \"Vodník\".\n\nŠlouf v roce 2000 neúspěšně kandidoval do Senátu na Chrudimsku. Jeho vliv byl omezen po parlamentních volbách 2002, kdy premiér Vladimír Špidla odmítl se Šloufem jakkoli spolupracovat. Také další předseda ČSSD Jiří Paroubek odmítal spolupráci se Šloufem a obviňoval ho z organizace odchodu poslanců z poslaneckého klubu ČSSD.\n\nŠlouf počátkem roku 2008 založil občanské sdružení Přátelé Miloše Zemana. V říjnu 2009 odešel z ČSSD a angažoval se při zakládání Strany Práv Občanů ZEMANOVCI. Po jejím založení se stal předsedou pražské krajské organizace a za tuto stranu kandidoval na pražského primátora.\n\nŠlouf byl členem volebního týmu Miloše Zemana v prezidentských volbách 2013, ale Zeman ho z něj odvolal. Vysvětlil to tím, že Šlouf lhal o tom, že přesvědčil Vladimíra Remka k tomu, aby odmítl kandidovat na prezidenta za KSČM. Šlouf ale takový výrok popřel. Zeman nicméně nadále tvrdil, že Šlouf zůstal jeho přítelem. Po zvolení Miloše Zemana prezidentem Šlouf v únoru 2013 rezignoval na místo předsedy krajské organizace.\n\nV září roku 2013 si jej krajská organizace přesto vybrala jako pražského lídra kandidátky do sněmovních voleb, Na Šloufovu podporu vystoupili někteří další členové SPOZ, jako např. Dita Portová, která byla následně odsunuta na spodní místo na kandidátce, což dávala do vzájemné souvislosti. Šlouf zvažoval žalobu na SPOZ kvůli svému vyškrtnutí a v pokračující kampani vystupoval proti SPOZ. Stranu označil za diktátorskou a vyhlásil, že si nepřeje její účast ve sněmovně. Těsně před volbami vypnul webové stránky strany, kterých byl majitelem. Důvodem prý byla neschopnost SPOZ ochránit je před útokem hackerů; strana pak založila nový oficiální web mimo Šloufův dosah. Zemanovci ve volbách propadli a s výsledkem 1,5 procenta skončili mezi poraženými. Šlouf pak za jedinou šanci pro SPOZ označil urychlené uspořádání mimořádného kongresu, jinak Zemanovcům předpovídal jejich konec.\n\nŠlouf vedl soukromou lobbistickou firmu Slávia Consulting, která pracovala například pro ruskou ropnou firmu Lukoil.\n\nZemřel 16. února 2018 po dlouhé těžké nemoci, měl hned několik zdravotních problémů.\n\n\n"}
{"id": "285951", "url": "https://cs.wikipedia.org/wiki?curid=285951", "title": "Willie Aames", "text": "Willie Aames\n\nWillie Aames (* 15. července 1960, Los Angeles, USA) je americký herec.\n\nZnám je především v USA díky svým rolím ve filmech či seriálech jako Eight is Enough, Dungeons and Dragons nebo Charles in Charge. Účinkoval i v televizní soutěžní show The Krypton Factor. Účastnil se i natáčení telenovely Edge of Night nebo se objevil i v seriálu stanice ABC The Odd Couple.\n\nVystudoval školu Edison High School a v mládí působil i jako zpěvák a měl vlastní hudební skupinu, kde byl hlavním zpěvákem a kytaristou. Willie je rozvedený a žije se svou druhou ženou, herečkou Maylo McCaslin, se kterou má dceru Harleig Jean (narozena 1990). Z prvního manželství má syna Christophera (* 1981).\n"}
{"id": "285957", "url": "https://cs.wikipedia.org/wiki?curid=285957", "title": "Karel Abraham", "text": "Karel Abraham\n\nKarel Abraham (* 2. ledna 1990 Brno, Žebětín) je český motocyklový závodník, učastník Mistrovství světa silničních motocyklů. V sezóně 2019 jezdí s motocyklem Ducati za stáj Reale Avintia Racing.\n\nOd roku 1995 se aktivně věnoval lyžování a až od roku 2001 začal jezdit na juniorských motocyklových závodech. V roce 2004 získal třetí místo na mistrovství České republiky v kategorii do 125 cm³. V roce 2005 se poprvé účastnil seriálu Mistrovství světa silničních motocyklů v kategorii do 125 cm³. O rok později získal prvních 8 bodů v tomto seriálu a v sezóně 2007 přešel do vyšší kategorie motocyklů s obsahem 250 cm³, kde získal 31 bodů, největším úspěchem byla dvě desátá místa v Grand Prix Spojeného království a Grand prix Portugalska. Celkově obsadil 16. místo v konečném součtu bodů. V roce 2007 byl nejmladším jezdcem ve třídě 250cc.\n\nZahájení sezóny 2008 bylo pro něho uspěšné. V úvodním závodě v Kataru dojel sedmý. Toto umístění zopakoval ještě v italském Mugellu. V ostatních závodech se mu nedařilo. Během sezóny měl několik pádů a technických poruch, což mu celkově přineslo 40 bodů a 16. místo v konečné klasifikaci jezdců. Na rok 2009 dostal k dispozici tovární motocykl Aprilia s níž ve Velké ceně Japonska obsadil deváté místo. Nejlepším výsledkem v sezóně pro něho bylo sedmé místo v Nizozemsku.\n\nOd roku 2010 startoval ve třídě Moto2, která nahradila kubaturu do 250 cm³. V této sezóně poprvé stanul na stupních vítězů, nejpve při Velké ceně Japonska v Motegi, kde se umístil na 3. místě a sezónu uzavřel vítězstvím ve Velké ceně Valencie. a stal se tak po Františku Šťastném a Lukáši Peškovi historicky třetím českým vítězem závodu Mistrovství světa silničních motocyklů. Ještě před vítězným závodem ve Valencii oznámil, že v sezóně 2011 bude závodit v královské kubatuře MotoGP na motocyklu Ducati, čímž se stal nejmladším jezdcem v této kubatuře. Celkem pětkrát dojel v nejlepší desítce, nejlepším výsledkem jsou dvě sedmá místa v Jerezu a Silverstone.\n\nV sezoně 2012 jezdil na motocyklu Ducati Desmosedici GP12 s motorem o objemu 1000 cm³. V sezoně 2013 startoval s motocyklem Aprilia, ale získal pouhých pět bodů, proto vyměnil motocykl a začal jezdit s Hondou. V roce 2016 přešel do superbiků, kde se mu nedařilo a tak se v následující sezoně vrátil do MotoGP.\n\n"}
{"id": "285959", "url": "https://cs.wikipedia.org/wiki?curid=285959", "title": "Gatčina", "text": "Gatčina\n\nGatčina ( , ižorsky a finsky \"Hatsina\"; v letech 1923–1929 Trock (\"Троцк\"), 1929–1944 Krasnogvardějsk (\"Красногварде́йск\")) je město v Leningradské oblasti v severozápadním Rusku. Leží asi 45 km jihozápadně od Petrohradu na silnici a železnici vedoucí do Pskova. Město je centrem Gatčinského rajónu a žije zde 89 100 obyvatel. Zdejší palácový komplex je zapsán na seznamu Světového dědictví UNESCO.\n\nGatčina je jedním z velkolepých předměstí Petrohradu. Je velkým průmyslovým, vědeckým a odborným centrem Leningradského okresu, šetrně uchovává Starou Gatčinu s tichými útulnými uličkami. Světoznámou se Gatčina stala svým předměstím, bývalým sídlem ruských carů s unikátním souborem paláců a parků. Rozvoj Gatčiny velice ovlivnily dějiny a kultury různých národů světa, zejména zemí Evropy. Proto ve městě lze vidět zákoutí, připomínající Itálii, Francii, Anglii a Německo. Významnou budovou je palác-muzeum, ve kterém jsou bohaté sbírky ruského, evropského a východního umění.\n\nObyvatelstvo města má velkou finskou diasporu. V ulicích Gatčiny jsou vedle pravoslavných chrámů také finské kostely.\n\nZačátek historie Gatčiny byl znatelně ovlivněn skandinávskými sousedy. Odedávna v Gatčinské zemi klidně žily slovanské a finskougorské kmeny. První zmínka o Gatčině je z roku 1499, kdy byla obyčejnou vsí. Výstavba paláce a parku byla započata za Kateřiny II. Veliké, která roku 1765 darovala Gatčinu i s okolím svému oblíbenci Grigoriji Orlovovi. Do roku 1788 zde vznikla rezidence o 600 pokojích, park o rozloze sedmi km² a vítězný oblouk dle návrhu architekta Antonio Rinaldiho. Po Orlovově smrti darovala Kateřina Gatčinu svému synu, budoucímu caru Pavlovi I., který ji roku 1796 povýšil na město a oficiální císařskou rezidenci.\n\nGatčinské paláce byly velmi těžce poškozeny ustupujícími nacistickými vojsky, která se zde usadila v letech 1941–1944. Opravy trvají do počátku 21. století. Dnes je Gatčina de facto předměstím Petrohradu, kde dodnes – na rozdíl mnoha ruských měst – mírně stoupá počet obyvatel.\n\nGatčinský palác, či palác Gatčina je velkolepé sídlo ve stylu raného ruského klasicismu v letech 1766-1781. Nechala jej vystavět carevna Kateřina II. Veliká pro svého favorita Grigorije Orlova. Autorem projektu byl italský architekt Antonio Rinaldi. Po hraběti Orlovovi byl majitelem Gatčiny budoucí car Pavel I., syn Kateřiny II., který si místo oblíbil natolik, že někteří dějepisci Pavla I. označují za “gatčinského cara”. V roce 1851 mu byl na náměstí postaven pomník od Ivana Petroviče Vitaliho. Palác poté jako své trvalé sídlo využívali také další ruští panovníci, např. Alexandr III. ad.\n\nPalácový komplex se zahradami je od roku 1990 zapsán na seznamu Světového dědictví UNESCO.\n\n\n"}
{"id": "285960", "url": "https://cs.wikipedia.org/wiki?curid=285960", "title": "Blastomera", "text": "Blastomera\n\nBlastomera je buňka, která vzniká dělením oplozeného vajíčka, tedy zygoty. Blastomery se intenzivně mitoticky dělí (jev označovaný rýhování zygoty) a vytvoří již mnohobuněčný (asi 16-buněčný) útvar zvaný morula. Celkový objem všech blastomer v morule však je stejný, jako mělo původní oplozené vajíčko, protože blastomery nestíhají dorůstat a pouze se dělí (vynechávají interfázi). Později se do prostorů mezi blastomery dostává tekutina a z moruly vzniká blastula či blastocysta.\n"}
{"id": "285964", "url": "https://cs.wikipedia.org/wiki?curid=285964", "title": "Veneg", "text": "Veneg\n\nVeneg je staroegyptský bůh doložený výhradně v Textech pyramid a ztotožňovaný se zemřelým panovníkem. Je strážcem řádu maat a podpírá nebeskou klenbu. Protože je také označován jako Reův syn, byl možná nějakým způsobem spojován se slunečním cyklem. Monarcha pojmenoval Veneg.\n\n"}
{"id": "285970", "url": "https://cs.wikipedia.org/wiki?curid=285970", "title": "Geofágie", "text": "Geofágie\n\nGeofágie označuje pojídání půdy či hlíny. Jedná se o poruchu chování lidí a zvířat. V případě člověka se geofágie vyskytuje nejčastěji u dětí do 2 let nebo u mentálně zaostalých a psychicky nemocných osob. U zvířat může geofágie vznikat jako následek onemocnění nervového aparátu nebo při nedostatku nějaké životně důležité živiny (stopového prvku). Typickým příkladem infekční nemoci zvířat, při které je geofágie běžná, je vzteklina a Aujeszkyho choroba.\n"}
{"id": "285971", "url": "https://cs.wikipedia.org/wiki?curid=285971", "title": "Seznam dílů seriálu Odpočívej v pokoji", "text": "Seznam dílů seriálu Odpočívej v pokoji\n\nToto je seznam dílů seriálu \"Odpočívej v pokoji\". Americké tragikomické drama \"Odpočívej v pokoji\" vysílala v letech 2001 až 2005 televizní stanice HBO.\n\n"}
{"id": "285973", "url": "https://cs.wikipedia.org/wiki?curid=285973", "title": "Seznam dílů seriálu Hrdinové", "text": "Seznam dílů seriálu Hrdinové\n\nToto je seznam dílů seriálu \"Hrdinové\". Americký televizní sci-fi seriál \"Hrdinové\" (\"Heroes\") začala vysílat 25. září 2006 americká stanice NBC. Poslední, 77. díl odvysílala v premiéře dne 8. února 2010.\n\n<onlyinclude></onlyinclude>\n\nKniha první: Genesis\n\nKniha druhá: Pokolení (Generations)\n\nKniha třetí: Zlosynové (Villains)\n\nKniha čtvrtá: Uprchlíci (Fugitives)\n\nKniha pátá: Vykoupení (Redemption)\n"}
{"id": "285974", "url": "https://cs.wikipedia.org/wiki?curid=285974", "title": "Třesavka sekáčovitá", "text": "Třesavka sekáčovitá\n\nTřesavka sekáčovitá (\"Pholcus opilionoides\") je pavouk z čeledi třesavkovití. Díky délce a podobě svých končetin vzhledově připomíná sekáče, přestože na rozdíl od sekáčů nemá spojenou hlavohruď a zadeček. Třesavky si staví nepravidelné řídké sítě a když jsou vyrušeny, zastrašují nepřítele rychlým kmitáním těla. Odtud také pochází jejich název.\n\nTřesavka sekáčovitá se živí hmyzem. Její jídelníček se skládá převážně z dvoukřídlého hmyzu, např. komárů.\n\nZbarvena je podobně jako její větší příbuzná, třesavka velká, tedy je nevýrazná, světle hnědá, s nádechem do šedé barvy.\n\nVyskytuje se především v domech, visí na své řídké pavučině v rozích stropu nebo je uhnízděná např. kdekoli ve sklepě. Preferuje sušší místa.\n"}
{"id": "285986", "url": "https://cs.wikipedia.org/wiki?curid=285986", "title": "Dora Ratjenová", "text": "Dora Ratjenová\n\nHermann (Heinz) Ratjen (20. listopadu 1918, Weyhe u Brém – 22. dubna 2008) byl německý sportovec, který se zúčastnil letních olympijských her v Berlíně v roce 1936 jako žena – Dora Ratjenová.\n\nVe skoku do výšky žen se na olympiádě umístil na 4. místě. V roce 1938 na mistrovství Evropy ve Vídni dokonce vytvořil nový ženský světový rekord (který byl po odhalení podvodu anulován). V Německu byl vyřazen z řad sportovců už v roce 1938, veřejně známým se podvod stal až po válce. Podle Ratjenovy výpovědi byl k podvodu přinucen organizací Hitlerjugend. Hermann Ratjen byl patrně hermafrodit. O jeho pozdějším životě není příliš známo.\n\n"}
{"id": "285988", "url": "https://cs.wikipedia.org/wiki?curid=285988", "title": "John W. Thompson", "text": "John W. Thompson\n\nJohn W. Thompson (* 24. dubna 1949 ve Fort Dix v New Jersey) je bývalý viceprezident IBM, CEO firmy Symantec a nynější předseda výkonné rady Microsoftu. Studoval na Florida Agricultural and Mechanical University a studia dokončil v roce 1971. Titul MBA získal na MIT Sloan School of Management v roce 1983.\n\n"}
{"id": "285995", "url": "https://cs.wikipedia.org/wiki?curid=285995", "title": "Arbitrážní centrum", "text": "Arbitrážní centrum\n\nArbitrážní centra (označované také jako rozhodčí centra) jsou občanská sdružení, případně i jiné právnické osoby, které jsou založeny za účelem rozvoje rozhodčího řízení; jde o centra zajišťující pružné a velmi rychlé rozhodování obchodních sporů i jiných majetkových sporů bez zbytečné administrativní zátěže. \n\nJejich základní funkcí je zajistit, aby rozhodčí řízení, které zaštiťují, bylo rychlé a kvalitní a umožnilo té straně, která je v právu, rychle a s nízkými náklady dosáhnout spravedlnosti (např. vymoci splatnou pohledávku od dlužníka, který je v prodlení a odmítá ji uhradit dobrovolně). Lhůty, ve kterých je pak rozhodováno v takových rozhodčích řízeních, jsou zpravidla velice krátké, od podání žaloby až do pravomocného rozhodčího nálezu, okolo tří měsíců.\n\nArbitrážní centra jsou právnické osoby, jejichž cílem je zajištění rozvoje obecného rozhodčího řízení a podpora činnosti rozhodců, stejně jako zaručení odborné způsobilosti a dobré pověsti rozhodců určovaných k rozhodování jednotlivých případů. Vůči zájemcům o tento rychlý způsob řešení obchodních a jiných majetkových sporů vykonávají zejména funkci ručitele odborné způsobilosti a důvěryhodnosti rozhodců pro obecné rozhodčí řízení (\"rozhodců ad hoc\"). Tato centra často vedou zpravidla seznam rozhodců, z nichž může být rozhodce vybrán (např. Rozhodčí soud České republiky a Slovenské republiky při IAL SE).\n\nPokud strany vybírají osobu rozhodce bez pomoci arbitrážního centra či jiné instituce s obdobnou funkcí, není takový výběr v praxi snadnou záležitostí. Obtíže výběru rozhodce nelze rozhodně podceňovat, v praxi jde zřejmě o jednu z hlavních příčin nedostatečného rozšíření rozhodčích řízení ad hoc. Strana hledající kandidáta pro obsazení funkce rozhodce totiž zpravidla nemůže vybírat z osob, které osobně zná natolik, že si je jista jejich odbornou i morální způsobilostí k výkonu této funkce. Zde totiž hrozí nebezpečí vznesení námitky podjatosti takové osoby, právě pro onen bližší vztah ke straně. Musí se tedy spolehnout na doporučení nějaké pro ni důvěryhodné třetí osoby, či na materiály (případně přímo inzeráty), kterými někteří rozhodci nabízejí veřejnosti své služby. Situace je pro zájemce o rozhodnutí sporu v rozhodčím řízení složitá, neboť v České republice neexistuje žádný jmenný seznam rozhodců, kteří jsou s to vykonávat tuto funkci v rámci rozhodčího řízení ad hoc. Řešením je svěřit jmenování rozhodce důvěryhodnému rozhodčímu centru, které se již po určitou dobu touto činností zabývá, což zaručuje kvalitu výběru rozhodce. Oprávnění jmenovat rozhodce pro určitý spor vyplývá pro arbitrážní centra ze zmocnění obsaženého v rozhodčí doložce či smlouvě o rozhodci. Arbitrážní centra vydávají vždy vzorové rozhodčí doložky (jsou dostupné na internetu), které může bezplatně zařadit do své obchodní smlouvy či smlouvy jiné, ze které může vzniknout majetkový spor (např. smlouva kupní, o dílo, nájemní, podnájemní, mandátní, zprostředkovatelská, o obchodním zastoupení, leasingová atd.) každý zájemce o takové rozhodčí řízení.\n\nArbitrážní centra mají zpravidla podobu občanských sdružení, ale výjimečně i obchodních společností, zejména společností s ručením omezeným, a akciových společností. Jejich základní funkcí je právě jmenování osoby rozhodce pro určitý spor na žádost žalující strany. Řízení, ve kterém je rozhodčí centrum zapojeno, je obecným rozhodčím řízením (rozhodčím řízením ad hoc). Funkce rozhodčího centra spočívá mimo výše uvedené též v tom, že nabízí administrativní zázemí pro činnost rozhodců ad hoc, zajišťuje prostory pro jednání atd. \n\nArbitrážní centra vydávají zpravidla i tzv. pravidla rozhodčího řízení. Na tato pravidla odkazují vzorové rozhodčí doložky arbitrážních center. Pravidla se tak stávají součástí obsahu rozhodčí smlouvy a jsou pro jmenovaného rozhodce i strany závazná. Účelem pravidel je zajistit, aby obecné rozhodčí řízení bylo rychlé, pružné a aby nebylo lehce napadnutelné obstrukcemi ze strany toho účastníka, v jehož zájmu není rychlé vyřešení sporu; upravují tedy např. otázku náležitostí rozhodčí žaloby, obsahují bližší úpravu dokazování v rozhodčím řízení, lhůt pro žalobní odpověď a jiné úkony účastníků řízení, odměny rozhodce i dalších nákladů řízení a řadu dalších otázek, které nejsou dostatečně řešeny zákonem č. 216/1994 Sb., o rozhodčím řízení a výkonu rozhodčích nálezů. Pravidla řízení obsahují povětšinou několik stran textu, není tedy vhodné, aby byla úprava, kterou obsahují, vtělena přímo do rozhodčí doložky. To by bylo velmi nepraktické a smlouvu by to činilo značně nepřehlednou a obsáhlou. Z tohoto důvodu bývají pravidla řízení zveřejňována většinou na internetových stránkách příslušného arbitrážního centra.\n\nVložení rozhodčí doložky do příslušné smlouvy je v dnešní době jeden z nejúčinnějších způsobů zajištění pohledávky věřitele. Znemožňuje dlužníkovi vyhýbat se dlouhodobě placení svých dluhů či plnění jiných závazků. Rozhodčí doložky mají i značnou preventivní funkci; pokud se již určitý subjekt chystá nezaplatit, jistě si jako „oběť“ vybere raději toho svého věřitele, s kterým má uzavřenu smlouvu bez rozhodčí doložky (případně nemá uzavřenu smlouvu vůbec), než toho s kým má uzavřenu smlouvu s rozhodčí doložkou.\n"}
{"id": "286006", "url": "https://cs.wikipedia.org/wiki?curid=286006", "title": "Kašan", "text": "Kašan\n\nKašan nebo také Kaš je řeka v Afghánistánu (provincie Herát) a v Turkmenistánu (viloját Mary). Je dlouhá 252 km. Povodí má rozlohu 7000 km².\n\nPramení na horském hřbetu Safedkoch v pohoří Paropamiz. Teče převážně na sever. Ústí zleva do Murgabu.\n\nZdrojem vody jsou převážně sněhové srážky. Nejvyšších průtoků dosahuje na jaře, kulminuje v březnu. Průměrný roční průtok vody ve vzdálenosti 4 km od ústí činí přibližně 1,4 m³/s. Od června do října obvykle vysychá.\n\nVyužívá se ve velké míře na zavlažování.\n"}
{"id": "286014", "url": "https://cs.wikipedia.org/wiki?curid=286014", "title": "The Searchers", "text": "The Searchers\n\nThe Searchers byli vedle Beatles nejúspěšnější skupinou merseybeatové vlny z Liverpoolu v 60. letech. V letech 1963-1965 patřili k nejznámějším světovým skupinám, získávali zlaté desky za milionové prodeje singlů a jejich hity jako \"Needles And Pins\" nebo \"Sweets For My Sweet\" dodnes znějí z rádií.\n\nVůbec první skupinu s názvem The Searchers založil John McNally v Liverpoolu v roce 1957, později se rozpadla, ale McNally ji obnovil se svým kamarádem Mikem Penderem jako duo v roce 1959 (pro název byl inspirací stejnojmenný western, ve kterém měl hlavní roli John Wayne). Pender a McNally se pak seznámili s baskytaristou Tonym Jacksonem a energickým zpěvákem a bubeníkem Chrisem Curtisem. Po krátkém období, kdy doprovázeli zpěváka Johnnyho Sandona, podobně jako Beatles i Searchers využili nabídky vystupovat v hamburském \"The Star Clubu\" (v klubu dokonce vznikly nahrávky, které později vyšly na deskách).\n\nV květnu roku 1963 podepsal producent firmy Pye Tony Hatch se Searchers nahrávací smlouvu. Hatche zaujala především jejich verze skladby The Drifters \"Sweets For My Sweet\", proto bylo rozhodnuto, že se stane jejich prvním singlem. John Lennon udělal singlu reklamu, když řekl, že jde o nejlepší nahrávku, která zatím z Liverpoolu vzešla. Searchers dostali nabídku na vystoupení v pořadu britské televize \"Thank You Lucky Stars\" a singl se brzy usadil na prvním místě žebříčku. Tím začal pro Searchers neuvěřitelný vodopád desek. Vzhledem k tomu, že sami téměř neskládali vlastní písničky, natáčeli přebírané skladby (často ovšem zcela neznámé) a v rychlém sledu vyšlo první album \"Meet The Searchers\", druhý singl \"Sugar And Spice\" (v žebříčku 2. místo), k němu stejnojmenné album, několik EP desek a třetí singl \"Needles And Pins\", který nejen že znovu dobyl první místo, vynesl skupině zlatou desku, ale navíc jim otevřel cestu k úspěchu v USA. Obdobně si vedla i následující \"Don’t Throw Your Love Away\" a velký úspěch mělo i třetí album \"It’s The Searchers\". Navíc se objevili ve filmu \"Saturday Night Out\" a vystoupili na koncertu vítězů ankety časopisu \"New Musical Express\".\n\nSearchers představovali bezproblémovou kapelu, neměli skandály, aféry, hráli jednoduchou muziku, ale na koncertech dělali čistou rock’n’rollovou show (bubeník Curtis často za bicími stál a neustále dostával publikum do varu). Nicméně uvnitř kapely se přiostřily vztahy mezi hlavním zpěvákem Jacksonem a leaderem kapely Curtisem. Jackson nejprve přišel o post hlavního zpěváka a posléze musel kapelu opustit úplně. Náhradou za něj se stal Frank Allen ze skupiny \"Cliff Bennett And The Rebel Rousers\". Ironií bylo, že ve stejné době vyšla v Americe na singlu starší nahrávka z prvního alba skupiny \"Love Potion Nr.9\", kterou zpíval právě Tony Jackson. Probojovala se na 3. místo amerického žebříčku a vynesla kapele zlatou desku. Tony Jackson proto s novou skupinou \"The Vibrations\" natočil novou vlastní verzi, nicméně ta zůstala ve stínu Searchers (Jackson nahrál jeden hitový singl \"Bye Bye Baby\", ale poté se postupně vytratil ze scény).\n\nBrian Epstein, manažer skupiny Beatles, se tehdy snažil přetáhnout Searchers do své manažerské stáje (nabízel jim možnost natočit píseň Lennona a McCartneyho \"Things We Said Today\" dříve, než ji Beatles natočili na desku A Hard Day's Night), management Searchers ale skupinu nepustil. Hitové desky zatím pokračovaly i s novým členem Frankem Allenem, zejména singly \"When You Walk In The Room\" (1964), \"What Have They Done To The Rain\" (1964) a \"Goodbye My Love\" (1965) patří dodnes k oblíbeným koncertním číslům kapely.\n\nPo vydání dalšího úspěšného alba \"Sounds Like Searchers\" (1964), ale úspěch začal pomalu odcházet, což souviselo se změnami na hudebním poli, merseybeatová horečka vychladla a skupiny, které neměly vlastní repertoár a zůstaly odkázané na přebírané skladby, se dostávaly do krize. Searchers zkusili štěstí s vlastní písní \"He’s Got No Love\" (inspirací pro ni byla \"The Last Time\" Rolling Stones), měla slušný úspěch, ale do Top 10 se nakonec neprobojovala. Následující singly také signalizovaly ztrátu komerčního zájmu o skupinu, \"When I Get Home\" se do první dvacítky nedostala, folk rocková \"Take Me For What I‘m Worth\" jen na spodní hranici. Rolling Stones tehdy skupině nabídli svou skladbu \"Take It Or Leave It \" a The Hollies \"Have You Ever Loved Somebody\", ale oba singly už bodovaly jen vlažně v Top 50. Skupinu navíc během vyčerpávajícího turné opustil Chris Curtis, který špatně nesl ustupující slávu (vzápětí stál u zrodu Deep Purple, ale poté muziku opustil). V Searchers ho nahradil mladý energický bubeník John Blunt, který se svým stylem snažil přiblížit Keithu Moonovi z The Who.\n\nRok 1967 a éra psychedelie skupinu už zcela odstavila z módního proudu, ačkoliv tehdy vzniklo několik zajímavých nahrávek (zejména singl s vlastní písní Pendera a Allena \"Second Hand Dealer\"). Podepsali novou nahrávací smlouvu s firmou Liberty, kde natočili několik singlů jako \"Umbrella Man\" (1968) nebo bubble gum \"Kinky Kathy Abernathy\" (1969), ale zcela tehdy ztratili produkční kontrolu nad svými deskami (na nahrávkách hráli najatí hudebníci a Searchers pouze dozpívali vokály).\n\nPočátkem let sedmdesátých pak vydali nadějný singl \"Desdemona\", který se stal menším hitem ve Spojených státech, a na žádost firmy jej doplnili poměrně slabým albem \"Second Take\", které přineslo přehrávky starých hitů (čímž navíc porušili smluvní podmínky s firmou Pye). Toto desetiletí strávili hlavně hraním na kabaretní scéně, zájem o ně probudila nostalgická turné oživující legendy merseybeatové éry. Na přelomu 70. a 80. let natočili s vlažným úspěchem dvě zajímavá alba s novými písněmi u firmy Sire nazvaná \"The Searchers\" a \"Play For Today\".\n\nV polovině osmdesátých let skupinu opustil Mike Pender. Odešel za nepříjemných soudních procesů o užívání názvu skupiny a hraje dnes s kapelou \"Mike Pender's Searchers\". V Searchers Pendera nahradil Spencer James a skupina je stále činná, ačkoliv je už jediným zakládajícím členem John McNally (bubeníka Blunta, vystřídal na tři desetiletí Billy Adamson, dnes bubnuje Eddie Rothe). 25. října 1987 se dokonce objevili v pražské Sportovní hale jako náhrada za Chrise Normana.\n\nPůvodní baskytarista Tony Jackson zemřel v roce 2003, bubeník Chris Curtis o dva roky později. Zvláštností skupiny je mimo jiné i to, že většina členů používala pseudonymy: Mike Pender (vl. jm. Michael Prendergast), Chris Curtis (vl. jm. Christopher Crummy), Frank Allen (vl. jm. Francis McNeice), Johnny Sandon (vl. jm. William Beck).\n\nDnes Searchers stále jezdí na turné po celém světě, zúčastňují se častých oldies akcí, příležitostně se objevují i v britské nebo německé televizi. Frank Allen napsal dokonce autobiografii o svém životě se skupinou nazvanou \"Travelling Man\".\n\n\n"}
{"id": "286017", "url": "https://cs.wikipedia.org/wiki?curid=286017", "title": "Starokatolická církev v České republice", "text": "Starokatolická církev v České republice\n\nStarokatolická církev v České republice, též \"Katolická církev podobojí v Čechách – Ecclesia Catholica sub utraque Bohemiae\", je křesťanskou autokefální církví, členkou Utrechtské unie a Ekumenické rady církví v ČR.\n\nV českých zemích, zejména v průmyslových městech severních Čech obývaných převážně českými Němci, se starokatolické hnutí, vzniklé v reakci na vyhlášení dogmatu papežské neomylnosti roku 1870, rozšířilo již roku 1871. Varnsdorfský farář Anton Nittel se účastnil starokatolického sjezdu v Mnichově. Roku 1872 ve Varnsdorfu založil první starokatolickou farnost. Roku 1877 získala starokatolická církev v rakouské monarchii legální status. Roku 1880 bylo zřízeno biskupství pro rakouské starokatolíky (zatím neobsazené), které od roku 1897 sídlilo ve Varnsdorfu. Prvním správcem biskupství se stal Miloš (Amandus) Čech. Další starokatolické farnosti vznikly v Desné, Jablonci nad Nisou a Šumperku.\n\nČeskojazyčná starokatolická komunita vznikla v Praze krátce před rokem 1900. Ta se snažila profilovat jako národní církev navazující na odkaz husitství a utrakvismu. Po roce 1918 směřovaly přestupy z římskokatolické církve i do starokatolické církve, velký počet starokatolíků však následně přestoupil do nově vzniklé Církve československé (zejména v letech 1920–1922), či do pravoslavné církve (zejména v letech 1934–1938). Po rozpadu Rakouska-Uherska vzniklo samostatné starokatolické biskupství ve Vídni a varnsdorfské biskupství si ponechalo působnost pro území Československa. Prvním starokatolickým biskupem v ČSR se v r. 1924 stal Alois Pašek, jenž po smrti Miloše Čecha († 1. ledna 1921) působil jako administrátor už v l. 1922–1924.\n\nVe třicátých letech vstoupily národnostní konflikty i do starokatolické církve. Tato církev byla stále z drtivé většiny národnostně německá, podle československých zákonů však musela úřadovat česky. Někteří starokatolíci se stali přívrženci nacismu, jiní se mu však postavili na odpor.\n\nPoválečným odsunem německého obyvatelstva přišla starokatolická církev v Československu o většinu věřících i duchovních. Kladný vztah řady členů k německému nacismu byl jedním z důvodů problémů, které po válce církev měla. Po roce 1945 byla existence církve vážně ohrožena, některé kostely byly zabaveny a v dubnu 1946 zemřel biskup Alois Pašek. Nový administrátor církve Augustin Podolák byl opakovaně zbaven státního souhlasu, nejprve jako správce biskupství v roce 1956, podruhé již jako biskup na podzim 1971. Po krátké obnově církve v roce 1968, kdy byla volba biskupa umožněna, začal stát od roku 1971 církev tvrdě potírat. 6. ledna 1971 zakázal bohoslužby v Praze, poté v červnu biskup Augustin Podolák tajně vysvětil čtyři kněze (včetně Dušana Hejbala) a jednoho jáhna, na podzim byl biskup zbaven státního souhlasu a o Vánocích 1971 SNB při domovní prohlídce zabavila biskupské insignie, archiv a klíč od katedrály. Duchovní a věřící nekolaborující s režimem začali být státem šikanováni pomocí výslechů, vyšetřovacích vazeb a problémů v zaměstnání, navenek pak církev zastupovali lidé dosazení a tolerovaní státem, kteří ovládli zejména pražskou farnost, kde farář Miloš Josef Pulec koncem roku 1970 odmítl akceptovat, že byl biskupem odvolán ze služby, zatímco neformální skupiny kolem biskupa dále fungovaly podzemně. Biskup Augustin Podolák byl opět donucen vystěhovat se z Varnsdorfu, podzemní církev pak řídil ze svého nového bydliště ve Cvikově.\n\nPo roce 1989 se biskup Augustin Podolák znovu ujal funkce, avšak například pražskou farnost stále ovládal s komunisty spolupracující kněz M. Pulec. Teprve 38. synoda dne 29. dubna 1990, tzv. \"Synoda obnovy\", jasně prohlásila kontinuitu biskupské jurisdikce Augustina Podoláka a distancovala se od všech synod, orgánů a funkcí, které se pod záštitou komunistického státu konaly v rozporu se synodním řádem, a tuto deklaraci akceptovaly i státní orgány ČSFR. Po úrazu na přelomu let 1990 a 1991 však biskup Augustin Podolák 7.ledna 1991 zemřel a jeho nástupcem se stal Dušan Hejbal.\n\nRozhodnutím 40. synody z 11. listopadu 1995 bylo sídlo biskupství přeneseno z Varnsdorfu do Prahy, kde byl jako katedrála ustanoven kostel svatého Vavřince na Petříně. Na konci 90. let pražští starokatolíci také zrekonstruovali kapli svaté Máří Magdaleny u Čechova mostu, která jim sloužila už v první polovině století. Do širšího povědomí se starokatolická církev dostala v období krize pražské katolické teologické fakulty (ta vyvrcholila v roce 2000), protože Ivan Štampach, s nímž fakulta v roce 1996 skončila spolupráci, v letech 1999–2002 působil ve Starokatolické církvi jako pomocný duchovní. Zhruba v téže době přestoupil ke starokatolické církvi i kněz a sociolog Jan Jandourek, který v ní působí dosud.\n\nPrvním správcem rakouského biskupství ve Varnsdorfu byl Miloš Čech. Po jeho smrti v roce 1922 byl správcem Alois Paschek (později psán i Alois Pašek), který pak byl dne 16. července 1924 na 30. synodě zvolen prvním starokatolickým biskupem v Československu. Zemřel dne 29. června 1946. Po něm byl správcem biskupství zvolen Václav Jaromír Ráb, jehož po abdikaci v roce 1950 z rozhodnutí synodní rady nahradil mladý pražský kněz Augustin Podolák, v roce 1956 však byl zbaven státního souhlasu a byl donucen odstěhovat se z Varnsdorfu, následně prošel i vězněním a brutálními výslechy. Na 37. synodě v červenci 1968 byl Augustin Podolák zvolen biskupem a následně 15. prosince 1968 v Utrechtu vysvěcen, na podzim 1971 však přišel o státní souhlas (zemřel 7. ledna 1991).\n\n23. února 1991 byl 39. synodou zvolen biskupem a 27. září 1997 v Praze vysvěcen Dušan Hejbal. Na základě dohody s anglikánskou církví se stal zároveň biskupem-ordinářem pro anglikánské věřící na území České republiky, pro tuto službu mu byl jako biskup koadjutor přidělen anglikánský „Bishop of Gibraltar in Europe“ Robert Innes sídlící v Bruselu. V čele církve jako biskup stál do 16. července 2016, kdy dosáhl kanonického věku 65 let. \n\n8. dubna 2016 byl 49. synodou zvolen novým biskupem Pavel Benedikt Stránský. Vedení církve se ujal 17. července 2016 jako biskup elekt, vysvěcen byl 1. dubna 2017.\n\n\nCelkem v České republice působí starokatolíci na 22 místech (Praha, Varnsdorf, Jablonec nad Nisou, Desná, Jičín, Ústí nad Labem, Cvikov, Tábor, Pacov, Pelhřimov, Strakonice, Soběslav, Plzeň, Písek, Havlíčkův Brod, Jihlava, Brno, Zlín, Šumperk, Břidličná, Český Těšín a nově též Ostrava). Farnost v Semilech fungovala jen krátce v letech 2001–2004. Před druhou světovou válkou existovaly též farnosti v Arnultovicích u Nového Boru, Krásné Lípě, Děčíně a Smržovce. V Praze má v současnosti Starokatolická církev tři farnosti: při katedrálním chrámu sv. Vavřince na Petříně, u rotundy Nalezení Svatého Kříže (k ní patří též kaple svaté Rodiny v Nuslích a kaple v Zemské porodnici u Apolináře) a u kaple svaté Máří Magdaleny. Pražské farnosti mají 6 kněží a 3 pastorační asistenty. Pod starokatolickou církev u nás také patří pražská anglikánská farnost, jejíž bohoslužby se konají v evangelickém kostele sv. Klimenta. Ostatní farnosti spravují zpravidla farář nebo administrátor, v některých farnostech doplněný o kooperátora, pomocného duchovního, jáhna, pastoračního asistenta apod.\n\n\nWebové stránky církve\n"}
{"id": "286025", "url": "https://cs.wikipedia.org/wiki?curid=286025", "title": "Dostava", "text": "Dostava\n\nDostava tkaniny (angl.: \"picks per inch in a fabric\", něm.: \"Einstelldichte\") je odborné označení hustoty vyjádřené počtem nití připadajících na jednotku délky (centimetr nebo palec). \n\nPodle směru, ve kterém je dostava tkaniny (nesprávně hustota) měřena, rozeznávají textilní odborníci dostavu osnovy (D) a dostavu útku (D). \n\nVšeobecně mají tkaniny vyšší dostavu po osnově než po útku, což je dáno konstrukčními vlastnostmi a zákonitostmi tkaniny nebo možnostmi strojního vybavení. Dosažení konkrétního čísla dostavy závisí na použitém čísle příze (jemnosti), vazbě tkaniny, účelu použití tkaniny a dalších aspektech. V zemích, kde se používá jednotková soustava SI, uvádí se dostava v počtu nití na 1 nebo 10 centimetrů (10 centimetrů je přesnější), tam kde není SI soustava zavedena se uvádí počet nití na 1 palec. \n\nDostava hotových tkanin se zjišťuje podle normy EN 1049. V normě jsou popsány tři metody, jedna z nich je počítání nití s pomocí speciální lupy (viz \"snímek vpravo\"). Počet se udává zlomkem, např. 30/20, první údaj platí pro osnovní, druhý pro útkové niti na 1 cm. \nPro některé druhy tkanin se používá (na celém světě) skoro výhradně určitá výše a kombinace dostavy, které mnozí odborníci považují za mezinárodní standardy. Např.: \n\ndenim 25,5/16,5 – batist 36/35 – molino 18/18 – kaliko 22/17 – košilový popelín 50/26 a pod. \n\nVelmi nízkou dostavu má např. gáz = 2/2 a extrémně vysokou dostavu, až 200/200, mají \"kovové tkaniny\" na filtry. \n"}
{"id": "286028", "url": "https://cs.wikipedia.org/wiki?curid=286028", "title": "Moreju", "text": "Moreju\n\nMoreju ( ) je řeka v Něneckém autonomním okruhu v Archangelské oblasti v Rusku. Je 272 km dlouhá. Povodí má rozlohu 4530 km².\n\nProtéká Bolšezemelskou tundrou a její koryto je členité. V jejím povodí je mnoho jezer. Ústí do Chajpudyrské zátoky Barentsova moře.\n\nZdrojem vody jsou sněhové a dešťové srážky.\n"}
{"id": "286035", "url": "https://cs.wikipedia.org/wiki?curid=286035", "title": "Karosa LC 936", "text": "Karosa LC 936\n\nKarosa LC 936 je model dálkového a zájezdového autobusu, který vyráběla společnost Karosa Vysoké Mýto v letech 1996 až 2001 (od roku 1999 ve verzích LC 936E a LC 936XE). Jedná se o nástupce vozů LC 736 a LC 937 GT 11.\n\nKonstrukčně vychází LC 936 ze základního typu řady 900, meziměstského modelu C 934. Je to dvounápravový autobus s polosamonosnou karoserií panelové konstrukce. Motor a mechanická převodovka jsou uloženy za zadní nápravou Detva, v prostoru zadního panelu. Přední náprava s nezávisle zavěšenými koly pochází od společnosti LIAZ. Pro cestující jsou určeny polohovatelné sedačky, rozmístěné 2+2 se střední uličkou, na vyvýšených podestách. Pod stropem nad sedadly je v tunelu rozvod čerstvého vzduchu, trysku si každý cestující může ovládat individuálně. Pod podlahou se nachází zavazadlový prostor. Vstup do vozu zajišťují dvoje jednokřídlé výklopné dveře. Ty první jsou umístěny před přední nápravou a vedle stanoviště řidiče se nachází sklopné sedadlo pro průvodce zájezdu. Druhé dveře jsou umístěny za zadní nápravou a mohou být dvojího druhu. Jednak může jít o dveře klasické, nebo to mohou být pouze dveře nouzové, které nemají schody a jsou vysoké pouze od podlahy ke stropu vozu. Od ostatních vozů řady 930 se LC 936 také liší plochým zadním čelem, které je shodné s čely vozů řady 950, vyráběných od roku 2001.\n\nPozději vyráběné verze, LC 936E a LC 936XE, byly mírně upraveny. Nejvýraznější změnou je modifikované přední čelo, ve kterém jsou umístěna nová kulatá přední světla (podobná jako u C 956 – Axeru), a nový interiér.\n\nVýroba vozů LC 936 trvala od roku 1996 do roku 2001, kdy byl nahrazen vozem LC 956. Od roku 1999 produkovala Karosa pouze inovované verze LC 936E a LC 936XE.\n\nAutobusy LC 936 jsou určeny pro dálkové meziměstské linky a také pro zájezdy. Mnoho vozů tohoto typu je dosud v provozu.\n\n"}
{"id": "286047", "url": "https://cs.wikipedia.org/wiki?curid=286047", "title": "Maráthština", "text": "Maráthština\n\nMaráthština (maráthsky मराठी, \"marāṭhī)\" je indoárijský jazyk, používaný v indických státech Maháráštra (kde je úředním jazykem) a Goa.\n\nJako všechny indoárijské jazyky se maráthština vyvinula ze sanskrtu. Maráthské nápisy jsou doložené z přelomu 1. a 2. tisíciletí. Ve středověku vznikala v maráthštině důležitá hinduistická díla. Vzhledem k rozšíření kolem dnešní Bombaje byla maráthština prvním indoárijským jazykem, se kterým se seznamovali Evropané (v tomto případě Portugalci). Dnes je maráthština úředním jazykem státu Maháráštra (zatímco všeindická hindština a angličtina se objevují v komunikaci s federálními úřady).\n\nMaráthština má blíže k sanskrtu než třeba hindština, a to jak složitější gramatikou (pády), tak slovní zásobou, kterou méně ovlivnila perština a arabština. Slovosled je poměrně pevný a řadí maráthštinu mezi SOV jazyky \"(subject – object – verb),\" tedy nejdříve podmět, pak předmět a nakonec sloveso.\n\nFonetickou výbavu více méně sdílí s ostatními indoárijskými jazyky, významným rysem jsou přídechové varianty ražených souhlásek a zvláštní řada retroflexních hlásek \"t – th – d – dh – n.\" Zvláštností oproti severoindickým jazykům je časté nahrazování \"l\" v sanskrtských slovech retroflexní laterální aproximantou ḷ.\n\nMaráthština používá písmo dévanágarí, ve kterém každá souhláska obsahuje implicitní samohlásku šva a případné jiné samohlásky se vyznačují diakritickými znaménky nad, pod, před nebo za souhláskou. Kromě toho existují i samostatné znaky pro samohlásky, které stojí na začátku slabiky.\n\nTradiční abecední pořadí písmen v dévanágarí a dalších příbuzných písmech je podle fonetických vlastností, tedy nejdříve samohlásky, pak souhlásky, nejdříve ražené v pěti řadách podle místa tvorby (ka, ča, ṭa, ta, pa), v rámci řady vždy dvojice neznělých (bez přídechu a s přídechem), dvojice znělých a odpovídající nosová souhláska. Nakonec přicházejí polosamohlásky, sykavky a ostatní.\n\n\nPodstatná jména rozlišují rod mužský \"(pullinga),\" ženský \"(strílinga)\" a střední \"(napusakalinga).\" Pravidla přiřazení slov k rodům jsou složitá, ale často platí, že jména rodu mužského končí na \"-á\", ženského na \"-í\". V množném čísle se mužské \"-á\" mění na \"-é\", ženské \"-í\" se mění na \"-já\". K podstatným jménum rodu středního končícím na souhlásku se v množném čísle připojuje \"-é\". Příklady:\n\nV souladu s tradiční indickou mluvnicí se v maráthštině rozlišuje osm pádů. Jejich názvy pocházejí ze sanskrtu a znamenají (s výjimkou vokativu) prostě „první“ až „sedmý“ pád. Pády se nicméně nekryjí se všemi tvary, kterých podstatná jména nabývají s pomocí přípon (koncovek). Na jednu stranu tvary akuzativu a dativu jsou v podstatě shodné. Na druhou stranu existuje řada přípon, které mají podobnou funkci jako předložky nebo záložky. Jimi vytvořené tvary by bylo možné chápat jako další pády, podobně jako v aglutinačních drávidských jazycích.\nTvar nominativu je typicky základní tvar slova bez přípony, jako je tomu ve většině indoevropských jazyků. Výjimkou je ale případ, kdy podstatné jméno tvoří podmět přechodného slovesa v minulém čase. Potom se k základnímu tvaru připojuje přípona \"-né.\"\n\nU akuzativu a dativu jsou přípony स a ला určeny pro jednotné číslo, přípona ना pro množné.\n\nU instrumentálu přípona ने (jednotné číslo) a नी (množné číslo) odpovídá prostému českému instrumentálu (otázka \"kým / čím\"). Naproti tomu přípona शी (jednotné i množné číslo) odpovídá významu předložky \"s.\"\n\nTvary genitivu se liší podle rodu a čísla vlastněného předmětu, takže spíše odpovídají českému odvozování přídavných jmen přivlastňovacích od podstatných jmen.\n\nPřípony ablativu jsou společné pro obě čísla a odpovídají významu předložek \"od, z.\" Přípony lokativu odpovídají významu předložek \"v\" (आत, ईत) a \"na\" (वर).\n\nVokativ se sice v maráthské mluvnici rozlišuje, ale netvoří se připojováním koncovek ke kmeni podstatného jména. Místo toho se před slovo v nominativu vloží slovo, odpovídající českému „hej, haló!\" V důvěrné komunikaci je to अरै \"araj\" a ऐ \"aj,\" zdvořilostní tvar je अहो \"ahó.\"\n\nPříklady předložkových přípon, které nejsou v tabulce pádů uvedeny:\n\nZdvořilostní varianty zájmen 2. a 3. osoby (kromě středního rodu) odpovídají tvarům množného čísla (srov. vykání).\n\nNa číslovkách je dobře vidět příbuznost maráthštiny se slovanskými a ostatními indoevropskými jazyky.\n\nInfinitiv má příponu \"-ṇé\" (-णे).\n\nPřítomné tvary slovesa बोलणे \"bólaṇé\" „mluvit“\n\nMinulé tvary slovesa बोलणे \"bólaṇé\" „mluvit“\n\nBudoucí tvary slovesa बोलणे \"bólaṇé\" „mluvit“\n\nExistují i složené časy. Průběhový přítomný čas se tvoří pomocí tvaru slovesa असणे \"asaṇé\" „být.\" Příklad:\n\n\nVýchozí slovosled je podmět – předmět – sloveso. Přívlastek se klade před podstatné jméno, které rozvíjí. Příslovečné určení obvykle stojí před slovesem nebo před předmětem, mnohdy ale také na začátku věty. Určení času se klade před určení místa. Záporky se zpravidla kladou před sloveso. Příklady:\n\nNa rozdíl od hindštiny maráthština přejala méně slov z perštiny a arabštiny, místo toho si uchovala původní výrazy ze sanskrtu. V moderním jazyce je mnoho výpůjček z angličtiny, třeba „nádraží“ se řekne \"rajlvéstéšan\".\n\n"}
{"id": "286048", "url": "https://cs.wikipedia.org/wiki?curid=286048", "title": "Časová souslednost", "text": "Časová souslednost\n\nČasová souslednost (lat. \"consecutio temporum\") je mluvnické pravidlo v některých jazycích, kde volba času v určitých typech vedlejších vět závisí na čase ve větě hlavní. Uplatňuje se např. v latině, románských a germánských jazycích, nikoliv však v češtině a dalších slovanských jazycích.\n\nV případě souvětí, kde hlavní věta a její významové sloveso je v minulém tvaru, ostatní vedlejší věty se řídí pravidly o souslednosti časů. Z hlediska gramatického lze vysledovat celkem 4 typy souslednosti:\n\nSlovesné časy ve vedlejších větách v češtině nevyjadřují minulost, přítomnost a budoucnost, ale předčasnost, současnost a následnost. Vztahují se k okamžiku promluvy. V angličtině ve větách typu nepřímé řeči musí být čas ve vedlejší větě v souladu s časem věty hlavní. Pokud hlavní věta obsahuje minulý čas, musí se čas věty vedlejší posunout do minulosti.\n\nV současném ději dochází k posunu slovesného času ve vedlejších větách z přítomného času na minulý. Aby mohlo být toto pravidlo aplikováno, musí významové sloveso hlavní věty být v minulém tvaru!\n\nPři změně nebo přechodu z přítomného času na minulý je také potřeba počítat se změnou příslovce podle skutečného místního nebo časového určení.\nU modálních sloves could / would / might / should nedochází k posunu do minulého tvaru. (She should study properly = The teacher said she should study properly / It would be so nice of her if she could help us. = He thought it would be so nice of her if she could help us.)\n\nV hovorové angličtině však velmi často nedochází k posunu, zejména v případech, kdy významově nedochází ke změně:\nK posunu (do předminulého času) také nedochází v případě časových souvětí:\n\nShe told me that she was born in 1956. I knew that this statue was erected in 1789.\nChildren did not know that the Sun is in the Solar System. She had no idea that New York is a city in the USA.\nShe knew that the English queen is Elizabeth II. They found that this way is much shorter.\n"}
{"id": "286054", "url": "https://cs.wikipedia.org/wiki?curid=286054", "title": "Ivan Hoffman", "text": "Ivan Hoffman\n\nIvan Hoffman (* 27. listopadu 1952, Martin) je slovenský i český písničkář, fotograf a samizdatový vydavatel časopisu \"Fragment-K\". Od roku 1994 spřízněn s Českým rozhlasem, kde působil jako žurnalista, moderátor. Dnes působí v Deníku jako komentátor.\n\nV 80. letech 20. století pracoval jako písničkář, fotograf a publicista. V samizdatu vydával časopis \"Fragment-K\". Během sametové revoluce vystupoval na shromážděních hnutí Veřejnost proti násilí.\n\nV roce 1989 byl redaktorem Lidových novin. Dva roky od 1990 působil v rádiu Svobodná Evropa. V roce 1994 řídil Rádio Alfa a poté na několik let až do roku 2007 spolupracoval s ČRo1 Radiožurnálem jako externí komentátor a moderátor pořadu \"Radiofórum\". Za svou novinářskou činnost obdržel v roce 1996 prestižní Cenu Ferdinanda Peroutky. \n\nOd května 2002 je členem správní rady Nadace Michaela Kocába.\n\nV současné době působí jako stálý komentátor Deníku. Každé ráno na webu Deníku publikuje svoji aktuální poznámku ve formě hlasové nahrávky. Její doslovné znění uveřejňuje síť 72 regionálních Deníků sítě vydavatelství Vltava-Labe-Press. Příležitostně publikuje v Lidových novinách a v deníku Metro.\n\n\n\n"}
{"id": "286060", "url": "https://cs.wikipedia.org/wiki?curid=286060", "title": "Lubenice", "text": "Lubenice\n\nLubenice (\"Citrullus\") je malý rod rostlin z čeledi tykvovité. Patří k němu několik málo druhů. Z nich je známá především lubenice obecná (známá jako vodní meloun, \"Citrullus lanatus\") a dále kolokvinta obecná (\"Citrullus colocynthis\").\n"}
{"id": "286062", "url": "https://cs.wikipedia.org/wiki?curid=286062", "title": "Askaridin", "text": "Askaridin\n\nAskaridin je toxin, který produkují škrkavky rodu \"Toxocara\". Toxin je uvolňován ve zvýšené míře z uhynulých škrkavek ve střevě hostitele a působí inhibičně na nervová zakončení hladké svaloviny trávicího traktu. Díky tomu dochází ke křečím (spasmům), které mohou vést až ke smrti zvířete. K masivnímu úhynu škrkavek \"Toxocara\" spp. dochází ve střevech štěňat a koťat po podání některých anthelmintik. Proto se doporučuje tyto mladá zvířata odčervovat anthelmintiky s paralytickým účinkem, které dospělé červy neusmrtí, nýbrž jen paralyzují a ti poté odcházejí s trusem ven. Mezi tyto anthelmintika patří látka pyrantel. Askaridin je rovněž jednou z příčin přechodného ochrnutí fen po porodu (tzv. poporodní eklampsie), kdy feny pojídají trus svých narozených štěňat, který může obsahovat vysoké koncentrace askaridinu.\n"}
{"id": "286073", "url": "https://cs.wikipedia.org/wiki?curid=286073", "title": "Madeira (řeka)", "text": "Madeira (řeka)\n\nMadeira ( , ) je řeka v Brazílii a Bolívii. Je to významná jihoamerická řeka, která patří mezi tři nejdelší a nejvodnější přítoky Amazonky. Délka toku 3 239 km ji řadí na 19. místo mezi nejdelšími řekami světa. Povodí má rozlohu 850 000 km².\n\nPramenným tokem je řeka Mamoré dlouhá 1 930 km stékající z východních svahů bolivijských And. Soutokem s řekou Beni, která pramení v Bolívii, vzniká Madeira, jejíž tok pokračuje dále severovýchodním směrem kolem Brazilské vysočiny přes státy Rondônia a Amazonas. Na řece je mnoho peřejí a vodopádů. Pod městem Pôrto Velho vtéká do Amazonské nížiny. Asi 250 km východně od Manausu se vlévá do Amazonky jako její největší pravý přítok. Na dolním toku se odděluje rameno, které ústí do Amazonky samostatně a vytváří ostrov Tupinambaranas o rozloze přibližně 14 500 km².\n\nZdrojem vody jsou převážně dešťové srážky. Nejvyšší úrovně dosahuje řeka v létě v období dešťů, které trvá od října do května. Patří tak mezi nejvodnatější řeky světa. Průměrný roční průtok vody na dolním toku činí 17 000 m³/s. Minimální průtok je 4 200 m³/s a maximální dosahuje 39 000 m³/s. Kolísání úrovně hladiny dosahuje 12 m i více.\n\nVodní doprava je možná od města Pôrto Velho v délce 1 060 km. Na řece leží města Pôrto Velho, Umaita, Manicoré.\n\n"}
{"id": "286074", "url": "https://cs.wikipedia.org/wiki?curid=286074", "title": "Ancylostoma", "text": "Ancylostoma\n\nAncylostoma (měchovec) je rod hlístic z čeledi měchovcovitých (Ancylostomatidae). Jedná se o parazity střeva savců, i když během svého larválního vývoje migrují různými tkáněmi hostitele.\n\n"}
{"id": "286078", "url": "https://cs.wikipedia.org/wiki?curid=286078", "title": "Mordyjacha", "text": "Mordyjacha\n\nMordyjacha ( ) je řeka v Jamalo-něneckém autonomním okruhu v Ťumeňské oblasti v Rusku. Je 300 km dlouhá. Povodí má rozlohu 8350 km².\n\nOdtéká z jezera Jambuto. Ústí do Karského moře dvěma rameny. Zprava přijímá řeku Sjojacha.\n\nZdrojem vody jsou sněhové a dešťové srážky. \n\nŘeka je bohatá na ryby (síh muksun, síh malý). Při ústí se vyskytují také navaga evropská a koruška evropská.\n"}
{"id": "286080", "url": "https://cs.wikipedia.org/wiki?curid=286080", "title": "Aorta", "text": "Aorta\n\nAorta (srdečnice) je největší a nejdelší tepna v těle savců (včetně člověka). Rozvádí krev z levé srdeční komory do celého těla pomocí systému větvících se tepen.\n\nAorta je skutečnosti poměrně vágní označení, které se v řadě případů používá i v anatomii bezobratlých. U bezlebečných, což jsou blízcí příbuzní obratlovců, se používají termíny „hřbetní aorta“ a „břišní aorta“, přičemž krev je z břišní aorty pumpována do jednotlivých žaberních tepen, odkud se po okysličení sbíhá do aorty hřbetní a pokračuje do celého těla. U ryb je změna: krev se do břišní aorty dostává ze srdce. Následně však opět vstupuje do žaberních tepen, po okysličení se vlévá do hřbetní aorty a z ní putuje do celého těla.\n\nU obojživelných a suchozemských skupin obratlovců dochází k postupnému snižování počtu arteriálních oblouků (vlastně bývalých žaberních tepen), což vede ke zkracování aorty. Břišní aorta, která dříve především vedla odkysličenou krev do žaber, je redukovaná a mění se na tzv. vzestupnou část aorty (\"aorta ascendens\"), zatímco původní „hřbetní aorta“ se označuje jako aorta sestupná (\"aorta descendens\"). Celou aortou u suchozemských živočichů vede vesměs krev okysličená. Proto se z ní již poměrně brzy mohou odštěpovat nové tepny, které vedou krev do hlavy (karotidy). Další redukce proběhla u ptáků a savců (nezávisle). Zatímco vývojově nižší čtvernožci mají zachovány dvě větve čtvrtého aortálního oblouku vedoucího krev buď do levé, nebo do pravé poloviny těla odděleně, u ptáků se zachovává pouze pravá větev tohoto oblouku a u savců pouze ta levá.\n\nAorta vystupuje z levé komory srdeční kraniálně (tzn. směrem k lebce, „nahoru“) a zahýbá doleva (vytváří levý oblouk aorty typický pro savce). Ze vzestupné části aorty (aorta ascendens) vycházejí drobné cévy zásobující krví srdce – věnčité tepny. Vzestupná aorta přechází v aortální oblouk (arcus aortae). Z něj vybíhají důležité větve pro krevní zásobení hlavy a krku a horních končetin – truncus brachiocephalicus (který se dále větví na pravou tepnu podklíčkovou a na pravou krkavici), dále levá tepna podklíčková a levá krkavice. Sestupná část aorty prochází hrudní a břišní dutinou a je proto dělená na dvě části – část hrudní (pars thoracica) a část břišní (pars abdominalis). Z pars thoracica vycházejí drobné větve pro zásobení dýchací trubice, jícnu, perikardu a mediastina a dále mezižeberní tepny. Z pars abdominalis vystupují důležité větve pro cévní zásobení břišních orgánů a také větve pro zásobení dolních končetin.\n\nPřehled základních větví lidské aorty:\n\n"}
{"id": "286084", "url": "https://cs.wikipedia.org/wiki?curid=286084", "title": "10cc", "text": "10cc\n\n10cc je anglická rocková skupina, která dosáhla svých největších úspěchů v 70. letech dvacátého století.\n\nPůvodně skupinu tvořili čtyři hudebníci, Graham Gouldman, Eric Stewart, Kevin Godley a Lol Creme, kteří spolu skládali a nahrávali tři roky, než v roce 1972 přijali jméno 10cc.\n\n\n\n"}
{"id": "286105", "url": "https://cs.wikipedia.org/wiki?curid=286105", "title": "Ribbentrop", "text": "Ribbentrop\n\nRibbentrop může znamenat:\n\n"}
{"id": "286106", "url": "https://cs.wikipedia.org/wiki?curid=286106", "title": "Georgi Ivanov", "text": "Georgi Ivanov\n\nGeorgi Ivanov, původním jménem Kakalov (* 2. červenec 1940 Loveč, Bulharsko), je bývalý bulharský kosmonaut, zapojený do programu Interkosmos. Do vesmíru letěl v roce 1979.\n\nOba pradědečkové bojovali proti Turkům, jeden zahynul, druhý skončil na nucených pracích na Kypru. Georgiho otec byl elektroinženýrem. On sám se po ukončení základní školy věnoval parašutismu, bezmotorovému létání. V roce 1959 byl přijat na Vysokou leteckou školu Georgi Benkovského, kterou absolvoval roku 1964 s vyznamenáním. Jako voják z povolání se stal instruktorem a získal kvalifikaci vojenský pilot – instruktor I. třídy. V době, kdy byl přijímán mezi budoucí kosmonauty pro program Interkosmos, měl za sebou 1000 letů. Oženil se a se svou paní má jedno dítě. Jeho náhradníkem ve výcvikovém středisku byl Bulhar Alexandr Panajotov Alexandrov, který se do kosmu dostal o devět let později.\n\nDo kosmu se dostal v roce 1979 na lodi Sojuz 33 ve funkci inženýra výzkumníka. Start byl na kosmodromu Bajkonur. Velitele mu dělal kosmonaut Nikolaj Rukavišnikov. Při přibližovací letové operaci během 17. obletu Země k orbitální stanici Saljut 6 však došlo k závadě na hlavním motoru Sojuzu, v té době byli 7 km od stanice. Řídící středisko letů v Kaliningradu u Moskvy, dalo po celonoční poradě pokyn se vrátit, což se bez problémů po dvou dnech letu stalo s pomocí padáků v kabině lodi na území Kazachstánu, asi 320 km od Džezkazganu. Let trval 47 hodin.\n\n\nDosáhl hodnosti generálmajora. Dne 10. října 2005 byl na mezinárodním setkání desítek kosmonautů \"ASE 2005\" v USA, v roce 2007 byl na XX. světovém setkání kosmonautů ve Skotsku.\n\n"}
{"id": "286112", "url": "https://cs.wikipedia.org/wiki?curid=286112", "title": "Euscorpius hadzii", "text": "Euscorpius hadzii\n\nEuscorpius hadzii je jeden z větších štírů rodu \"Euscorpius\". Dosahuje jen o málo menší velikosti než \"Euscorpius italicus\".Velikost je 35-48 mm. Patří do čeledi Euscorpiidae. Před revizí rodu patřil k druhu \"Euscorpius carpathicus\". Jeho zbarvení se pohybuje od světle hnědé až po téměř černou. Prosoma je užší a mírně prodloužená. Euscorpius hadzii obývá různá místa. Většina druhů obývá buď člověkem nepřetvořená místa (lesy), nebo se vyskytuje synantropně např. ve sklepích domů. Tohoto štíra lze také nalézt na starých půdách, v loukách, v polích, v domech, ve vlhkých zdech atd.\n\nTento druh se vyskytuje v severozápadním Řecku, jihozápadním Bulharsku, Chorvatsku, Albánii, Černé Hoře, Severní Makedonii, Bosně a Hercegovině a Srbsku.\n"}
{"id": "286114", "url": "https://cs.wikipedia.org/wiki?curid=286114", "title": "Rájec (Borovnice)", "text": "Rájec (Borovnice)\n\nRájec () je místní část obce Borovnice v okrese Rychnov nad Kněžnou, Královéhradecký kraj. Při sčítání lidu roku 2001 měl Rájec 31 domů a 87 obyvatel.\n\nPrvní zmínka o zdejší vsi pochází až z roku 1339, protože zemské desky z předchozích let shořely. Tehdy část příslušela Brandýsu nad Orlicí, který tehdy náležel Tasovi z Boskovic a druhá část vsi náležela místnímu zemanskému rodu. Hynek z Rájce držel Rájec v letech 1406-1449. Pravděpodobně zde byla v nejvyšší části i tvrz, která ale není doložena, ani se z ní nezachovaly žádné stavební pozůstatky. O její existenci se zmiňuje pouze A. Sedláček ve svém místopisném slovníku. Po tomto roce zprávy o Rájci mizí a znovu se uvádí až v roce 1574 jako příslušenství Přestavlk, které tehdy prodával Mikuláš z Bubna Karlovi Žampachovi z Potštejna. Od 16. století patřil Rájec k Přestavlkám a vystřídalo se zde několik majitelů; Matěj Hložek z Žampachu, Otík z Bubna, Zdeněk ze Žampachu a Friedrich z Oppestdorfu. Od roku 1627 patřily obě vesnice Janu Otíkovi Bukovskému z Hustířan a po něm jeho synům. Rod tu sídlil celé století. Bukovští prodali svůj majetek roku 1727 Václavu Rousovi z Lipna a jeho manželka prodala přestavlcký statek roku 1762 Elišce Carviani z Kostelce nad Orlicí a tím se obce dostaly k panství kosteleckému.\n\n\n"}
{"id": "286117", "url": "https://cs.wikipedia.org/wiki?curid=286117", "title": "Kostel Panny Marie Bolestné (Malá Lhota)", "text": "Kostel Panny Marie Bolestné (Malá Lhota)\n\nKostel Panny Marie Bolestné je poutní římskokatolický chrám poblíž obce Lhoty u Potštejna v okrese Rychnov nad Kněžnou. V roce 2018 byl celý areál prohlášen národní kulturní památkou České republiky.\n\nNachází se na vrcholu Homoli (390 m n. m.), mezi obcemi Borovnice a Lhoty u Potštejna; uprostřed kříže vytvořeného průsečíkem přímek z města Rychnov nad Kněžnou do Chocně a z Kostelce nad Orlicí do Ústí nad Orlicí.\n\nPod vrcholem a nedaleko kostela se nachází osada Homole, část obce Borovnice.\n\nPoutní místo na Homoli, nacházející se na nejvyšším místě táhlého hřebene, bylo vybudované v letech 1690–1696 říšskou hraběnkou Terezií Eleonorou Alžbětou z Ugarte, rozenou říšskou hraběnkou ze Žďáru (*zřejmě 1639 ve Vídni, †30. 1. 1705, V. Čechy). Tato dáma byla vdovou po rakouském plukovníkovi-komandantovi města Vídně Petrovi (mladšímu) z Ugarte, říšskému baronu, posléze od r. 1676 říš. hraběti (*asi či kol. 1620 ve Španělském Nizozemí, †1679 ve Vídni, pocházejícímu z původně španělského, resp. aragonského rodu), majiteli rozsáhlého moravského velkostatku Velké Meziříčí. Toto dominium - po manželově smrti - paní z Ugarte po kratší dobu také přísně spravovala, než dospěl dědic - nejstarší Petrův syn z 1. manželství - Arnošt František Dominik z Ugarte (*1658, †1715).\n\nHraběnka Terezie Eleonora Alžběta vzešla z významné ultrakatolické rodiny hrabat ze Žďáru, jež byla spřízněna s nejvyšší českou aristokracií (Martinici, Šternberky, Nostici, Lobkovici, Slavaty z Chlumu a Košumberka, moravskými Magnisy ad.) a od července 1660 byla druhou chotí zesnulého Petra ml., se kterým měla několik dětí (známe čtyři). Z nich se však dospělosti dožila pouze dcera Marie Maxmiliána Terezie komtesa z Ugarte, provdaná baronka, od r. 1695 hraběnka Zárubová z Hustířan (*1664, †1711), na níž se hraběnka upnula. Dcera pobývala s manželem Františkem Karlem Zárubou (*údajně 1658, †1714) na Starém zámku v blízkém Kostelci nad Orlicí, a to byl jeden z důvodů, proč se do tohoto kraje přesunula i její matka hraběnka z Ugarte. Ta, aby byla milované dceři blíže, zakoupila roku 1688 v blízkosti Kostelce malé panství Borovnice. Zde se zdržovala v nevelkém barokním zámku.\n\nV době založení homolského areálu vrcholila rekatolizace a hraběnka se nechala zřejmě inspirovat jen o málo starším poutním kostelem Nanebevzetí Panny Marie v nedalekých Hemžích u Chocně a zřejmě i obdobným podnikem své starší sestry Marie Maxmiliány Evy Terezie ovdovělé svobodné paní Hýzrlové z Chodů (*8. 9. 1633 (příp. 32), †17. 10. 1690) - poutním chrámem P. Marie Pomocné na Chlumku u Luže. Silně věřící hraběnka z Ugarte se tedy rozhodla vybudovat na svém panství obdobnou svatyni, která by se stala místem zbožných poutí obyvatel jejího a sousedních panství i dalších lidí ze široka daleka. Tím chtěla pozvednout nejen náboženskou horlivost obyvatel, ale i místní hospodářství, které z návštěvníků přirozeně ekonomicky profitovalo.\n\nProstředky na výstavbu hraběnce poskytlo především dědictví, když se svými čtyřmi žijícími sestrami podělila roku 1688 rozsáhlé kladensko-červenoújezdecké dominium po svém již dříve zesnulém bratru (a barokním františkánském mystikovi a tvůrci kláštera v Hájku u Prahy) Františkovi Adamovi Eusebiovi druhém říšském hraběti ze Žďáru (*6. 7. 1624, popř. 1623, †5. či 7. 4. 1670). Tento hraběnčin bratr byl posledním mužským příslušníkem svého rodu v Čechách a naši aristokratku i většinu jejích (obdobně hluboce nábožných) sester v katolickém zanícení jistě velmi ovlivňoval, proto jej zde musíme alespoň takto krátce zmínit.\n\nZákladní kámen byl položen dne 12. května 1692 a třídenní slavnosti proběhly za přítomnosti královéhradeckého biskupa Jana Františka Kryštofa z Talmberka. Kromě toho dala hraběnka z Ugarte zřídit poblíž kostela školu, jedinou v širém okolí a své borovnické panství celkově zvelebila i pozemkově zvětšila. Po své smrti byla aristokratka pohřbena na své milované Homoli v kostele Panny Marie Bolestné a Borovnice s Homolí připadla kosteleckým Zárubům z Hustířan a posléze jejich dědicům.\n\nV rámci Programu záchrany architektonického dědictví bylo v letech 1996-2014 na opravu kostela čerpáno v roce 1995 celkem 2 000 000 Kč.\n\nJádrem celého malebného komplexu je poutní kostel Panny Marie Bolestné, obklopený hřbitovem. Byl postaven v raně barokním stylu v letech 1692–96. Svatostánek byl navržen jako prostá jednolodní stavba se štítovým průčelím (natočeným netypicky severním směrem, aby dominoval okolní volné krajině) a s hranolovou věží, která byla nově opravena roku 1740 poté, co ji srazila vichřice. Fasáda průčelí je členěna plochými lisénami a průčelní štít vybíhá z volutových vyzdívek. Zařízení je vesměs rokokové a pozdější pseudoslohové. V průčelí u zdi, která obklopuje hřbitov, jsou dvě nakoso postavené kaple z roku 1703: sv. Jana Nepomuckého a Nanebevzetí Panny Marie. Celek doplňuje ještě kostnice z roku 1778. Západní branku na hřbitov zdobí dvě sochy klečících postav: sv. Jana Nepomuckého a sv. Václava.\n\nStředoevropským unikátem (pro svoji mimořádnou délku, která nemá v ČR obdoby) a zlatým hřebem Homole je kamenné schodiště. Má 153 schodů a 16 odpočívadel. Tento počet nebyl zvolen náhodně, je určen symbolickou myšlenkou, aby se poutníci při stoupání do chrámu mohli pomodlit růženec. Počet schodů přesně odpovídá počtu \"Zdrávasů\" ve Velkém růženci se třemi úvodními \"Zdrávasy\", počet odpočívadel pak \"Otčenášům\". Všechny sochy světců, andělů a ozdobné vázy, které na schodišti byly, pocházely z roku 1767, pravděpodobně z dílny litomyšlských sochařů Hendrichů.\n\nPoutní místo bylo od 90. let 20. století stále více devastováno zloději (soch a váz na schodišti) a vandaly. Později se začalo opravovat (bohužel se ale nevrátila veškerá barokní sochařská výzdoba) a část kopce byla prokácena, aby se obnovil původnější barokní vzhled.\n\nMísto patří pod správu Římskokatolické farnosti - děkanství Kostelec nad Orlicí, jejímž filiálním kostelem P. Marie Bolestná je. Areál se schodištěm a hřbitovem je veřejnosti volně přístupný. Kostel je ale otevřen převážně jen o bohoslužbách a poutích.\n\nBohoslužby se zde slaví od svátku Zmrtvýchvstání Páně (tj. po Velikonocích) do 25. prosince, vždy každou druhou a čtvrtou neděli v měsíci od 14:30 hodin. V zimním období jsou termíny vypsané farností na jejích stránkách.\n\nZdejší Poutě: Velikonoční pouť připadá na 4. neděli velikonoční (třetí neděle po neděli Zmrtvýchvstání Páně).\n\nPouť k Panně Marii Bolestné připadá na neděli po 15. září. Mše se konají vždy v 8, 10 a ve 14 hodin.\n\n\"(Termíny opsány dle webu Římskokatolické farnosti - děkanství Kostelec nad Orlicí k 20. 2. 2017.)\"\n\n\n\n"}
{"id": "286118", "url": "https://cs.wikipedia.org/wiki?curid=286118", "title": "Modrý Portugal", "text": "Modrý Portugal\n\nModrý Portugal (zkratka MP) je stará moštová odrůda révy vinné (\"Vitis vinifera\"), určená k výrobě červených vín. Její původ je neznámý.\n\nRéva vinná (\"Vitis vinifera\") odrůda \"Modrý Portugal\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou středně dlouhé, umožňují této rostlině pnout se po pevných předmětech. Růst je středně bujný až bujný s polovzpřímenými letorosty. Včelka je zelenožlutá, jemně ochlupená. Vrcholek letorostu je polootevřený, světle zelený, takřka bez antokyaninové pigmentace, lesklý, pouze slabě pavučinovitě ochmýřený. Internodia jsou dlouhá, stejně jako nodia jsou zelená, slabě vlnatě ochmýřená. Mladé lístky jsou zelené, někdy s jemným bronzovým nádechem, takřka bez antokyaninové pigmentace, lysé či slabě pavučinovitě ochmýřené. Jednoleté réví je silné, řídké, hořčicově hnědé, eliptického průřezu. Zimní pupeny jsou malé, zašpičatělé.\n\nList je středně velký až velký, čepel je pětiúhelníková, tří- až pětilaločnatá s mělkými horními bočními výkroji, zřídka celokrajná. Vrchní strana čepele listu je zvlněná, slabě puchýřnatá, lesklá, středně zelená, spodní strana je hladká, řapíkový výkroj je lyrovitý, uzavřený s úzkým průsvitem, málokdy je otevřený, u báze řapíku ostrý, řapík listu je středně dlouhý, stejně dlouhý, jako medián listu, narůžovělý až červenavě proužkovaný, žilnatina listu v oblasti napojení řapíku je slabě pigmentovaná antokyaniny.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je středně velká až velká (15 mm, 1,1 g), kulatá bobule jednotné barvy a velikosti, která je průměrně voskově ojíněná, tmavomodrá až modročerná, na líčku má rezavé tečky, slupka je tenká až středně silná, dužnina je bez zbarvení, řídká až rozplývavá, sladké, neutrální chuti. Semeno je velké, vejcovité, tmavě červenohnědé, zobáček je krátký. Stopečky bobulí jsou středně dlouhé, lehce oddělitelné. Hrozen je líbivý, středně velký až velký (160 mm, 151-192 g), válcovitě-kuželovitý až kuželovitý, středně hustý, jednoduše nebo dvojitě křídlatý, s krátkou až středně dlouhou, průměrně lignifikovanou stopkou.\n\n\"Modrý Portugal\" je moštová odrůda vinné révy (\"Vitis vinifera\"). Často slouží též jako nenáročný stolní hrozen, ale pro náchylnost k hnilobě pouze v době sklizně. Původ odrůdy je neznámý. Název sice ukazuje na Portugalsko, ale zde se odrůda vůbec nepěstuje a portugalští ampelografové neuznávají její příbuznost k žádné zde pěstované odrůdě. Naproti tomu je rozšířena takřka v celém Podunají, proto se předpokládá, že pochází odněkud z tohoto prostoru, pravděpodobně z Rakouska.\n\nGenetická analýza ukázala, že otcovskou odrůdou je Sylvánské zelené (Grüner Silvaner) a mateřskou Blaue Zimmettraube. Blaue Zimmettraube je téměř vymizelá modrá odrůda s ženským květem, pěstovaná ve Štýrsku a okolí. Je tak příbuzná s Frankovkou, kde otcovskou odrůdou je Gouais blanc (Weisser Heunisch, Běl velká, Vídeňka). \n\nMezi tradiční oblasti pěstování odrůdy patří Rakousko, kde byla roku 2007 vysazena na 2.350 hektarech. Z Rakouska se odrůda rozšířila po roce 1840 do Německa, především do oblastí Rheihessen a Pfalz, zásluhu na tom měl hlavně Johann Philipp Bronner, jeden ze zakladatelů moderního německého vinařství. V Německu byla odrůda roku 2007 vysazena na 4.557 hektarech vinic. Na menších plochách je pěstována například také ve Francii, ve státech bývalé Jugoslávie, v Maďarsku, Rumunsku a v některých zemích bývalého SSSR, celkově byla roku 2010 vysazena na ploše asi 15.000 hektarů.\n\nOdrůda je zapsána v Listině registrovaných odrůd na Slovensku, pěstuje se zde zejména v obcích Dolné a Horné Orešany, kde má vzhledem ke svému použití sympatickou přezdívku „štrúdlák“ (myšlen je makový štrúdl). Dále je na Slovensku je rozšířena také v malokarpatské oblasti a v okolí Skalice. Zde se z ní připravuje spolu s Frankovkou a Svatovavřineckým známkové víno „Skalický rubín“.\n\nNa českém území byl kdysi \"Modrý Portugal\" nejrozšířenější modrou odrůdou nejen pro svou vysokou plodnost, ale i proto, že se díky své jemnosti a svěžímu aroma dobře pije. Na venkově bývalo víno MP doprovodem pracovních svačin i běžných denních jídel. Na Moravě se odrůda pěstuje v okolí Kyjova, Uherského Hradiště, Hustopečí a Hodonína, v Podluží, dále v obcích Kobylí, Čejkovice, Velké Pavlovice, Rakvice, Mutěnice. V české vinařské oblasti je jednou ze základních odrůd sortimentu pro výrobu červených vín a najdeme ji na Mělnicku, Roudnicku a Čáslavsku. Ve Státní odrůdové knize České republiky je zapsána od roku 1941.\n\nDo Čech se tato odrůda dostala okolo roku 1880 a postupně se rozšířila do všech českých a moravských vinařských oblastí. V polovině třicátých let dvacátého století činil podíl \"Modrého Portugalu\" z celkové výměry českých vinic 9 % a na Moravě dokonce 16,5 %. Právě v té době tak byl nejrozšířenější zdejší modrou odrůdou. Dnes je vysazen podstatně méně, roku 2010 tvořil již pouze 3,8 % ploch vinic, přičemž jeho plochy ve výsadbách se snižují, průměrný věk porostů této odrůdy byl téhož roku 20 let. Udržovateli odrůdy jsou v ČR Ing. Alois Tománek, Šlechtitelská stanice vinařská Polešovice, ŠSV Velké Pavlovice, VÚRV Praha-Ruzyně a Výzkumná stanice vinařská, Karlštejn.\n\nTraduje se, že roku 1772 povolal hrabě Johann von Fries na svůj zámek v Bad Vöslau u Vídně několik vinařů z okolí a předal jim svazky réví odrůdy, které dostal od své obchodní agentury v Portu v Portugalsku. Odrůda měla takové přednosti, že za několik let byly v okolí obce vysazeny dvě třetiny vinic odrůdou \"Blauer Portugieser\". Podle jména obce se jí zde také říkalo „Vöslauer“. Pěstování se rozšířilo i do sousedního Bádenska a postupně do celé monarchie. V Bad Vöslau vzniklo u tamní firmy R. Schlumberger v roce 1848 první šumivé víno z Modrého Portugalu, které si získalo nesmírný ohlas daleko za hranicemi Rakouska.\n\nDalší, lokálně používaná synonyma odrůdy jsou : \"Португизер, Блау португизер, Бургундский, Бургундер, Портюге бле, Опорто, Португалка\" (vše Rusko), \"Autrichien, Azul, Badener, Badner\" (Německo), \"Blauer Oporto, B. Portugieser\" (USA), \"Blaue Feslanertraube, B. Feslauertraube, Bonnette, Bourgounder, Brina, Cerna Kraljevina, Černé Rané, Cerny Sryk, Crna Kraljevina, Feslauer, Feslauertraube, Früher Blauer Portugieser, F. Voeslauer, Frulv Portugieser, Garidelia Monopyrena, G. Praecox, Imbrina, Kék Oporto\" (Maďarsko), \"K. Portugiezi, Kékoporto, Kraljevina, K. Crvena, Kraljvina, Maviona Rana, Mavrona Rana, Mavrovna Rana, Modra Kraljevina, Modra Portugalka\" (Slovinsko), \"Mor Portugieser, Moravna Oporto, Oporto\" (Rumunsko, Slovensko, ČR, Polsko), \"O. Kek\" (Maďarsko), \"O. Vaeslauer, Oportorebe\" (Německo), \"Plant de Porto, Portgieser, Portjuge\" (Bulharsko), \"Portoghese\" (Itálie), \"Portohese Nero, Portougalka, Portougalsky Siny, Portugais Bleu\" (Francie, Chile), \"P. Bleau\" (Rumunsko), \"Portugais de Bingen, Portugalika, Portugaljka\" (Chorvatsko), \"Portughese, Portugiz, Portugizac, P. Crni, Portugieser, Portugiezi, Portugizac Crni\" (Chorvatsko), \"Portugizer Chernyi\" (Rusko), \"Portugroljka, Portuguese Blue\" (USA), \"Portuguêz Azul\" (Portugalsko), \"Raisin des Roses\" (Francie), \"Rana Modra, Rana Modra Kraljevina, Ranina\" (ČR, SR), \"Skorak, Skoré Černé, Veslaver, Vöslauer, Voslaner, Weslau\".\nOdrůda \"Portugal šedý\" (\"Portugieser Grau\") je pupenovou mutací \"Modrého Portugalu\", \"Portugal bílý\" (\"Portugieser Grün\") je pupenová mutace \"Portugalu šedého\". Obě odrůdy lze ještě vzácněji objevit i v našich vinohradech. \"Portugal červený\" (\"Portugieser Rot\") není pravděpodobně příbuzný s rodinou odrůd \"Modrého Portugalu\". Pochází patrně z Rakouska nebo severozápadního Chorvatska. V Německu je registrován též tetraploidní klon odrůdy MP, zapsaný v katalogu odrůd VIVC samostatně. Je zde uvedena též odrůda \"Portugieser Früh Blau\", odrůda nejasného původu, o které je velmi málo zmínek v ampelografické literatuře, dle její synonymiky lze soudit, že se patrně jedná o jedno ze synonym odrůdy \"Modrý Portugal\", popřípadě by se dalo uvažovat i o identicitě s odrůdou \"Laska\".\n\nRéví na úrodných a vlhkých půdách hůře vyzrává. Odrůda je velmi poškozována zimními mrazy (řídke dřevo) a je citlivá i na jarní mrazíky. Nesprchává, proto jí vyhovuje podnož K 5BB, ale také SO-4 a T 5C pro hlubší a úrodnější půdy, pro půdy vápenité pak 125 AA. Daří se jí na středním i vysokém vedení révy s řezem na kratší tažně, mimořádně vhodné je její pěstování na pergole. Tuto možnost v úspěšné míře využívají zahrádkáři. Hodí se pro většinu vedení, dobře snáší i krátký řez, vhodné zatížení keře je 6 až 8 oček na m2. plodnost je výborná, výnosy jsou pravidelné a vysoké, 10-14 (20) t/ha při cukernatosti 16-21 °NM a obsahu kyselin 7-11 g/l. Ze sklizní přes 15 t/ha jsou však vína řídká, hrozno je kyselejší a má zpravidla nižší cukernatost (okolo 16° NM), slabou barevnost a nízkou extraktivnost.\n\nVegetační cyklus odrůdy trvá 129 dní při sumě aktivních teplot\n(SAT) 2650 °C (v klimatických podmínkách Oděsy). Doba rašení oček je středně raná, raší v polovině dubna, kvetení je středně rané, kvete v polovině června. Květy málo opadávají. Zaměkání začíná začátkem srpna, odrůda dozrává současně s Chasselas, zhruba v polovině až ve třetí dekádě září, zrání hroznů tedy je středně rané.\n\nJe napadána plísní révovou (\"Plasmopara viticola\") a je jednou z nejcitlivějších odrůd vůči padlí révovému (\"Uncinula necator\"). Za dešťů v době dozrávání hroznů se rychle rozšiřuje \"Botrytis cinerea\". Trpí také červenou spálou (\"Pseudopeziza tracheiphila\") a černou skvrnitostí (\"Phomopsis viticola\"). Z viróz jsou časté roncet a svinutka. Je napadána obaleči. Dozrávající hrozny jsou poškozovány vosami a včelami. Velké hrozny také snadno hnijí.\n\nNároky na polohu i půdu má tato vděčná odrůda nízké, snáší půdy štěrkovité, hlinité, vápenité i suché písčité. Dobře snáší sucho, naopak nemá ráda trvale zamokřené, vlhké půdy a půdy přehnojené dusíkem, kde trpí chorobami a mrazy.\nOdstín červené barvy vína odpovídá velikosti sklizně, ale vždy je méně intenzivní nežli u Svatovavřineckého. MP je odrůda, u které je snadné dosáhnout vysokých výnosů, ale pak nemůže poskytnout kvalitu. Podařené mladé víno MP má jemnou květinovou vůni, která je nesmírně příjemná, a je-li podporována mladistvou harmonií vína, pak svádí k opakovanému doušku. Při zrání vína se objevují vůně čerstvého sena. Použitím karbonické macerace lze z MP vytvořit velmi příjemný typ mladého červeného vína. To přichází na trh pod názvem „Martinské víno“ v den svátku sv. Martina (11. listopadu), tedy ještě před světoznámým francouzským Beaujolais, k němuž se dá směle přirovnat.\n\nVíno MP se často užívá se ke scelování s tvrdými víny či s víny vysoké acidity, často s víny odrůd \"Svatovavřinecké\" a \"Frankovka\", které tak zjemňuje. Dosáhne se rychlejšího zrání vína a zjemní se tvrdost kyselin a tříslovin. Směsku MP a \"Frankovky\" nazývali na Slovácku „Slovácký granát“ a bývala velmi oblíbená.\n\nBarva typického MP je jemně rubínová, vůně jemná, někdy až květinová, chuť lehčí, s menším obsahem tříslovin, harmonická, příjemná, sametová, víno je lehčí s nižším obsahem kyselin, jemně natrpklé. Vína z regulované sklizně jsou jemná, květinově aromatická, příjemně pitelná, světle červené barvy. Ve vůni a chuti můžeme hledat květiny, čerstvé seno, třešně, cassis.\n\nVíno rychle vyzrává, obecně není příliš vhodné k archivaci. Mělo by se pít mladé, pak vyniká v jeho aroma přitažlivost ovocných a květinových tónů a jeho chuť je měkká, vláčná, méně tříslovinová. Vína této odrůdy je spotřebitelská veřejnost zvyklá kritizovat a podceňovat. Nemusí to být vždy pravda. V posledních letech jsme se mohli setkat s takovými portugaly, které nás velmi příjemně překvapí. Vzácněji se setkáváme i s barikovým provedením vín této sympatické odrůdy.\n\nVína MP se často pila při družné zábavě pod víchem, kde se podávaly studené masité pokrmy. Lehká vína se hodí k zahánění žízně při stolování a dají se kombinovat s velkou paletou pokrmů, neboť svým neutrálním dojmem výraz jídel nijak neruší. Jsou vhodná k pokrmům jako drůbeží maso, biftek, bažant, kachna, husa, zajíc na divoko, sýrový nářez, těstoviny, šunka, salám. Víno MP je lehčí, a hodí se tedy dobře k lehkým pokrmům, třeba k italské kuchyni. Portugal průměrné kvality se doporučuje podávat trošku podchlazený, jeho vady se tak zmírní.\n\n\n"}
{"id": "286121", "url": "https://cs.wikipedia.org/wiki?curid=286121", "title": "Pivovar Nymburk", "text": "Pivovar Nymburk\n\nPivovar Nymburk se nachází v jižní části města Nymburk. Se svým výstavem necelých 170 000 hl patří mezi středně velké pivovary. Vlastní pivovar byl založen roku 1895, samotné vaření piva ve městě má však delší tradici. Pivovar je spjat s osobou spisovatele Bohumila Hrabala a jeho novelou \"Postřižiny\".\n\nHistorie pivovarnictví v Nymburku sahá až do 14. století. První písemná zmínka pochází z 26. prosince 1327, kdy král Jan Lucemburský udělil městu listinu s privilegii, mezi nimiž bylo i mílové právo zaručující městu pivovarnický monopol v okruhu jedné míle (staročeská míle = 11,25 km). V té době bylo v Nymburce pravděpodobně 14 pivovarů a 40 sladoven. Jejich počet poklesl v důsledku třicetileté války (z této doby také pochází pozůstatky renesanční sladovny v ulici U Staré sladovny) a na začátku 17. století byly následkem konkurenčního boje mezi venkovskými a městskými pivovary vůbec zrušeny malé soukromé pivovary ve městě a místo nich byl roku 1629 ustaven jeden velký, společný, pivovar obecní na náměstí, který ale později vyhořel.\n\nNáhradou za něj byl zřízen nový pivovar v blízkosti fortny v dnešní Soudní ulici, který byl roku 1743 pronajat \"Společnosti váreční\". S účinností od 1. ledna 1785 byl na jeho místě ustanoven Měšťanský pivovar. Ten byl vždy někomu za úplatu pronajat a ten v něm vařil a hospodařil. Vládu nad ním měl tzv. \"Měšťansky výbor právovárečný\", ten však myslel především na vlastní profit a svým jednáním zbavil pivovar konkurenceschopnosti. Nepomohl ani zákaz dovozu cizích piv do města. Částečný průlom nastal povolením čepování cizích piv ve vojenském výčepu v kasárnách Na Rejdišti. Definitivní otevření městského trhu proběhlo roku 1847. \n\nKvůli tomuto úpadku nymburského pivovarnictví bylo ředitelem nymburského cukrovaru Hanušem Karlíkem a advokátem JUDr. Václavem Krounským připravováno zřízení nového pivovaru, nejdříve s úmyslem založit akciovou společnost, ale nakonec byl výnosem c. k. krajského soudu v Mladé Boleslavi č. 2064 ze dne 29. dubna 1895 ustaven Nymburský pivovar, s. r. o. Ten po první sezoně dosáhl výstavu 21 075 hl a v letech 1897–1898 svou výrobu přesunul do Zálabí do nově postaveného pivovaru. Po několika letech, co se nymburský pivovar zaběhnul, se díky agresivní politice správního výboru stal dodavatelem piva do velké části hostinců v regionu a dokonce několika desítek hostinců byl přímo majitelem (právě do této doby spadá děj Hrabalovy novely \"Postřižiny\"). \n\nSlibný rozvoj přerušila první světová válka, jeho výstav tehdy kvůli nedostatku ječmene, chmele a sladu činil pouhých 600 hl. Až ve druhé polovině dvacátých let se výroba vrátila na předválečnou úroveň. V období krize pivovar investoval do nového zařízení a i přesto krizi ustál poměrně bez následků. Další ránu dostal podnik během druhé světové války. Po válce byl, jako ostatně většina společností, znárodněn. Funkci správce zde v letech 1920–1948 vykonával František Hrabal, otec spisovatele Bohumila Hrabala.\n\nV roce 1948 se stal dočasně součástí Polabských pivovarů Kolín, n. p. Po několika měsících byl však založen n. p. Nymburské pivovary, který sdružoval pivovary v Nymburce, Dobrovici, Dymokurech, Brandýse nad Labem a Mělníce. Mezi lety 1955 a 1958 se vrátil opět do Polabských pivovarů Kolín, aby nakonec definitivně přešel do Středočeských pivovarů n. p. Velké Popovice. Po roce 1989 se stal pivovar součástí skupiny Pivovary Bohemia, a. s., Praha spojující několik menších podniků. V současnosti je Pivovar Nymburk zcela samostatný a nezávislý pivovar.\n\n\nPivovar také provozuje vlastní pivovarskou prodejnu v objektu pivovaru a pravidelně pořádá různé akce (Den otevřených dveří, Postřižinský Express, Hrabalovo Kersko atd.).\n\nV pivovaru Nymburk se odehrává děj známé novely \"Postřižiny\" spisovatele Bohumila Hrabala, kterou později zpracoval režisér Jiří Menzel ve stejnojmenném filmu, natáčeném ale v pivovaru Dalešice.\n\n"}
{"id": "286122", "url": "https://cs.wikipedia.org/wiki?curid=286122", "title": "Kosmetika", "text": "Kosmetika\n\nKosmetika je lidská činnost pečující o tělesnou krásu – krásu lidského těla. Tato činnost může být prováděna různými prostředky – např. prostředky fyzikálními, chemickými či biologickými. Kosmetika také slouží k odstranění či zakrývání některých tělesných vad či konkrétních fyzických nedostatků jednotlivých osob.\n\nSlovem kosmetika pak zkráceně nazýváme i různé přípravky a látky, které se používají právě pro tyto účely, v obchodním prostředí se jedná o běžný sortiment kosmetiky, který se obvykle prodává v drogeriích či v parfumeriích. Kosmetické výrobky jsou žádaným artiklem pro mnoho lidí a prodávají se v mnoha provedeních a značkách.\n\nDle Nařízení Evropského parlamentu a Rady (NEPR) 1223/2009 je Kosmetický Přípravek (KP) jakákoli látka nebo směs určená pro styk s vnějšími částmi lidského těla (pokožkou, vlasovým systémem, nehty, rty, vnějšími pohlavními orgány) nebo se zuby a sliznicemi ústní dutiny, výhradně nebo převážně za účelem jejich čištění, parfemace, změny jejich vzhledu, jejich ochrany, jejich udržování v dobrém stavu nebo úpravy tělesných pachů.\n\nKosmetický přípravek rovněž nesmí mít primárně léčivý účinek, má-li jej jedná se o léčivo. Přípravky jejichž primárním účelem je zajištění sterilizace pokožky nebo odstranění parazitů označujeme jako Zdravotnické prostředky (NEPR 745/2017) resp. Biocidy.\n\nKosmetické přípravky dále upravuje nařízení ES 655/2013 jež stanoví společná kritéria pro odůvodnění tvrzení používaných v souvislosti s KP. Cílem tohoto nařízení je zábránit lživým (vědecky nepodloženým) tvrzením a očerňování konkurence (vyzdvihování vlastnosti KP, které mají i produkty jiných značek). Tímto nařízením je např. zakázáno tvrzení, že KP ani jeho součásti nebyly testovány na zvířatech, protože tato podmínka je společná pro všechny KP na území EU a jednalo by o očerňování konkurence.\n\nKosmetické přípravky určené k výraznější dočasné změně vzhledu se nazývají dekorativní kosmetika, lidově líčidla. Patří mezi ně například makeup, pudr, oční stíny, rtěnka, apod. Jejich hlavní složkou jsou tedy různé pigmenty. Zvláštní význam mají líčidla v divadelní a filmové tvorbě, kde pomáhají dotvořit či zvýraznit charakter postavy nebo vyjádřit její emoce.\n\nNěkteré speciální kosmetické přípravky lze vyrobit i svépomocí po domácku z běžně dostupných přírodnin (léčivých bylin apod.). Lze vyrobit i z konopí, ale je zde omezení zákonem. Takto vyrobené přípravky nelze však uvolnit k prodeji, protože nesplňují právní požadavky na bezpečnost.\n\nVýrobou kosmetických produktů se zabývá celé specializované odvětví chemického průmyslu zvané kosmetický průmysl. Mezi nejvýznamnější světové výrobce kosmetiky patří společnosti L´Oréal, Max Factor, Nivea, Oriflame, Avon, Garnier, Maybelline, Dove, Palmolive, Schwarzkopf, Bioderma, Vichy a Dermatherm. Zkrášlováním lidského těla se zabývají také specializované firmy typu kosmetických salónů, vlasových studií apod. Služby poskytované těmito firmami mohou zahrnovat i další doprovodné práce a služby jako je lázeňství, kadeřnictví, holičství, posilovny, manikúra, pedikúra, masážní služby apod.\n\nV posledních letech lze pozorovat nárůst spotřeby kosmetických produktů označovaných pojmy biokosmetika nebo také přírodní kosmetika (organická kosmetika). Důvody tohoto nárůstu jsou např. velké množství alergických reakcí způsobených vysokým obsahem chemických přísad klasické komerční kosmetiky. \n\nPřírodní a bio kosmetika nejsou v právní úpravě nijak rozlišeny od standardní kosmetiky prodávané na území EU. Stejně jako standardní kosmetika musí splňovat požadavky na bezpečnost dle NEPR ES 1223/2009. Biokosmetika a přírodní kosmetika je tak chápána jako dobrovolný nadstandard, jehož plnění zajišťují soukromé certifikační organizace, vydávající certikáty jakosti většinou pro jednotlivé výrobky, nebo i výrobce.\n\nBio produkty jsou však upraveny nařízením NEPR 834/2007 O ekologickém zemědělství.\n\nPro získání certifikátu, umožňující označit produkt jako biokosmetiku, nesmí finální produkt obsahovat řadu (nařízením 1223/2009 povolených) složek většinou syntetického původu. Certifikační organizace vypracovává standardy - pozitivní seznamy látek a směsí v biokosmetice povolených.\n\nCertifikačním orgánem pro loga CPK a CPK Bio je KEZ o.p.s.\n\nCPK - CERTIFIKOVANÁ PŘÍRODNÍ KOSMETIKA\n\nTakový kosmetický přípravek, který splnil parametry Standardů, obsahuje minimálně 85% složek přírodního původu, certifikační organizace KEZ o.p.s. vydala na kosmetický přípravek certifikát a obsahuje výhradně látky ze skupiny surovin uvedených v Příloze č. 1 Standardů.\n\nCPK bio\n\nTakový kosmetický přípravek, který splnil parametry Standardů pro CPK a obsahuje minimálně 90% surovin přírodního původu, přičemž minimálně 20% hmotnostního\n\npodílu přírodních složek musí být BIO \n\nJedná se o předmět vyučovaný na VUT (Vysoké učení technické v Brně) bakalářské studium. Často se lze dnes setkat s informacemi a pochybami o bezpečnosti různých kosmetických výrobků v souvislosti s obsahem škodlivých chemických látek nebo alergenů.\nNejčastější příčinou alergií na kosmetiku jsou její vonné složky.\n\nObecně platí, že povolené a zakázané látky v kosmetice upravují na území EU přílohy II-VIII nařízení ES 1223/2009, obsahující pozitivní seznam látek s omezením, barviv, konzervantů a UV filtrů a negativní seznam látek v kosmetice zakázaných. Přítomnost nanomateriálů v kosmetice je nutno hlásit evropské komisi 6 měsíců před uvedením kosmetického přípravku na trh.\n\nBezpečnost přípravků nesplňujících definici KP dle NEPR 1223/2009, upravuje směrnice č. 95/2001 ES O všeobecné bezpečnosti výrobků, zapracovaná do zákona č. 102/2001 Sb. O obecné bezpečnosti výrobků\n\n\n\n"}
{"id": "286125", "url": "https://cs.wikipedia.org/wiki?curid=286125", "title": "Richard A. Knaak", "text": "Richard A. Knaak\n\nRichard Alen Knaak (* 28. května 1961, Chicago, USA) je americký autor fantasy. Publikuje od roku 1987 a jeho práce byly přeloženy do němčiny, italštiny, francouzštiny,\ndánštiny, japonštiny, španělštiny,polštiny, finštiny, maďarštiny, ruštiny, češtiny a mnoha dalších jazyků. Poprvé se začal zajímat o žánr fantasy po přečtení knih Rogera Zelazného a série Tajemný Amber.\n\n\n\n\n\n\n\n\n"}
{"id": "286127", "url": "https://cs.wikipedia.org/wiki?curid=286127", "title": "Cyril Bouda", "text": "Cyril Bouda\n\nCyril Bouda, křtěn Cyrill Mikoláš Bouda (14. listopadu 1901 Kladno – 29. srpna 1984 Praha), byl český malíř a ilustrátor a profesor na Karlově univerzitě.\n\nNarodil se v Kladně, ale většinu života prožil v Praze. Oba rodiče Cyrila Boudy byli výtvarníci; otec byl středoškolským profesorem kreslení, matka Anna Boudová Suchardová umělecko-průmyslovou výtvarnicí, sestrou sochařů Stanislava a Vojtěcha Suchardů. Za kmotra mu byl Mikoláš Aleš.\n\nV roce 1923 absolvoval Bouda Umělecko-průmyslovou školu v Praze u Františka Kysely, v roce 1926 zakončil studium na Akademii výtvarných umění v Praze, kde studoval u Maxe Švabinského. Dále byl na AVU asistentem T. F. Šimona. V letech 1946–1972 působil jako pedagog a posléze jako profesor na Pedagogické fakultě UK v Praze a v Brandýse nad Labem (1964–1972).\n\nMezi jeho žáky na pedagogické fakultě patřil například Jaroslav Weigel.\n\nŽil v zahradním domku ve Vlašské ulici na úpatí Petřína. Jeho syn Jiří Bouda se stal rovněž grafikem.\n\nVěnoval se nejprve volné grafice (suchá jehla, barevný lept, litografie) a malbě obrazů. Je však znám především jako mnohostranný a velmi pilný autor užité grafiky. Celý život pracoval jako ilustrátor knih, zvláště pohádek, českých pověstí, humoristických a historických knih (například Pražské legendy Františka Langera, Staré pověsti pražské Václava Cibuly, Kocourkov). Své ilustrace převáděl také do podoby kreslených filmů (například pohádku Hrnečku, vař!, 1953). Zvládal mnoho grafických technik, dřevoryt a mědiryt, lept a zejména litografii. Byl mj. grafikem-návrhářem československých známek. Vytvořil také návrhy pro vitráže (v katedrále sv. Víta okno v severní lodi u Hilbertovy klenotnice, či kostelíku svatého Václava ve Mcelích) a návrh panoramatické tapisérie města Prahy (\"Praha – matka měst\", pro hotel International v Dejvicích, 1958, druhá verze bez Stalinova pomníku byla utkána pro budovu Národního shromáždění 1960).\n\nV roce 1977 podepsal (tak jako více než 7 000 dalších umělců) \"Provolání československých výborů uměleckých svazů\", tzv. Antichartu.\n\n\n"}
{"id": "286130", "url": "https://cs.wikipedia.org/wiki?curid=286130", "title": "Gotthold Hasenhüttl", "text": "Gotthold Hasenhüttl\n\nGotthold Nathan Ambrosius Hasenhüttl (* 2. prosince 1933) je německý teolog a suspendovaný římskokatolický kněz, známý také jako kritik své církve. Teologicky vychází ze vztahově-dialogického paradigmatu a inspiruje se idejemi existencialismu 20. století. Suspendován z kněžského úřadu byl poté, co během Ekumenického církevního sjezdu roku 2003 uspořádal bohoslužbu, při níž pozval k účasti na eucharistii i členy jiných konfesí.\n\nZákladní školu a gymnázium navštěvoval v rodném Štýrském Hradci. Poté studoval teologii a filozofii nejdříve na tamní univerzitě, poté na římské univerzitě Gregoriana. Zde získal roku 1956 licenciát z filosofie a roku 1960 z teologie. Roku 1959 byl v Římě vysvěcen na kněze. Roku 1962 získal doktorát teologie a poté působil dva roky ve Štýrsku jako kaplan.\n\nRoku 1964 nastoupil jako asistent na univerzitu v Tübingenu a zde se habilitoval (1969). Doktorát filosofie získal r. 1972 na základě práce o ideji Boha u Sartra. Od roku 1974 až do svého odchodu na odpočinek r. 2002 byl profesorem katolické systematické teologie na filosofické fakultě Sárské university.\n\nBěhem Ekumenického církevního sjezdu roku 2003 v Berlíně slavil Hasenhüttl v evangelickém Getsemanském kostele takzvanou „bohoslužbu s večeří Páně podle katolického ritu“, při níž výslovně pozval k přijímání i nekatolíky. Bohoslužbu společně připravili ekumenická síť Iniciativa církev zdola, hnutí My jsme církev a evangelická farnost Prenzlauer Berg-Nord. Účastnilo se jí asi 2000 lidí, nebyla však oficiální součástí programu sjezdu.\n\nTrevírský biskup Reinhard Marx Hasenhüttla kvůli této události 17. července 2003 suspendoval z kněžského úřadu a pohrozil mu odnětím církevního povolení učit, pokud bude dál vzdorovat. Hasenhüttl reagoval obviněním, že biskupové požadují „eichmannovskou poslušnost“. Postoj katolické církve k večeři Páně „jako evangelický křesťan“ v této souvislosti kritizoval i tehdejší spolkový prezident Rau.\n\nHasenhüttl se proti suspenzi bránil cestou církevního práva, ale v poslední instanci byl jeho trest 12. listopadu 2004 potvrzen Kongregací pro nauku víry, která navíc kritizovala „některé neudržitelné teologické názory […], jež jsou v odvolání výslovně obsaženy nebo se implicitně předpokládají“ a které podle názoru kongregace Hasenhüttlovo chování nejen neospravedlňují, ale naopak mu „v zásadě z naukových důvodů“ ještě přitěžují. Biskup Marx navíc 2. ledna 2006 Hasenhüttlovi odebral i církevní povolení vyučovat.\n\nHasenhüttl chápe Boha povýtce jako událost lásky v mezilidském kontextu a požaduje změnu paradigmatu od juristického k charismatickému. Také podle něho „Ježíš sám nezaložil žádnou církev. Proto jí nedal \"a fortiori\" žádnou institucionální strukturu; hierarchický princip nemá s podstatou církve nic společného.“\n\nHasenhüttlovy teologické názory kritizoval pozdější kardinál Leo Scheffczyk a poté také Joseph Ratzinger, pozdější papež Benedikt XVI.. Kongregace pro nauku víry uvedla, že Hasenhüttl zastává „mylné a neudržitelné teologické názory“ a interpretuje katolickou nauku „nevhodným a scestným způsobem“.\n\n\n"}
{"id": "286137", "url": "https://cs.wikipedia.org/wiki?curid=286137", "title": "Max Thieriot", "text": "Max Thieriot\n\nMaximillion Drake Thieriot (* 14. října 1988 v Los Altos Hills, Kalifornie) je americký herec. Od roku 2013 do roku 2017 hrál v dramatickém seriálu \"Batesův motel\". Od roku 2017 hraje jednu z hlavních rolí seriálu stanice CBS \"Tým SEAL\".\n\nJeho rodiči jsou George Cameron Thieriot a Bridget Snyder. Má sestru Frances a bratra Aidana. Jeho dědeček, Charles de Young Thieriot, byl jedním ze spoluzakladatelů novin \"San Francisco Chronicle\".\n\nByl modelem pro módní značku Gap.\n\nObjevil se ve dvou krátkých filmech, než přišla jeho první velká role v roce 2004 v komediálním thrilleru pro mládež \"Chyťte tu holku\". O rok později získal roli ve filmu \"Ochránce\", kde si zahrál jednoho z členů rodiny pod ochranou jednoho z Navy SEALs v podání Vina Diesela. Max zde předvedl svoje pěvecké nadaní.\n\nDále se objevil ve filmu \"Astronaut\", který měl premiéru 23. února 2007, stejně jako v hrané filmové verzi \"Nancy Drew\", jež byla promítána od 15. června 2007. V září 2006 stihl natočit ještě film \"Skokan\", který byl uveden do kin 15. února 2008. V létě téhož roku měl premiéru i film \".\"\n\nV roce 2012 si zahrál společně s Jennifer Lawrence ve filmu \"Dům na konci ulice.\" Od roku 2013 do roku 2017 hrál roli Dylana Massetta v dramatickém seriálu \"Batesův motel\". V roce 2015 si zahrál v mini-seriálu \"Hrdinové od Alama\". V roce 2017 získal jednu z hlavních rolí v seriálu stanice CBS \"Tým SEAL\".\n\nV roce 2012 se zasnoubil se svojí dlouholetou přítelkyní Lexi Murphy. Dne 1. června 2013 se vzali v Arizoně. Syn Beaux Thieriot se jim narodil v prosinci 2015. Syn Maximus se jim narodil dne 21. ledna 2018. \n\n"}
{"id": "286145", "url": "https://cs.wikipedia.org/wiki?curid=286145", "title": "Pavel Schenk", "text": "Pavel Schenk\n\nPavel Schenk (* 27. června 1941 Borotín) je bývalý český volejbalista, reprezentant Československa, dvojnásobný olympijský medailista. Na olympiádě v Tokiu 1964 člen stříbrného a na hrách v Mexiku 1968 bronzového týmu. Šestkrát byl členem ligového mistra jako hráč, třikrát dovedl k titulu tým jako trenér.\n\n\n"}
{"id": "286146", "url": "https://cs.wikipedia.org/wiki?curid=286146", "title": "Leniwiec", "text": "Leniwiec\n\nLeniwiec je pětičlenná polská ska-punková kapela, která se velice často zúčastňuje hudebních festivalů. Pochází z města Jelenia Góra a doposud vydala 6 alb. V České republice vstoupila do povědomí posluchačů především díky desce \"Crazy Bros\", na které spolupracovala s českou punkovou skupinou Houba.\n\nPolský kvintet na sebe poprvé výrazněji upozornilo svou druhou deskou \"Uprzedzenia\", která vyšla v roce 2003 na největším polském undergroundovém vydavatelství Pasazer Records podporující zejména žánry punk a hardcore. Toto album bylo označeno za jeden z nejlepších počinů na punkové scéně na přelomu roku 2003.\n\n\n\n"}
{"id": "286151", "url": "https://cs.wikipedia.org/wiki?curid=286151", "title": "Horův cippus", "text": "Horův cippus\n\nHorův cippus (tj. Horův štít, název je odvozen analogicky od latinského slova cippus; jen ojediněle se používá také název Horova stéla) je označení užívané v egyptologii pro zvláštní případ staroegyptské stély spojené s mytologickým okruhem bohů Esety a jejího syna Hora. Doložen je od Třetí přechodné doby až do konce ptolemaiovské doby. Za nejzdařilejší exemplář bývá pokládána tzv. Metternichova stéla z doby panovníka Nachthareheba.\n\nHorův cippus má podobu zpravidla kamenné desky se zobrazením boha Hora ve formě Harpachereda v podobě dítěte stojícího na krokodýlech a svírajícího v rukou další nebezpečná zvířata, např. hady, štíry a podobná hrozící uštknutím nebo pokousáním. U starších exemplářů bývá nad postavou dítěte vyobrazena hlava ochranného boha Besa vystupující z vlastního těla cippu, která se později stala součástí rámu. Stély obsahují nápisy s mytologickými a magickými texty, které se odříkávaly při léčbě chorob a na ochranu proti kousnutí, štípnutí nebo uštknutí. Vystupují v nich bohové, jejichž zásah má postiženému poskytnout uzdravení: zejména Eseta, která oživila Usira a byla proto pokládána za \"„velkou kouzelnici“\", Thovt – \"„pán božích slov“\" a jejich magické moci \"heka\", a Hor – archetyp vítěze nad nepřáteli, ale také božského dítěte, jemuž bohové poskytují ochranu do doby, než bude moci svého vítězství vlastní mocí dosáhnout. Jak uvádí Jan Assmann, „bezbrannost dítěte je vzorem všech pacientů, Esetina magická a mateřská síla je vzorem lékařské pomoci“.\n\nIkonografie Hora jako dítěte souvisí s titulem \"šed\" – \"„zachránce“\", který byl od Staré říše spojován s nejrůznějšími bohy a vyjadřoval „ochrannou božskou sílu a magickou moc zahánějící zlo a přemáhající nepřátele.“ V kontextu usirovských mýtů je zplození syna prostředkem, jímž Usir – zemřelý král bude pomstěn a zachráněn před smrtí; Hor jako dítě v jistém smyslu „vyléčí otcovu smrt“ svým budoucím vítězstvím nad Sutechem. Proto mohl být titul \"šed\" propojován především s představou následníka, tedy královského dítěte: od doby 18. dynastie byla obecná představa \"„zachránce“\" zosobněna v samostatném stejnojmenném bohu Šedovi zobrazovaném v podobě mladíka s dětským copánkem a s ureem. Ten byl nakonec ztotožněn s Harpacheredem.\n\nCippi bývaly většinou umísťovány ve veřejně přístupných částech chrámových areálů, některé jsou doloženy i ze soukromých domů a z hrobek. Zdá se, že od 25. dynastie byla jejich malá provedení běžnou a nezbytnou součástí domácností. Sloužily jako prostředek léčení, a to nejen prostřednictvím recitace: přes některé exempláře bývala přelévána a v malé nádržce zachycována voda, která podle představ Egypťanů měla absorbovat léčivé účinky zapsaných textů. Jejím vypitím se nemocnému mělo dostat pomoci.\n\n"}
{"id": "286153", "url": "https://cs.wikipedia.org/wiki?curid=286153", "title": "Národní filmový archiv", "text": "Národní filmový archiv\n\nNárodní filmový archiv (NFA) je specializovaný archiv zřízený jako příspěvková organizace Ministerstva kultury České republiky (IČO ), jež se zabývá archivováním, shromažďováním, odborným výzkumem a propagací českých audiovizuálních děl a písemností vztahujících se k těmto dílům. Kromě této své základní činnosti se také zabývá propagací českých audiovizuálních děl doma i v zahraničí. Při své činnosti spolupracuje aktivně s různými filmovými festivaly, televizními stanicemi, filmovými školami a jinými kulturními institucemi. Podstatnou složkou jeho vlastní činnosti je také provoz vlastního kina \"Ponrepo\" jakož i vlastní vydavatelská činnost. Založen byl v srpnu 1943 a patří mezi deset nejstarších a největších filmových archivů na světě. Archiv sídlí v Praze (Malešická a Bartolomějská) a v Hradištku u Prahy, kde začala v roce 2015 stavba druhého depozitáře.\n\nKaždý producent jakéhokoliv českého audiovizuálního (filmového) díla má ze zákona povinnost nabídnout Národnímu filmovému archivu k odkoupení dvě nepoškozené kopie tohoto díla a to do 60 dnů od jeho prvního veřejného uvedení.\n\nGenerálním ředitelem NFA je od roku 2011 Michal Bregant.\n\nV roce 1943 vznikl Filmový archiv jako součást Českomoravského filmového ústředí. Ředitelem byl Walter Gottfried Lohmayer, nicméně hybatelem byl zástupce Jindřich Brichta. Od počátku se archiv skládal ze tří hlavních složek, vlastní filmový archivu, neboli filmotéky, dále dokumentační části (kde se shromažďovaly písemnosti ke vzniku filmů) a knihovny.\n\nV roce 1945 byl Filmový archiv převeden do Československého filmového ústavu, v roce 1946 se stal členem Fédération Internationale des Archives du Film (FIAF). Po přechodném zrušení ČSFÚ (obnoven 1963) měl archiv spíše provizorní postavení a často byl nesystémově začleňován a odlučován od dokumentace a knihovny. Konsolidování poměrů došlo po roce 1963, zejména poté, co nastoupil jako vedoucí Bohumil Brejcha. Doba normalizace také přinesla omezování mezinárodních styků.\n\nK změnám došlo po roce 1989. V roce 1990 byl ČSFÚ přejmenován na Český filmový ústav, načež rozhodnutím ministra kultury (Jindřich Kabát) z 1. 7. 1992 byl filmový archiv zcela osamostatněn pod názvem Národní filmový archiv jako příspěvková organizace. Prvním ředitelem se stal chemik a dlouholetý pracovník archivu Vladimír Opěla, dalším ředitelem je od roku 2011 filmový teoretik Michal Bregant (k roku 2016 současný ředitel).\n\nArchiv je veden generálním ředitelem, dále se dělí na sekce (čtyři, vedené řediteli) a ty se pak dělí na oddělení (níže uvedeny výběrově).\n\n\n\n"}
{"id": "286157", "url": "https://cs.wikipedia.org/wiki?curid=286157", "title": "Karel Paulus", "text": "Karel Paulus\n\nKarel Paulus (3. ledna 1933 Dolní Brusnice – 31. října 2003 Bílá Třemešná) byl český volejbalový hráč a trenér, reprezentant Československa.\n\nSe sportem začal v Bílé Třemešné, věnoval se atletice, fotbalu, lyžování a volejbalu.\nVýhradně volejbalu se začal věnovat během základní vojenské služby v ÚDA Praha. Zde získal dvakrát titul mistra republiky. Od roku 1958 hrál za Duklu Kolín, kde přidal další tři tituly mistra republiky.\nPo ukončení hráčské kariéry se stal trenérem. Vedl družstvo Dukly Jihlava a Dukly Liberec. Jeden rok byl i trenérem reprezentace ČSSR. Největších úspěchů dosáhl v Dukle Liberec, v roce 1976 se stali vítězi PMEZ.\n\n\n"}
{"id": "286164", "url": "https://cs.wikipedia.org/wiki?curid=286164", "title": "SYR1: Anagrama", "text": "SYR1: Anagrama\n\nSYR1: Anagrama EP americké rockové kapely Sonic Youth. Bylo první v řadě dalších alb vydaných pod vlastním vydavatelstvím Sonic Youth Recordings (odtud zkratka SYR v názvu). Celé album je francouzsky.\n"}
{"id": "286166", "url": "https://cs.wikipedia.org/wiki?curid=286166", "title": "Bitva u Kadeše", "text": "Bitva u Kadeše\n\nBitva u Kadeše se konala mezi silami Egypta pod velením faraona Ramesse II. (též zvaného \"Veliký\") a Chetity pod vedením jejich krále Muvattališe. u města Kadeš (moderní Tell Nebi) na Orontské řece v dnešní Sýrii. Bitva je obecně datována k roku 1274 př. n. l., v pátém roce vlády Ramesse II. (1300, 1286 nebo 1274 př. n. l.). Informace, ze kterých můžeme vycházet, si protiřečí a místy jsou nedůvěryhodné (egyptské a chetitské zdroje vyzdvihují vítězství svého panovníka). Tato bitva je považována za největší vozovou bitvu všech dob a nejspíš se jí účastnilo až 5000 vozů.\n\nPoté, co byla vypuzena Hyksóská 15. dynastie, se egyptská Nová říše stala více agresivní a snažila se kontrolovat území u svých hranic. Za panování Thutmose I., Thutmose II. a jeho syna Amenhotepa II. se Egypt neustále rozrůstal.\n\nThutmose I. vyslal vojenskou výpravu do Núbie a pravděpodobně rozvrátil tamější říši Kuš. Pak zamířil do Sýrie, kde se pokusil napadnout říši Mitanni. Protože ji však pravděpodobně shledal vojensky příliš silnou, omezil se pouze na místní boje.\n\nJeho následovník Thutmose II. porazil povstání v Kuši a královna Hatšepsut, která vládla jako regentka za svého nevlastního syna Thutmose III., vyslala pouze několik výprav, které měly za cíl potlačit povstání v Núbii.\n\nTeprve Thutmose III. se pokusil zmenšit moc říše Mitanni, která ohrožovala přístup Egypta k libanonským cedrům a nerostným surovinám (nalezištím mědi a cínu). Vytáhl s vojskem do Levanty a tam v bitvě u Megidda dobyl toto město, které ovládal vládce Kadeše a chránili náčelníci státu Naharin (Mitanni). Megiddo i Kadeš byly v té době vazalskými městy říše Mitanni.\n\nJeho nástupce Amenhotep II. podnikl na začátku svého panování do Sýrie dvě vojenské výpravy, aby potrestal odbojné náčelníky, ale mezi říší Mitanni a Egyptem v této době panovaly již poměrně dobré vztahy. Po skončení druhé vojenské výpravy uzavřel Amenhotep II. s říší Mitanni mír.\n\nPo uzavření míru přestal Egypt provádět vojenské výpravy. Thutmose IV. si vzal za ženu dceru mitannského krále Artamy, aby tak stvrdil diplomatické svazky. Amenhotep III. v diplomatické politice pokračoval. V té době byl Egypt na vrcholu své moci.\nNástupcem Amenhotepa III. byl Amenhotep IV., který provedl náboženskou reformu. Vládl jako Achnaton z nového hlavního města Achetatonu (Tel el-Amarna) a zavedl uctívání jediného boha Atona. I když po jeho smrti se Egypt vrátil k původním bohům, jeho reforma otřásla jistotami obyvatel Egypta. Za jeho vlády byla říše Mitanni dobyta Chetity a někteří vazalové Egypta (například vládce Amurru) se od něj odtrhli. Egypt postupně začal ztrácet získaná území v severní Sýrii.\n\nFaraon Tutanchamon se pokusil zajistit si v Sýrii autoritu, ale jeho velitel Haremheb nebyl příliš úspěšný. V roce Tutanchamonovy smrti bylo egyptské vojsko poraženo Chetity u Amky nedaleko města Kadeš. Kadeš bylo strategické město v Sýrii a ohraničovalo hranici mezi dvěma velmocemi. Vdova po Tutanchamonovi se pokusila sjednat s Chetity mír a požádala chetitského krále Šuppiluliumaše, aby jí dal svého syna za manžela. Ten však byl při své cestě do Egypta zavražděn a boje s Chetity o území v severní Sýrii pokračovaly. Po krátkém panování faraona Aje získal trůn Haremheb, ale Egyptské říši se nepodařilo Kadeš dobýt zpět.\n\nTo se podařilo až v prvním roce své vlády Sethimu I. Jako jeho otec Ramesse I., i Sethi I. byl vojenský velitel. Nápisy na zdi v chrámu v Karnaku zaznamenávají podrobnosti o jeho výpravách do Kanaánu a Sýrie. Na první výpravu se vydal s 20 000 muži a dobyl některá města v jižní Palestině. Při druhé výpravě získal pod kontrolu město Kadeš a vládce Amurru se stal opět vazalem Egypta. Ale při dalším pokračování války tato území postupně znovu získali Chetité zpět.\n\nNástupce Sethiho I., Ramesse II. přestěhoval hlavní město do Piramesse, které leželo ve východní části nilské delty, blízko syrských provincií. Nechal vyzbrojit armádu, vybavit ji válečnými vozy a vycvičit ji.\n\nVe čtvrtém roce svého panování se vydal s vojenskou výpravou do Kanaánu s cílem připojit území Amurru zpět k Egyptu. Po tomto útoku vyslal chetitský král Muvatalliš II. vojsko. Tato vojska se setkala u města Kadeš.\n\nRamessovu armádu tvořily čtyři oddíly nazvané Amon, Re, Ptah a nově vytvořený oddíl Seth. Ramessova armáda překročila egyptskou hranici na jaře pátého roku jeho panování a po měsíčním pochodu se dostala na území Kadeše. Ramesse musel během pochodu zabezpečit města při cestě ke Kadeši a kvůli tomu rozdělil své síly a pouze s jedním ze svých oddílů postupoval rychle vpřed. To se však stalo rozhodující chybou v této bitvě.\n\nKdyž se Ramesse chystal překročit řeku Orontes, jeho vojsko zajalo dva chetitské zvědy, kteří o sobě tvrdili, že jsou zběhové a říkali, že Muvatallišova armáda je ještě mnoho kilometrů daleko. Ve skutečnosti to byla lest krále Muvatalliše, který shromáždil několik svých spojenců (mezi nimi Rimisharrinaa, krále Aleppa) u Kadeše a byl skryt před egyptským vojskem.\n\nDalší den začal Ramesse se svým oddílem Amon přeplavbu k severnímu břehu řeky. Svůj tábor založil na severozápadní straně Kadeše. Oddíl Re zůstal na jižním břehu a zbývající dva oddíly Ptah a Seth byly ještě mnoho mil jižněji.\n\nEgyptští zvědové poté zajali další chetitské vojáky a když je mučili, vyšlo najevo, že celá chetitská armáda je jen kousek od egyptské. Bezprostředně poté Ramesse poslal posly, aby urychlili příchod oddílu Re, který byl ještě na druhé straně řeky Orontes. Zatímco Ramesse organizoval vojska, Muvatalliš zaútočil na oddíl Re a zničil ho. Zbytky tohoto oddílu prchaly směrem k oddílu Amon, ale byly pronásledovány chetitskými válečnými vozy.\n\nChetitské vozy velmi rychle prorazily předními řadami Ramessova tábora a vyvolaly paniku mezi egyptskými vojáky. Nicméně Chetité byli zpomaleni odporem a velikostí tábora a někteří byli zabiti, když do sebe naráželi. V egyptském popisu bitvy, Ramesse popisuje sebe, zatímco všichni jeho vojáci utekli pryč takto:\n\n\nV záchvatu srdnatosti Ramesse se svou osobní stráží a některými válečnými vozy posílenými o vojáky z oddílů Amon a Re napadl chetitské vojsko a Egypťané začali ostřelovat přetížené chetitské vozy. Chetité, kteří pochopitelně věřili, že jejich nepřátelé byli totálně poraženi a zastavili se, aby rabovali egyptský tábor, se stali snadným cílem. Tento protiútok byl úspěšný a Chetité byli zatlačováni. Aby zachránil své ubývající síly, Muvatalliš poslal do boje dalších tisíc vozů. Chetité opět zatlačili Egypťany, ale ke konci bitvy se objevily egyptské posily v podobě třetího egyptského oddílu a ke konci dne dorazil poslední oddíl. Ramesse měl nyní více vozů než Mutavališ, přesto bitva skončila nerozhodně. Ramesse odmítl nabídku míru a přistoupil pouze na příměří.\n\nBitva u Kadeše byla bitvou, která vyčerpala obě strany. Celou dobu soupeření mezi oběma velmocemi proti sobě bojovaly spíš vazalské státy, ale v této bitvě proti sobě bojovala vojska obou vládců. Žádná strana v této bitvě nedosáhla rozhodujícího vítězství a obě strany měly těžké ztráty.\n\nPo bitvě Ramesse shromáždil své síly a stáhl se zpátky do Egypta. Po návratu prohlásil, že dobyl velikého vítězství a že Chetity porazil úplně sám bez svých vojáků. Chetitské záznamy nalezené v Chattušaši hovoří velmi odlišně o závěru bitvy, totiž že ponížený Ramesse byl nucen ustoupit od Kadeše poražen. Chetitský král, Muvatalliš II., pokračoval v úspěšném tažení až na daleký jih a dostal pod kontrolu egyptskou provincii Upi (Apa).\n\nEgyptská sféra vlivu v Asii byla nyní omezena na Kanaán. Dokonce i toto území bylo na nějaký čas ohroženo a Ramesse byl nucen se pustit do série tažení v Kanaánu, aby upevnil své postavení předtím, než by mohl znovu zaútočit. Poté Egypťané útočili proti Chetitům, ale kromě malých úspěchů nedosáhli významnějšího vítězství.\n\nV 16. roce vlády Ramesse II. byl svým strýcem Chattušilišem svržen z trůnu syn Muvatalliše Muršiliš III., který o dva roky později uprchl do Egypta. Spor o jeho vydání vedl k dalším bojům mezi Egyptem a Chetitskou říší. Mezitím však začaly Chetitskou říši ohrožovat Asyřané a tak byl Chattušiliš přinucen uzavřít s Ramessem II. mír.\n\nV roce 1258 př. n. l. bylo uzavřeno spojenectví mezi těmito národy. Byla to první smlouva mezi dvěma státy o vzájemné podpoře a míru a nebyla nikdy porušena. Egypťané se museli smířit se ztrátou Kadeše a Amurru, zato však se mohl Ramesse II. soustředit na západní hranici Egypta, kterou začaly ohrožovat nájezdy národů z Libye. Později byl mír potvrzen sňatkem Ramesse II. s Chattušiliho dcerou.\n\n\n\n"}
{"id": "286167", "url": "https://cs.wikipedia.org/wiki?curid=286167", "title": "Sněti", "text": "Sněti\n\nSněti (Ustilaginomycetes) je třída parazitických stopkovýtrusných hub.\n\nJsou to v drtivé většině paraziti kulturních i planých rostlin, převážně jednoděložných. Výjimkou je však například \"Malassezia\" žijící na povrchu těl obratlovců, kde někdy způsobuje onemocnění, jako je pytiriasis versicolor a folikulitida. Rod \"Tilletiaria\" je saprotrofní.\n\nNa rozdíl od rzí sněti obsahují velké množství glukózy v buněčné stěně, od jiných tříd se liší absencí xylózy. Je známo asi 120 rodů s 1460 druhy.\n\nSněti nemají vytvořené plodnice, přesto se u nich vyskytují dva typy stélky. V prvním, tzv. kvasinkovém stádiu se sněti saprotrofně živí, mají tendenci tvořit pseudomycelium a jádra obsahují haploidní genom. Toto stádium se množí pučením nebo pomocí spor (tzv. balistospory). Když se dostanou do kontaktu dvě buňky tohoto stádia, ale odlišných pohlavních typů, mohou konjugovat, čímž vznikne dikaryotické stádium, jež obsahuje v každé buňce dvě jádra a tvoří mycelium. Také na něm vzniknou teliospory a bazidie.\n\nMycelium prorůstá nejčastěji mezi prostory buněk hostitelských rostlin, a do buněk vysílá haustoria. Na rostlinách se vytvářejí nápadné „nádory“ a hyperplazie. V nádorech jsou tlustostěnné spory, jejichž velké množství způsobí prasknutí nádoru. Po prasknutí těchto nádorů se tyto tlustostěnné výtrusy dostávají ven a infikují další jedince.\n"}
{"id": "286171", "url": "https://cs.wikipedia.org/wiki?curid=286171", "title": "Byzantská architektura", "text": "Byzantská architektura\n\nByzantská architektura je souhrnné označení pro architekturu Byzantské říše v období od 4. do 15. století, která významně ovlivnila i okolní země a následně všechny pravoslavné země Evropy. Pod byzantským vlivem vznikla i řada církevních staveb v Itálii, ve Francii a jinde.\n\nByzantská architektura navázala na architekturu pozdní Římské říše a rozvinula ji dvěma hlavními směry: jednak převzala podélný typ římské basiliky, kterou doplnila klenbami a kupolí, jednak vyvinula centrální typ s půdorysem rovnoramenného kříže a centrální kupolí. Oba typy se objevují už mezi stavbami císaře Konstantina v Palestině (Chrám Božího hrobu v Jeruzalémě a zbořený osmiboký kostel v Antiochii). Křížový půdorys byl později doplněn na čtverec s devíti velkými poli. Hlavním materiálem byzantských staveb byly cihly, vnitřky chrámů byly obkládány mramorem a bohatě zdobeny mozaikami a freskami. Pozůstatkem obrazoboreckých bouří v 8. století je obecný zákaz soch. Občanské stavby se odlišují hlavně rovnými střechami a ozdobným kladením cihel.\n\nRoku 324 přenesl císař Konstantin Veliký své sídlo z Říma do Byzance, řecké osady na Bosporu, která se od té doby nazývala Konstantinovo město, Konstantinopolis. Město patrně už tehdy nově založil a za jeho nástupců dostalo nové hradby. O byzantské architektuře se ale obvykle mluví až v souvislosti s císařem Justiniánem I. v 6. století.\nByzantská architektura se obvykle dělí na tři období:\n\nNejvýznamnější Justiniánovy stavby jsou v Konstantinopoli (Istanbul): basilika Hagia Irene a mohutná centrální Hagia Sofia, která znamenala přelom v architektuře. Zde se také objevuje obdélný, téměř čtvercový půdorys, typický pro mnoho pozdějších kostelů. Centrální kupole o průměru 31 m sahá do výše 55,6 m a je nesena čtyřmi mohutnými sloupy. Přechod ze čtvercového půdorysu ke kruhové kupoli zprostředkují trojúhelníkovité nosné výplně (pendentivy) a na střední čtverec navazují dva polokruhové prostory s konchovou klenbou. Celkové vnější rozměry jsou asi 80×71 m. \n\nPo pádu východní říše roku 1453 byla řada kostelů proměněna v mešity a mnoho dalších zbořeno. Významné stavby z raného období se zachovaly v Ravenně, kde je zastoupena jak basilika (San Apollinare nuovo, San Apollinare in Classe), tak osmiboký centrální kostel San Vitale, vesměs vyzdobené mozaikami. Další církevní stavby jsou Hagios Demetrios v Soluni, Klášter svaté Kateřiny na hoře Sinai a tři kostely v arménském Ečmiadzinu, vesměs ze 7. století. Také rané islámské stavby jako Skalní dóm v Jeruzalémě nebo Umajjovská mešita v Damašku patří do tohoto období. Z občanských staveb se zachovaly zbytky císařského paláce a hradeb v Konstantinopoli nebo 430m dlouhého mostu přes řeku Sakarya v Anatolii.\n\nVe středním období pokračuje vývoj čtvercového půdorysu s devíti poli a stále početnějšími kupolemi, které se staví na válcových nástavcích („bubnech“) s okny, jen málo staveb se však zachovalo. Patří mezi ně kostely Hagia Sofia v Soluni, v severomakedonském Ochridu nebo v Kyjevě, kláštery \"Hosios Loukas\" v Řecku, \"Nea Moni\" na ostrově Chiu nebo \"Dafni\" blízko Athén.\n\nZ komnénovského období se zachovaly skalní chrámy v Kappadokii (dnes východní Turecko) a hlavně stavby na okraji byzantské říše, v Rusku, Bulharsku a Srbsku, dále na Sicílii (Capella Palatina v Palermu) nebo nejznámější bazilika sv. Marka v Benátkách. Z paleologovského období se zachoval kostel \"Chora\" – \"Kariye\" a řada dalších kostelů v Istanbulu, vesměs proměněných na mešity či muzea. Dále kostel Hagia Sofia v Trapezuntu (Trabzon), Kostel sv. apoštolů v Soluni nebo kostel na Hoře Athos.\n\nPo pádu byzantské říše na byzantskou architekturu přímo navázali jak pravoslavní stavitelé v jihovýchodní a východní Evropě, tak islámští architekti od Turecka přes Palestinu až po Španělsko. Důležité prvky byzantské architektury – zejména centrální půdorys a kupole – hrály velkou úlohu v italské renesanční a barokní architektuře (Santa Maria del Fiore ve Florencii, Bazilika svatého Petra v Římě), odkud se rozšířily po celé Evropě. Barokní kupole v Praze (chrámy svatého Mikuláše na Malé Straně a na Starém Městě), v Jablonném v Podještědí a jinde jsou inspirovány italskými vzory.\n\nByzantský typ chrámu o čtvercovém půdorysu s kupolemi zůstal vzorem pravoslavného chrámu zejména v ruské církvi až dodnes. V období historismu v 19. století se byzantskými vzory inspirovala řada křesťanských chrámů, například ve Francii nebo v USA, ale také židovské synagogy v tzv. maurském či španělském slohu (například Jubilejní a Španělská synagoga v Praze, Velká synagoga v Plzni nebo v Budapešti).\n\n\n"}
{"id": "286172", "url": "https://cs.wikipedia.org/wiki?curid=286172", "title": "Monika Načeva", "text": "Monika Načeva\n\nMonika Načeva (* 27. června 1966) je česká herečka, zpěvačka, šansoniérka a členka Divadla Sklep. \nJejí otec pocházel z Bulharska, matka je Češka. Divadlu se zkoušela věnovat od šestnácti let. Po té, co neuspěla u zkoušek na DAMU, krátce pracovala jako uklízečka, než se jí podařilo nastoupit do pražské redakce České televize, kde ji podpořil Čestmír Kopecký. Dále prošla pražským A-studiem Rubín, po té dostala angažmá v brněnském HaDivadle pod vedením Arnošta Goldflama. Do divadla Sklep se dostala na pozvání Davida Vávry. Její hudební tvorba je výjimečná mimo jiné také tím, že často spolupracuje s předními českými hudebníky či literáty, například s žádostí o texty písní oslovila Jáchyma Topola, vystupovala s Michalem Pavlíčkem a dalšími. V roce 2012 koncertovala společně s kytaristou a písničkářem Justinem Lavashem. Na podzim roku 2018 připravila trojkoncert s Ivou Bittovou a Lenkou Dusilovou.\n\nOd roku 1986 je vdaná za britského osvětlovače Martina a žijí ve středních Čechách ve venkovském domku nedaleko Slap.\n\n\n\n"}
{"id": "286173", "url": "https://cs.wikipedia.org/wiki?curid=286173", "title": "Lenochodi", "text": "Lenochodi\n\nPodřád lenochodi (Folivora) je kategorií dvou monotypických čeledí (každá o jediném rodu) stromových savců z řádu chudozubých.\n\nSpolečný předek těchto zvířat žil asi před 40 miliony let, kdy se obě čeledi od sebe oddělily; v současnosti jsou od sebe vzdáleny více, než jejich vzhled naznačuje. Lenochodovití dvouprstí byli po dlouhou dobu pozemními živočichy, ke stromovému životu přešli někdy po období doby ledové asi před 10 tisíci lety. Lenochodovití tříprstí po sobě nezanechali průkaznější historické stopy, přičemž se předpokládá, že přešli k životu na stromech mnohem dříve. Obě čeledi jsou příkladem konvergentního vývoje.\n\nZvířata obou čeledí žijí na území Střední Ameriky a na severní polovině Jižní Ameriky. Areál výskytu se mnohdy prolíná, někdy na jednom stromě žijí i dva rozličné druhy. Jejich hlavním biotopem jsou tropické deštné pralesy od Amazonské nížiny až po Guayanskou vysočinu a Andy.\n\nJsou to zvířata o velikosti 50 až 70 cm a váze 4 až 8 kg s krátkým ocasem nebo bez, převážně šedě zbarvená. Jejich dlouhá a hrubá srst vyrůstá směrem od břicha k zádům a visí jim podél těla. Jejich hlava je kulatá a neochlupený čenich krátký. Končetiny mají poměrně dlouhé, zadní jsou vždy kratší. Na předních mají dva nebo tři srostlé prsty a na zadních vždy tři; prsty jsou zakončeny silnými zahnutými drápy o délce až 10 cm. Mezi samcem a samicí bývá někdy jen nepatrný, nebo žádný rozdíl ve vybarvení. V tlamě mají 18 zubů bez skloviny, nemají řezáky ani špičáky. Krčních obratlů bývá různý počet, a to od šesti do devíti, krk mají pružný a hlavu mohou otáčet o 180°. V jejich kožichu žije mnoho parazitů a jako rarita i drobná symbiotická zelená řasa, která jim propůjčuje nazelenalé zbarvení a poskytuje i na tuky bohatou výživu. Řasy jsou na druhou stranu vyživovány trusem specifického druhu můr, jež žijí pouze na lenochodech. Mají kolísavou, nízkou tělesnou teplotu, v korunách se vyhřívají na slunci. Jejich zrak a sluch nejsou dokonalými smysly.\n\nTato stromová zvířata tráví téměř celý svůj život ve větvích vysokých a hustých stromů, kde spí, páří se i vychovávají mladé. V korunách se pohybují velmi málo, převážně jen za další potravou, a to lezením, kdy jsou na větvi zavěšeni za hákovité drápy všech končetin. Při spěchu ulezou asi 4 m za minutu, přičemž jen výjimečně spadnou a následně uhynou. K úpatí stromů slézají jen se vyprázdnit (jednou za týden až měsíc) nebo při potřebě přestěhovat se za potravou na další strom. Po zemi se spíš vlečou než chodí, dokáží však plavat.\n\nMimo období páření jsou samotáři. Mnoho času prospí, uvádí se doba od 10 do 20 hodin denně. Spí převážně zaháknutí za své drápy na větvích hlavou a hřbetem dolů, stejnou polohu zaujímají, i když nespí. Před případným predátorem se obvykle účinně brání ostrými drápy a zuby. Svými pomalými pohyby při lezení unikají pozornosti šelem a dravých ptáků, kteří registrují ve větvoví hlavně pohyb.\n\nJsou býložravci, žerou listy, mladé větvičky, květy i plody. Uvádí se, že příležitostně sežerou i hmyz nebo bezobratlého živočicha. Jejich strava složená hlavně z listí je málo energetická a její strávení v několikadílném žaludku za pomoci celulózu rozkládajících bakterií trvá několik dnů. Svou potravu si hledají ve dne nebo v noci především výborným čichem.\n\nTato polygamní zvířata se páří dle klimatických podmínek oblasti, ve které žijí. Samec po kopulaci odchází a o mláďata se nestará. Samice po 6 až 11měsíční březosti vrhne obvykle jediné mládě, které se jí ihned přidržuje svými drápy, a kojí ho z prsních žláz na hrudi. Za měsíc až dva již potomek počíná spásat listí a do roka nebo dvou je matkou opuštěn.\n\nLenochodi žijí na velkém areálu a přímé vyhynutí jednotlivým druhům nehrozí. Mimo přirozených predátorů je nejvíce ohrožuje lov a dále likvidace přirozených biotopů. Výjimkou je lenochod trpasličí vyskytující se pouze na neobydleném ostrůvku v Karibiku o rozloze cca 5 km², jehož populace nedosahuje ani 500 jedinců.\n\nLenochodi se taxonomicky dělí:\n\n\n"}
{"id": "286174", "url": "https://cs.wikipedia.org/wiki?curid=286174", "title": "Halinga", "text": "Halinga\n\nHalinga (dříve též \"Hallinga\", německy \"Hallick\") je vesnice v estonském kraji Pärnumaa, samosprávně patřící do obce Halinga, která je podle ní pojmenována.\n\n"}
{"id": "286177", "url": "https://cs.wikipedia.org/wiki?curid=286177", "title": "Sigmund Jähn", "text": "Sigmund Jähn\n\nSigmund Jähn (13. února 1937 Rautenkranz – 21. září 2019 Strausberg) byl vojenský letec a kosmonaut z tehdejší Německé demokratické republiky, který se zúčastnil programu Interkosmos a letěl v roce 1978 do vesmíru na Sojuzu 31.\n\nVyrůstal v Krušných horách, nedaleko českých hranic. Po ukončení základní školy nastoupil ihned do práce v tiskárně okresního města Klingenthal jako typograf. Když mu bylo 18 let, dostal nabídku se stát letcem. Přijal a absolvoval pilotní školu nedaleko Drážďan. Od roku 1958 se stal stíhacím letcem. Absolvoval důstojnickou Vysokou školu vojenského letectva Franze Mehringa a stal se podporučíkem. Ve svých 26 letech byl náčelníkem pluku a jako perspektivní mladík byl zařazen do čtyřletého studia na Vysoké vojenské akademii J.A.Gagarina v Sovětském svazu. Roku 1970 se vrátil do NDR, obnovil si kvalifikaci stíhacího pilota první třídy a dál létal. Nalétal 1225 hodin. Postupně v armádě získával různé funkce a získal první vysoké vyznamenání: Zasloužilý vojenský letec NDR. V roce 1976 se ocitl ve výběru budoucích kosmonautů programu Interkosmos a o dva roky později byl členem třetí posádky tohoto programu. Záložníkem mu byl vojenský letec Eberhard Köllner.\n\nNa lodi Sojuz 31 odstartoval z Bajkonuru společně se svým velitelem, sovětským kosmonautem plukovníkem Valerijem Fjodorovičem Bykovským v létě roku 1978. Cílem jim byla orbitální stanice Saljut 6, kde již byla napojena předchozí loď Sojuz 29. Na palubě se setkali se stálou posádkou, kosmonauty SSSR Kovaljonokem a Ivančenkovem. Celá čtveřice plnila zadané plánované úkoly. Po týdnu práce Jähn s Bykovským přistáli v kabině lodi Sojuz 29 na padácích na Zemi 140 km jihovýchodně od kazašského města Džezkazganu.\n\n\nV červnu 2006 byl na setkání kosmonautů v Lázních Bohdaneč.\n\nV roce 2003 Wolfgang Becker uvedl na svět svůj film \"Good Bye, Lenin!\", pojednávající o konci NDR, ve filmu je několikrát zmíněn Sigmund Jähn.\n\n"}
{"id": "286178", "url": "https://cs.wikipedia.org/wiki?curid=286178", "title": "Halinga (obec)", "text": "Halinga (obec)\n\nObec Halinga (estonsky Halinga vald) je samosprávná jednotka estonského kraje Pärnumaa.\n\nV obci Halinga žije přibližně tři a půl tisíce obyvatel, z toho více než třetina v městysu Pärnu-Jaagupi a zbytek ve 43 vesnicích: Aasa, Altküla, Anelema, Arase, Eametsa, Eense, Eerma, Enge, Ertsma, Halinga, Helenurme, Kablima, Kaelase, Kangru, Kodesmaa, Kuninga, Langerma, Lehtmetsa, Lehu, Libatse, Loomse, Maima, Mõisaküla, Mäeküla, Naartse, Oese, Pallika, Pereküla, Pitsalu, Pööravere, Roodi, Rukkiküla, Salu, Sepaküla, Soosalu, Sõõrike, Tarva, Tõrdu, Tühjasma, Vahenurme, Vakalepa, Valistre a Vee. Správním centrem obce je městys Pärnu-Jaagupi, obec však nese jméno historicky významné vesnice Halinga.\n\n"}
{"id": "286179", "url": "https://cs.wikipedia.org/wiki?curid=286179", "title": "Libor Procházka", "text": "Libor Procházka\n\nLibor Procházka (* 25. dubna 1974 Vlašim) je český hokejový trenér a bývalý hokejový obránce.\n\n\nLibor Procházka je držitelem zlaté medaile z hokejového turnaje ze zimních olympijských her v Naganu, přestože při něm nenastoupil k žádnému zápasu.\n\nCelková bilance 99 utkání/9 branek\n\n"}
{"id": "286186", "url": "https://cs.wikipedia.org/wiki?curid=286186", "title": "Bohumil Golián", "text": "Bohumil Golián\n\nBohumil Golián (25. března 1931, Moštenica – 11. ledna 2012, Bratislava) byl slovenský volejbalista, reprezentant Československa, člen stříbrného týmu na olympijských hrách v Tokiu a bronzového na hrách v Mexiku.\n\n"}
{"id": "286189", "url": "https://cs.wikipedia.org/wiki?curid=286189", "title": "Sofia Coppola", "text": "Sofia Coppola\n\nSofia Carmina Coppola (* 14. května 1971 New York) je americká režisérka, herečka, producentka a scenáristka. Za scénář k filmu \"Ztraceno v překladu\" získala v roce 2003 Oscara. V roce 2004 následoval Zlatý glóbus za nejlepší film a scénář a v roce 2005 César za nejlepší zahraniční film. Je první američankou, a třetí ženou v historii vůbec, která byla nominována na Cenu americké filmové akademie za režii.\n\nJedná se o dceru významného režiséra Francise Forda Coppoly. Jejím bratrancem je známý herec Nicolas Cage a dále také herec a zpěvák Robert Schwartzman. 27. srpna 2011 se v Itálii provdala za francouzského rockového zpěváka Thomase Marse, s nímž má již dvě dcery.\n\n\n\n"}
{"id": "286191", "url": "https://cs.wikipedia.org/wiki?curid=286191", "title": "Edward Steichen", "text": "Edward Steichen\n\nEdward Steichen (27. března 1879 v Bivange (Béiweng) v Lucembursku – 25. března 1973) byl americký fotograf, malíř, kurátor fotografického oddělení Muzea moderního umění v New Yorku a organizátor uměleckého života.\n\nSteichen byl nejčastěji publikovaným fotografem v průkopnickém magazínu \"Camera Work\" Alfreda Stieglitze během jeho aktivit v letech 1903 až 1917. Stieglitz a Steichen společně otevřeli galerii Little Galleries of Photo-Secession, která se nakonec stala známá jako Galerie 291 podle svého čísla popisného.\n\nJeho fotografie šatů pro časopis \"Art et Décoration\" v roce 1911 jsou považovány za první moderní módní fotografie, které byly kdy publikovány. Od roku 1923 do roku 1938 Steichen fotografoval pro časopisy nakladatelství Condé Nast: \"Vogue\" a \"Vanity Fair\" a zároveň pracoval pro mnoho reklamních společností, včetně agentury J. Walter Thompson. Během těchto let byl Steichen považován za nejznámějšího fotografa na světě. V roce 1944 režíroval válečný dokument \"The Fighting Lady\", který o rok později vyhrál Oscara za nejlepší dokument.\n\nOd roku 1947 do roku 1961 působil jako ředitel fotografického oddělení newyorského Muzea moderního umění, přičemž jako kurátor zorganizoval velkou putovní výstavu \"Lidská rodina\", kterou zhlédlo celkem devět miliónů lidí.\n\nEdward Steichen se narodil jako Éduard Jean Steichen 27. března 1879 v Bivange (Béiweng) v Lucembursku jako syn Jeana-Pierra Steichena a Marie Kempové Steichenové. Jean-Pierre Steichen poprvé imigroval do Spojených států v roce 1880. Marie Steichenová přicestovala s malým Éduardem o rok později, jakmile se Jean-Pierre usadil v Chicagu. Když bylo v roce 1889 Éduardovi deset let, rodina se společně s jeho mladší sestrou Lilianou přestěhovala do Milwaukee ve Wisconsinu.\n\nV roce 1894 ve svých patnácti letech Steichen začal studovat chlapeckou katolickou střední školu Pio Nono College, na které se začal projevovat jeho výtvarný talent a obzvláště velkým příslibem byly jeho vydařené kresby. Opustil střední školu a začal čtyřletý učňovský obor litografie u americké výtvarné společnosti American Fine Art Company of Milwaukee. Po několika lekcích skicování a kreslení se začal sám učit malovat. Při cestě do školy chodil kolem fotogrfického obchodu, který často navštěvoval, až si v roce 1895 koupil svou první fotografickou kameru detektivní box Kodak z druhé ruky. Steichen a jeho přátelé, kteří se také zajímali o kresbu a fotografii, spojili své finanční prostředky, pronajali si malou místnost v kancelářské budově Milwaukee a svůj spolek pojmenovali Milwaukee Art Students League. Skupina si pronajímala Richarda Lorenze nebo malíře Roberta Schadeho na příležitostné přednášky. Kromě Milwaukee studoval Steichen výtvarné umění v Londýně a v Paříži, kde se stýkal s uměleckou avantgardou. Stejně jako fotografie ho lákalo i malířství, pro fotografii se definitivně rozhodl až po 1. světové válce.\n\nSteichen byl naturalizován jako americký občan v roce 1900 a úřední dokumenty podepsal jako Edward J. Steichen; nicméně své rodné jméno Éduard pužíval až do konce první světové války.\n\nSteichen se oženil s Clarou Smithovou v roce 1903. Spolu měli dvě dcery, Katherinu a Mary Calderone. V roce 1914 Clara obvinila svého manžela, že měl poměr s umělkyní Marion H. Beckettovou, která s nimi pobývala ve Francii. Steichenovi opustili Francii těsně před napadajícími německými vojsky. V roce 1915 se Clara Steichenová vrátila do Francie se svou dcerou Kate, která navzdory válce zůstala ve svém domě v Marne. Steichen se vrátil do Francie s fotografickou divizí amerického armádního signálního sboru v roce 1917, načež se Clara vrátila do Spojených států. V roce 1919 Clara Steichenová žalovala o 200 tisíc dolarů Marion Beckettovou kvůli nevěře s manželem, ale nedokázala u soudu prokázat své nároky. Clara a Eduard Steichenovi se nakonec v roce 1922 rozvedli. Steichen se v roce 1923 oženil s Danou Desboro Gloverovou, která zemřela na leukémii v roce 1957. V roce 1960, ve svých osmdesáti letech si Steichen vzal sedmadvacetiletou Joannu Taubovou a zůstal jí oddaný až do své smrti dva dny před svými 94. narozeninami. Joanna Steichenová zemřela 24. července 2010 v Montauku ve státu New York, ve svých 77. letech.\n\nClarence Hudson White se domníval, že by se Steichen a Stieglitz měli sejít. Sepsal pro Steichena úvodní dopis a v roce 1900 se Steichen setkal s Alfredem Stieglitzem v New Yorku. Steichen v té době cestoval ze svého domova v Milwaukee do Paříže. Na tomto prvním setkání Stieglitz chválil Steichenovo pozadí v malbě a koupil tři Steichenovy fotografické tisky. V roce 1902, když Stieglitz formoval časopis \"Camera Work\", požádal Steichena aby pro magazín navrhnul logo s originálním typem písma. Steichen byl nejčastěji publikovaným fotografem v časopisu.\n\nV roce 1904 začal Steichen experimentovat s barevnou fotografií. Byl jedním z prvních lidí ve Spojených státech, kdo začal používat proces Autochrome Lumière. V roce 1905 Stieglitz a Steichen založili v New Yorku Little Galleries of the Photo-Secession, která se nakonec stala známá jako Galerie 291 podle svého čísla popisného. Připravovali soubory moderního evropského umění, představili některé z prvních amerických výstav Henri Matisse, Augusta Rodina, Paula Cézannea, Pabla Picassa nebo Constantina Brâncușiho. Oba významně ovlivnili pohled na moderní umění ve Spojených státech. Kromě toho se přátelil s fotografem českého původu Drahomírem Josefem Růžičkou.\n\nV roce 1911 byl Steichen vyzván Lucienem Vogelem, vydavatelem magazínů \"Jardin des Modes\" a \"La Gazette du Bon Ton\", jestli by nepodpořil módu jako výtvarné umění pomocí fotografie. Steichen pořídil fotografie šatů navržených módním návrhářem Paulem Poiretem, které byly publikovány v dubnovém vydání časopisu \"Art et Décoration \". Podle Jesseho Alexandra se to „... považuje za vůbec první pořízení moderní módní fotografie. Ve významu fotografovat oděvy takovým způsobem, aby snímky zprostředkovaly jejich fyzickou kvalitu a zdůraznily jejich formální vzhled, na rozdíl od pouhého znázornění objektu.“\n\nBěhem první světové války sloužil v americké armádě a velel významným jednotkám přispívajícím k válečné fotografii. Po první světové válce, během které velel fotografické divizi American Expeditionary Forces, se vrátil k přímé fotografii a postupně přešel k módní fotografii. V období mezi světovými válkami pracoval zejména pro časopisy \"Vogue\" a \"Vanity Fair\", věnoval se módě a portrétům slavných osobností (Greta Garbo, Winston Churchill, Charles Chaplin). Steichenova fotografie herečky Grety Garbo z roku 1928 je označována jako jeden z jejích nejcharakterističtějších portrétů.\n\nV prvním období tvorby se věnoval široké paletě motivů v duchu secesní a symbolistické poetiky od krajin po portréty a výjevy ze společnosti. Po roce 1919 zdokonaloval techniku čisté fotografie, v tvorbě se projevily vlivy glamouru, nové věcnosti a konstruktivismu. V letech 1917 – 1919 stál v čele fotografického průzkumu americké armády ve Francii, ve stejné funkci pracoval i u námořnictva v Pacifiku.\n\nV letech 1923 – 1938 měl v New Yorku studio pro reklamní a ilustrační fotografii. \n\nBěhem druhé světové války vedl organizaci Naval Aviation Photographic Unit, což byla skupina válečných fotografů Námořnictva Spojených států amerických. Námořnictvo založilo tuto skupinu na počátku roku 1942, krátce po vstupu USA do války, když Japonsko zaútočilo na Pearl Harbor, aby dokumentovalo a propagovalo svou činnost v oblasti letectví a nařídilo Steichenovi najmout ty nejtalentovanější fotografy. Útvar spadal pod velení kapitána Arthura Radforda a byl součástí námořního oddělení vzduchoplavectví. Jeho válečný dokument \"The Fighting Lady\" v roce 1945 vyhrál Oscara za nejlepší dokument.\n\nV letech 1947 až 1962 byl kurátorem fotografického oddělení Muzea moderního umění v New Yorku, přičemž mu asistovala Grace M. Mayerová. V průběhu čtrnácti let zde uspořádal 65 výstav. Největší z nich byla v roce 1955 \"Lidská rodina\". Skládala se z více než pětseti fotografií zobrazující život, lásku a smrt. Byla představena ve čtyřiceti zemích a jak uvádí oficiální stránky lucemburského muzea v Clervaux ji navštívilo více než 9 milionů lidí. Steichenův švagr básník, spisovatel a historik Carl Sandburg napsal prolog do výstavního katalogu. Výstava byla na Steichenovo přání věnována Lucemburskému velkovévodství a je nyní trvale umístěna ve městě Clervaux (lucembursky: Klierf) v severním Lucembursku.\n\nJedno z prvních zveřejnění snímku \"Moonrise, Hernandez, New Mexico\" fotografa Ansela Adamse bylo v časopisu \"U.S. Camera Annual 1943\", na základě Steichenova výběru, který pro magazín pracoval jako porotce. Tento krok zajistil snímku \"Moonrise\" divácké publikum před jeho první výstavou v Museum of Modern Art v roce 1944.\n\nV roce 1962 Steichen oslovil Johna Szarkowskiho, aby se stal jeho nástupcem na postu ředitele fotografického oddělení v Muzeu moderního umění.\n\nDne 6. prosince 1963 Steichen získal ocenění Presidential Medal of Freedom od amerického prezidenta Lyndona B. Johnsona.\n\nV roce 1970 Martin Boschet během letního festivalu Rencontres d'Arles představil večerní show \"Edward Steichen, photographe\".\n\nSteichen v roce 1928 zakoupil farmu, kterou pojmenoval Umpawaug a nacházela se poblíž West Reddingu v Connecticutu. Zde žil až do své smrti 25. března 1973, dva dny před 94. narozeninami. Po jeho smrti byla Steichenova farma předělána na park známý jako Topstone Park. Ještě do roku 2018 byl Topstone Park každou sezónu otevřen.\n\nSteichen pořídil fotografii \"Měsíční svit na rybníku\" v roce 1904 ve městě Mamaroneck ve státu New York, poblíž domova jeho přítele uměleckého kritika Charlese Caffina. Jsou na ní zobrazeny stromy a rybník s měsíčním svitem procházejícím mezi stromy a odrazem na rybníku. Fotografie patří k raným piktorialistickým dílům. Jedná se o jednu z prvních skutečně barevných fotografií vytvořených ušlechtilým gumotiskem, který do roku 1907 v podstatě neexistoval. Steichen vytvořil dojem barvy tak, že na papír ručně nanášel vrstvy arabské gumy citlivé na světlo.\n\nFotografie \"Měsíční svit na rybníku\" byla v únoru 2006 prodána za 2.928.000 amerických dolarů v aukci Sotheby's New York. V seznamu nejdražších fotografií obsadilo toto dílo druhé místo . Na světě existují jen tři známé kopie této fotografie a díky ručnímu nanášení gumové vrstvy je každý tisk unikátní. Dva tisky, které nebyly v aukci jsou v muzeální sbírce. Mimořádná prodejní cena tisku je zčásti způsobena jeho jedinečným charakterem a raritou.\n\nJeho fotografie jsou také součástí sbírky Fotografis, která byla představena na začátku roku 2009 v Praze. Celou řadu jeho děl má ve svých sbírkách Art Institute of Chicago, Chicago, Illinois, USA.\n\nJeho poslední výstava \"Hořká léta\" mu přinesla slávu a ocenění Presidential medal of freedom, které mu bylo uděleno Johnem F. Kennedym.\n\nVýstavu prvních barevných fotografií Edwarda Steichena uspořádalo muzeum moderního umění Mudam v Lucemburku od 14. července 3. září 2007.\n\n\n\n"}
{"id": "286195", "url": "https://cs.wikipedia.org/wiki?curid=286195", "title": "Aleš Rozehnal (advokát)", "text": "Aleš Rozehnal (advokát)\n\nJUDr. Aleš Rozehnal, Ph.D., (* 9. srpna 1970) je český advokát, bývalý jednatel společnosti CET 21 s.r.o. Zabývá se mediálním a soukromým právem.\n\nAbsolvoval Právnickou fakultu Univerzity Karlovy (1993). Je autorem publikace \"Úvěry zajištěné zástavním právem\". Je spoluautorem knihy \"Korupce na český způsob\". Působí jako vedoucí katedry práva na Bankovním institutu a jako odborný asistent na Fakultě právnické ZČU v Plzni a na Fakultě humanitních studií UK. Zároveň působí jako advokát. Od roku 2014 zasedá ve správní radě Ústavu nezávislé žurnalistiky, který vydává internetový zpravodaj HlídacíPes.org.\n"}
{"id": "286200", "url": "https://cs.wikipedia.org/wiki?curid=286200", "title": "SYR2: Slaapkamers Met Slagroom", "text": "SYR2: Slaapkamers Met Slagroom\n\nSYR2: Slaapkamers Met Slagroom je EP americké rockové kapely Sonic Youth. Patří do řady alb vydaných pod vydavatelstvím skupiny Sonic Youth Recordings (odtud zkratka SYR v názvu). Celé album je nizozemsky.\n\n"}
{"id": "286202", "url": "https://cs.wikipedia.org/wiki?curid=286202", "title": "SYR3: Invito Al Ĉielo", "text": "SYR3: Invito Al Ĉielo\n\nSYR3: Invito Al Ĉielo je EP americké rockové kapely Sonic Youth. Patří do řady alb vydaných pod vydavatelstvím skupiny Sonic Youth Recordings (odtud zkratka SYR v názvu). Celé album je esperantsky. Na albu spolupracoval i Jim O'Rourke, který se od této chvíle stal právoplatným členem kapely.\n\n"}
{"id": "286203", "url": "https://cs.wikipedia.org/wiki?curid=286203", "title": "Jaroslav Pospíšil (spisovatel)", "text": "Jaroslav Pospíšil (spisovatel)\n\nJaroslav Pospíšil (* 15. května 1941, Jankovice u Holešova) je český právník a spisovatel, rodák z Jankovic u Holešova, který se proslavil zejména svými díly z oblasti literatury faktu, která se zabývají obdobím nacistické a komunistické totality na střední Moravě. Třikrát obdržel Cenu Egona Erwina Kische, která je v žánru literatury faktu udělována. \n\nDo povědomí veřejnosti vstoupil též jeho dlouhý spor s vdovou po Antonínu Slabíkovi, která jej žalovala pro pomluvu, která má spočívat v tvrzení z knihy \"Hyeny v akci\", že Slabík byl \"agent provokatér StB, kvůli kterému byli zatýkání a popravováni lidé\". V roce 2007 byla žaloba definitivně odmítnuta Vrchním soudem v Olomouci, neboť podle soudu „\"pan Pospíšil k úsudkům, ke kterým došel na základě zkoumání historických materiálů, dospěl správně. Měl k tomu dostatečné podklady, aby takové úsudky ohledně zaangažovanosti pana Slabíka v StB mohl učinit a vyslovit\"“. Vrchní soud v rozsudku z 31. října 2007 (č.j. 1Co 204/2006-349) konstatoval, že Jaroslav Pospíšil „\"měl dostatek ať již přímých důkazů nebo alespoň indicií ke svým tvrzením a úsudkům o tom, že Antonín Slabík byl po válce horlivým komunistou, velice aktivně se zasazoval o vznik skupin Světlana, přičemž z jeho dosavadního působení, ať již za druhé světové války, či po válce, i ze způsobu zakládání a organizování činnosti skupin Světlana, je naprosto oprávněný závěr, že Antonín Slabík jednal jako agent-provokatér.\" [...] \"V důsledku jeho lehkomyslného a nebezpečného počínání skončila řada lidí na šibenici po odsouzení k trestu smrti, dával impuls k založení ilegálních skupin, členové skupin ve velmi krátké době byli zatýkání a dokonce od roku 1950 je již doložena jeho spolupráce s StB.\"“\n\nPozůstalí po partyzánovi Oldřichu Fischmaistrovi žalovali Jaroslava Pospíšila pro nepravdivé nařčení z podílu svého předka na smrti Jana Masaryka. Strany sporu nakonec spolu uzavřely smír. \n\n\n\n"}
{"id": "286204", "url": "https://cs.wikipedia.org/wiki?curid=286204", "title": "SYR4: Goodbye 20th Century", "text": "SYR4: Goodbye 20th Century\n\nSYR4: Goodbye 20th Century je dvojalbum americké rockové kapely Sonic Youth. Patří do řady alb vydaných pod vydavatelstvím skupiny Sonic Youth Recordings (odtud zkratka SYR v názvu). Celé album je směsicí experimentálních písní i známých skladeb, avšak v podání Sonic Youth i dalších hudebníků jako Christian Marclay, William Winant, Wharton Tiers a Takehisa Kosugi.\n\n\n"}
{"id": "286208", "url": "https://cs.wikipedia.org/wiki?curid=286208", "title": "SYR5", "text": "SYR5\n\nSYR5 je album z roku 2000, jehož autoři jsou Kim Gordon, DJ Olive a Ikue Mori. Tematicky spadá do řady alb vydaných pod vydavatelstvím skupiny Sonic Youth SYR (odtud zkratka SYR v názvu).\n\n"}
{"id": "286213", "url": "https://cs.wikipedia.org/wiki?curid=286213", "title": "SYR6: Koncertas Stan Brakhage Prisiminimui", "text": "SYR6: Koncertas Stan Brakhage Prisiminimui\n\nSYR6: Koncertas Stan Brakhage Prisiminimui je EP americké rockové kapely Sonic Youth. Bylo vydáno pod vydavatelstvím skupiny Sonic Youth Recordings (odtud zkratka SYR v názvu). Celé album je litevsky.\n\n"}
{"id": "286220", "url": "https://cs.wikipedia.org/wiki?curid=286220", "title": "Komovi", "text": "Komovi\n\nKomovi ( ) je vápencové pohoří nacházející se na území států Černá Hora a Albánie, přičemž v Albánii leží pouze malá příhraniční část. Horopisně se řadí do Dinárských hor. Nejvyšší vrchol je Kom Kučki (2487 m).\n\nKomovi se nachází ve východní části Černé Hory. Severní hranici masivu tvoří údolí řeky Ljubaštica a silniční sedlo Trešnjevik. Ty oddělují Komovi od sousedního pohoří Bjelasica. Východ a jih pohoří je dán hranicí s pohořími Zeletin a Prokletije. Na západě vymezuje polohu masivu tok řeky Tara.\n\nPohoří má velmi podobnou charakteristiku jako vápencové masivy Alp. Vrcholy zde mnohdy dosahují velmi rozeklaných a dramatických tvarů. Častým jevem jsou neschůdná, dlouhá suťová pole. Horstvo se člení na dvě skupiny.\nTento 7 km dlouhý hřeben je tvořen samostatnými skalnatými horami Kom Vasojeviči (2460 m) a Kom Kučki (2487 m). Masiv je tvořen náhorní plošinou (průměrná výška 1900 m), která jej obklopuje ze všech stran, z níž vystupují jednotlivé vrcholy přes 500 metrů vysoké. Zde se také nachází většina značených turistických cest v pohoří. Na východě hor, v údolí řeky Perušica, leží vesnice Konjuhe. Masiv se zde ostře zvedá z výšky 850 m skalními stěnami a připomíná pyramidu.\nTento masiv vyplňuje západ a jih pohoří. Nachází se zde změť vysokých štítů a skalnatých hřebenů, jimž vévodí vrchol Surdup (2182 m). Tento masiv je ale velmi těžce dostupný vzhledem k faktu, že se nachází velmi blízko státní hranice s Albánií.\n\nPohoří je navštěvováno sice poměrně málo, ale zato celoročně. Optimální doba je však od poloviny června do poloviny září. Asi nejvhodnější místo pro táboření v pohoří je Eko Katun Štavna. Jedná se o komplex 10 domků. Každý dům má 5 postelí, elektřinu, koupelnu s teplou vodou, jídelnu, přikrývky, nádobí apod. Domy se dají pronajímat pouze celé. V pohoří je také tolerováno volné táboření nebo stanování poblíž Popovičovi pastýřské chaty na svahu Carine nad dolinou Medjukomlje.\n\n"}
{"id": "286224", "url": "https://cs.wikipedia.org/wiki?curid=286224", "title": "Lensedly", "text": "Lensedly\n\nLensedly je vesnice, která leží v okrese Praha-východ, přibližně 35 km od Prahy. Dnes jsou součástí obce Kaliště, skládající se ze 3 částí (Kaliště, Lensedly a Poddubí), přičemž má ze všech nejvíce obyvatel.\n\nLensedly se nacházejí v kopcovité krajině, v blízkosti městečka Ondřejov. Okolo je mnoho jak historických, tak i přírodních památek a mnoho turistických stezek. Mezi historické patří náves, a mimo vesnici je to zřícenina hradu Zlenice (hláska) a zřícenina hradu Dubé (Dubí). Jako přírodní památky lze zmínit památkově chráněné lípy.\n\nVesnicí protéká potok, který ji dělí na dvě poloviny. Na jedné polovině orientované na sever je zvonička postavená na památku padlých v 1. světové válce spolu s památnými lípami okolo a kulturní dům se dvěma hřišti, jedním antukovým a druhým travnatým. Na jižní polovině je bývalá hospoda a kravín. Přes potok je na návsi udělán starý můstek se dvěma oblouky (dnes jeden zasypaný). Nad vesnicí směrem k Turkovicům se nachází památná lípa s křížkem.\n\nPrvní písemné památky pocházejí z roku 1357, a to, že byly přiděleny ku hradu Zlenice, z toho můžeme soudit, že tato vesnice byla osídlena už v 13. stol. K hradu Zlenici patřily až do roku 1466, kdy se staly državou Hrádku nad Sázavou (dnes Komorního). V roce 1525 měly Lensedly už 7 usedlíků a po třicetileté válce, roku 1651, měly 5 usedlostí a 3 chalupy (obydleny), a o 3 roky později bylo ve vesnici už 8 gruntů.\n\nZa vlády Marie Terezie měly Lensedly asi 15 obývaných domů. Za Josefa II. bylo zavedeno číslování domů, ves měla tehdy 18 č.p. Roku 1840-1942 ve stabilním katastru měla vesnice už 30 č.p. V tuto dobu se stávají podružnou obcí Kališť s 16 č.p. Za první republiky si drží samostatnost, po válce jsou samostatné až do roku 1961, kdy jsou opět v obci Kaliště, tato situace trvá dodnes. Farností jsou Lensedly dlouho přiděleny k Hrusicům.\n\n\n"}
{"id": "286243", "url": "https://cs.wikipedia.org/wiki?curid=286243", "title": "Pärnu-Jaagupi", "text": "Pärnu-Jaagupi\n\nPärnu-Jaagupi je městys v estonském kraji Pärnumaa, samosprávně patřící do obce Halinga, jejímž je administrativním centrem.\n\n"}
{"id": "286249", "url": "https://cs.wikipedia.org/wiki?curid=286249", "title": "Champagne-Ardenne", "text": "Champagne-Ardenne\n\nChampagne-Ardenne je bývalý region Francie. Nachází se na severovýchodě Francie u hranic s Belgií. Skládal se ze čtyř departmentů (Aube, Ardennes, Haute-Marne a Marne) a jeho hlavní město je Châlons-en-Champagne. Kraj je svým terénem velmi rozmanitý. Nacházejí se zde rozsáhlé roviny podél řek Seina, Marna nebo Aisna, ale také kopcovitý terén v pohoří Ardeny. Od roku 2016 byl spolu s regiony Alsasko a Lotrinsko sloučen do nového regionu Grand Est.\n\nRegion je celosvětově známý pěstováním vinné révy, šampaňským, ardenskou šunkou a plněným pstruhem. Region byla první ve Francii v produkci ječmene a vojtěšky, druhá v produkci řepy, cibule a hrachu a třetí v produkci pšenice a řepkového semene. V kraji je 282,37 km² vinic. Produkce šampaňského byla v roce 2001 na úrovni 263 miliónů lahví, z nichž 37,6 % bylo exportováno. Významný je hutnický, sklářský a potravinářský průmysl, balicí technologie a polovodiče.\n\n"}
{"id": "286250", "url": "https://cs.wikipedia.org/wiki?curid=286250", "title": "Seznam estonských městeček", "text": "Seznam estonských městeček\n\nToto je abecední seznam estonských sídel, které mají status městečka (\"alevik\"). Do seznamu jsou zařazena městečka současná, nikoli městečka někdejší. Pro seznam městysů (\"alev\") viz seznam estonských městysů, pro seznam měst (\"linn\") viz seznam estonských měst.\n\nAdavere -\nAhja – \nAlatskivi -\nAlu -\nAmbla -\nAravete -\nAre -\nAruküla -\nAseri -\nAssaku -\nAste -\nAudru -\nAvinurme\n\nEidapere -\nErra \n\nHaabneeme -\nHageri -\nHagudi -\nHaljala -\nHalliste -\nHarku -\nHelme -\nHulja -\nHummuli -\nHäädemeeste \n\nIisaku -\nIlmatsalu\n\nJuuru – \nJõgeva -\nJüri\n\nKadrina -\nKaerepere -\nKaiu -\nKamari -\nKambja -\nKanepi -\nKarjaküla – \nKasepää -\nKeava -\nKehtna -\nKeila-Joa – \nKihelkonna -\nKiisa -\nKiiu -\nKiltsi -\nKlooga -\nKobela -\nKoeru -\nKolga – \nKolga-Jaani -\nKolkja -\nKose -\nKose (Võru vald) -\nKose-Uuemõisa -\nKostivere – \nKureküla -\nKuremaa -\nKuusalu -\nKuusiku -\nKõpu -\nKõrgessaare -\nKõrveküla -\nKäina -\nKäravete -\nKärla -\nKäru -\nKäärdi -\nKülitse\n\nLaagri -\nLaatre -\nLaekvere -\nLagedi -\nLaiuse -\nLehtse -\nLeisi -\nLelle -\nLepna -\nLohusuu -\nLoo – \nLuunja -\nLähte -\nLüganuse \n\nMehikoorma -\nMisso -\nMooste -\nMustla -\nMäetaguse -\nMärja\n\nNõo -\nNäpi\n\nOisu -\nOlgina -\nOlustvere -\nOrissaare \n\nPaikuse -\nPajusti -\nPalamuse -\nPalivere -\nParalepa -\nParksepa -\nPeetri -\nPrillimäe -\nPuhja -\nPuka -\nPuurmani\n\nRaasiku -\nRakke -\nRamsi -\nRannu -\nRavila -\nRiisipere -\nRisti -\nRoela -\nRoiu -\nRoosna-Alliku -\nRummu -\nRõngu -\nRõuge -\nRäni\n\nSadala -\nSaku -\nSalme -\nSangaste -\nSauga -\nSiimusti -\nSimuna -\nSinimäe -\nSonda -\nSõmerpalu -\nSõmeru -\nSärevere -\nSääse\n\nTabasalu – \nTabivere -\nTaebla -\nTammiku -\nTihemetsa -\nToila -\nTori -\nTorma -\nTsirguliina -\nTudu -\nTudulinna -\nTurba -\nTõravere -\nTõrvandi -\nTõstamaa\n\nUhtna -\nUlila -\nUuemõisa \n\nVaida -\nValjala -\nVana-Antsla -\nVarnja -\nVarstu -\nVasalemma -\nVastse-Kuuste -\nVastseliina – \nVasula -\nVeriora -\nViimsi -\nViiratsi -\nVinni -\nVirtsu -\nViru-Jaagupi -\nVoka -\nVõiste -\nVõnnu -\nVõsu -\nVõõpsu -\nVäike-Maarja -\nVäimela -\nVärska -\nVäätsa\n\nÕisu -\nÕru \n\nÄmari \n\nÜlenurme\n\n"}
{"id": "286265", "url": "https://cs.wikipedia.org/wiki?curid=286265", "title": "Ambla (rozcestník)", "text": "Ambla (rozcestník)\n\nAmbla může být:\n\n"}
{"id": "286267", "url": "https://cs.wikipedia.org/wiki?curid=286267", "title": "František Kysela", "text": "František Kysela\n\nFrantišek Kysela (4. září 1881 Kouřim – 20. února 1941 Praha) byl český malíř, grafik a průmyslový a scénický výtvarník a pedagog.\n\nV letech 1900–1904 a 1905–1908 studoval na pražské UPŠ u Karla Vítězslava Maška, mezi lety 1904–1905 na AVU tamtéž u Hanuše Schwaigera. Absolvoval studijní cesty do Německa, Francie, Itálie, Holandska a Anglie. V roce 1913 se stal pedagogem UPŠ v Praze, v roce 1917 profesorem, od roku 1921 zde vedl nově založenou speciální školu pro užitou grafiku, v letech 1924–1926 a 1930–1932 působil v pozici rektora.\n\nFrantišek Kysela byl nejen malířem, ale především všestranným výtvarníkem. Většina jeho prací spadá do období stylu art deco. Spolupracoval často s architekty Pavlem Janákem a Josefem Gočárem zejména na návrzích výmalby interiérů. Navrhoval textilie, koberce a gobelíny; realizaci zajišťovala textilní výtvarnice Marie Hoppe-Teinitzerová ve svých dílnách v Jindřichově Hradci.\n\nNavrhoval také šperky a dekor ozdobných i užitných předmětů. Byl zakládajícím členem sdružení výtvarníků Artěl (1908–1934), jehož členové se podle stanov sdružení snažili „\"bojovat proti tovární šabloně\"“ a „\"vzkřísit vkus v denním životě\"“. Příkladem může být návrh číše z broušeného, řezaného a rytého skla, kterou realizovali J. a L. Lobmeyr, Kamenický Šenov (1928) nebo návrh dekoru keramické dózy Pavla Janáka, jejíž realizace provedli Rydl a Thon, Svijany-Podolí (1915) ze sbírek Uměleckoprůmyslového muzea v Praze.\n\nByl členem Artělu, SVU Mánes, Osmy, Skupiny, spoluzaložil Svaz českého díla (1914). Spolupracoval s Janem Kotěrou na výmalbě interiérů kavárny Arco (1907), vytvořil návrhy vitráží pro katedrálu svatého Víta v Praze (1921–1936), bytový i šatový textil, tapiserie. Navrhl reprezentační prostor UPŠ na Mezinárodní výstavě dekorativních umění v Paříži (1925).\nVěnoval se užité grafice, navrhoval exlibris, obchodní značky, diplomy, bankovky, poštovní známky. Patřil mezi nejvýraznější tvůrce plakátů. Významné jsou též Kyselovy knižní úpravy (typo grafie, ilustrace, knižní vazby), pro které mu byly výraznou inspirací renesanční tisky a středověké dřevoryty. Zabýval se i návrhy písma, žádný se však nedochoval.\n\nV roce 1914 se podílel jako výtvarník pohostinsky na inscenaci hry Viktora Dyka Zmoudření dona Quijota (režie F. Zavřel) ve Vinohradském divadle. Další jeho divadelní tvorba se zaměřila především na jevištní a kostýmní návrhy pro operu (Vinohradské divadlo, Národní divadlo). Zde úzce spolupracoval především s Otakarem Ostrčilem a režisérem Ferdinandem Pujmanem při realizaci smetanovského cyklu oper a později děl A.Dvořáka a J.B.Foerstra. Byl autorem celkem 41 realizovaných scénických a kostýmních výprav.\n\nZemřel 20. února 1941 po těžkém záchvatu mozkové mrtvice. Jeho žena a syn se za druhé světové války aktivně zapojili do odboje, oba zahynuli v koncentračním táboře Osvětim.\n\n\n\n\n"}
{"id": "286268", "url": "https://cs.wikipedia.org/wiki?curid=286268", "title": "Leslie West", "text": "Leslie West\n\nLeslie West (* 22. října 1945, New York, USA) je americký rockový kytarista, zpěvák a textař.\n\nNarodil se v New York City jako Leslie Weinstein a vyrůstal v částech New Yorku jako Long Island, East Meadow, Forest Hills a Lawrence. Potom co se jeho rodiče rozvedli, změnil si příjmení na West. Jeho hudební kariéra začala se skupinou The Vagrants, což byla skupina hrající tzv. garage rock, styl který vyšel z Manhattanu jako odpověď na uměleckou scénu z Greenwich Village, představovanou beatniky jako The Fugs a The Velvet Underground). Vagrants měli v roce 1967 menší lokální hit, kterým byla předělávka písně \"Respect\" od Otise Reddinga.\n\nNěkteré z nahrávek produkoval Felix Pappalardi, který též pracoval se skupinou Cream. West a Pappalardi spolu v roce 1968 založili průkopnickou hard rockovou skupinu Mountain. Původní album bylo (a stále je) přičítáno Leslie Westovi a pojmenováno \"Mountain\" (hora) – pravděpodobně jako narážka na Westovu větší velikost. Stvořili tak jednu z kapel, které jsou považovány za tvůrce stylu heavy metal.\n\nPo tomto prvním albu byla skupina oficiálně formována, když do skupiny vstoupil bubeník Corky Laing a klávesista Steve Knight. Skupina měla úspěch s písničkou „Mississippi Queen“, která dosáhla pozice # 21 na žebříčku časopisu Billboard .\nPo rozpadu skupiny Mountain, West, Laing a Jack Bruce založili skupinu West, Bruce and Laing. Skupina Mountain se v roce 1974 obnovila a pokračuje s nahráváním a vystupováním dodnes.\n\nWest v roce 1971 spolupracoval též se skupinou The Who, na předělávce „Baby Don't You Do It“ od Marvina Gaye. Tato stopa se neobjevila na původním albu \"Who's Next\", ale byla přidána jako bonus na současné reedici na CD.\n\nWest pokračuje v nahrávání a vystupování. Jeho poslední sólové album se jmenuje \"Soundcheck\" a bylo vydáno v roce 2015 na značce Provogue/Mascot Label Group.\n\nLeslie West byl 15. října 2006 uveden do Hudební síně slávy Long Islandu (Long Island Music Hall of Fame).\n\n20. června 2011 mu byla amputována část pravé nohy. První veřejný koncert po operaci proběhl 13. srpna 2011.\n\nWest je proslulým průkopníkem kytary značky Gibson Les Paul Jr., kterou používá se zesilovačem Sunn, čímž dosahuje zvuku, který se stal jeho obchodní značkou.\n\n\n\n"}
{"id": "286274", "url": "https://cs.wikipedia.org/wiki?curid=286274", "title": "Bloomsbury", "text": "Bloomsbury\n\nSlovo Bloomsbury má několik významů:\n\n\n"}
{"id": "286276", "url": "https://cs.wikipedia.org/wiki?curid=286276", "title": "Michael Collins", "text": "Michael Collins\n\nJméno a příjmení Michael Collins nese více osob:\n\n\nDalší významy:\n"}
{"id": "286292", "url": "https://cs.wikipedia.org/wiki?curid=286292", "title": "Green River (hudební skupina)", "text": "Green River (hudební skupina)\n\nGreen River byla americká rocková hudební skupina ze Seattlu, hudebně aktivní mezi lety 1984–1987. Celkem vydala čtyři nahrávky – jedno studiové album, dvě EP, jeden singl a jedno kompilační album. Stáli u zrodu grungeové hudby a členové kapely Green River po jejím rozpadu začali hrát v kapelách jako Pearl Jam a Mudhoney.\n\nSkupina Green River byla založena na počátku roku 1984 zpěvákem Markem Armem, kytaristou\nSteve Turnerem, bubeníkem Alexem Vincentem a basovým kytaristou Jeffem Amentem. Poté, co se Mark Arm zaměřil výhradně na zpěv a přestal hrát na kytaru, do skupiny přišel kytarista Stone Gossard. Všichni členové již měli nějaké zkušenosti s hraním v kapelách. Arm a Turner spolu dříve hráli ve skupině Mr Epp & The Calculations a the Limp Richerds. Turner navíc hrál s Vincentem ve skupině Spluii Numa a Gossard v The Ducky Boys. Ament hrál s kapelou Deranged Diction.\n\nNa konci roku 1984 kapela hrála především v Seattlu. V prosinci 1984 začali nahrávat své první EP s názvem \"Come on Down\". Po jeho dokončení v prosinci 1984 Turner odešel z Green River, jelikož nebyl spokojen s heavy metalovým přístupem Amenta a Gossarda. Nahradil jej jiný člen Deranged Diction, kytarista Bruce Fairweather. V průběhu roku 1985 kapela vyrazila na své první celostátní turné. Po skončení turné EP \"Come on Down\" vydalo newyorské hudební vydavatelství Homestead. Neprodávalo se dobře.\n\nV roce 1986 kapela pokračovala v turné na severozápadě USA. Na samém počátku roku 1986 pak vyšlo později známé kompilační album \"Deep Six\", na kterém se podíleli nejvýznamnější grunge skupiny té doby včetně Melvins a Soundgarden. V červnu 1986 kapela začala nahrávat své další EP \"Dry As a Bone\". Za producenta si vybrali Jacka Endinoha. EP vydalo vydavatelství Sub Pop až v červenci 1987, tedy rok po jeho nahrání. \n\nAvšak nedlouho po vydání EP \"Dry As a Bone\" se skupina opět vrátila do studia, aby začala s nahráváním alba \"Rehab Doll\". Při nahrávání se však začaly projevovat další rozdíly mezi Amentem a Gossardem na jedné straně a Markem Armem na straně druhé. Zatímco Ament i Gossard chtěli přestoupit k většímu vydavatelství, Arm si přál zůstat u malého nezávislého vydavatelství. Spory se vyhrotily 31. října 1987, kdy se Ament, Gossard a Fairweather rozhodli opustit kapelu. Ještě před úplným rozpadem Green River vydali své poslední album \"Rehab Doll\".\n\nPo rozpadu Green River Gossard s Amentem založili nedlouho trvající kapelu Lords of the Wasteland, v níž hrál i Andrew Wood z kapely Malfunkshun. Na počátku roku 1988 se kapela přejmenovala na Mother Love Bone. Mother Love Bone rychle nabírali na popularitě a poté, co nahráli své debutové album, frontman kapely Andrew Wood zemřel v roce 1990 na předávkování heroinem. Ještě tentýž rok zbývající členové kapely nahráli album \"Temple of the Dog\", které zaznamenalo značný ohlas a které vydali pod stejným názvem skupiny. Na albu se ještě podíleli Chris Cornell, Matt Cameron, Mike McCready a speciální host Eddie Vedder. Později se z kapely vyvinula skupina Pearl Jam.\n\nMark Arm a Steve Turner k sobě přizvali Matta Lukina z Melvins a bubeníka Dana Peterse, čímž vznikla skupina Mudhoney.\n\n"}
{"id": "286295", "url": "https://cs.wikipedia.org/wiki?curid=286295", "title": "Kontaminace potravin", "text": "Kontaminace potravin\n\nKontaminace potravin je určitý způsob znečištění, kdy se mění zdravotní nezávadnost, což může u organismů (zejména u člověka) způsobit alimentární onemocnění. \n\nRozlišujeme tyto druhy znečištění:\n\n\nMimo jiné se zjišťuje, kdy došlo ke kontaminaci (např. masa):\n\n\nMikrobiologická kontaminace potravin je ve státech Evropské unie pečlivě sledována a regulována.\n\nOsliznutí je povrchový způsob znečištění potravin, který je charakterizován koncem údržnosti potravin, z toho vyplývá že potravina se začíná kazit. Takto znečištěná se stává nepoživatelnou. Příčinou je přítomnost bakterií, např. rodu \"Proteus\", \"Pseudomonas\", \"Micrococcus\", \"Bacillus\", \"Streptococcus\", \"Staphylococcus\".\n\nRozlišuje se několik druhů hniloby:\n\na) Povrchová - což je pokračující stádium osliznutí v povrchových vrstvách. Dochází ke změně barvy, posléze zapáchá po amoniaku, sirovodíku a dalších rozkladných produktech. Toto způsobují především bakterie rodu Alkaligenes, Citrobacter a Escherichia coli. Tato hniloba vzniká hlavně za postmortálního působení patogenů.\n\nb) Hluboká - k tomuto druhu hniloby dochází za intravitálního působení hnilobných zárodků (nemocné zvíře). Bohužel smyslovým posouzením patogeny neodhalíme, i když dochází k hlubokým a zásadním rozkladným procesům, které jsou způsobeny především rodem Clostridium. \n\nDochází ke vzniku plísní. Příčinou je uložení potraviny do prostředí již kontaminovaného mykotoxiny. Jedná se o plísně rodu např. Penicilium, Mucor, Aspergillus.\n\nToto znehodnocení se týká masa, kde nejsou přítomny žádné patogeny. Příčinou je:\n\nDochází k bouřlivým enzymatickým a biochemickým procesům, ke vzniku kyselých produktů, vzniká sirovodík. Takové maso má na řezu typickou žlutoměděnou barvu.\n\nJe způsobena rozmanitými chemickými látkami ze životního prostředí (přírodní nebo průmyslové chemikálie) nebo používanými v zemědělství (agrochemikálie) nebo v potravinářství (součásti obalů, výrobních technologických zařízení atd.). Obsah řady kontaminujících látek je regulováno předpisy Evropské unie.\n\nJde o chemická látky záměrně užívané v zemědělství (např. pesticidy (herbicidy, insekticidy, fungicidy, rodenticidy atd.), regulátory růstu, veterinární léčiva atd.) jejichž rezidua mohou zůstat v potravinách. Od září 2008 sjednotila Evropská komise povolenou hladinu pesticidů v potravinách ve všech zemích EU. Nařízení zahrnuje asi 1100 pesticidů, pro které stanovuje limity ve 315 zemědělských produktech.\n\nJde o látky, které se záměrně přidávají do potravin s cíle zachovat nebo zlepšit jejich vlastnosti, např. barviva, konzervanty, ochucovadla, antioxidant, emulgatory, plnidla, kyseliny atd.)\n\nJde o látky znečišťující životní prostředí, které kontaminují potraviny v důsledky znečištění ovzduší, vody či půdy. Může jít např. o těžké kovy (olovo, kadmium, rtuť aj.), DDT a jeho metabolity, polychlorované bifenyly, dioxiny, polyaromatické uhlovodíky atd.\n\nTermín \"genetické znečištění\" v širší veřejnosti zpopularizoval Jeremy Rifkin v knize \"The Biotech Century\" (\"Století biotechnologií\") z roku 1998. V případě potravin je míněno znečištění potravin geneticky modifikovanými organismy nebo z nich vyrobenými produkty, zejména v případě řádně neotestovaných nebo neschválených GMO.\n\nČínská geneticky modifikovaná rýže Bt63, která byla nalezena při náhodných kontrolách ve Velké Británii, Francii, Německu a Rakousku, ačkoli její bezpečnost nebyla prověřena a nebyla schválena pro lidskou výživu. Evropská unie proto od dubna 2008 už čínské rýže a u produktů z ní vyžaduje certifikát, že neobsahuje ilegální GM rýži Bt63 a dováženou rýže testuje ve speciálních laboratořích. \n\n\n"}
{"id": "286298", "url": "https://cs.wikipedia.org/wiki?curid=286298", "title": "Primus", "text": "Primus\n\nSlovo primus nebo Primus může znamenat:\n"}
{"id": "286300", "url": "https://cs.wikipedia.org/wiki?curid=286300", "title": "Konvexně-konkávní křivka", "text": "Konvexně-konkávní křivka\n\nVýznam termínů konvexní, konkávní a konvexně-konkávní se v architektuře neliší od jejich obecného významu. Specifické je však jejich užití.\n\nKřivkově vedené architektonické konstrukce jsou užívány především ve vrcholném a pozdním baroku. V ostatních slohových obdobích je (s výjimkou obecně rozšířené kružnice) například křivkové vedení stěn, říms, parapetů kostelních krucht, atp. spíše výjimečné. Širší je užití křivkově vedené linie v ornamentální výzdobě či nábytku, ale i v tomto případě se uplatňuje především v baroku.\n\nSlovo konvexní (z lat. \"convexus – vypouklý, vypuklý\") označuje plochy či křivky prohnuté směrem ven, resp. k pozorovateli. Je-li konvexní vydutí užito například na průčelí, působí na pozorovatele dojmem vznosnosti, pevnosti, nebo také dojmem napětí, nahromaděných sil, přetlaku.\n\nSlovo konkávní (z lat. \"concavus – vydutý\", a to z lat. \"cavus – dutý\") označuje plochy či křivky prohnuté směrem dovnitř, resp. od pozorovatele. Je-li na průčelí užito konkávní probrání, působí na pozorovatele dojmem určité útulnosti, malebnosti. Do konkávního probrání může být vloženo okno či vstupní portál. Barokní teoretikové architektury v této souvislosti mluvili o dojmu „otevřené náruče“. Často mají budovy také konkávně skrojená nároží.\nKonvexně-konkávní křivka je křivka obsahující části konvexní i části konkávní. Ve vrcholném baroku byla velmi hojně užívána v architektuře, a to jak v podobě nepřerušené křivky, tak především v podobě křivky obohacené drobnými odsazeními (vizte obrázek), které křivku dynamizují a dramatizují.\n\nNa rozdíl od běžného užití pojmu konvexní a konkávní je při popisu architektury vždy nutné vztahovat konvexnost a konkávnost k pozorovateli. Tatáž křivka obvodové stěny bude v interiéru chápána jako konvexní, zatímco na exteriéru stavby jako konkávní a naopak!\n\n"}
{"id": "286301", "url": "https://cs.wikipedia.org/wiki?curid=286301", "title": "Konvexní (architektura)", "text": "Konvexní (architektura)\n\nSlovo konvexní (lat. \"convexus – vypouklý, vypuklý\") označuje plochy či křivky prohnuté směrem ven, resp. k pozorovateli. Je-li konvexní vydutí užito například na průčelí, působí na pozorovatele dojmem vznosnosti, pevnosti, nebo také dojmem napětí, nahromaděných sil, přetlaku. Opakem je termín konkávní.\n\nKonvexní vypnutí stěny či dalších architektonických konstrukcí bylo časté především ve vrcholném a pozdním baroku, mnohdy jako součást konvexně-konkávní křivky.\n\nNa rozdíl od běžného užití pojmu konvexní a konkávní je při popisu architektury vždy nutné vztahovat konvexnost a konkávnost k pozorovateli. Tatáž křivka obvodové stěny bude v interiéru chápána jako konvexní, zatímco na exteriéru stavby jako konkávní a naopak!\n\n"}
{"id": "286302", "url": "https://cs.wikipedia.org/wiki?curid=286302", "title": "Konkávní (architektura)", "text": "Konkávní (architektura)\n\nSlovo Konkávní (lat. \"concavus – vydutý\" z lat. \"cavus – dutý\") označuje plochy či křivky prohnuté směrem dovnitř, resp. od pozorovatele. Je-li na průčelí užito konkávní probrání, působí na pozorovatele dojmem určité útulnosti, malebnosti. Do konkávního probrání může být vloženo okno či vstupní portál. Barokní teoretikové architektury v této souvislosti mluvili o dojmu „otevřené náruče“. Někdy mohou mít budovy také konkávně skrojená nároží.\n\nKonkávní vydutí stěny či dalších architektonických konstrukcí bylo časté především ve vrcholném a pozdním baroku, mnohdy jako součást konvexně-konkávní křivky.\n\nNa rozdíl od běžného užití pojmu konvexní a konkávní je při popisu architektury vždy nutné vztahovat konvexnost a konkávnost k pozorovateli. Tatáž křivka obvodové stěny bude v interiéru chápána jako konvexní, zatímco na exteriéru stavby jako konkávní a naopak!\n\n"}
{"id": "286303", "url": "https://cs.wikipedia.org/wiki?curid=286303", "title": "Feodosija", "text": "Feodosija\n\nFeodosija ( ; ; ; název pochází z řeckého Θεοδoσία – „bohem darovaná“: odtud název \"T(h)eodosia\" ve většině románských jazyků) je přístavní město na jižním černomořském pobřeží Krymského poloostrova, sporném území považovaném za část Ukrajiny, ale ovládaném od Krymské krize Ruskem.\n\nFeodosija, původně řecká kolonie, později byzantská, janovská a osmanská tvrz, je střediskem východní části jižního krymského pobřeží a oblíbeným turistickým a kulturním centrem. V současné době zde žije 72 000 obyvatel. Končí zde krátká odbočka železniční tratě Džankoj - Kerč.\n\nMěsto je sídlem městské rady, jednoho z 25 obvodů územní správy Autonomní republiky Krym, v jejímž obvodu leží kromě Feodosije např. lázně Koktebel.\n\n\n"}
{"id": "286306", "url": "https://cs.wikipedia.org/wiki?curid=286306", "title": "Ambla (obec)", "text": "Ambla (obec)\n\nObec Ambla (estonsky Ambla vald) je samosprávná jednotka estonského kraje Järvamaa, zahrnující městečka Ambla, Aravete a Käravete a vesnice Jõgisoo, Kukevere, Kurisoo, Mägise, Märjandi, Raka, Rava, Reinevere, Roosna a Sääsküla.\n\n"}
{"id": "286310", "url": "https://cs.wikipedia.org/wiki?curid=286310", "title": "Džamgon Kongtrul Lodro Thaje", "text": "Džamgon Kongtrul Lodro Thaje\n\nDžamgon Kongtrul Lodro Thaje (1813 - 1899) byl jeden z významných tibetských lámů, filozof a rinpočhe. Byl jedním ze čtyř regentů tibetského buddhismu linie Karma Kagjü. V západním světě je někdy označován jako tibetský Leonardo da Vinci.. Byl lékařem, diplomatem a také politikem ve východním Tibetu. Podle nauk mistrů vadžrajány je také inkarnací Arjadévy hlavního žáka Nágardžuny, je také inkarnací Ánandy a Vairóčany, velkého překladatele Dharmy .. Narození Džamgona Kongtrula Lodro Thaje bylo předpovězeno v sútře Larkauatary.\n\nTak, jak mělo být předpovězeno, D. K. Lodro Thaje se narodil v Kongpo v regionu Kham ve východním Tibetu. Od tohoto místa dostal své jméno. Lodro Thaje obdržel mnoho nauk od velkých mistrů všech čtyřech škol tibetského buddhismu.\n\nDíky tomu D. Kongtrul sepsal významné nauky dharmy těchto linií a škol. Toto monumentální a drahocenné dílo se jmenuje \"Pět velkých pokladů\". Za toto dílo Lodro Thaje získal uznání ve všech školách tibetského buddhismu. Jeho hlavním učitelem byl 9. Tai Situ rinpoče. Lodro Thaje zůstal uznán držitelem linie Karma Kagjü a také hlavním učitelem 15. karmapy. Lodro Thaje založil spolu s Džamjangem Khjentse Wangpo a Čogjurem Lingpou hnutí Rime..\n\nPodle tradiční předpovědi 15. karmapy, se druhý Džamgon Kongtrul, vlastním jménem Palden Khjentse Oser 1902-1952 narodil se v klášteře Tsurphu. Byl synem a hlavním žákem 15. karmapy. Jako dokonalý mistr meditace a držitel linie Karma Kagjü se stal hlavním učitelem 16. karmapy ..\n\nTřetí Džamgon rinpoče, vlastním jménem Karma Lodro Čokji Senge 1954-1992, přišel na svět v centrálním Tibetu. Tak, jak to v tradiční předpovědi napsal jeho hlavní učitel 16. karmapa. Ve věku šesti let zůstal intronizován v klášteře Rumtek. Bydlel v tomto klášteře až do své smrti v roce 1992, kdy zemřel na následky autonehody v Sikkimu..\n\nJeho Eminence čtvrtý Džamgon Kongtrul Lodro Čokji Nima Tenpej Dronme Czok Thamsed Le Nampar Gjalwe Di.\n\nSnow Lion Publications, 2003. ISBN 1-55939-188-X\nSnow Lion Publications, 2003. ISBN 1-55939-191-X\nSnow Lion, 2005, ISBN 1-55939-210-X\ntranslated by Ken McLeod, Shambhala, 2000. ISBN 1-57062-587-5\nArya Maitreya, with commentary by Jamgon Kongrul Lodro Thaye and Khenpo Tsultrim Gyamtso Rinpoche, Snow Lion, 200. ISBN 1-55939-128-6\ncommentary by Jamgon Kongrul the Third.\nShambhala, 2001. ISBN 1-57062-604-9\ntranslated by Ngawang Zangpo. Snow Lion Publications, 1994. ISBN 1-55939-029-8\nForeword by Chogyam Trungpa. Shambhala, 2000. ISBN 1-57062-713-4\ntranslated by Sarah Harding. Wisdom Publications, 2002. ISBN 0-86171-312-5\ntranslated by Richard Barron, Snow Lion Publications, 2003. ISBN 1-55939-184-7\nSnow Lion Publications, 2001. ISBN 1-55939-164-2\nSnow Lion Publications, 1997. ISBN 1-55939-083-2\nSnow Lion Publications, 1999. ISBN 1-55939-096-4\nSiddhi Publications, 2000. ISBN 0-9687689-5-4\nSnow Lion, 2003. ISBN 1-55939-204-5\nby Padmasambhava, commentary by Jamgon Kongtrul, translated by Erik Pema Kunsang, Rangjung Yeshe Publications, 1999. ISBN 962-7341-37-1\nby Padmasambhava, commentary by Jamgon Kongtrul, translated by Erik Pema Kunsang, Rangjung Yeshe Publications, 1999. ISBN 962-7341-33-9\nby Padmasambhava, commentary by Jamgon Kongtrul, translated by Erik Pema Kunsang, Rangjung Yeshe Publications, 2001. ISBN 962-7341-43-6 (restricted circulation)\n\n"}
{"id": "286311", "url": "https://cs.wikipedia.org/wiki?curid=286311", "title": "Krasnoperekopsk", "text": "Krasnoperekopsk\n\nKrasnoperekopsk ( ; ; ) je vedle Džankoje největším městem na severu Krymu, sporného území považovaného za část Ukrajiny, ale ovládaného od Krymské krize Ruskem. Leží na Perekopské šíji, jež spojuje Krym s pevninskou Ukrajinou a po které prochází železnice Cherson - Džankoj. Sídlo bylo založeno roku 1932 při továrně na zpracování bromu; v době, kdy byl budován Severokrymský kanál, byl Krasnoperekopsk povýšen na město (1966). Dnes zde žije 30 700 obyvatel, z toho přibližně 16 000 Rusů, 13 000 Ukrajinců a přes 1000 Krymských Tatarů.\n\n"}
{"id": "286313", "url": "https://cs.wikipedia.org/wiki?curid=286313", "title": "Peroxidy acetonu", "text": "Peroxidy acetonu\n\nPeroxidy acetonu (TATP nebo TCAP, DADP a TeACP nebo TeACTP či TeACTeP) jsou skupinou velmi nebezpečných třaskavin. Existuje dimerní forma – (DADP – Di-Aceton-Di-Peroxid), trimerní forma – (TATP – Tri-Aceton-Tri-Peroxid) a tetramerní forma – (TeACP nebo TeACTeP – jeho existence je ale debatovaná). V praxi se téměř výlučně setkáváme s trimerem (TATP – triperoxid acetonu) nebo vzácněji s dimerem (DADP – diperoxid acetonu), popř. jejich směsí. Dále existují dva \"monomery\" (dimethyldioxiran, 2,2-propandiyldihydroperoxid) a především chlorované verze peroxidů acetonu.\n\nPeroxidy acetonu jsou pravděpodobně nejčastěji amatérsky vyráběnou třaskavinou.\nJedná se o častý zdroj těžkých nehod, především amputací, v důsledku exploze gramových množství ve vzdálenosti několika centimetrů od rukou (např. 5 g 3 cm od prstů). Proto je nutno vždy držet alespoň 10 - 15 cm odstupu mezi peroxidy acetonu a prsty (platí pro množství do 2 gramů)\n\nAceton peroxid byl objeven v roce 1895 německým chemikem Richardem Wolffensteinem, který jako první chemik použil anorganických kyselin jako katalyzátorů. Jako první také získal výzkumný patent pro využití peroxidu jako výbušné směsi. Bayer a Villiger publikovali v roce 1900 první postup syntézy dimeru a popis použití kyselin pro syntézu obou peroxidů. Další informace o syntéze, včetně údajů o podílu vzniklých sloučenin – monomeru, dimerů, a trimerů je také dostupné v článku Milase a Goluboviće.\n\nZa minulého režimu se v ČR (resp. ČSSR) staly peroxidy acetonu oblíbenou náhražkou tehdy nedostupné zábavní pyrotechniky. Široké povědomí o peroxidech acetonu je po desítky let udržováno především běžnými přednáškami na chemických vysokých školách, kde je zdůrazňováno riziko náhodné syntézy těchto látek při styku koncentrovaného peroxidu vodíku s acetonem v kyselém prostředí (popř. při oxidaci diisopropyletheru vzduchem).\n\nPeroxidy acetonu jsou obvykle bílé krystalické látky s nízkou teplotou tání, které lze snadno vyrobit z běžně dostupných chemikálií – peroxidu vodíku v koncentraci vyšší nebo rovné 3 %, acetonu a kyseliny chlorovodíkové (méně ideálně i dalších kyselin). Jejich citlivost odpovídá průměrným třaskavinám, jsou tedy krajně citlivé na náraz, tření, statickou elektřinu, UV záření nebo změny teploty. Běžné výboje statické elektřiny (viditelné i neviditelné) z konečků prstů a oblečení jsou dokonale schopné běžné třaskaviny – tedy i peroxidy acetonu odpálit. Zvláště pokud daná osoba pracuje v suchém vzduchu (pod 70 % relativní vlhkosti – běžné v topné sezóně). Mohou explodovat samovolně i za horkého dne při teplotách nad 50 °C vlivem reakce kyseliny sírové uzavřené v krystalech peroxidu acetonu (při použití kyseliny sírové jako kyselého katalyzátoru v průběhu výroby). Jsou značně fyzikálně nestálé, mají sklon k sublimaci a již po několika dnech může dojít k rozkladu vlivem nečistot, popř. vzniku větších a o něco citlivějších krystalů – čistý a suchý peroxidu acetonu je chemicky poměrně stály. Peroxidy acetonu jsou rozpustné v toluenu a acetonu. Jejich skladování za pomoci rozpuštění v acetonu ale nelze doporučit, v roztoku jsou vlivem nečistot (i vody) rapidně rozkládány. Naopak rekrystalizované TATP je v čistých rozpouštědlech stabilní.\n\nJe potřeba zdůraznit, že citlivost třaskavin není stálá proměnná. Typicky udávané citlivosti jsou udávané jako síly, popř. energie potřebné k odpálení 50 nebo 10 % vzorků. Ale např. v 1 případě z 1000 bude stačit i 70× menší síla. Nezkušení amatéři během pár pokusů často zjistí, že citlivost peroxidů acetonu \"není až tak veliká\" a myslí si, že odborníci a zkušení amatéři zbytečně straší - toto je bohužel důsledek pravděpodobnosti. A pak se během několika dalších pokusů stanou obětí toho případu, kdy je potřeba k odpálení peroxidů acetonů mnohem menší impuls (to je ten 1 případ z 1000). Samotné přesypávání na papíře je schopno generovat statické výboje a třecí síly potřebné k občasnému odpálení peroxidu acetonu (tj. ten 1 případ z 1000). Pokud tedy začátečník připraví 10 náložek, tak se vystavuje asi 1 % riziku amputace prstů. Proto je potřeba vždy za všech okolností dodržovat bezpečnostní pokyny - viz wikikniha peroxidy acetonu.\n\nPeroxoaceton je znám jako jedna z nejsilnějších výbušnin neobsahující v molekule atomy dusíku. Díky jednoduchosti přípravy je oblíbeným materiálem teroristů, kteří s ním mohou nepozorovaně projít detektory určenými pro detekci trhavin na bázi nitrosloučenin. Vysoká tenze par TATP/DADP ji ale předurčuje ke zjištění jinými instrumentálními metodami, popř. psy. .\n\nDobře promytý a čistý peroxid acetonu má nasládlou ovocnou vůni. Sypná hustota peroxidu acetonu je mezi 0,3 až 0,4 g/cm. Krystalová hustota triperoxidu je 1,22 g/cm.\n\nNeodborná manipulace s peroxidy acetonu je odpovědná za značné množství nehod, především se jedná o amputace prstů. Proto se doporučuje seznámit se s obecnými pravidly pro zacházení s třaskavinami a peroxidy acetonu.\n\nAmputace po explozi se velmi špatně léčí. Traumatické amputace za plného vědomí (tedy bez anestézie, typicky \"uspání\") také téměř vždy (80 – 90 % případů) vedou ke vzniku fantomové bolesti končetiny.\n\nJen v ČR připravily za poslední 3 desetiletí peroxidy acetonu o prsty a často i sluch a zrak stovky mladíků. Například Patrik Pospíšil přišel kvůli peroxidům acetonu o ruku, zrak a krátkodobě i o sluch. Je proto potřeba se přípravy peroxidů acetonu vyvarovat, popř. přísně dodržovat bezpečnostní pokyny (viz odkaz na wikiknihu peroxidy acetonu na konci článku).\n\nPři explozi dosahuje lehce až silně menší explozivní síly nežli tritol (při typických hustotách má detonační rychlost 2000 až 4000 m/s, detonační rychlost při hustotě 0,4 g/cm je kolem 2660 m/s, detonační tlak od přibližně 10 kbar při sypné hustotě po 30 kbar při středně silném stlačení a kolem 80 kbar při slisování ke krystalové hustotě. a impuls tlakové vlny dosahuje 55 % TNT, (popř. až 80 % dle různých zdrojů ). Brizance dle Hesse při hustotě 0,4 g/cm je třetinová oproti TNT (tj. sypané TNT s hustotou 1,2 g/cm). Výbuch 1,36 g vytvoří ve vzdálenosti 5,2 cm maximální přetlak 20 atm a celkový impuls tlakové vlny 0,35 atm.ms. 50 g peroxidu acetonu vytvoří tlakovou vlnu, která má 3 m od místa výbuchu impuls pozitivní fáze 9,65 kPa.ms s maximálním tlakem 18 kPa – pro srovnání 20 kPa je spodní hranice pro protržení ušních bubínků a při 100 kPa praskne 50 % ušních bubínků.. Energie exploze peroxidu acetonů se pohybuje kolem 2 800 kJ/kg (tedy asi 70 % TNT). Na internetu často mylně zmiňované hypotézy o entropické explozi vedoucí k produkci přibližně 400 l/kg chladné směsi acetonu a ozónu jsou čirým nesmyslem. Ve skutečnosti produkuje TATP 855 l/kg a DADP 713 l/kg plynu (měřeno v heliu). Zvěsti o entropické explozi pochází primárně ze studie Dubnikové et al. z roku 2004. Tato studie je ovšem mystifikcí – je nesmyslně napsaná tak, aby vyvolala senzaci – to je důsledek dnešní publish or perish kultury ve vědě. Pojem entropická exploze se v expandovaném pojetí jejich konceptu ve skutečnosti vztahuje jen na jevy během iniciálních 100 ps v reakční zóně – hned na to dochází ke klasické redoxní reakci a produkci vody, oxidů uhlíku a uhlovodíků. Krystal TATP dosáhne během detonace teploty 2300 K a tlaku 80 kbar.\n\nDetonace TATP v heliu podléhá rovnici.\n\nCHO →1.30 CO + 2.44 CO + 2.61 CH + 0.63 CH + 0.23CH + 0.47 H + 0.96 HO + 0.47C\n\nTATP lze oproti HMTD slisovat až blízko ke krystalové hustotě. U TATP neexistuje přelisování, ale iniciační mohutnost i tak klesá (a to jak u velmi vysokých tak i nízkých hustot) a maxima dosahuje kolem 0,5 – 0,7 g/cm. DADP má relativně slabou iniciační schopnost a přechod od deflagrace k detonaci vyžaduje veliká množství (gramy) a pevnou dutinku.\n\n"}
{"id": "286318", "url": "https://cs.wikipedia.org/wiki?curid=286318", "title": "David Zeisberger", "text": "David Zeisberger\n\nDavid Zeisberger (7. března 1721, Suchdol nad Odrou – 17. listopadu 1808, Goshen Township, Ohio) byl duchovní Moravské církve a misionář mezi domorodci severní Ameriky v tzv. \"Třinácti koloniích\". Založil kolonii křesťanských Indiánů (Lenape) v údolí řeky Muskingum River ve státě Ohio a v dnešním Amherstburgu, v kanadské provincii Ontario.\n\nZeisberger se narodil v moravském městě Suchdol nad Odrou (Zauchtenthal) a v roce 1727 se s rodinou přestěhoval do nově založené křesťanské komunity v Herrnhutu, na panství hraběte Nicolause Ludwiga von Zinzendorf v Sasku. Přestože se jeho rodina přestěhovala do nově založené anglické kolonie Georgia, Zeisberger zůstal v Evropě, aby si doplnil vzdělání. S pomocí guvernéra Jamese Edwarda Oglethorpea se později připojil ke své rodině v moravské komunitě v Savannah v Georgii.\n\nV roce 1739 ovlivnil Zeisberger vývoj v moravské komunitě v Bethlehemu (Pensylvánie) a byl zde až do jejího vysvěcení na Štědrý den 1741. O čtyři roky později, na pozvání náčelníka Theyanoguina (Kinga Hendricka), přišel žít mezi Mohawky. Naučil se jazyku onondaga, dialektu Irokézů a asistoval Conradu Weiserovi při jednáních mezi Angličany a Irokézy v Onondaze (dnes Syrakuse ve státě New York). Vydal též slovník a několik religionistických prací v jazyce Irokézů a Algonkinů.\n\nZeisberger začal svoji kariéru jako misionář domorodců Severní Ameriky, po vysvěcení na kněze Moravské církve v roce 1749. Pracoval mezi křesťanskými indiány (Lenape) kmene Delavarů v Pensylvánii a dostal se do konfliktu s britskými úřady, kvůli obhajobě práv domorodých indiánů a neustávajícímu úsilí založit bílé a domorodé komunity Moravské církve v jižním Ohiu. Jeho vztahy s úřady se během Americké války za nezávislost zhoršily natolik, že v roce 1781 byl uvězněn v pevnosti Fort Detroit. V době kdy byl vězněn, bylo v Ohiu zavražděno pensylvánskou milicí kolem 100 domorodých stoupenců Moravské církve a tato událost je označována jako Gnadenhüttenský masakr či Moravský masakr.\n\nPotom co byl Zeisberger propuštěn, násilné konflikty s ostatními domorodými kmeny a expanze bílých osadníků donutily mnohé příslušníky Moravské komunity, aby přesídlili do oblasti Michigan a Ontario, kde vznikla osada Moraviantown a dnes je zde moravská indiánská rezervace. V roce 1782 se tam přestěhovala velká skupina kmene Munsee, ale Zeisberger se později vrátil dožít zbytek svého života mezi domorodé křesťany blízko vesnice Goshen (dnes Goshen Township, Tuscarawas County, Ohio). Zeisberger je pochován v Goshen.\n\n\n"}
{"id": "286320", "url": "https://cs.wikipedia.org/wiki?curid=286320", "title": "Hrdlička", "text": "Hrdlička\n\nSlovo hrdlička má více významů:\n\n\n\n\n"}
{"id": "286324", "url": "https://cs.wikipedia.org/wiki?curid=286324", "title": "Imunoglobulin E", "text": "Imunoglobulin E\n\nImunoglobulin E neboli IgE je typ protilátek (imunoglobulinů), který se vyskytuje pouze u savců. Je produkován plazmatickými buňkami a následně se váže na povrch basofilů, mastocytů, eosinofilů. Hraje hlavní roli při vzniku alergií a je rovněž nedílnou součástí imunitní odpovědi vůči infekci parazitů.\n"}
{"id": "286328", "url": "https://cs.wikipedia.org/wiki?curid=286328", "title": "Trkmanka", "text": "Trkmanka\n\nTrkmanka (místně též Svodnica) je malá řeka v okresech Hodonín a Břeclav v Jihomoravském kraji. Je to levostranný přítok řeky Dyje dlouhý 41,7 km. Plocha povodí Trkmanky měří 359,0 km².\n\nTrkmanka pramení ve Ždánickém lese, severozápadně od Ždánic, pod vrchem Radlovec (426 m) a teče přibližně jihozápadním směrem. Protéká pod obcemi Ždánice, Dražůvky, Želetice, Násedlovice, Kobylí, Bořetice, Velké Pavlovice (mikroregion Modré Hory). Nad Kobylím na ní leželo někdejší Kobylské jezero. U města Podivín se vlévá zleva do Dyje na jejím 34,5 říčním kilometru.\n\nNejvětším přítokem Trkmanky, co se délky toku, plochy povodí a vodnosti týče, je Spálený potok. Průměrná hustota říční sítě činí 0,66 km/km². Celkově se v povodí Trkmanky nachází 115 vodních toků v délce do jednoho kilometru a 64 vodních toků v délce 1 až 10 km. Potoky dlouhé 10 až 20 km jsou v povodí celkem tři. V délce 40 až 60 km se v povodí nalézá pouze jeden vodní tok. Je jím samotná řeka Trkmanka.\n\n\nPrůměrný průtok Trkmanky u ústí činí 0,44 m³/s. Stoletá voda zde dosahuje 57,0 m³/s.\n\nHlásný profil:\n\n"}
{"id": "286330", "url": "https://cs.wikipedia.org/wiki?curid=286330", "title": "Hunzové", "text": "Hunzové\n\nHunzové, též Burúšové, jsou obyvatelé údolí řeky Hunza v Pákistánu, mezi pohořími Karákóram a Hindúkuš. Jejich jazykem je buruština (\"burušaskí\"). Jsou to silní a odolní lidé, kteří byli donedávna téměř výluční vegetariáni a maso jedli jen několikrát za rok, asi především z důvodu absolutního využití surovin (např. dobytek, který již nedával mléko). V posledních letech však začali Hunzové vymírat a objevují se u nich čím dál častěji civilizační nemoci typu zácpy, cévních chorob apod., zřejmě v důsledku pronikání kulturních vlivů z vyspělých zemí (zejm. prostřednictvím turistů). Před několika lety byli naverbováni do pákistánské armády, tím se k nim dostaly drogy a cigarety. O Hunzech se často říká, že pamatují časy, kdy se dožívali 160 a více let a že u nich nejsou nijak neobvyklí vitální jedinci ve věku kolem 100 let. Tento mýtus má kořeny v odlišném způsobu počítání lidského věku, do něhož je započítáván odhad moudrosti dotyčného. Ze studií provedených v 80. letech vyplývá, že se místní muži dožívají v průměru věku 53 let, ženy pak 52 let. Na přelomu XX. století trpělo mnoho místních obyvatel např. malárií, dyzentérií a střevními parazity, v oblasti také panovala extrémně vysoká úmrtnost novorozenců – reportér New York Times zaznamenal případ matky, které zemřelo 13 z 16 dětí. \n\nHunzové byli objeveni ve třicátých letech 20. století. V oblasti, kde žijí, tvoří etnickou enklávu lidí s výrazně světlejší barvou pleti. Geneticky jsou to Evropané smísení s původním místním obyvatelstvem. Patrně (jak se u nich traduje) jsou potomky vojáků Alexandra Velikého.\n"}
{"id": "286331", "url": "https://cs.wikipedia.org/wiki?curid=286331", "title": "Chochola", "text": "Chochola\n\nChochola má více významů:\n\nMůže jít o příjmení:\n\n… nebo vrchol\n"}
{"id": "286333", "url": "https://cs.wikipedia.org/wiki?curid=286333", "title": "Mikroregion Brodec", "text": "Mikroregion Brodec\n\nMikroregion Brodec je dobrovolný svazek obcí z podhůří Orlických hor v jižní části okresu Rychnov nad Kněžnou na pomezí Královéhradeckého a Pardubického kraje. Sdružuje celkem devět obcí a pojmenován byl podle potoka Brodec, který prochází v délce 19 km jeho územím a vlévá se do Divoké Orlice.\n\nSvazek obcí byl založen v roce 2000. Hlavním cílem svazku po jeho založení bylo provést plynofikaci všech členských obcí. Celkovým nákladem 34 milionů Kč byla plynofikace dokončena v roce 2003.\nDalšími společnými akcemi mikroregionu Brodec byla společná příprava obcí v oblasti cykloturistiky, společný projekt zavedení Internetu technologií WiFi a zavedení bezdrátového rozhlasu v obcích svazku. Projekt s žádostí o dotaci ze strukturálních fondů Evropské unie (SROP) byl podat v měsíci červenci 2004.\n\nDSO Brodec sdružoval zpočátku celkem šest obcí. Byly to obce Borovnice, Chleny, Krchleby, Lhoty u Potštejna, Svídnice a Vrbice. Obec Vrbice se stala v roce 2004 Vesnicí roku Královéhradeckého kraje a v celostátním kole obsadila třetí místo.\n\nV roce 2007 se ke svazku připojily obce Polom, Proruby a Kostelecké Horky.\n\n\n\n\n"}
{"id": "286342", "url": "https://cs.wikipedia.org/wiki?curid=286342", "title": "Robin Williams", "text": "Robin Williams\n\nRobin McLaurin Williams (21. července 1951, Chicago, Illinois, USA – 11. srpna 2014, Paradise Cay, Kalifornie, USA) byl americký herec, komik a zpěvák, držitel Oscara, čtyř Zlatých glóbů, čtyř cen Grammy, dvou cen amerických scenáristů a ceny Cecila B. DeMilla.\n\nNarodil se v Chicagu v Illinois do rodiny bývalé modelky (Laurie McLaurin, 1922-2001) a zámožného otce (Robert Fitzgerald Williams, 1906-1987), který měl vysoké postavení ve firmě Ford. Vyrůstal v Episkopální církvi, jeho matka byla přitom přívrženkyní směru Křesťanská věda. Navštěvoval školu Detroit County Day School a s hercem Christopherem Reevem i Juilliardovu školu. Po účinkování v klubech a po rozhovoru s Michaelem Parkinsonem se rozhodl, že se stane hercem.\n\nZa svůj život byl obsazován do výrazných rolí, za které sklidil nejedno významné ocenění. První film natočil v roce 1980, a to snímek s názvem \"Popeye\". První úspěšný film však následoval až o 7 let později. Režisérem Berrym Levinsonem byl obsazen do filmu \"Dobré ráno, Vietname\", za který získal cenu Grammy za nejlepší komediální album a Zlatý glóbus.\n\nUž v roce 1978 obdržel Zlatý glóbus za seriál \"Mork and Mindy\" (v roce 1980 znovu) a v roce 1980 obdržel cenu Grammy za nejlepší komediální album k seriálu \"Reality...What a concept\". Ceny Grammy pak získal ještě za album \"A night at the Met\" v roce 1988 a za mluvené album \"Robin Williams - Live 2002\" v roce 2003. Zlatý glóbus obdržel také za filmy \"Král rybář\" a \"Táta v sukni\". V roce 2005 byl za celoživotní přínos v oblasti filmu oceněn cenou Cecila B. deMilla.\n\nNejvyššího ocenění, tedy Oscara se dočkal v roce 1997, kdy byl oceněn za film \"Dobrý Will Hunting\", za který obdržel i cenu Screen Actors Guild Awards. Tu obdržel i za film \"Ptačí klec\" v roce 1996.\n\nPrvní manželství mu vydrželo 10 let a má z něj syna Zacharyho Pyma (* 1983). V roce 1989 se oženil podruhé s Marshou Garces, která v rodině pracovala jako chůva. Z tohoto manželství měl dvě děti, herečku Zeldu Rae (* 1989) a Codyho Alana (* 1991). S manželkou Marshou v roce 1992 založil nadaci Windfall Foundation na podporu různých charitativních společností. Manželství bylo rozvedeno v roce 2010 a v roce 2011 se oženil potřetí se Susan Schneider.\n\nV úvodu 70. a 80. let měl problémy s kokainem a v roce 2006 měl potíže s alkoholem. Jeho přítelem byl herec John Belushi. V roce 2007 na srdeční potíže zemřel jeho starší bratr Robert Todd, na jehož pohřbu se ujal hlavní řeči. V roce 2013 mu byla nepřesně diagnostikována Parkinsonova choroba. Mezi projevy patřily návaly strachu a úzkosti, zácpa, pálení žáhy, nespavost, stres a mírný třes v levé ruce. Pitva prokázala, že šlo o velmi intenzivní formu difúzní choroby s Lewyho tělísky.\n\nByl velkým fanouškem deskových her na hrdiny i počítačových her, svou dceru Zeldu pojmenoval podle hlavní postavy z herní série \"The Legend of Zelda.\" Byl také nadšeným cyklistou, často např. cestoval naživo sledovat Tour de France.\n\nHerec mluvil i žertoval o svých potížích s alkoholem a drogami. Podle blízkých lidí také trpěl vážnou depresí ke které přispěla i jeho neurologická choroba. K jeho depresi přispěla také povinnost platit obrovské alimenty.\n\nDne 11. srpna 2014 v Paradise Cay v Kalifornii kolem sedmé hodiny večerní místního času byl nalezen ve svém domě mrtvý. Příčinou smrti bylo dle koronera udušení, pravděpodobně v důsledku oběšení. Dle pozdější pitvy nebyl pod vlivem alkoholu ani drog.\n\n\n"}
{"id": "286344", "url": "https://cs.wikipedia.org/wiki?curid=286344", "title": "Velký Lopeník (Bílé Karpaty)", "text": "Velký Lopeník (Bílé Karpaty)\n\nVelký Lopeník (slovensky \"Veľký Lopeník\") je vrchol vysoký 912 m nacházející se v Bílých Karpatech na hranicích České republiky a Slovenska na pomezí okresu Uherské Hradiště a okresu Nové Mesto nad Váhom. Kopec se vypíná 3 km jihovýchodně od obce Březová ležící na jihovýchodní Moravě, asi 13 km od Uherského Brodu. Je nejvyšším vrcholem Lopenické hornatiny.\n\nVelký Lopeník leží na území slovenské Chráněné krajinné oblasti Biele Karpaty a české CHKO Bílé Karpaty, která je od roku 1996 zařazena mezi biosférické rezervace UNESCO.\n\nNa vrcholu hory byly postaveny už tři dřevěné rozhledny. První byla postavena roku 1944, o dva roky později však vyhořela. Ve stejném roce postavili její repliku, která byla zničena až v 70. letech 20. století.\n\nSoučasná rozhledna byla postavena v letech 2004 až 2005, přičemž základní kámen byl položen už v červnu 2002. Náklady byly přibližně dva miliony korun. Rozhledna je vysoká 22 m, konstrukce je provedena z dubového dřeva se zděnou základnou. Autorem stavby je uznávaný moravský architekt M.A. Svatopluk Sládeček.\n\nZhruba 100 metrů západně od rozhledny se nachází \"studánka Velký Lopeník\". Jedná se o jednu z nejvýše položených studánek v Bílých Karpatech, v níž voda vyvěrá přímo ze skály. Studánka je v péči obce Lopeník.\n\n\n"}
{"id": "286348", "url": "https://cs.wikipedia.org/wiki?curid=286348", "title": "Žernosecké jezero", "text": "Žernosecké jezero\n\nŽernosecké jezero nebo také Píšťanské jezero je antropogenní jezero o rozloze přes 100 ha, které se nalézá mezi obcemi Velké Žernoseky, Píšťany a Žalhostice v okresu Litoměřice na pravém břehu řeky Labe prakticky pod vrchem Radobýl. Na protějším levém břehu Labe se nachází město Lovosice. Tato vodní plocha vznikla zatopením (průsakem říční vody) bývalé pískovny (resp. lomu na štěrkopísek) po ukončení těžby v letech 1952–1977. Zdejší písek byl použit pro výstavbu velkých vodních děl na Vltavě, zejména Slapské přehrady a Orlické přehrady.\n\nJezero má přibližně tvar pětiúhelníku a má průměr přes jeden kilometr. Nachází se na něm tři malé ostrovy a dva výraznější výběžky pevniny směrem do jezera.\n\nJezero je na svém severním konci spojeno asi 300 metrů dlouhým průtokem s řekou Labe.\n\nVznik jezera je také dán konfigurací jednotlivých labských říčních stupňů. Poslední přehradní hráz (jez) na Labi se nalézá v Ústí nad Labem (Střekovská přehrada), k tomuto labskému stupni náleží vlastně i tzv. Žernosecké jezero, je s ním na své severní straně spojeno. Předposledním říčním stupněm je lovosický jez, který zadržuje labskou vodu mezi obcemi České Kopisty a městem Lovosice na Litoměřicku - nachází se na něm jak soutok Labe s Ohří tak i samotné město Litoměřice. Lovosický jez jako takový se nalézá vzdušnou čarou jen necelý půlkilometr od břehů Žernoseckého jezera. Je velmi pravděpodobné, že labská voda do jezera přirozeně prosakuje pískovým podložím řeky díky tlakovém spádu podzemní vody z nedalekého vyššího říčního stupně.\n\nVelká vodní plocha dnes slouží především k rekreaci. Na jeho severovýchodní straně se nachází továrna na výrobu betonových prvků komunikací (betonových prefabrikátů) a odvodňovacích systémů dálnic a letišť.\n"}
{"id": "286352", "url": "https://cs.wikipedia.org/wiki?curid=286352", "title": "Alan Arkin", "text": "Alan Arkin\n\nAlan Wolf Arkin (* 26. března 1934, New York, USA) je americký herec, spisovatel a režisér. Za svůj život byl oceněn Oscarem, cenou BAFTA i Zlatým glóbem.\n\nNarodil se v New Yorku do rodiny učitelky a spisovatele, malíře a učitele, jejichž původ je židovsko-ukrajinský. Když bylo Alanovi 11, stěhovala se rodina do Los Angeles. Rodiče poté byli zbaveni svých povolání z podezření, že podporují komunismus. Herectví se Alan učil již od 10 let věku. Navštěvoval školu Los Angeles City College a od roku 1958 do roku 1968 účinkoval v dětské folkové kapele The Baby Sitters.\n\nJe jedním z mála herců, kterým se povedlo získat nominaci na Oscara za svou první filmovou roli. Povedlo se mu to s filmem \"Rusové přicházejí\" v roce 1966. O dva roky později byl nominován znovu za film \"Srdce je osamělý lovec\". Celkem byl na Oscara nominován několikrát, ale obdržel jej až za film \"Malá Miss Sunshine\" v roce 2006. K významným oceněním patří také Zlatý glóbus za film \"Rusové přicházejí\", cena BAFTA za film \"Malá Miss Sunshine\", za který obdržel i cenu Screen Actors Guild Awards. Za své účinkování v broadwayské divadelní hře \"Enter Laugning\" obdržel Cenu Tony a to v roce 1963.\n\nJedná se o autora několika knih, mezi nejznámější z nich patří \"The Clearing\" nebo \"The Lemming Condition\".\n\nMá tři děti z prvních dvou manželství. Se současnou manželkou, psychoterapeutkou Suzanne Newlander, žije v Novém Mexiku.\n"}
{"id": "286353", "url": "https://cs.wikipedia.org/wiki?curid=286353", "title": "Moxidektin", "text": "Moxidektin\n\nMoxidektin je anthelmintikum ze skupiny avermektinů (makrocyklické laktony), jež se používá k léčbě a prevenci střevních helmintů, srdečních červů, případně některých ektotparazitů ve veterinární medicíně. Používá se k odčervení psů, koček, skotu, ovcí a koní. Látka je obsažena například v přípravcích Advocate, Advantage Multi, Cydectin od firmy Bayer.\n\nPodobně jako jiné avermektiny se moxidektin váže na membrány nervových buněk helmintů a způsobuje masivní průnik chloridových iontů do nervové buňky, čímž dochází k silné polarizaci neuronové membrány, což způsobuje celkovou paralýzu červa vedoucí až k jeho úhynu.\n\nMoxidectin je určen k léčbě těchto parazitů:\n"}
{"id": "286357", "url": "https://cs.wikipedia.org/wiki?curid=286357", "title": "Mickey Spillane", "text": "Mickey Spillane\n\nMickey Spillane (9. března 1918 – 17. července 2006), americký spisovatel, autor detektivních novel, příležitostný herec.\n\nVlastním jménem Frank Morrison Spillane. Autor detektivek tzv. drsné školy, který vytvořil postavu soukromého detektiva Mika Hammera. Ve světě se jeho knih prodalo více než 230 miliónů výtisků, patřil k jedněm nejprodávanějším americkým spisovatelům.\n\nNarodil se v newyorském Brooklynu jako jedináček Johnu Josephu Spillanemu a Catherine Anne Spillaneové. Brzy po narození se rodina přestěhovala do města Elizabeth v americkém státě New Jersey, kde Spillane vyrůstal. Přezdívka Mickey, kterou Spillaneho oslovoval jeho otec, používal Spillane až po svém návratu do Brooklynu na počátku 40. let.\n\nOdmalička četl, začal psát už na střední škole (Erasmus High School), kterou navštěvoval v letech 1935-1939. Již při studiu si porůznu vydělával (mj. jako artista v cirkuse). V roce 1939 nastoupil na právnickou fakultu v kansaském State Teachers College (dnes Fort Hays State University), ovšem v roce 1940 ho seznámil spolubydlící Joe Gill se svým bratrem Rayem, který pracoval jako redaktor v nakladatelství Funnies, Inc. Spillane s ním začal spolupracovat jako scenárista nebo spolueditor některých sérií, mj. psal scénáře pro komiksy, a vysokou školu už nikdy nedodělal.\n\nBezprostředně po napadení Pearl Harboru v prosinci 1941 se Spillane přihlásil do armády k letcům (do United States Army Air Corps). V průběhu války se stal leteckým instruktorem ve městě Greenwood ve státě Mississippi, kde se seznámil se svou první manželkou Mary Ann Pearcovou, kterou si v roce 1945 vzal. Po návratu do Brooklynu spoluzaložil s bratry Gillovými komiksové nakladatelství.\n\nAby měl mladý pár peníze na koupi domku poblíž Newburghu ve státě New York, zkusil Spillane v roce 1945 napsat knihu, kterou by nabídl nakladatelství a vydělal tím nějaké peníze. Napsal ji během devatenácti dnů (některé legendy říkají, že to bylo za devět dní), nazval ji Já, porota (I, the Jury) a poslal ji nakladateli E. P. Duttonovi.\n\nV roce 1947 byla \"Já, porota\" vydána nejprve v pevné vazbě a posléze i jako paperback v nakladatelství Signet (v prosinci 1948), kterého se prodalo pouze ve Spojených státech amerických přes šest a půl milionu výtisků. (Česky vyšla až v roce 1991 v nakladatelství Dnes v překladu Jana Kristka). V této knize se poprvé objevila postava Spillaneova soukromého detektiva jménem Mike Hammer. Hammerův předobraz se dá najít ve Spillaneově komiksech, kde vystupovala postava jménem Mike Danger. Hammer byl specifickým výtvorem pozdní drsné školy – chybí mu sice šarm Phila Marlowa, ale v jeho příbězích je daleko více sexu a násilí. Příběhy s Hammerem jsou dodnes chápány jako jednodušší, primitivnější podoba drsné školy.\n\nObrovský úspěch Spillaneho detektivek, vydaných v rychlém sledu do roku 1951, způsobily, že se Spillane stal jedním z nejčtenějších a nejprodávanějších autorů své doby. Mickey Spillane se stal od roku 1951 jedním ze Svědků Jehovových. Reportáž ze setkání s ním vyšla v listu The Guardian.\n\nV roce 1953 prodal autorská práva na zfilmování svých knih a zároveň psal scénáře ke komiksovým stripům s Mickem Hammerem, které vycházely v denním tisku. Od roku 1953 do roku 1960 napsal větší množství kratších povídek, které publikoval v řadě časopisů věnovaných detektivnímu žánru. V roce 1954 se s rodinou (s manželkou Mary Ann měl čtyři děti – Caroline, Kathy, Michaela a Warda), přestěhoval do Myrtle Beach v Jižní Karolíně. Manželství ovšem skončilo v roce 1962. V listopadu 1965 se Spillane oženil podruhé se zpěvačkou z nočního klubu jménem Sherri (Selmou) Molinou, která byla mj. vyfocena na obálce paperbackového vydání knihy The Erection Set (1972). Ovšem i toto manželství skončilo rozvodem v roce 1983 a Spillane se oženil ještě téhož roku v říjnu s Jane Rodgers Johnsonovou (někdejší Miss Jižní Karolíny).\n\nV sedmdesátých letech účinkoval v televizních reklamách na pivo Miller Lite. Kromě série o Mickovi Hammerovi napsal též řadu knih se špionážní tematikou. Výjimku tvoří dvojdílný chlapecký román Den, kdy se moře stáhlo (The day the sea rolled back, 1979) a Loď, která nebyla (The Ship That Never Was, 1982), za jejíž první díl dostal v roce 1979 Junior Literary Guild Award.\n\nNa konci 80. let spolupracoval na televizním seriálu Mike Hammer (1984–1987). V devadesátých letech dostal řadu ocenění (mj. Private Eye Writers of America's Short Story Award, 1990 nebo Mystery Writers of America's Grand Master Award, 1995)\n\nZemřel 17. července 2006 ve svém domě v Murrells Inlet v Jižní Karolíně na rakovinu slinivky.\n\nSérie o detektivu Miku Hammerovi pokračovala po vydání knihy \"Já, porota\" velmi rychle; Spillane doslova vychrlil na počátku 50. let další svazky s „hammerovskou“ tematikou: \"Mám rychlou zbraň\" (\"My Gun Is Quick\") (1950, česky původně v roce 1992 pod názvem \"Rychlá je má zbraň\" v překladu Jana Kristka, 1998 v překladu Jiřího Špalka); \"Má je pomsta\" (\"Vengeance Is Mine\") (1950, česky 1992 v nakladatelství Dnes v překladu Jana Filipského); \"Jedné osamělé noci\" (\"One Lonely Night\") (1951, česky nevyšlo); \"Vražedná výhra\" (\"The Big Kill\") (1951, česky původně pod názvem \"Velké vraždění\" v roce 1992 v překladu M. Krbce, 1998 v překladu Jiřího Špalka) a \"S polibkem přijde smrt\" (\"Kiss Me Deadly\") (1952, česky 2001 v překladu Jiřího Špalka). Vedle toho v roce 1951 vydal nehammerovskou detektivku \"Dlouhé čekání\" (\"The Long Wait\") (1951, česky 2009 v překladu Pavla Medka).\n\nTěsně před svou smrtí řekl Spillane své manželce Jane, že všechny poznámky a rukopisy, které najde, má dát spisovateli Maxi Allanu Collinsovi, který \"bude vědět, co s nimi dělat.\" Collins, jenž byl mj. spoluautorem Spillaneovy biografie \"One Lonely Knight: Mickey Spillane's Mike Hammer\" (1984, společně s James L. Traylorem), začal od roku 2006 zpracovávat větší množství rukopisů, které po Spillaneovi zůstaly. Vedle dvou dopsaných románů (\"Dead Street\" a \"The Goliath Bone\", které vyšly v letech 2007 a 2008) tak vychází průběžně další knihy, které Spillane rozpracoval a nedokončil. Práce Maxe Allana Collinse s těmito rukopisy je pietní, pečlivě vycházející ze Spillaneho poznámek a náčrtů. Většina z knih je tedy Spillaneho dílem (Allan Collins v každé z již vydaných detektivek popisuje, jak velký fragment Spillane zanechal), ale Max Allan Collins dopisuje dialogy nebo rozepisuje načrtnuté a nedopsané situace. Z této \"záhrobní\" spolupráce vyšly kromě výše zmiňovaných ještě knihy \"Velký třesk\" (\"The Big Bang\") (2010), \"Polib ji na rozloučenou\" (\"Kiss her Goodbye\") (2011), \"Výtečnice\" (\"The Consummata\") (2011) a \"Dámo, zemři!\" (\"Lady, Go Die!\") (2012). Do roku 2014 chce Max Allan Collins takto připravit ještě dva další romány (\"Complex 90\" a \"King of the Weeds\").\n\n„Hammerovská“ série: \n\n\"Já, porota\" \"(I, the jury)\" (1947) (česky 1991 v překladu Jana Kristka)\n\"Mám rychlou zbraň\" (\"My Gun Is Quick\") (1950, česky původně v roce 1992 pod názvem \"Rychlá je má zbraň\" v překladu Jana Kristka, 1998 v překladu Jiřího Špalka)\n\"Má je pomsta\" (\"Vengeance Is Mine\") (1950, česky 1992 v překladu Jana Filipského) \n\"Jedné osamělé noci\" (\"One Lonely Night\") (1951, česky nevyšlo) \n\"Vražedná výhra\" (\"The Big Kill\") (1951, česky původně pod názvem \"Velké vraždění\" v roce 1992 v překladu M. Krbce, 1998 v překladu Jiřího Špalka) \n\"S polibkem přijde smrt\" (\"Kiss Me Deadly\") (1952, česky 2001 v překladu Jiřího Špalka) \n\"Lovci dívek\" (\"The Girl Hunters\") (1962, česky nevyšlo) \n\"Had\" (\"The Snake\") (1964, česky nevyšlo) \n\"Zvrácená věc\" (\"The Twisted Thing\") (1966, česky nevyšlo) \n\"Milovníci těl\" (\"The Body Lovers\") (1967, česky nevyšlo) \n\"Nepřežije nikdo\" (\"Survival... Zero!\") (1970, česky 2001 v překladu Jiřího Špalka) \n\"Zabiják\" (\"The Killing Man\") (1989, česky nevyšlo) \n\"Černé stromořadí\" (\"Black Alley\") (1996, česky nevyšlo) \n\"Goliášova kost\" (\"The Goliath Bone\") (2008, z pozůstalosti, úprava Max Allan Collins, česky nevyšlo) \n\"Velký třesk\" (\"The Big Bang\") (2010, psáno v 60. letech, z pozůstalosti, spoluautor Max Allan Collins, česky nevyšlo)\n\"Polib ji na rozloučenou\" (\"Kiss her Goodbye\") (2011, psáno v 70. letech, z pozůstalosti, spoluautor Max Allan Collins, česky nevyšlo) \n\"Dámo, zemři!\" (\"Lady, go Die!\") (2012, psáno na konci 40. let, z pozůstalosti, spoluautor Max Allan Collins, česky nevyšlo) \n\"Komplex č. 90\" (\"Complex 90\") (ohlášeno na 2013, z pozůstalosti, spoluautor Max Allan Collins) \n\"Marihuanový král\" (\"King of the Weeds\") (ohlášeno na rok 2014, z pozůstalosti, spoluautor Max Allan Collins) \n\nOstatní knihy: \n\"Dlouhé čekání\" (\"The Long Wait\") (1951) (česky 2009 v překladu Pavla Medka) \nI'll Die Tomorrow (1960) /soubor povídek/ \nThe Deep (1961) \nMe, Hood (1963, rozšířené vydání 1969) /dvě novely/ \nThe Flier (1964) /soubor povídek/ \nReturn of the Hood (1964) /dvě novely/ \nThe Day of the Guns (1964) \nKiller Mine (1965) /soubor povídek/ \nBloody Sunrise (1965) \nThe Death Dealers (1965) \nThe By-Pass Control (1967) \nThe Delta Factor (1968) \nThe Tough Guys (1969) /soubor povídek/ \nThe Erection Set (1972) \nThe Last Cop Out (1973) \nVintage Spllane (1974) /soubor povídek/ \nThe Day the Sea Rolled Back (1979) /kniha pro mládež/ \nThe Ship That Never Was (1982) /kniha pro mládež/ \nTomorrow I Die (1984) /soubor povídek/ \nSomething's Down There (2003) \nDead Street (2007, z pozůstalosti, upravil Max Allan Collins) \nThe Consummata (2011, z pozůstalosti, spoluautor Max Allan Collins) \n\nAntologie, které sestavil: \nMurder is my Business (1994) (s Maxem Allanem Collinsem) \nVengeance is Hers (1997) (s Maxem Allanem Collinsem) \nGolden Age of Marvel Comics (1997) \nPrivate Eyes (1998)(s Maxem Allanem Collinsem) \nGolden Age of Marvel Comics: 2 (1999) \nA Century of Noir: Thirty-Two Classic Crime Stories (2002) (s Maxem Allanem Collinsem) \n"}
{"id": "286358", "url": "https://cs.wikipedia.org/wiki?curid=286358", "title": "Cippus", "text": "Cippus\n\nCippus je latinské slovo pro čtyřhranný kamenný sloup. Ve starověkém Římě tak byly označovány hraniční kameny polností a jiných od sebe oddělovaných území, v samotném městě Římě hranice pomeria. Slovo se používalo také pro čtyřhranné náhrobky.\n"}
{"id": "286361", "url": "https://cs.wikipedia.org/wiki?curid=286361", "title": "Niš", "text": "Niš\n\nNiš (v srbské cyrilici Ниш, ve starověku latinsky Naissus) je město na jihovýchodě Srbska. Se svými 260 237 obyvateli (2011) je třetím největším městem země. Město se nachází v Nišské kotlině na soutoku řek Nišavy a Jižní Moravy v nadmořské výšce 194 m n. m.\n\nNiš patří mezi nejstarší města Balkánu. Ve 3. století př. n. l. zahnali Keltové Illyry z oblasti Niše a založili město \"Navissos\". Římané město dobyli roku 75 př. n. l. a přejmenovali Navissos na Naissus, které se vyvinulo na jeden z nejdůležitějších vojenských táborů na Balkáně. Městem vedla strategická silnice Via Militaris, která spojovala Konstantinopol přes linii Adrianopolis (dnešní Edirne)-Philippopolis (dnešní Plovdiv)-Serdica (dnešní Sofie)-Naissus se Singidunem (dnešní Bělehrad). Roku 274 se zde narodil Konstantin I. Veliký, který jako římský císař legalizoval křesťanství. Také západořímský císař Constantius III. pochází z Niše.\n\nPo roce 395 patřilo město Naissus Východořímské (Byzantské) říši. Kolem roku 580 se v okolí města Naissus začali usazovat první Slované a v jejich jazyce se jméno města změnilo na Niš.\n\nMěstem, které bylo situováno na trase mezi západním světem a Cařihradem procházely často křížové výpravy. Turci poprvé obléhali Niš v roce 1386, tři roky před Bitvou na Kosově poli. V roce 1454 padla Niš do rukou Turků definitivně.\n\nPo Berlínském kongresu připadla Niš zpět Srbsku. To se zavázalo nicméně přes město vybudovat železniční spojení a nedlouho poté proto byla Niš napojena železničně jak na Bělehrad, tak i na Istanbul. Město se díky tomu začalo rozvíjet také jako železniční uzel a průmyslové centrum.\n\nV roce 1914 přesunuli Srbové po vypuknutí první světové války své úřady právě do Niše, neboť byli srbští političtí představitelé toho názoru, že tam bude velení i vláda v bezpečí. Nicméně, jakmile se roku 1915 do války zapojilo také Bulharsko, Niš byla obsazena. I během druhé světové války byla Niš těžce poškozena. Ve městě byl zřízen koncentrační tábor.\n\nNiš má zastoupenu celou řadu průmyslových odvětví, které se rozvíjely především za časů existence socialistické Jugoslávie. Mezi ně patří např. strojírenství, zpracování tabáku, nebo výroba elektroniky. V roce 1981 mělo město ve srovnání s celojugoslávským průměrem 110 % životní úrovně země.\n\nTovárna na výrobu cigaret (\"Duvanska industrija Niš\") zde byla otevřena v roce 1911. Roku 1999 byla továrna v rámci Operace Spojenecká síla bombardována vojsky NATO.\n\nMěstskou dopravu v Niši zajišťují autobusy (v letech 1930–1958 mělo město funkční tramvajovou síť).\n\nNiš má dálniční spojení na sever s Bělehradem, na jih se Skopje a na východ se Sofií (dálnice však stále není dokončena). Železniční směry víceméně kopírují ty silniční; hlavní železniční trať Bělehrad-Niš, dále trať Niš-Dimitrovgrad, nebo např. Niš-Skopje.\n\nMěsto Niš má i vlastní letiště, které nese jméno podle císaře Konstantina Velikého.\n\n\n"}
{"id": "286368", "url": "https://cs.wikipedia.org/wiki?curid=286368", "title": "Bangalore Venkat Raman", "text": "Bangalore Venkat Raman\n\nDr. Bangalore Venkata Raman (1912 – 1998) byl indický tradiční astrolog proslulý svými přesnými předpověďmi. Byl autorem četných knih a výzkumných prací a podnikl četná zahraniční přednášková turné. Roku 1936 založil odborný časopis \"The Astrological Magazine\". Také založil a předsedal organizaci Indian Council of Astrological Sciences. Po jeho úmrtí v jeho práci pokračuje jeho dcera Gájatrí Déví Vásudév, která nyní vydává \"The Astrological Magazine\".\n"}
{"id": "286373", "url": "https://cs.wikipedia.org/wiki?curid=286373", "title": "Priapos", "text": "Priapos\n\nPriapos (řecky Πρίαπος) je řecký bůh zemědělské plodnosti, syn Dionýsa a Afrodity.\n\nKult původně maloasijského boha byl přejat Řeky a později i Římany. Narodil se prý ve městě Lampcsace a říká se, že toto město i sám založil. Je to bůh plodnosti ve světě rostlinném i animálním a má moc nad veškerou láskou tělesnou. Priapos byl ochráncem vinohradů, včelařů, zahrad, dobytka (především koz a ovcí) a ryb. V zahradách i na polích byly umísťovány jeho sochy, tak aby zastrašovaly ptáky. Dle některých vědců jsou sádroví trpaslíci odvozeninou soch Priapových.\n\nJeho kult se objevuje poměrně pozdě, Homér jej ještě neznal, ale je zmiňován například v údajných dílech Catullových. Z období helénismu pochází sbírka básní nazvaná Priapea, jedná se o poezii věnující se lascivním motivům. Poezii věnovanou Priapovi lze najít však i ve 20. století: \"Priapos\" Sándora Weörese (1950) nebo \"Priapos\" a \"Eros\" Carla Emilia Gaddy. Lisa Morpurgo Dordoni mu věnovala román: Priapova potíž (La noia di Priapo, 1988).\n\nPriapos bývá zobrazován jako starší muž s úrodou v klíně a s obřím pyjem. Může být členem Bakchovy družiny. Zvířetem tomuto menšímu božstvu zasvěcenému je osel. Po Priapovi byla pojmenována i porucha erekce, kdy stav ztopoření trvá nepřiměřeně dlouho - tzv. priapismus. V zoologickém systému tohoto boha připomíná kmen Priapulida, česky hlavatci.\n\nŘímským protějškem Priapa je Mutinus mutunus, zobrazovaný s obrovitým pyjem. Občas bylo jeho zobrazení redukováno na pyj samotný. Takové dřevěné či kovové vypodobení sloužilo jako amulet, který mohl zajistit plodnost jak ženě, tak třeba i poli. V severské mytologii je mu patrně nejblíže bůh Frey z rodu Vanir, ve finské Äkräs.\n\nOd dob trojské války se Héra velmi hněvala na Afroditu za to, že jí, bohyni lásky, a nikoliv manželce Diově, dal Paris přednost. Rozhodla se Afroditě pomstít. Počkala si, až Afrodita otěhotní s Dionýsem a plod jejich lásky proklela. Předpověděla, že se narodí ohavný a slabomyslný a nikdy nedosáhne sexuálního ukojení. A tak se i stalo a olympští bohové odmítli přijmout takovou kreaturu, jakou byl Afroditin syn Priapos. Byl svržen na Zem a tam se přidal k družině Bakchově a užíval si života s nymfami a satyry. Byl tak ohavný, že žádná z nymf mu nechtěla být po vůli a tak se jednou v noci připlížil ke spící nymfě Lotis, ale ve chvíli, kdy se jí hodlal zmocnit, zahýkal hlasitě osel, Priapos se polekal, v mžiku přišel o erekci, Lotis se vzbudila a dala se na útěk. Priapos jí byl stále v patách a nebohá Lotis nevěděla, kam se skrýt. Bohům se jí zželelo a proměnili ji v leknín, aby ji Priapos už nikdy nemohl nalézt a obtěžovat. A Priapos svou touhu už nikdy neukojil, ač jeho pyj se vzrušením a touhou stále zvětšoval a neochaboval. Podle pověsti tak Priapos trpí dodnes.\n\n"}
{"id": "286375", "url": "https://cs.wikipedia.org/wiki?curid=286375", "title": "Joseph McCarthy", "text": "Joseph McCarthy\n\nJoseph Raymond McCarthy (14. listopadu 1908 – 2. května 1957) byl americký republikánský politik, senátor za stát Wisconsin od roku 1947 až do své smrti. Během počínající studené války se v americké politice stal hlavním reprezentantem amerického antikomunismu. Byl známý svými tvrzeními o velkém počtu komunistů, špionů a přívrženců Sovětského svazu v americké federální vládě a jinde. Tato jeho taktika a neschopnost svá tvrzení prokázat nakonec vedla k tomu, že mu byla udělena důtka od amerického senátu. Termín mccarthismus, použitý poprvé v roce 1950 v souvislosti s McCartyho praktikami, se brzy rozšířil i na jiné podobné postupy proti komunistům.\n\nMcCarthy se narodil a vyrůstal na statku ve Wisconsinu, v roce 1935 obdržel právnický titul na Marquette University v Milwaukee a v roce 1939 byl jako nejmladší v historii zvolen soudcem wisconsinského státního soudu. Ve věku 33 let se McCarthy dal dobrovolně k americkému námořnictvu, kde sloužil během druhé světové války. V roce 1946 úspěšně kandidoval do Senátu Spojených států amerických, přičemž se mu podařilo porazit Roberta M. La Folette, Jr. Po několika letech nepříliš výrazného působení v senátu McCarthy náhle získal v únoru roku 1950 celonárodní slávu, když ve svém projevu prohlásil, že má k dispozici seznam \"členů komunistické strany a špionského kroužku\" z řad zaměstnanců Ministerstva zahraničí. McCarthy nebyl nikdy schopen dokázat svá senzační obvinění.\n\nV následujících letech McCarthy vznesl dodatečná obvinění týkající se infiltrace komunistů na Ministerstvo zahraničí, do administrativy prezidenta Trumana, Hlasu Ameriky a armády Spojených států amerických. Dále také používal nařčení z komunistických sklonů a z neloajálnosti k útokům na četné politické činitele a jiné osoby uvnitř i vně americké vlády. Jeho popularita a podpora začala slábnout v roce 1954 s široce propagovanými slyšeními mezi ním a americkou armádou. 2. prosince 1954 odhlasoval senát udělení důtky McCarthymu poměrem hlasů 67 ku 22, čímž z něj učinil jednoho z mála takto potrestaných senátorů. McCarthy zemřel 2. května 1957 v námořní nemocnici ve městě Bethesda v Marylandu. Bylo mu 48 let. Oficiální příčinou smrti byla akutní hepatitida. Má se za to, že nemoc podpořil McCarthyův alkoholismus.\n\nMcCarthy se narodil na statku ve městečku Town of Grand Chute ve státě Wisconsin poblíž města Appleton jako páté ze sedmi dětí. Jeho matka Bridget Tierney pocházela z hrabství Tipperary v Irsku. Jeho otec Timothy McCarthy se narodil v USA irskému otci a německé matce. Ve 14 letech McCarthy opustil střední školu a začal pomáhat rodičům s řízením hospodářství. Když mu bylo 20 let, nastoupil na Little Wolf High School ve městě Manava ve Wisconsinu a po roce maturoval. V letech 1930–1935 studoval McCarthy na univerzitě, nejprve strojnictví, později přešel ke studiu práv. V tomto oboru také nakonec získal titul na Marquette University v Milwaukee. V roce 1935 se stal advokátem. V roce 1936, zatímco pracoval v právnické firmě ve městě Shawano ve Wisconsinu, zahájil neúspěšnou kampaň za své jmenování okresním prokurátorem za demokratickou stranu. V roce 1939 se však McCarthymu dařilo lépe, úspěšně se ucházel o post bezpartijního soudce 10. okresu. Během let ve funkci prokurátora si vydělával stranou v hazardních hrách.\n\nMcCarthyho soudní kariéra vyvolala kontroverzi kvůli rychlosti, s jakou vyřizoval množství svých případů. Po svém předchůdci zdědil soupis případů zatížený mnoha resty a neustále pracoval na nápravě. Občas kompenzoval svůj nedostatek zkušeností tím, že vyžadoval a striktně trval na přesných shrnutích žalob od kandidujících prokurátorů. Procento jeho případů, u kterých Nejvyšší soud státu Wisconsin anuloval rozsudek, bylo významně nízké.\n\nV roce 1942, krátce po vstupu USA do druhé světové války, se McCarthy přihlásil do United States Marine Corps, přestože jej soudní úřad osvobodil od povinné vojenské služby. Jeho pozice soudce jej oprávnila k důstojnické hodnosti a on se stal po absolvování základního tréninku poručíkem. Sloužil jako instruktor vojenské zpravodajské služby pro bombardovací eskadru na Šalamounových ostrovech a v Bougainville. McCarthy si prý vybral námořní pěchotu proto, že být veteránem těchto ozbrojených sil, mu mohlo dobře posloužit v budoucí politické kariéře. Námořnictvo opustil jako kapitán. Je zdokumentováno, že McCarthy lhal o tom, čeho za války dosáhl. Přestože byl automaticky povýšen, tvrdil, že nastoupil jako obyčejný vojín. Zúčastnil se 12 bojových misí jako palubní střelec-pozorovatel. Později prohlašoval, že těch misí bylo 32, aby získal Záslužný letecký kříž, který mu byl udělen v roce 1952. McCarthy zveřejnil doporučující dopis, který měl podle něj podepsat admirál Chester W. Nimitz, tehdejší velitel námořních operací. Ukázalo se však, že McCarthy napsal dopis sám z pozice agenta vojenské zpravodajské služby. Své \"válečné zranění\", které se stalo předmětem mnoha různých historek včetně leteckého neštěstí nebo protiletadlového útoku, ve skutečnosti utrpěl na palubě lodi během úvodní ceremonie pro námořníky poprvé přejíždějící rovník.\n\nMcCarthy zahájil kampaň za svou kandidaturu na senátora Wisconsinu v roce 1944, kdy byl stále ještě aktivně ve službě. Za republikány však byl nakonec vybrán úřadující senátor Alexandr Wiley. McCarthy zanechal vojenské služby v dubnu 1945, pět měsíců před koncem války v Pacifiku v září 1945. Poté byl opět jmenován do své funkce prokurátora a začal pracovat na systematičtější kampani pro svou nominaci do senátu za republikánskou stranu ve volbách v roce 1946. Tentokrát vyzval na souboj Roberta M. La Folleta, který byl třikrát zvolen senátorem za wisconsinskou stranu pokroku.\n\n\n\n"}
{"id": "286376", "url": "https://cs.wikipedia.org/wiki?curid=286376", "title": "Hradisko (Litenčická pahorkatina)", "text": "Hradisko (Litenčická pahorkatina)\n\nHradisko je nejvyšší vrchol Litenčické pahorkatiny. Dosahuje výšky 518 m a nachází se asi 2 km severně od obce Chvalkovice v okrese Vyškov. Na kopci se nachází vysílač společnosti České Radiokomunikace.\n\nNa Horu se lze dostat po Červené turistické značce\n"}
{"id": "286386", "url": "https://cs.wikipedia.org/wiki?curid=286386", "title": "Wakasa (provincie)", "text": "Wakasa (provincie)\n\nProvincie Wakasa (: 若狭国; \"Wakasa no kuni\") byla stará japonská provincie ležící na pobřeží Japonského moře na ostrově Honšú. Na jejím území se dnes rozkládá jižní část prefektury Fukui. Sousedila s provinciemi Ečizen, Ómi, Tanba, Tango a Jamaširo. Provincie byla rovněž známá pod jménem Reinan (嶺南).\n\nStarým hlavním městem provincie bylo Obama, které zůstalo hlavním hradním městem po celé období Edo.\n\nPřed zavedením systému \"ricurjó\" (7.-8. století) byla provincie Wakasa součástí státu Jamato. Během tohoto období zde bylo založeno mnoho šintoistických svatyní a buddhistických chrámů. Wakasa zásobovala stát Jamato množstvím ryb a dalších mořských produktů, a proto byla nazývána \"„zemí jídla“\".\n\nPo zavedení systému \"ricurjó\" až do období Edo byly ryby z Wakasy, hlavně makrely, dováženy do Nary nebo Kjóta. Během období Edo se město Curuga stalo základnou lodí \"Kitamaebune\", které spojovaly Ósaku s Hokuriku a Ezo na severu.\n\nDnes se v oblasti Wakasa nachází pět jaderných elektráren a Wakasa je proto považována za „centrum“ japonské jaderné energetiky.\n"}
{"id": "286387", "url": "https://cs.wikipedia.org/wiki?curid=286387", "title": "Ňangčhu", "text": "Ňangčhu\n\nŇangčhu ( , ) je řeka v Tibetské autonomní oblasti v Číně. Je přibližně 250 km dlouhá. Povodí má rozlohu přibližně 18 300 km².\n\nPramení na severních svazích pohoří Himálaj a protéká v úzké kotlině přes Tibetskou náhorní plošinu. Ústí do řeky \"Jarlung cangpo\", jež je jednou ze zdrojnic Brahmaputry.\nVyšších vodních stavů dosahuje na jaře a v létě. V zimě zamrzá.\n\nÚdolí řeky je úrodné. Prochází jím základní dopravní cesta přes Himálaj ze Sikkimu do Lhasy. Leží na ní druhé největší tibetské město Žikace.\n"}
{"id": "286388", "url": "https://cs.wikipedia.org/wiki?curid=286388", "title": "Aravete", "text": "Aravete\n\nAravete je městečko v estonském kraji Järvamaa, samosprávně patřící do obce Ambla, jejímž je největším sídlem. Městečko leží na Sääskülském potoce, přibližně 17 km jihozápadně od Tapy.\n\nV katastru městečka leží chráněné Aravetské prameny (\"Aravete allikad\").\n"}
{"id": "286390", "url": "https://cs.wikipedia.org/wiki?curid=286390", "title": "Käravete", "text": "Käravete\n\nKäravete je městečko v estonském kraji Järvamaa, samosprávně patřící do obce Ambla. Městečko leží na horním toku řeky Ambla mezi městečky Ambla a Aravete, přibližně 13 km jihozápadně od Tapy.\n\n"}
{"id": "286391", "url": "https://cs.wikipedia.org/wiki?curid=286391", "title": "Koeru", "text": "Koeru\n\nKoeru (německy \"St. Marien-Magdalenen\") je městečko v estonském kraji Järvamaa, samosprávně patřící do obce Koeru, jejímž je administrativním centrem.\n\n"}
{"id": "286392", "url": "https://cs.wikipedia.org/wiki?curid=286392", "title": "Roosna-Alliku", "text": "Roosna-Alliku\n\nRoosna-Alliku (německy \"Kaltenbrunn\") je městečko v estonském kraji Järvamaa, samosprávně patřící do obce Roosna-Alliku, jejímž je administrativním centrem.\n\n"}
{"id": "286393", "url": "https://cs.wikipedia.org/wiki?curid=286393", "title": "Väätsa", "text": "Väätsa\n\nVäätsa (německy \"Waetz\") je městečko v estonském kraji Järvamaa, samosprávně patřící do obce Väätsa, jejímž je administrativním centrem. Městečko se nachází na horním toku řeky Lokuta, 8 km západně od Paide.\n\n"}
{"id": "286394", "url": "https://cs.wikipedia.org/wiki?curid=286394", "title": "Sarkofág", "text": "Sarkofág\n\nSarkofág (z řečtiny σαρξ (sarx, „maso“) a φαγειν (fagein, „požírat“) je schránka určená k uložení rakve. V 5. století př. n. l. uvedl starověký řecký historik Hérodotos ve svém díle, že první sarkofágy byly vytesané ze zvláštního typu kamene, který požíral tělo uvnitř. Jako \"sarkofagos lithos\" („kameny požírající maso“) byly označovány zejména schránky vyráběné z vápence těženého v Assu v Troadě. Tato vlastnost se nejdříve vztahovala na všechny vápencové rakve a posléze na všechny rakve.\n\nSarkofágy bývaly obyčejně tesány z kamene a bohatě zdobené. Některé byly vyrobené tak, aby stály nad úrovní země jako součást hrobové výzdoby. Jiné se nacházely pod úrovní terénu nebo byly umístěny v kryptách. Ve starověkém Egyptě byla jako sarkofág označována vnější ochranná schránka pro královskou mumii, která v sobě obsahovala několik rakví.\n\nSarkofágy nikdy nepřestaly být užívány ani v křesťanské Evropě.\n\nOznačení sarkofág se obyčejně používá i pro velký ocelobetonový kryt oddělující zbytky havarovaného reaktoru černobylské jaderné elektrárny od okolního prostředí.\n\nPřed 3. dynastií byl v Egyptě hlavním bohem podsvětní bůh Usir, proto byla hlavní část hrobu pod zemí ve formě mastaby nebo jejího předchůdce. Ve 3. dynastii si král Džoser nechal postavit svým poradcem Imhotepem první stupňovitou pyramidu v reakci na nastupující kult slunečního boha Rea. Celý hrob pak byl nad zemí, protože už nebylo potřeba ho přibližovat k podsvětí.\n"}
{"id": "286395", "url": "https://cs.wikipedia.org/wiki?curid=286395", "title": "Kettler", "text": "Kettler\n\nHeinz Kettler GmbH & Co. KG (zkráceně Kettler) je německá společnost vyrábějící široký sortiment výrobků pro volný čas (vybavení pro fitness, zahradní nábytek, jízdní kola, stolní tenis, dětský svět).\n\nMalá firma založená Heinzem Kettlerem v roce 1949 v jeho rodné vsi Ense-Parsit na rozhraní průmyslové oblasti Ruhr a malebného Sauerlandu v Německu vyrostla ve skupinu společností světové pověsti. Dnes zaměstnává více než 1 700 zaměstnanců v Německu, Evropě a USA, má obchodní partnery ve více než 60 zemích světa na všech pěti kontinentech a výrobní sortiment zahrnující 6 000 různých výrobků. Kettler je leadrem na trhu kvalitního zahradního nábytku, posilovacích strojů a vybavení pro fitness. Společnost dále vyrábí jízdní kola, solária, výbavy pro stolní tenis, dětský nábytek, kočárky a další potřeby pro děti. Součástí holdingu je také společnost MWH vyrábějící zahradní nábytek značek Royal Garden či Herlag.\n\nOficiálně byla historie podniku, která bývá označována jako „příklad německého hospodářského zázraku“, odstartována panem Heinzem Kettlerem 15. ledna 1949. Se šesti zaměstnanci začal v Parsitu (u Dortmundu) pod logem „Ketpa“ (Kettler, Parsit) vyrábět hliníkové zboží – nádobí a dortové podnosy, a úspěšně je prodávat na tuzemském i zahraničním trhu.\n\nV roce 1952 firma Kettler výrobu těchto domácích potřeb ukončila, byla zahájena výroba potřeb pro kempování. Kempinkové sklápěcí křeslo Piccolo (1951) významně vstoupilo do historie firmy. Kettler pokrýval trh kempinkových výrobků jako byly: lihové vařiče, stolky, kovové konstrukce stanů atd. Úspěch firmy byl podpořen tím, že pro výrobu kempinkových předmětů používala ocel a hliník.\n\nKdyž kempinková vlna opadla, rozšířil Kettler své kapacity a vyráběl zahradní nábytek. V následujících desetiletích se Kettler nechal vést novým vývojem, trendy a použitím nejrůznějších surovin, jako jsou kov, dřevo a především plast. Designový, snadno se udržující, spolehlivý a proti vlivům počasí odolný zahradní nábytek v módních barvách nabízí v interiéru i pod širým nebem vysoký komfort.\n\nVýrobkem firmy Kettler se stala také dětská motokára. Ta první vyšla z výroby v roce 1960. Podle amerického vzoru nechal Heinz Kettler vyrobit dětské vozidlo bez karoserie, pohybující se pomocí řetězového pohonu. Motokára Kettcar byla současně předehrou pro pozdější venkovní dětské výrobky v rámci sortimentu nazvaného \"Dětský svět\".\n\nSportovní sortiment veslovacích strojů, běžeckých pásů, domácích trenažérů a ergometrů, zavedený v roce 1970, se stal v následujících desetiletích důležitým a nosným sortimentem firmy, do sortimentu patří i hliníkova desku k tenisovým stolům, která byla obchodně velmi úspěšná.\n\nV roce 1977 firma vyrobila první jízdní kolo z hliníku. V 80. letech byl Kettler prodejcem horských kol v Německu. Již v roce 1977 byla ve firmě Kettler instalována svařovací linka a začalo se s výrobou trubek, jejich roční produkce vzrostla na 22 miliónů metrů. Firma vyrábí trubky i pro zpracovatelský průmysl.\n\nV České republice společnost Kettler exkluzivně zastupuje a její produkty distribuuje společnost LIFEsport s prodejnou v Praze 6 – Ruzyni.\n\n"}
{"id": "286396", "url": "https://cs.wikipedia.org/wiki?curid=286396", "title": "Stylizace", "text": "Stylizace\n\nStylizace je osobitý způsob zjednodušeného zobrazení osoby nebo předmětu, v němž se naopak zdůrazňují jeho charakteristické rysy. \n\nVe výtvarném umění je charakteristická pro primitivní a archaické umění, pro umění raného středověku, ale také pro secesi nebo symbolismus. Stylizací vznikly náboženské symboly, ornamenty, heraldická znamení, nejstarší tvary písmen i moderní piktogramy. \n\nHerecký projev je také osobitou stylizací divadelní postavy a člověk se může stylizovat do charakteristické podoby postojem, gesty nebo oblečením.\n\nV literatuře: Nářečí přizpůsobené potřebám umělecké literatury je tzv. stylizované nářečí. (Stylizované nářečí je třeba odlišovat od nářečí skutečného.)\n\n"}
{"id": "286398", "url": "https://cs.wikipedia.org/wiki?curid=286398", "title": "The Sounds", "text": "The Sounds\n\nThe Sounds je švédská indie rocková skupina pocházející z Helsingborgu. Zakládajícími členy byli v roce 1999 Maja Ivarsson (zpěv), Felix Rodriguez (kytara), Johan Bengtsson (basová kytara), Jesper Anderberg (syntezátor) a Fredrik Nilsson (bicí).\n\nV listopadu 2002 debutovali albem \"Living in America\", o čtyři roky později vydali svoje zatím poslední studiové album \"Dying to Say This to You\". Obě desky výrazně bodovaly v domácím Švédsku (4., resp. 8. místo v albové hitparádě) a otevřely jim dveře do celého světa. V roce 2007 koncertovali nejen ve Švédsku a západní Evropě, ale i v USA a Austrálii. Nutno podotknout, že prosincová vystoupení v Hollywoodu, Chicagu a New Yorku byla kompletně vyprodaná.\n\nSkupinu založili kamarádi z dětství Felix Rodriquez a Johan Bengtsson. Dalšími členy skupiny se stali jejich spolužáci Fredrik Nilsson coby bubeník a zpěvačka Maja Ivarsson (časopisem Blender označena za „Nejpřitažlivější ženu... Rocku\"). Jespera Anderberga potkali náhodou na festivalu Hultsfred, jméno si kapela vymyslela až o několik měsíců později během výletu do Londýna.\n\nJejich debut \"Living in America \", jenž byl nahrán ve Stockholmu, zaznamenal třetí místo v domácí albové hitparádě, prorazil v USA a obdržel řadu ocenění včetně švédské Grammy za nejlepší album roku. Následovalo turné s více než 300 koncerty s kapelami Foo Fighters, The Strokes, Morningwood, Angels & Airwaves, +44, Mando Diao a Panic! at the Disco.\n\nKapela se čím dál více zabydlovala ve Státech, mezi její fanoušky se hlásí celebrity jako Pharrell Williams, Quentin Tarantino, Thomas Johnson, Ben Khodadad, Britney Spears nebo Dave Grohl, který si při natáčení klipu Foo Fighters \"Times Like These\" dokonce oblékl červené tričko The Sounds.\n\nDruhé album \"Dying to Say This to You\" už natáčeli v Kalifornii (konkrétně v Oaklandu, \"Studio 880\"), za producenta si zvolili Jeffa Saltzmana (produkoval první album The Killers \"Hot Fuss\"). V roce 2006 The Sounds hojně koncertovali po Evropě (spolu s Panic! at the Disco) a v USA (s Angels & Airwaves). Následující rok byl opět ve znamení koncertů k aktuální desce \"Dying to Say This to You\", kapela odehrála úctyhodných 123 vystoupení, které byly až na výjimky vyprodané.\n\n\n\n\n"}
{"id": "286399", "url": "https://cs.wikipedia.org/wiki?curid=286399", "title": "Ze světa lesních samot", "text": "Ze světa lesních samot\n\nRomán Ze světa lesních samot napsal Karel Klostermann pro revue \"Osvěta\", ve které vycházel od června 1891. Jde o první román volného \"„šumavského“ cyklu\". Knižně vyšel roku 1894 (někdy uváděn i rok 1892) a byl kladně přijat kritikou a především i čtenáři. Příčinu této oblíbenosti je možné vidět v Klostermannově specializaci na kraj, který dobře znal a který ještě žádným autorem nebyl zpracován:\n\nČasoprostorově je děj zasazen do Pürstlinku (česky Březník, ) šedesátých let 19. století. Samotný Březník leží jihovýchodně od Železné Rudy, při hranicích s Bavorskem. V oněch dobách k místní myslivně nevedla přes pralesy a močály žádná silnice.\n\nNesmiřitelná příroda a obtížné životní podmínky na Pürstlinku silně formovaly charakter postav románu. Ty, jejichž původ klade autor do těchto krajin (rodina hajného Vavrucha, revírník Malý a další), jsou zvyklé odloučenosti od civilizace a prázdnotě života na samotě. Postavy, které na Šumavu přicházejí z jiných končin (revírník Kořán a jeho manželka, příručí Svijanský a jeho kolega Bártovec, finančníci, lesníci a další), se s místními podmínkami vyrovnávají obtížně.\n\nK revírníku Kořánovi přijíždí na lesní samotu do Pürstlinku mladý lesnický příručí Karel Svijanský. Seznamuje se s drsným krajem i drsnými mravy jeho obyvatel. Brzy se zamiluje do Katy, půvabné dcery hajného Vavrucha, přestože ho Kořán upozorňuje, že nerovný vztah s nevzdělanou prostou dívkou pro něho nemá žádnou perspektivu. Svijanský se ji marně pokouší vzdělávat, aby ji vyzvedl na svou úroveň, ale zůstává s ní pro její půvab a dobré srdce.\n\nV prostředí hlubokých lesů, samorostlých, neotesaných venkovanů a naprostého odříznutí od civilizace v dlouhých, nudných zimách velmi trpí Kořánova mladá žena, která ho dokonce na čas opouští. Přesvědčuje ho, aby se nechal přeložit jinam.\n\nKromě obvyklých lesnických prací revírník a hajný Vavruch bojují též s pytláky, kterých obávaný hajný v minulosti již několik po lesích zastřelil. Při jednom zátahu na pytláky je Kořán těžce raněn a Svijanský následně jednoho z nich v sebeobraně postřelí. Je sice soudem zproštěn viny, kvůli hrozící pomstě zbytku pytlácké tlupy je ale nucen Pürstlink opustit. Kořán je po uzdravení přeložen ze Šumavy na Chýnovsko, což velmi přivítá on i jeho žena.\n\nStarý prales je v závěru zničen vichřicí, v polomech začíná kůrovcová kalamita. Když se po letech Svijanský, nově již revírník v Krumlově, vrací pro Katy, jíž slíbil sňatek, zjištuje, že se mezitím provdala do Bavorska a hajný již před časem zemřel; k tomuto krásnému, ale nehostinnému místu jej tak už nic nepoutá.\n\nPo své české prvotině, kterou byla povídka \"Rychtářův syn\" (s podtitulem \"Ze šumavského života\") a která vycházela v prvních dvou číslech \"Osvěty\" roku 1891, se Klostermann rozhodl napsat rozměrnější dílo, novelu. Práci na ní započal na konci roku 1890 a sliboval redaktoru \"Osvěty\" Václavu Vlčkovi, že ji dokončí a jemu zašle „nanejdéle do polovice ledna“. Zamýšlená novela se ale Klostermannovi proměnila v román, a tak dodal redaktorovi rukopis až v květnu 1891. Spěch, v němž dokončil a předal k tisku svou románovou prvotinu, může být příčinou její slabší stylistické a jazykové propracovanosti. V knižním vydání navíc ponechal volnou ruku „brusičskému nakladatelskému oprávci“ a další vydání nijak nerevidoval. Příčinou mohl být Klostermannův pohled na jednou napsaný text jako na uzavřené vyprávění, stejně jako povahová ústupnost, s níž nechával jiné zasahovat do svého díla. Vzhledem k tíživým finančním poměrům vždy po dokončení díla započal práci na dalším.\n\nBez zajímavosti není, že jisté změny oproti rukopisu prosadil právě redaktor Václav Vlček. Šlo především o nemanželské dítě, které zplodili Katy a Svijanský v prvotní verzi románu. Vlček se zřejmě obával, že čtenáře \"Osvěty\" by něco takového přespříliš pobouřilo. Toto dítě tedy z příběhu zmizelo.\n\nDle bibliografické publikace \"Karel Klostermann (1848-1923) : Soupis díla\" vyšel román \"Ze světa lesních samot\" v následujících vydáních:\n\nV roce 1933 natočil podle Klostermannova románu stejnojmenný film režisér Miroslav Josef Krňanský.\n\nV roce 1983 byla kniha zpracována jako dvanáctidílná dramatizovaná četba na pokračování v Československém rozhlasu. Hráli Otakar Brousek, Vilém Besser, Čestmír Řanda, Václav Kaňkovský, Jiří Hromada, Ludmila Roubíková, Pavel Soukup, Jan Faltýnek, Vladimír Krška, Jiří Váchal a další. Režii měla Jana Bezdíčková.\n\n"}
{"id": "286400", "url": "https://cs.wikipedia.org/wiki?curid=286400", "title": "Mark Arm", "text": "Mark Arm\n\nMark Arm (* 21. ledna 1962), rozený Mark McLaughlin, je zpěvák grungeové skupiny Mudhoney a významná postava celé seattlovské grunge scény. Patří k zakladatelům skupiny Green River, jedné z prvních grungeových skupin vůbec.\n\nMark Arm poprvé vstoupil na seattlovskou rockovou scénu v roce 1980, kdy na střední škole zformoval hardcoreovou kapelu „Mr. Epp and the Calculations“. Tato kapela byla někdy označována jako „nejhorší kapela na světě“. V roce 1982 vydali své první EP. Následujícího roku se k nim přidal kytarista Steve Turner a vydali další nahrávku, avšak následujícího roku se skupina rozpadla.\n\nPoté, co se Mr. Epp and the Calculations rozpadli, Arm a Turner založili skupinu Limp Richerds. Když se k Armovi a Turnerovi přidal ještě Jeff Ament, Stone Gossard a Alex Vincent, skupina se přejmenovala na Green River. Green River vydali celkem pět nahrávek, než se rozpadli. \n\nArm a Turner po rozpadu Green River založili novou kapelu Mudhoney, do které přišel ještě bubeník Dan Peters a baskytarista Matt Lukin. V roce 1988 vydalo vydavatelství Sub Pop Mudhoney první singl s názvem „Touch Me I'm Sick“. Následovalo turné, po kterém vydali své první dlouhohrající album s prostým názvem \"Mudhoney\". Další album \"Every Good Boy Deserves Fudge\" následovalo nedlouho poté. Mudhoney působí dodnes a mají na svém kontě takřka deset alb. I když se nikdy nestali součástí hlavního proudu populární hudby, je to jedna z mála dosud aktivních grungeových kapel, která stála u samotného zrodu grunge.\n\nArm za svou hudební kariéru byl aktivní i v mnoha dalších hudebních projektech. Jeho singl „The Freewheelin' Mark Arm“ byl vydán v roce 1990. Zpíval např. v seattlovské superskupině The Monkeywrench. S kapelou Alice in Chains spolupracoval na jejich EP \"Sap\" z roku 1992. \n\nV roce 2004 podnikl turné s MC5. O Armově životě pojednává kniha \"Our Band Could Be Your Life\" Michaela Azerrada.\n"}
{"id": "286405", "url": "https://cs.wikipedia.org/wiki?curid=286405", "title": "Bodyfitness", "text": "Bodyfitness\n\nBodyfitness je soutěžní kategorie a obdoba fitness, s tím, že závodník je limitován v soutěžní váze. Soutěžní váha nesmí překročit rozdíl výšky závodníka a 1 metru. Bodyfitness mužů mělo v České republice první premiéru v dubnu roku 2005 na mistrovských soutěžích ČR v kulturistice, fitness a bodyfitness. Do této doby zde byl jen bodyfitness žen.\n\nSamotná soutěž se skládá z porovnání celé postavy, v povinných pózách a z volné sestavy.\n\n\n"}
{"id": "286412", "url": "https://cs.wikipedia.org/wiki?curid=286412", "title": "The Golden Age of Grotesque", "text": "The Golden Age of Grotesque\n\nThe Golden Age of Grotesque je název pátého řadového alba skupiny Marilyn Manson, které vyšlo v roce 2003. Texty parodují swingovou éru třicátých let a Výmarskou republiku. Je to poslední album projektu Marilyna Mansona, na kterém hrál kytarista John 5. Album si vysloužilo rozličné kritiky. Jedni ho počítají k nejlepším albům roku 2003, druzí ho řadí ke slabším albům skupiny.\n\n\n"}
{"id": "286413", "url": "https://cs.wikipedia.org/wiki?curid=286413", "title": "Holy Wood (In the Shadow of the Valley of Death)", "text": "Holy Wood (In the Shadow of the Valley of Death)\n\nHoly Wood (In the Shadow of the Valley of Death) je čtvrté album rockové skupiny Marilyn Manson, vydané 14. listopadu 2000.\n\nHoly Wood bylo prvním albem skupiny od masakru v Columbine High School, kvůli kterému byla skupina obviňována některými médii a politiky z povzbuzování činů Erica Harrise a Dylana Klebolda (pachatelé zmíněného zločinu). Album na tento problém poukazuje a předkládá několik otázek týkajících se role rodičů, hodnot a kultury konzervativní Ameriky, médií a pohrávání si s těmito záležitostmi. Tato nahrávka zdůrazňuje posedlost americké společnosti zbraněmi, náboženstvím a slávou, která může být dosažena pomocí národních médií - která úspěšně prosperují díky násilné i mučednické smrti. Prodalo se ho přes 9 milionů kopií, tudíž je to podle oficiálních zdrojů nejprodávanější album skupiny.\n\n\n\n\n\n\n"}
{"id": "286414", "url": "https://cs.wikipedia.org/wiki?curid=286414", "title": "The Last Tour on Earth", "text": "The Last Tour on Earth\n\nThe Last Tour On Earth je album skupiny Marilyn Manson, obsahující živé nahrávky z koncertů turné \"Mechanical Animals\" a \"Rock is Dead\". Zpívá Marilyn Manson, doprovod obstarávají také basista Ramirez, bubeník a klávesista M. W. Gacy, bubeník Ginger Fish a kytarista John 5.\n\n"}
{"id": "286416", "url": "https://cs.wikipedia.org/wiki?curid=286416", "title": "Friedrich Ebert", "text": "Friedrich Ebert\n\nFriedrich Ebert (4. února 1871 Heidelberg – 28. února 1925 Berlín) byl německý sociálnědemokratický politik, od 9. listopadu 1918 do 11. února 1919 německý kancléř a od 11. února 1919 až do své smrti první německý prezident.\n\nEbert byl hlavou revizionistického křídla SPD, jehož ideovým otcem byl Eduard Bernstein, a v roce 1905 byl zvolen generálním tajemníkem SPD. Jeho pozice byla potvrzena, když byl v roce 1913 zvolen předsedou SPD. Koncem války 9. listopadu 1918 vystřídal ve funkci říšského kancléře Maxe von Baden. Jeho předchůdcem ve funkci hlavy státu byl německý císař Vilém II. Pruský a nástupcem Paul von Hindenburg.\n\n"}
{"id": "286418", "url": "https://cs.wikipedia.org/wiki?curid=286418", "title": "Perekopská šíje", "text": "Perekopská šíje\n\nPerekopská šíje ( ; ; ) je pevninská šíje, která spojuje poloostrov Krym s pevninskou Ukrajinou (jmenovitě s Chersonskou oblastí) a zároveň odděluje Černé moře (na západě) od zátoky Syvaš, která náleží k Azovskému moři.\n\nŠíje je přibližně 30 km dlouhá a 7,2 až 9 km široká. Leží zde města Armjansk () a Krasnoperekopsk, jimiž prochází železnice Cherson – Džankoj a také Severokrymský kanál, který zásobuje suchou stepní krajinu severního Krymu vodou z Kachovské přehrady. V okolí Krasnoperekopsku se nachází několik slaných jezer, jejichž hospodářské využití je jedním z hlavních zdrojů obživy místních obyvatel. Většinu obyvatel tvoří Rusové, těsně následovaní Ukrajinci; žije zda také několik tisíc Krymských Tatarů.\n\nNázev Perekopská šíje pochází od vsi Perekop, kde stála od středověku tatarská tvrz (vyvrácena 1736) a již v 1. století obchodní osada. Pro svou strategickou polohu byla šíje v několika válkách dějištěm významných bitev. \n\nV prosinci 1920, během Ruské občanské války, zde proběhla bitva mezi Rudou armádou a bělogvardějci barona Wrangela, jehož vojska kontrolovala celý Krym. Rudá armáda nakonec zvítězila a 140 tisíc civilistů z Krymu uprchlo přes Černé moře do Istanbulu. Událost tvoří historické pozadí sovětského filmu z roku 1968 Sloužili dva kamarádi ( ).\n\nV říjnu 1941 tudy po pětidenní bitvě pronikla německá a rumunská vojska pod vedením Ericha von Mansteina na Krym, což vedlo k obklíčení Sevastopolu.\n\n"}
{"id": "286419", "url": "https://cs.wikipedia.org/wiki?curid=286419", "title": "Neurotoxin", "text": "Neurotoxin\n\nNeurotoxin je druh jedu, který negativně působí na nervový systém. Jedná se o často smrtelně nebezpečné jedy, které využívají některé organismy k obraně nebo útoku. \n\nMezi bakteriemi má velice silný neurotoxin Clostridium botulinum, která může při nesprávné výrobě nebo přípravě osídlit konzervy nebo domácí zavařeniny a vytvářet v nich botulotoxin, který je i v malém množství smrtící (smrt způsobí rychle ochrnutím dýchacích svalů). Proti jedu botulotoxinu existuje serum antibotulinum.\n\nMezi pavouky má neurotoxin např. \"Atrax robustus\", který je vzdáleným příbuzným běžně chovaných sklípkanů. I u nich se však vyskytuje několik rodů disponujících neurotoxinem, i když slabším, ale nebezpečným. Jedná se např. o rod Poecilotheria, jehož jed způsobuje ochrnutí dlouhých svalů. Žádný z pravých sklípkanů smrt člověka nikdy nezpůsobil. Mnoho druhů štírů se také pyšní neurotoxickým jedem. Nejnebezpečnějším z nich jsou Androctonus australis a Leiurus quinquestriatus, jejichž silný jed může dokonce zabít člověka.\n\nNeurotoxiny využívá ve světě plazů například kobra královská. Mezi rybami jej využívá například čtverzubci, známí z japonské kuchyně jako fugu. U nich se jedná o neurotoxin tetrodotoxin a smrt nastává při paralýze dýchacích svalů. Mezi obojživelníky využívají smrtelný neurotoxin žáby pralesničky (\"Dendrobatidae\"). Je zajímavé, že tyto žáby se v zajetí stávají neškodnými, svůj jed totiž získávají z mravenců.\n\n- neonikotinoidy\n\n\"Opioidy indukovaná toxicita nastává v případě, že tyto látky při svém odbourávání v játrech uvolňují toxické metabolity. Neurotoxicita může být vyvolána oxidací dvojné vazby v chemické struktuře opioidu a na základě toho mohou vznikat volné radikály poškozující tkáň.\" \n\nOdmašťování kovů, čištění oděvů, součást ředidel \n\n- etylbenzen\n\n- sirouhlík\n\n- thujon\n\n- methylrtuť\n\n- diethylrtuť\n\n- dimethylrtuť\n"}
{"id": "286421", "url": "https://cs.wikipedia.org/wiki?curid=286421", "title": "Augustin Bubník", "text": "Augustin Bubník\n\nAugustin „Gustav“ Bubník (21. listopadu 1928 Praha – 18. dubna 2017) byl český hokejista, trenér a politik, člen Síně slávy českého hokeje.\n\nNa Zimních olympijských hrách 1948 ve Svatém Mořici získal stříbrnou medaili. O rok později vyhrál Mistrovství světa v ledním hokeji 1949.\n\nV roce 1950 byl nejlepším střelcem ligy. Jako hráč hrál v týmech LTC Praha, ATK Praha, Spartak Brno, Motorlet Praha a HC Slovan Bratislava. V roce 2008 byl jednou z osobností československého hokeje uvedených do nově vzniklé Síně slávy Českého svazu ledního hokeje.\n\nDne 13. března 1950 byl po zrušeném odjezdu na mistrovství světa zatčen a 7. října ve vykonstruovaném (tzv. „proces s protistátní skupinou Modrý a spol.“) soudnímu procesu odsouzen k odnětí svobody na 14 let za špionáž, velezradu a rozvracení lidově demokratického zřízení (zatčeno bylo i 10 jeho spoluhráčů). Byl vězněn v uranovém lágru v Jáchymově. V roce 1955 byl omilostněn, ale do reprezentace ani do nejvyšší soutěže se vrátit nesměl. O případu hovořil i v televizním dokumentárním pořadu \"Postavení mimo hru\" připraveném Českou televizí.\n\nV letech 1966 až 1969 trénoval jako třetí cizinec finskou hokejovou reprezentaci a významně přispěl k rozvoji hokeje ve Finsku. Byl prvním Čechem, který trénoval cizí národní tým. Jeho největším úspěchem byla porážka Československa na Mistrovství světa ve Vídni. Jako trenér vedl finskou reprezentaci po tři roky a celkem v 69 zápasech. Finské muzeum ledního hokeje ho roku 2004 zařadilo jako 146. mezi Lvy ledního hokeje.\nTrénoval rovněž domácí hokejové celky - konkrétně v sedmdesátých (1973/1974, 1974/1975, 1977/1978) a osmdesátých letech (1986/1987 a 1987/1988) 20. století prvoligový oddíl TJ Zetor Brno.\nAugustin Bubník působil jako asistent trenéra české hokejbalové reprezentace na historicky prvním mistrovství světa, které se konalo v roce 1996 v Bratislavě. Český tým si odsud odvezl stříbrné medaile.\n\nVe volbách v roce 1998 byl zvolen do Poslanecké sněmovny za ODS (volební obvod Praha). Ve sněmovně setrval do voleb v roce 2002. Byl členem sněmovního výboru pro vědu, vzdělání, kulturu, mládež a tělovýchovu.\n\nVe volbách 2010 neúspěšně kandidoval do senátu za obvod č. 19 - Praha 11 jako nestraník za SNK ED, když se ziskem 2,36 % hlasů obsadil předposlední 9. místo.\n\n\n"}
{"id": "286425", "url": "https://cs.wikipedia.org/wiki?curid=286425", "title": "Třída Queen Elizabeth", "text": "Třída Queen Elizabeth\n\nTřída Queen Elizabeth byla třída pěti bitevních lodí Royal Navy, které jsou pro mnohá zlepšení konstrukce oproti starším dreadnoughtům nazývány \"super-dreadnoughty\". První loď této třídy byla pojmenována na počest královny Alžběty I. Třída \"Queen Elizabeth\" překonala předchozí třídy bitevních lodí svou palebnou silou, pancéřováním i rychlostí. Ve všech těchto parametrech překonávala jak třídu \"Iron Duke\", tak soudobé německé bitevní lodě třídy \"König\". \"Queen Elizabeth\" a její sesterské lodě byly srovnatelné až s německými loděmi třídy \"Bayern\", které ovšem byly o dva uzly pomalejší. Pro svou rychlost byly také nazývány rychlé bitevní lodě.\n\nJednalo se rovněž o první britské lodě vyzbrojeny novými děly BL 15 inch /42 ráže 381 mm. Všechny jednotky bojovaly jak první, tak v druhé světové válce. Jedna byla za druhé světové války potopena německou ponorkou a ostatní byly po válce urychleně vyřazeny a sešrotovány.\n\nPo úspěšném použití děl BL 13,5 inch /45 ráže 343 mm se britská admiralita rozhodla použít pro nové bitevní lodě, stavěné v rámci programu pro rok 1912, ještě větší ráži 381 mm. Za tato děla u nových bitevních lodí intervenoval i první lord admirality Winston Churchill. Pro urychlení stavby bylo zvoleno určité riziko. Ještě ani nebyly hotové prototypy těchto nových děl, přesto už se pracovalo na projektu a konstrukci bitevních lodí, které by v případě neúspěchu musely být vybaveny staršími děly ráže 343 mm.\n\nPůvodně se předpokládalo, že třída \"Queen Elizabeth\" bude mít podobnou koncepci jako lodě třídy \"Iron Duke\" s pěticí dvoudělových věží. Dvě měly být na přídi, dvě na zádi a jedna uprostřed lodi. Počítalo se i se srovnatelnou rychlostí 21 uzlů. Nakonec ale byla vynechána prostřední dělová věž \"Q\" a ušetřené místo a hmotnost byly využity pro silnější pohonný systém. Použitím silnějších děl i tak vzrostla váha boční salvy nových lodí, i když bylo děl o dvě méně.\n\nPůvodně se pro program na rok 1912 uvažovalo o stavbě celkově tří jednotek této třídy a jednoho bitevního křižníku. Ten měl být modifikací bitevního křižníku HMS \"Tiger\" a nést jméno HMS \"Leopard\". Když se ukázalo, že bitevní lodě budou mít rychlost 25 uzlů, nebyla už stavba bitevního křižníku považována za nutnou a místo něj byla objednána čtvrtá loď třídy \"Queen Elizabeth\". Poté, co Malajsie nabídla financování páté bitevní lodi, byla objednána ještě \"Malaya\".\n\nKanada v roce 1913 uvažovala o financování stavby tří bitevních lodí, které by zřejmě byly součástí třídy \"Queen Elizabeth\", podobně jako v případě lodi \"Malaya\". Opozice v kanadském parlamentu však tomuto plánu zabránila a peníze na stavbu lodí nebyly uvolněny.\n\nCivilní komise při britské admiralitě vyjadřující se k novým lodím došla k závěru, že nová koncepce této třídy bude úspěšná pouze tehdy, pokud dosud rozšířené uhlí bude nahrazeno naftou. Předchozí třídy, včetně těch, které byly právě ve stavbě, používaly naftu jen jako doplněk uhlí, protože toho měla Británie velké zásoby. Než byl se stavbou lodí vysloven souhlas, musel být zajištěn dostatek nafty v době války. Tomu pomohlo podepsání Anglo-Perské ropné smlouvy. Naftový pohon byl účinnější, palivo se snáze nakládalo, loď nepotřebovala topiče, méně kouřila, což usnadňovalo střelbu a činilo loď méně viditelnou na horizontu.\n\nNová 381mm děla se ukázala jako velice úspěšná. Byla spolehlivá a extrémně přesná. Horší situace byla u špatného střeliva, které snižovalo efektivitu palby, což se podařilo vyřešit až zavedením nového střeliva v roce 1918. Tato děla zůstala konkurenceschopná i během druhé světové války. Před ní u nich byla zvětšena elevace a vyvinuto nové střelivo.\n\nKoncepce pancéřové ochrany vycházela z předchozí třídy \"Iron Duke\". Boční pancéřový pás byl zesílen a i ochrana lodi pod čárou ponoru byla vylepšena. Jak bylo tehdy obvyklé, horizontální pancéřová ochrana byla značně menší.\n\nV některých ohledech ale parametry lodí zaostávaly za očekáváním. Lodě byly přetíženy a kvůli nadměrnému ponoru ve službě nedosahovaly plánované rychlosti 25 uzlů, ale o jeden uzel méně. Přesto nové palivo a větší počet kotlů, dostačující pro rychlost 24 uzlů, znamenaly velký pokrok oproti starším bitevním lodím, dosahujícím obvykle nejvyšší rychlosti maximálně 21 ulů.\n\nDěla ráže 152 mm sekundárního dělostřelectva byla umístěna v kasematách na bocích lodi. Už při plavbě na mírně rozbouřeném moři se do kasemat mohla dostat voda. Munice sekundární ráže také nebyla příliš dobře chráněna a například v bitvě u Jutska došlo k požáru na palubě bitevní lodi HMS \"Malaya\", ve kterém téměř došlo k výbuchu sekundární munice a ztrátě lodi.\n\nPřes některé potíže, které byly navíc částečně vyřešeny během služby, byly lodě třídy \"Queen Elizabeth\" považovány za úspěšné v boji. Vypuštění věže \"Q\" a přechod na jiné palivo umožnily zlepšit pancéřovou ochranu a rychlost, přičemž nová děla zvětšila i palebnou sílu nových lodí.\n\nPo úspěšných lodích třídy \"Queen Elizabeth\" následovaly lodě třídy \"Revenge\", které byly přes srovnatelnou koncepci výzbroje opět stavěny na rychlost 21 uzlů.\n\nVšechna plavidla třídy bojovala v první světové válce a tvořila 5. eskadru bitevních lodí. \"Queen Elizabeth\" se účastnila vylodění v Dardanelách, ale v době bitvy u Jutska byla na údržbě v docích. Ostatní lodě třídy se této bitvy účastnily pod velením admirála \"Hugha Evan-Thomase\". 5. eskadra se střetla s německou 1. průzkumnou skupinou, které velel admirál Franz von Hipper. Palba lodí byla účinná, podařilo se jim poškodit bitevní křižníky SMS \"Lützow\" a SMS \"Seydlitz\" a řadu dalších lodí. Tři z britských lodí byly v bitvě poškozeny, ale žádná nebyla ztracena. Na \"Malaya\" však příliš nechybělo k výbuchu části munice sekundární ráže a i \"Warspite\" byla těžce poškozena 15 německými zásahy.\n\nV meziválečném období byla celá třída několikrát modernizována. Rozsah úprav se lišil, ale prakticky se jednalo o kvalitativně nová plavidla uvnitř starých trupů. Modernizovány byly strojovny, lodě dostaly menší trubkové kotle, bylo vylepšeno jejich pancéřování a přidána protitorpédová obšívka. Nové byly také nástavby, komíny, sekundární a protiletadlová výzbroj. Lodě rovněž dostaly nové elektronické vybavení a řadu dalších zlepšení.\n\nVšechny lodě třídy se účastnily operací druhé světové války. I přes modernizace už nebyly schopné bojovat jako rovnocenný protivník proti moderním bitevním lodí jako byl německý \"Bismarck\". Moderní torpéda dokázala překonat jejich protitorpédovou obšívku, jak se stalo v případě \"Barham\", která se po zásahu torpédy německé ponorky v pěti minutách potopila se ztrátou 800 životů. Na druhou stranu konstrukce lodí prokázala značnou odolnost. \"Warspite\" přežila zásah německou kluzákovou bombou, která dokázala potopit moderní italskou bitevní loď \"Roma\". \"Queen Elizabeth\" a \"Valiant\" v roce 1941 potopily na mělčině v přístavu Alexandrii italští potápěči, byly opraveny a znovu zařazeny do služby. Na konci války byly všechny zbývající lodě této třídy vyřazeny.\n\n\n"}
{"id": "286427", "url": "https://cs.wikipedia.org/wiki?curid=286427", "title": "Stephen Frick", "text": "Stephen Frick\n\nStephen Nathaniel Frick (* 30. září 1964, Pittsburgh, Pensylvánie) je americký astronaut. Jako pilot absolvoval let do vesmíru v raketoplánu Atlantis při misi STS-110, pak byl velitelem posádky raketoplánu Atlantis STS-122, který odstartoval 7. února 2008. \n\nV roce 1986 získal titul bakalář v oboru aerokosmických technologií na United States Naval Academy, v roce 1994 titul leteckého inženýra na kalifornské Naval Postgraduate School. Při první válce v Perském zálivu podnikl 26 bojových letů na stíhacím útočném letounu F/A-18 Hornet. Celkově má nalétáno přes 3200 hodin na 35 různých typech letadel.\n\n1. května 1996 prošel konkurzem na astronauta a v Johnsonově kosmickém středisku absolvoval dvouletý výcvik. Poprvé se do vesmíru podíval jako pilot raketoplánu Atlantis STS-110, což byl jeden z montážních letů k Mezinárodní vesmírné stanici (ISS). V červenci roku 2006 byl nominován do funkce velitele posádky mise STS-122, jejíž cíl bylo také budování ISS.\n\n\nStephen Frick je ženatý a bezdětný.\n\n"}
{"id": "286430", "url": "https://cs.wikipedia.org/wiki?curid=286430", "title": "Ája Vrzáňová", "text": "Ája Vrzáňová\n\nÁja Vrzáňová, vlastním jménem Alena Vrzáňová, provdaná Alena Steindlerová, uměleckým pseudonymem Aja Zanova, (16. května 1931 Praha – 30. července 2015 New York) byla česká krasobruslařka a podnikatelka, dvojnásobná mistryně světa v krasobruslení v soutěži žen z let 1949 a 1950, čtyřnásobná mistryně Československa v letech 1947 až 1950 a mistryně Evropy z roku 1950. \n\nS krasobruslením začínala pod trenérem Karlem Glogarem, v sedmi letech vyhrála první závody. Po válce trénovala u Arnolda Gerschwillera. Debutovala na mistrovství Evropy v roce 1947 ve švýcarském Davosu pátým místem. Po úspěšném startu na mistrovství světa požádala v roce 1950 v Londýně o politický azyl a posléze emigrovala do Spojených států amerických, kde dalších 16 let působila jako profesionální bruslařka v lední revue \"Ice Follies\" a později v \"Ice capades\" pod uměleckým jménem Aja Zanova. Se svým americkým manželem českého původu Pavlem Steindlerem (sňatek v roce 1969) podnikala v gastronomii a restauračních službách. Podílela se na vzniku Trumpova kluziště v New Yorku.\n\n\n\n\n"}
{"id": "286435", "url": "https://cs.wikipedia.org/wiki?curid=286435", "title": "Thomas Chatterton", "text": "Thomas Chatterton\n\nThomas Chatterton (20. listopadu 1752, Bristol – 24. srpna 1770, Londýn) byl anglický básník období preromantismu.\n\nChatterton pocházel z rodiny chudého učitele. Již od raného dětství se věnoval studiu staré literatury i vlastní tvorbě a v místních novinách publikoval od svých jedenácti let. Pod jménem Thomase Rowleyho, fiktivního mnicha z 15. století, zveřejňoval svá falza středověké literatury, jimiž oklamal i znalce tak, že dlouho platila (jako podobné skladby Macphersonovy) za pravé originály.\nV dubnu roku 1770 se Chatterton vydal do Londýna, aby se živil literaturou. Řada bolestných zklamání, nepochopení ze strany vynikajících současníků, osobní nouze a obava ze smrti hladem jej dovedly k tomu, že v sedmnácti letech spáchal sebevraždu arsenikem.\n\nPo smrti začal být pro živé vcítění se do středověkého myšlení a především zvláštní, citlivou a ponurou středověkou obraznost básní pokládán za génia a stal se jedním ze vzorů anglického preromantismu. I tato posmrtná sláva ale brzy opadla.\nDo češtiny přeložil ukázky z jeho díla Jaroslav Vrchlický ve své knize \"Moderní básníci angličtí\" z roku 1898.\n\n"}
{"id": "286443", "url": "https://cs.wikipedia.org/wiki?curid=286443", "title": "Emže", "text": "Emže\n\nEmže ( ) je řeka na severozápadě Německa. Protéká spolkovými zeměmi Severní Porýní-Vestfálsko a Dolní Sasko. Délka jejího toku je 371 km. Plocha jejího povodí měří 17 934 km².\n\nPramení na jihovýchodních svazích Teutoburského lesa u města Schloß Holte-Stukenbrock v nadmořské výšce 134 m. Protéká Severoněmeckou nížinou. Ústí do zálivu Dollart Severního moře nedaleko města Emden, přičemž vytváří 20 km dlouhý estuár.\n\nBifurkace (tj. rozdvojení) řeky Hase, kdy 1/3 jejích vod odtéká\nřekou Else (která takto vzniká) do řeky Werra (povodí Vezery). Zbývající 2/3\nodtékají řekou Hase do Emže.\n\nPrůměrný průtok u města Meppen je 80 m³/s. Nejvyšších vodních stavů dosahuje v zimě a na jaře.\n\nVodní doprava je možná v délce 238 km do města Greven, přičemž koryto je místy napřímeno a kanalizováno. Řeka je spojena kanály s povodím Rýnu, Vezery a jiných řek. Je součástí vodní cesty, která spojuje Porýnskou průmyslovou oblast se Severním mořem. Na řece leží města Rheda-Wiedenbrück, Gütersloh, Warendorf, Rheine, Lingen, Meppen, Papenburg, Leer a nedaleko ústí námořní přístav Emden.\n"}
{"id": "286444", "url": "https://cs.wikipedia.org/wiki?curid=286444", "title": "Mučalinda", "text": "Mučalinda\n\nMučalinda je jméno nágy (polobožské bytosti s tělem hada), který chránil Buddhu před deštěm těsně po jeho probuzení.\n\nUdálost se odehrála během třetího týdne po Buddhově probuzení. Buddha tehdy seděl pod stromem později nazývaném též Mučalinda. Zanedlouho se však nebe zatáhlo a začal padat prudký déšť. Na to nága Mučalinda přišel, respektive se připlazil k Buddhovi, svým hadím tělem třikrát Buddhu obtočil a rozevřel nad ním svou kápi, aby jej ochránil před deštěm. \n\nPodle komentáře k Udáně žil nága Mučalinda v jezeře, které se nalézalo blízko stromu, pod nímž seděl Buddha.\n"}
{"id": "286448", "url": "https://cs.wikipedia.org/wiki?curid=286448", "title": "TCAP", "text": "TCAP\n\nTCAP je zkratka s více významy:\n\n"}
{"id": "286452", "url": "https://cs.wikipedia.org/wiki?curid=286452", "title": "NERABUS", "text": "NERABUS\n\nNERABUS s. r. o. byl český autobusový dopravce se sídlem v Neratovicích. Jako společnost s ručením omezeným byl zapsán 22. února 2006. Byl pokračovatelem předchozí dopravní firmy Ivan Marinov-NERABUS, která provozovala autobusovou dopravu na živnostenské oprávnění od roku 1992. \n\nOd vzniku s. r. o. byl podle obchodního rejstříku vlastníkem 100% podílu jak Ivan Marinov, tak Vlasta Marinová. Od 3. srpna 2006 vlastnil Ivan Marinov 51% podíl a Vlasta Marinová 49% podíl. Od 5. února 2008 je jako stoprocentní vlastník firmy NERABUS zapsána společnost Veolia Transport Česká republika a. s. K 1. červenci 2009 společnost zanikla sloučením se společností Veolia Transport Praha s. r. o.\n\nSpolečnost byla od svého vzniku významným dopravcem na trasách Praha – Neratovice a Neratovice – Mělník. Původně provozoval Nerabus i přímé linky z Prahy do Mělníka, ale dohodl se s ČSAD Střední Čechy a. s. na rozdělení trhu a tuto relaci jí přepustil. \n\nProvozoval také místní dopravu v okolí Neratovic (např. Zálezlice, Všetaty, Libiš, Obříství, Kojetice) (linky 250201 až 250207) a městskou autobusovou dopravu v Neratovicích, která zajíždí i do Libiše a Kojetic (linky 256001 a 256002). Linka 256001 je specifická tím, že většina jejích spojů je totožná s částmi spojů na meziměstské lince z Prahy, tentýž spoj je tedy v tomto úseku vykazován na dvou linkách současně. Tarif MHD Neratovice platí v oblasti Neratovic na všech linkách firmy Nerabus. \n\nNerabus byl druhým největším autobusovým dopravcem okresu Mělník. \n\nByl jedním z mála významných regionálních dopravců v okolí Prahy, kteří se nezapojili do systému Pražské integrované dopravy, ale ani do systému Středočeské integrované dopravy. Na autobusových linkách PID mezi Prahou a Neratovicemi jezdí též Dopravní podnik hl. m. Prahy a. s., ale nikoliv v nejpřímější trase, kterou zajišťoval Nerabus. Rovněž ČSAD Střední Čechy a. s. jezdí některé místní linky v rámci systému PID. \n\nZastávkové sloupky firmy NERABUS se vyznačovaly vesměs tím, že provedení označníku vůbec neodpovídalo platným předpisům. Jako označení zastávky NERABUS zpravidla umisťoval dvojici šedých tyčí, které byly ve směru osy vozovky v horní části spojeny panelem, na němž byl uveden název zastávky, a ve střední části deskou pro jízdní řády. Standardní označení zastávky (dopravní značka IJ 4a nebo IJ 4b dle vyhlášky č. 30/2001 Sb. a dle přílohy ČSN 73 6425) na tomto označení zcela chybělo.\n\nSpolečnost Nerabus chystala od poloviny roku 2009 nasadit v městské hromadné dopravě v Neratovicích český prototyp hybridního vodíkového elektrobusu. K tomu nakonec došlo již pod hlavičkou Veolia Transport Praha, avšak na předváděcí jízdě pro novináře autobus řídil Ivan Marinov, původní majitel Nerabusu.\n\n"}
{"id": "286455", "url": "https://cs.wikipedia.org/wiki?curid=286455", "title": "Suk", "text": "Suk\n\nSuk nebo Suková může znamenat:\n\n\n\n\n"}
{"id": "286458", "url": "https://cs.wikipedia.org/wiki?curid=286458", "title": "Výsledek hospodaření", "text": "Výsledek hospodaření\n\nVýsledek hospodaření (dříve „hospodářský výsledek“) je v ekonomice a účetnictví název pro rozdíl mezi výnosy a náklady podniku a představuje tak zisk nebo ztrátu podniku za určité období nebo dobu.\n\nVýsledek hospodaření zjišťujeme z výkazu zisku a ztráty (výsledovky), sestavuje se měsíčně a VH se uvádí kumulovaně od počátku roku. Zisk je důležitou součástí poměrových ukazatelů, především:\n\nÚčetní zisk je nutné odlišovat od daňového zisku, který je určován daňovými zákony. Od účetního a daňového zisku nutno odlišovat ekonomický zisk – ten zjistíme odečtením implicitních N.\n"}
{"id": "286461", "url": "https://cs.wikipedia.org/wiki?curid=286461", "title": "Libor Pešek", "text": "Libor Pešek\n\nLibor Pešek KBE (* 22. června 1933 Praha) je český dirigent.\n\nV oboru dirigování byl žákem Karla Ančerla, Václava Smetáčka a Václava Neumanna na Hudební fakultě Akademie múzických umění v Praze. V mládí studoval hru na klavír, trombón a violoncello. V době gymnaziálních studií začal hrát jako trombonista ve svém vlastním jazzovém Orchestru Libora Peška. Později, v roce 1958, založil Komorní harmonii, dechový ansámbl, který uváděl na pravidelných koncertech v Divadle Na zábradlí v Praze i premiéry děl mladých soudobých českých skladatelů. V letech 1965 – 1969 řídil další jím založený komorní soubor Sebastian orchestr, se kterým stejně jako s Komorní harmonií úspěšně vystupoval i v cizině.\n\nOd roku 1970 hostoval u různých českých i zahraničních orchestrů. Byl přizván ke spolupráci s orchestry v Holandsku a krátce působil jako šéf Slovenské filharmonie v Bratislavě. V letech 1981 – 1990 byl stálým hostem České filharmonie.\n\nVrcholem kariéry je jeho desetileté (1987 – 1997) působení ve funkci uměleckého ředitele a šéfdirigenta Královského filharmonického orchestru v Liverpoolu (Royal Liverpool Philharmonic Orchestra), se kterým dodnes vystupuje jako čestný dirigent. V Anglii se významně zasloužil o systematickou propagaci české tvorby, zvláště díla Josefa Suka.\n\nOd roku 1990 byl hlavním hostujícím dirigentem Symfonického orchestru hlavního města Prahy FOK. Nyní zastává post hlavního dirigenta Českého národního symfonického orchestru (od roku 2007), pravidelně pracuje s předními českými orchestry (Česká filharmonie, Symfonický orchestr Českého rozhlasu a další) a vystupuje v zahraničí.\n\nPři příležitosti státní návštěvy britské královny Alžběty II. v České republice v roce 1996 obdržel Řád britského impéria. Téhož roku byl jmenován čestným členem Univerzity v hrabství Lancashire v Prestonu. V roce 1997 získal prestižní Cenu Classic a z rukou prezidenta Václava Havla Medaili Za zásluhy I. stupně.\n\n\n\n"}
{"id": "286462", "url": "https://cs.wikipedia.org/wiki?curid=286462", "title": "Kozjak", "text": "Kozjak\n\nKozjak (také Kobansko) ( ), je pohoří nacházející se na hranicích Rakouska a Slovinska. Rakousku náleží pouze menší, příhraniční část masivu. Nejvyšším vrcholem je Košenjak ( ) (1522 m n. m.) ležící zcela na západě hor v hřebeni Radlkamm.\n\nPohoří Kozjak je na severu ohraničeno údolím potoka Pössnitzbach a spojnicí obcí Eibiswald a Gamlitz, která jej dělí od Lavanttalských Alp a nízkého masivu Sausalgebirge (Demmerkogel, 671 m n. m.). Jižní hranici tvoří údolí řeky Drávy, tekoucí podél silnice spojující města Maribor a Dravograd. Východní vymezení masivu je dáno spojnicí Maribor - Sentilj, kde se nachází hraniční přechod. Zde hory navazují na východněji položenou vrchovinu Slovenske gorice. Na západě odděluje od Karavanek pohoří Kozjak údolí řeky Drávy ležící 20 km západě od silničního sedla Radlpass ( ) (679 m n. m.).\n\n"}
{"id": "286466", "url": "https://cs.wikipedia.org/wiki?curid=286466", "title": "Väätsa (obec)", "text": "Väätsa (obec)\n\nObec Väätsa (estonsky Väätsa vald) je samosprávná jednotka estonského kraje Järvamaa, zahrnující městečko Väätsa a deset okolních vesnic.\n\n"}
{"id": "286469", "url": "https://cs.wikipedia.org/wiki?curid=286469", "title": "Koeru (obec)", "text": "Koeru (obec)\n\nObec Koeru (estonsky Koeru vald) je samosprávná jednotka estonského kraje Järvamaa, zahrnující městečko Koeru a vesnice Abaja, Aruküla, Ervita, Jõeküla, Kalitsa, Kapu, Koidu, Ellavere, Kuusna, Laaneotsa, Liusvere, Merja, Norra, Preedi, Puhmu, Rõhu, Salutaguse, Santovi, Tammiku, Tudre, Udeva, Vahuküla, Valila, Vao, Visusti, Vuti a Väinjärve.\n\n"}
{"id": "286470", "url": "https://cs.wikipedia.org/wiki?curid=286470", "title": "Jiří Bělohlávek", "text": "Jiří Bělohlávek\n\nJiří Bělohlávek, CBE (24. února 1946 Praha – 31. května 2017) byl mezinárodně uznávaný český dirigent a pedagog. V roce 1994 založil Pražskou komorní filharmonii (dnes PKF – Prague Philharmonia) a na postu jejího šéfdirigenta působil až do roku 2005. V letech 1977–1990 byl také šéfdirigentem Symfonického orchestru hlavního města Prahy FOK. Od roku 1995 vyučoval na pražské Akademii múzických umění. Mezi jeho nejvýznamnější žáky patří dirigenti Jakub Hrůša a Marko Ivanović. V letech 2006–2012 působil v roli šéfdirigenta BBC Symphony Orchestra a od září 2012 převzal dirigentské vedení České filharmonie.\n\nMezi přední světové orchestry, s nimiž spolupracoval, patří mimo jiné Berlínská filharmonie, New York Philharmonic, Boston Symphony Orchestra. Pravidelně vystupoval na hudebních festivalech v Montreux, Perthu, Edinburghu či Tanglewoodu. V rámci dirigování oper řídil inscenace v Berlínské opeře, v Covent Garden, v newyorské Metropolitní opeře (\"Káťa Kabanová\", \"Evžen Oněgin\"), v pařížské Opeře Bastille (\"Rusalka\", \"Julietta\", \"Prodaná nevěsta\"), Vídeňské státní opeře a dalších. Mnoho let byl také prezidentem Mezinárodního hudebního festivalu Pražské jaro.\n\nJiří Bělohlávek směřoval svůj život k hudbě již od raného dětství, kdy zpíval v Kühnově dětském sboru pod vedením Markéty Kühnové. Studia dirigování započal na pražské konzervatoři, kde také studoval hru na violoncello, a pokračoval v nich na Akademii múzických umění. V roce 1970 se stal vítězem soutěže mladých dirigentů, v roce 1971 byl finalistou Mezinárodní dirigentské soutěže Herberta von Karajana. Bral mistrovské hodiny od Sergiu Celibidacheho, s nímž poté spolupracoval ve Stockholmu.\n\nPrvním významným hudebním tělesem, které vedl, byla v letech 1972–1978 Státní filharmonie Brno. Mezi lety 1977–1990 byl šéfdirigentem Symfonického orchestru hlavního města Prahy FOK. Dlouholetá spolupráce s Českou filharmonií, kde působil od roku 1981 jako stálý dirigent, vyvrcholila po sametové revoluci pozicí šéfdirigenta v letech 1990–1992.\n\nV roce 1994 založil Pražskou komorní filharmonii (dnes PKF – Prague Philharmonia), v jejímž čele stál až do roku 2005. Společně vystoupili mj. na festivalu BBC Proms. „Svému“ orchestru byl věrný až do konce života jako významný podporovatel, pravidelný host koncertních sezon a prezident Nadace PKF. Vpravdě symbolicky se s PKF po 23 letech spolupráce uzavřela umělecká cesta Jiřího Bělohlávka dne 7. května 2017 v Poličce na jeho posledním koncertě.\n\nZa nahrávku 3. a 4. symfonie Bohuslava Martinů s Českou filharmonií byl nominován na cenu Grammy za rok 2005.\n\nOd roku 1977 spolupracoval s operou Národního divadla kde v roce 1984 debutoval s \"Řeckými pašijemi\" Bohuslava Martinů. Od roku 1994 byl hlavním hostujícím dirigentem Národního divadla. K vlastnímu nastudování dostal na první české scéně premiérovou příležitost s \"Její pastorkyní\" Leoše Janáčka v roce 1997. Mezi další inscenace patří mj. Carmen, Čertova stěna, Rusalka či Osud od Leoše Janáčka.\n\nV roce 2004 debutoval v newyorské Metropolitní opeře, kde převzal po Charlesi Mackerrasovi jeho nastudování Janáčkovy opery \"Káťa Kabanová\" z roku 1991. Dále zde v roce 2007 řídil Janáčkovu Její pastorkyňu (\"Jenůfu\"), v roce 2009 Čajkovského \"Evžena Oněgina\" a Dvořákovu \"Rusalku\". V roce 2012 další Janáčkovu operu – \"Káťu Kabanovou\".\n\nV rámci své kariéry dále spolupracoval mj. s pařížskou Operou Bastille (Rusalka, Julietta, Prodaná nevěsta), londýnskou operou v Covent Garden, na festivalu v Glyndebourne (Její pastorkyňa, Tristan a Isolda). V roce 2016 nastudoval Její pastorkyňu také v San Francisco Opera.\n\nV letech 2006–2012 působil jako šéfdirigent londýnského BBC Symphony Orchestra, u něhož debutoval v roce 1995 uvedením \"Eposu o Gilgamešovi\" od Bohuslava Martinů a vysloužil si na pět let roli hlavního hostujícího dirigenta. Na konci roku 2007 zaujalo jeho dirigování ojedinělého berlínského uvedení kompletního cyklu symfonických básní Bedřicha Smetany \"Má vlast\", za pultem Berlínských filharmoniků.\n\nZa dobu svého angažmá řídil třikrát (2007, 2010, 2012) populární závěrečný koncert festivalu BBC Proms – Last Night of the Proms a byl vůbec prvním umělcem z neanglofonní země, jemuž byl tento prestižní úkol svěřen. V Londýně v července 2010 v rámci otvíracího koncertu stejného festivalu, BBC Proms, úspěšně v rámci oslav 150. výročí Mahlerova narození provedl jeho Symfonii č. 8 se Symfonickým orchestrem BBC. Se svým působením v symfonickém orchestru BBC se rozloučil v rámci finálního večera BBC Proms v roce 2012. \n\nV dubnu 2012 mu byl udělen Řád britského impéria (Commander, CBE), za „službu hudbě“. \n\nV září 2012 se ujal funkce šéfdirigenta a hudebního ředitele České filharmonie. Pod jeho taktovkou orchestr vystoupil mimo jiné v newyorské Carnegie Hall, v sále Berlínské filharmonie či v Royal Albert Hall v rámci hudebního festivalu Proms. V dubnu 2014 nahrál s Českou filharmonií kompletní edici všech devíti symfonií Antonína Dvořáka u prestižního hudebního vydavatelství Decca. Tato nahrávka, jež také obsahuje Dvořákův houslový, cellový a klavírní koncert, je považována za \"novou kanonickou verzi této části Dvořákova díla\".\n\nV rámci koncertů České filharmonie se Bělohlávek snažil prosazovat a propagovat díla českých skladatelů, především poté Bohuslava Martinů, Leoše Janáčka, Otakara Ostrčila či Josefa Bohuslava Foerstera. Rád také do programů zařazoval méně známá díla Antonína Dvořáka a Bedřicha Smetany.\n\nDne 22. února 2016 mu Akademie múzických umění v Praze udělila čestný doktorát.\n\nDne 1. ledna 2017 prodloužil svou smlouvu s Českou filharmonií až do sezóny 2021/22 a v té souvislosti uvedl, že by mělo jít o jeho finální angažmá.\n\nDne 31. května 2017 zemřel po dlouhé nemoci.\n\nDne 18. června 2017 se v pražském Rudolfinu konal smuteční koncert na jeho počest. Při této příležitosti zaznělo Stabat Mater Antonína Dvořáka v provedení České filharmonie pod taktovkou Bělohlávkova žáka, dirigenta Jakuba Hrůši. Pěveckých sól se ujali Kateřina Kněžíková (soprán), Kateřina Jalovcová (mezzosoprán), Pavel Černoch (tenor), Jan Martiník (bas), kteří vystoupili společně s Pražským filharmonickým sborem pod vedením Lukáše Vasilka. \n\n\n"}
{"id": "286476", "url": "https://cs.wikipedia.org/wiki?curid=286476", "title": "Roosna-Alliku (obec)", "text": "Roosna-Alliku (obec)\n\nObec Roosna-Alliku (estonsky Roosna-Alliku vald) je samosprávná jednotka estonského kraje Järvamaa, zahrnující městečko Roosna-Alliku a dvanáct okolních vesnic.\n\n"}
{"id": "286478", "url": "https://cs.wikipedia.org/wiki?curid=286478", "title": "Drizzt Do'Urden", "text": "Drizzt Do'Urden\n\nDrizzt Do'Urden je fiktivní postava z románů Forgotten Realms (Ztracená království) spisovatele Roberta Anthony Salvatoreho. Pojednává se o něm především v řadě \"Legendy o Drizztovi\", která víceméně udává dějovou linii Salvatoreho příběhů. Drizzt je drow (temný elf), příslušník rodu Do'Urden, který vyniká tím, že na rozdíl od ostatních příslušníků své rasy (snad až na jeho otce Zaknafeina) velmi dbá na svůj kodex cti a snaží se odloučit od zvrhlých zvyků svého druhu, kterými je z těchto důvodů nepochopen a zavrhován. Je také znamenitým bojovníkem a měl po Zaknafeinovi nastoupit na místo bojového mistra rodu.\n\nOtec - oficiálně je jím Rizzen(patron rodu Do´Urden), ale každý ví, že je to Zaknafein Do'Urden,nejlepsi šermíř v Menzoberranzanu\nMatka - Matrona rodu Do'Urden Zlovůle\n\nBratři:\nNalfein Do'Urden - první syn rodu; při Drizztově narození byl zavražděn Dininem\nDinin Do'Urden - druhý syn rodu\n\nSestry:\nMaya Do'Urden - nejmladší dcera Matrony Zlovůle\nVierna Do'Urden - druhá nejmladší dcera Matrony Zlovůle; vychovávala Drizzta, další Zaknafeinovo dítě\nBriza Do'Urden - nejstarší a nejoblíbenější dcera Matrony Zlovůle\n\nVe všech knihách řady \"Legendy o Drizztovi\", chronologicky:\nDR - počítání roků ve světě Forgotten Realms\n\n\"Domovina (Homeland, 1990)\" - popisuje Drizztovo dětství a život mezi drowy\n\"Vyhnanství (Exile, 1990)\" - popisuje Drizztův život v Temných říších\n\"Útočiště (Sojourn, 1991)\" - pojednává o Drizztově životě na povrchu\n\n\"The Fires of Narbondel\" - krátký příběh z Temných říší, hlavním charakterem je sice Zaknafein, ale Drizzt má vedlejší roli\n\n\"Magický Krystal (The Crystal Shard, 1988)\" - odehrává se v Desetiměstí a jeho okolí, kniha popisuje válku s Akarem Kesselem a seznámení s Wulfgarem\n\"Stříbrné Prameny (Streams of Silver, 1989)\" - pojednává o hledání síní mitrilu\n\"Rubínový klenot (The Halfling's Gem, 1990)\" - příběh o Drizztově a Wulfgarově výpravě za záchranou Regise\n\n\"Dark Mirror\" - povídka\n\n\"Odkaz (The Legacy, 1992)\"\n\"Bezhvězdná noc (Starless Night, 1993)\"\n\"Obklíčeni temnotou (Siege of Darkness, 1994)\"\n\"Cesta k úsvitu (Passage to Dawn, 1996)\"\n\n\"Tichá čepel (The Silent Blade, 1998)\"\n\"Páteř světa (The Spine of the World, 1999)\"\n\"Servant of the Shard (2000)\" - je také první knihou v sérii \"The Sellswords\"\n\"Mečové moře (Sea of Swords 2001)\"\n\n\"Tisíc orků (The Thousand Orcs, 2002)\"\n\"Osamělý Drow (The Lone Drow, 2003)\"\n\"Dva Meče (The Two Swords, 2004)\"\n\n\"The Dowry\" - povídka\n\"Comrades at Odds\" - povídka\n\n\"Král orků (The Orc King, 2007)\"\n\"Král pirátů (The Pirate King, October 2008)\"\n\"Král duchů (The Ghost King, October 2009)\"\n\n\"Gauntlgrym (Gauntlgrym, October 2010)\"\n\"Letohrad (Neverwinter, October 2011)\n\"Charonův spár (Charon's Claw, August 2012)\n\"Poslední hranice (The Last Threshold, March 2013)\"\n\n\"Společníci (The Companions, 2013)\"\n\n\"Noc Lovce (Night of the Hunter, 2014)\"\n\"Vzestup krále (Rise of the King, 2014)\"\n\"Pomsta železného trpaslíka (Vengeance of the Iron Dwarf, 2015)\"\n\nNěkteré knihy o Drizztovi byly vydány i jako komiks.\n"}
{"id": "286480", "url": "https://cs.wikipedia.org/wiki?curid=286480", "title": "Ekonomický intervencionismus", "text": "Ekonomický intervencionismus\n\nEkonomický intervencionismus (také státní intervencionismus) je perspektivou hospodářské politiky, která upřednostňuje vládní zásah do tržního hospodářství, či regulaci ekonomických procesů v zemi k nápravě selhání trhu a podpoře obecného blahobytu lidí. Intervence je tomto směru opatření vlády nebo mezinárodní instituce v tržním hospodářství usilující ovlivnit ekonomiku nad rámec základní možné regulace.\n\nHospodářské zásahy tohoto druhu mohou být zaměřeny na různé politické nebo ekonomické cíle, jako je podpora hospodářského růstu, či zaměstnanosti, navyšování mezd, regulace cen, podpora rovnosti příjmů, řízení peněžních zásob a úrokových sazeb, zvýšení zisku nebo řešení selhání trhu. Intervence státu mají obvykle podobu ochranných cel nebo subvencí, krajním příkladem intervence je zestátňování podniků a bank.\n\nTeorie, jež takové zásahy pokládá za vhodné nebo dokonce nutné, je makroekonomická teorie Keynesiánství. Tento ekonomický směr vidí příčiny nestability tržní kapitalistické ekonomiky v nedostatečné agregátní poptávce a nadbytečné výrobě.\n\nTuto teorii vyložil John Maynard Keynes (1883 – 1946) ve své knize Obecná teorie zaměstnanosti, úroku a peněz z roku 1936. Jeho dílo započalo po ekonomické krizi 20. století (známé jako Velká deprese) v druhé polovině 30. let Keynesiánskou revoluci ekonomiky. Ekonomickou krizi měly podle Keynese řešit zásahy do ekonomiky poptávkou státního aparátu. Poptávka prostřednictvím výdajů ze státního rozpočtu měla vést k podněcování investic, které by uspokojily agregátní poptávku, a zároveň by s navýšenou spotřebou nárůst zaznamenala i zaměstnanost.\n\nKeynes uznával efektivitu tržního mechanismu v alokaci potřebných zdrojů. Dle něj však tyto tržní systémy mají ve vývoji tendenci k nestabilitě, či cykličnosti a \"v jistých situacích selhávají či nejsou dostatečné na to, aby samy odstranily ekonomické nešvary. Keynes usuzoval, že státní intervence do investic může znamenat oživení ekonomiky a pomůže tak boji s recesí.\"\n\nEkonomický přístup prosazující ekonomické intervence státu, převládal až do počátku 70. let 20. století, kdy nastala krize intervencionistické politiky a ekonomická stagnace, která prokázala neúčinnost tehdejší Keynesovy hospodářské politiky.\n\nTermín \"intervence\" v negativním spojení je užíván zastánci liberalismu a principu laissez faire. Liberálové a jiní zastánci volného trhu nebo ekonomiky laissez-faire obecně považují vládní zásahy za škodlivé, jsou přesvědčeni o neschopnosti vlády efektivně řídit ekonomické záležitosti. Dle nich mají vládní úředníci tendenci hledat větší sílu, autoritu, moc a peníze, a tato snaha se často projevuje formou ekonomického intervencionismu.\n\nNa druhé straně marxisté často cítí, že vládní programy v oblasti sociálního zabezpečení mohou zasahovat, pakliže docílí svržení kapitalismu a jeho nahrazení socialismem, protože sociální stát dělá kapitalismus pro průměrného pracovníka tolerantnější. Socialisté často kritizují intervencionismus jako neudržitelný a pravděpodobně způsobující větší ekonomické zkreslení v dlouhodobém horizontu. Z tohoto pohledu by jakýkoli pokus o \"zaplnění\" protikladů kapitalismu vedl k narušení hospodářství jinde, takže jediným skutečným a trvalým řešením je zcela nahradit kapitalismus socialistickým hospodářstvím.\n\nModerní liberálové (ve Spojených státech) a současní sociální demokraté (v Evropě), spolu se středopravicovými skupinami, jako jsou gaullisté a či křesťanští demokraté, jsou však nakloněni k intervencionismu a státní ekonomické intervenci. Jedná se totiž o důležitý prostředek podpory větší rovnosti příjmů, sociálního blahobytu, společenského řádu a stability.\n\nNacionalisté a konzervativci vnímají ekonomický intervencionismus jako prostředek k ochraně moci a bohatství země nebo jejího lidu, obzvláště díky výhodám, které poskytuje průmyslové odvětví.\n\nÚčinky vládního ekonomického intervencionismu jsou značně zpochybňovány. Autority, které by měly být zodpovědné za regulaci trhu usilují o hospodářskou liberalizaci, nejsou tak konsistentní v uzavírání trhů. V západních zemích vládní úředníci teoreticky zvažují poměr ztrát a přínosů státního zásahu pro obyvatelstvo. V jistých případech však podléhají nátlaku třetí, soukromé strany a jsou nuceny přijmout státní opatření.\n\nSnaha státních aparátů a institucí jako je například Mezinárodní měnový fond či Světová banka o liberalizaci trhu v rámci restrukturalizace ekonomiky Latinské Americe vedla až k \"difúzi regulačních orgánů\". Latinská Amerika v 80. letech prošla dluhovou krizí a hyperinflací (v letech 1989 a 1990). Tyto mezinárodní zainteresované organizace omezily ekonomickou páku státu a zavázali jej ke spolupráci.\n\nDva klíčové intervenční faktory, které podnítily ekonomický pokrok v Argentině, bylo podstatné zvyšování privatizace a zřízení měnové rady. Po několika projektech a neúspěšných pokusech se však intervence v Argentině zastavily.\n\nTo svědčí o tom, že globální instituce, včetně Mezinárodního měnového fondu a Světové banky, podněcují a šíří otevřenost ke zvýšení zahraničních investic a hospodářského rozvoje na místech včetně Latinské Ameriky.\n\nIntervence pro hospodářský rozvoj jsou na uvážení a vlastní zájem zúčastněných stran. Pro představu během dluhové krize v roce 2008; vláda a mezinárodní instituce nepodpořily státním zásahem krachující, tehdy 4. největší investiční banku Ameriky poskytující globální finanční služby, Lehman Brothers, což vedlo až k jejímu krachu.\n\nO několik dní později, když AIG (Americká nadnárodní finanční a pojišťovací společnost) byla také na pokraji zhroucení, stát vynaložil veřejné peníze pro její záchranu. Tyto korporace totiž mají vzájemně propojené zájmy se státem a jsou na sobě závislé.\n\nV Japonsku je abenomika forma ekonomického zásahu státu předsedy vlády Šhinza Abeho, směřující k obnově bývalé slávy země z dob globalizace její ekonomie.\n\nZásadním odpůrcem intervencionismu byl německo-americký ekonom Ludwig von Mises, nejslavnější kritik státních zásahů do ekonomiky. Svoji kritiku popsal v des Intervencionismus, kde ukázal na zhoubné důsledky státních zásahů do hospodářství.\n\n"}
{"id": "286481", "url": "https://cs.wikipedia.org/wiki?curid=286481", "title": "Raleigh (Severní Karolína)", "text": "Raleigh (Severní Karolína)\n\nRaleigh je hlavní město amerického státu Severní Karolína a ve státu druhé největší, za městem Charlotte. Žije v něm více než 370 tisíc obyvatel. Má přezdívku \"Dubové město\" pro velké množství zde rostoucích dubů.\n\nO tom, že na místě Raleigh vznikne nové hlavní město Severní Karolíny, bylo rozhodnuto v roce 1788, oficiální zakládací akt proběhl v roce 1792. Město získalo jméno po Walteru Raleighovi.\n\nVe městě je hlavní světové sídlo společnosti Red Hat.\n\nPodle sčítání lidu z roku 2010 zde žilo 403 892 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 11,3 % populace.\n\n\n\n"}
{"id": "286482", "url": "https://cs.wikipedia.org/wiki?curid=286482", "title": "Volby do České národní rady 1990", "text": "Volby do České národní rady 1990\n\nVolby do České národní rady 1990 se uskutečnily v pátek 8. června a sobotu 9. června. O 200 míst v České národní radě se ucházelo 13 stran a hnutí. Ve volbách zvítězilo Občanské fórum, zastoupení v ČNR získali ještě komunisté, Moravané a křesťanští demokraté.\n\nHlasování se zúčastnilo 96,79 % oprávněných voličů, z nichž 98,73 % (7 211 047) hlasovalo platně.\n\nTabulka zahrnuje pouze subjekty, které získaly více než 2 % hlasů.\n\n"}
{"id": "286483", "url": "https://cs.wikipedia.org/wiki?curid=286483", "title": "Strom bódhi", "text": "Strom bódhi\n\nStrom bódhi, také Strom osvícení či Strom probuzení, je fíkusovitý strom (\"Ficus religiosa\"), pod kterým podle buddhistické tradice dosáhl Buddha Gautama probuzení (skt. \"bódhi\"). Mělo k němu dojít přibližně před 2 500 lety v Bódhgaji. U tohoto místa brzy vyrostl Chrám Mahábódhi, který dnes patří k vůbec nejnavštěvovanějším buddhistickým poutním místům. \n\nU každého chrámu na ostrově roste tento druh stromu, považován za jeden ze tří posvátných objektů symbolizujících Buddhu. Dalším symbolem je \"stúpa\" nebo hemisférické budovy skrývající pozůstatky Buddhy. Posledním symbolem je obraz Buddhy v \"budu ge\" či \"vihara ge,\" . Všechny stromy bódhi jsou považovány za blízké příbuzné stromu bódhi v Anuradhapuře, zasazenému ve 3. století př. n. l. Stal se nedílnou součástí buddhistických rituálů a je spojován s životem Buddhy a tím i vírou v jeho magickou moc. Buddhisté věří, že právě strom bódhi má tu největší moc ze všech stromů po celém světě. Samotný název b\"ódhi\" je užíván buddhisty k rozlišení jeho dvou významů, a to označení stromu \"ficus religiosa\" a strom pod kterým Siddhártha Gautama došel k osvícení. \n\nKoloběh samotného života stromu, narození, růst i jeho smrt vzhledem k buddhistické mytologii a tradici je zahalen tajemstvím a je mu přikládána prastará magická moc. Nejčastěji je vyobrazován na malbách, rytinách či soškách s Buddhou. \n\nStrom v Bódhgaja byl zničen králem Puspyamitrou ve 2. století před n. l. během období potlačování buddhismu a strom zasazený po něm, nejspíše jeho potomek, byl opět zničen králem Sassankou na začátku 7. stol. n. l. Na stejném místě však mnišská sangha vypěstovala strom nový z odnože původního stromu. Ten byl však v 19. století zničen bleskem. V současné době se v Bódhgaji nachází strom vypěstovaný ze srílanského výhonku stromu. Strom na Srí Lance je vypěstován z odnože původního stromu, který sem byl přenesen díky misijnímu působení za doby vlády krále Ašóky. \n\nZe semen Fíkovníku posvátného se vyrábějí korálky užívané k modlitbám. Jsou považovány za posvátné vzhledem k Buddhovi a jeho osvícení. Listy jsou používány na léčbu různých neduhů, například zánětu středního ucha. Považuje se za analgetikum a má protizánětlivé účinky. Je prokázáno, že významně pomáhá při léčbě úplavice, jakož i různým onemocněním močových cest.\n\n"}
{"id": "286487", "url": "https://cs.wikipedia.org/wiki?curid=286487", "title": "Tiffani Thiessen", "text": "Tiffani Thiessen\n\nTiffani Thiessen, celým jménem Tiffani Amber-Thiessen (* 23. ledna 1974 Long Beach, Kalifornie) je americká televizní a filmová herečka a také producentka. Je známa svou rolí Valerie Malonové v \"Beverly Hills 90210\".\n\nDlouhou dobu si říkala celým jménem Tiffani Amber-Thiessen nyní pouze Tiffani Thiessen. V roce 1987 získala titul Miss America Junior.\n\nBěhem natáčení seriálu Beverly Hills 90210 se seznámila a 7 let žila s hercem Brianem Austinem Greenem. 9. července 2005 se provdala za herce Bradyho Smithe.\n\n\n"}
{"id": "286488", "url": "https://cs.wikipedia.org/wiki?curid=286488", "title": "Milan Černohouz", "text": "Milan Černohouz\n\nMilan Černohouz (* 20. dubna 1943 v Kolíně) je český zpěvák a podnikatel. Od roku 1966 působil jako hlavní zpěvák v Orchestru Gustava Broma, dále vystupoval také s rozhlasovým Orchestrem studio Brno, kde s oběma orchestry v průběhu let natočil asi 900 různých písní. Je považován za všestranně nadaného zpěváka schopného zpívat jakoukoliv píseň z žánru populární hudby.\n\nV dětství působil ve známém libereckém dětském pěveckém sboru Severáček, vedeného sbormistrem Milanem Uherkem a jeho ženou paní Jiřinou Uherkovou. V roce 1976 až 1982 vystudoval dálkově zpěv na brněnské konzervatoři. Byl též častým hostem koncertních pořadů Hany a Petra Ulrychových. Vystupoval pravidelně se zpěvačkou Vladěnou Pavlíčkovou, účastnil se i hudebních festivalů Bratislavská lyra a Děčínská kotva.\n\nOd roku 1987 působí v Praze, kde kromě swingu zpívá i jihočeské lidové písně s dechovou kapelou Veselka, se kterou natočil již několik desítek kompaktních disků.\n\nOd roku 1993 se také aktivně věnuje podnikání, kde si v Praze 2 otevřel \"uměleckou\" vinárnu \"U stréců\", českým televizním divákům je tento noční podnik znám hnedle ze šesti televizních silvestrovských pořadů.\n\n\n\n"}
{"id": "286492", "url": "https://cs.wikipedia.org/wiki?curid=286492", "title": "Volby do České národní rady 1971", "text": "Volby do České národní rady 1971\n\nVolby do České národní rady 1971 proběhly 26. a 27. listopadu 1971.\n\nVe volbách mohlo volit celkem 7 250 648 oprávněných voličů. \n\nZ 200 členů (poslanců) ČNR bylo:\n\npodle profese:\n\npodle let:\n\npodle stranické příslušnosti:\n\n\n"}
{"id": "286497", "url": "https://cs.wikipedia.org/wiki?curid=286497", "title": "IAMX", "text": "IAMX\n\nIAMX je sólový projekt hudebníka Chrise Cornera založený v roce 2003. Na svém kontě má zatím čtyři studiová alba – \"Kiss + Swallow\", \"The Alternative\", \"Kingdom of Welcome Addiction\", \"Volatile Times\" a jedno remixové \"Your Joy Is My Low Remixes\".\n\nChris Corner má v Česku silnou fanouškovskou základnu, která se po vydání alba \"The Alternative\" stále zvětšuje. Koncertují u nás tedy poměrně často, v roce 2007 jste je mohli slyšet v pražské Lucerně, brněnské Flédě nebo na festivalu Hrachovka. V roce 2016 vystoupil v pražském Rock Café, tento koncert kladně zrecenzoval web iREPORT.\n\nNázev IAMX ve spojení se jménem Chris Corner se poprvé objevil v létě 2003, kdy kapela Sneaker Pimps odehrála svůj poslední koncert roku (\"Nuke Festival\" v Rakousku). Veřejnosti bylo oznámeno, že skupinu čekají v brzké době velké změny. Tou největší byl odchod frontmana Sneaker Pimps Chrise Cornera k vlastnímu sólovému projektu. V repertoáru Sneaker Pimps bylo totiž spousta písní, které napsal on sám a které měly spojitost s jeho osobním životem. Corner tedy začal pracovat na své první desce, do jejího setlistu zařadil i některé tehdejší nové písně Sneaker Pimps (\"Naked But Safe\", \"Missile\", \"White Suburb Impressionism\"), jež vytvořil společně s Ianem Pickeringem. O pouhý měsíc později od posledního vystoupení se Sneaker Pimps předvedl svůj vlastní materiál naživo.\n\nProjekt IAMX se dále realizoval především v klubovému prostředí. Na debutové desce \"Kiss + Swallow\", již produkoval a nahrál Chris Corner zcela sám, je značný vliv hudby Sneaker Pimps, ovšem s úplně jinou atmosférou. Celkový zvuk alba je převážně elektronický a svými syntezátory a chytlavými beaty hodně připomíná hudbu 80. let, jenomže v jakémsi Chrisově moderním podání. Chris Corner přišel s jakousi vlastní zpovědí, které dal tajuplný nádech s nemalou špetkou energie a emocí. Obsah je sexuálně syntetický a ponuře melodický. Naživo zní skladby díky eroticky gymnastickému rozpětí hlasu Chrise Cornera a jeho frenetickému kytarovému zvuku velmi provokativně.\n\nChris Corner začal svoji hudbu prezentovat nejdříve v rodné Anglii (podzim 2003), do ostatních států Evropy a USA se dostal až v roce 2004. Své první turné završil na podzim 2004 koncertováním po Evropě (Francie, Benelux, Německo, Rakousko a nezapomněl ani na své fanoušky v ČR a na Slovensku). Na pódiu ho při koncertech doprovázela obměňující se skupina blízkých přátel a spolupracovníků (např. Sue Denim a Dee Plume z Robots in Disguise, Noel Fielding a Julian Barratt z komediální skupiny Mighty Boosh, James Cook ze skupiny Nemo či komička Julia Davis). Všechny show byly doplněné projekcí, která byla sestříhaná z domácích videí japonského porna a válčících hraček. Během vystoupení Chris zpočátku používal nasampleované automatické bicí a zvuky, které později vyměnil za živé kytary a klávesy. V roce 2005 už hráli i s bubeníkem.\n\nV roce 2005 se Chris upsal ke složení soundtracku pro francouzský film \"Les Chevaliers Du Ciel\", kde zabočil do tajů rockové hudby. Svou tentokrát trochu nesmělou elektroniku míchal z ostře naboosterovanými kytarami a \"nabuzeným\" melodickým zpěvem, se kterým mu občas v pozadí pomohla bývalá dlouholetá přítelkyně Sue Denim, jež dostala i roli hlavní vokalistky ve dvou pomalejších baladách.\n\nV lednu 2006 odjel Corner do Moskvy, kde se podílel na nahrávání dalších – hned dvou soundtracků najednou. Tím prvním je sci-fi snímek s názvem \"Paragraph 78\", druhý nese název \"Junk\". Po celou dobu skládání písní pro filmové účely Chris pomalu pracoval na své druhé desce \"The Alternative\". Datum jejího vydání bylo stanoveno na 28. dubna 2006.\n\nNemravná lyrika, prolínání pohlaví, milostné války a zvířecí instinkty kombinované s dráždivou, zpevněnou produkcí a nakažlivými melodiemi – to vše tvoří desku \"The Alternative\". Chris se i tentokrát nebál sáhnout do starých materiálů a vytáhnout na světlo světa pár starších písní. Album obsahuje například novou verzi písně \"After Every Party I Die\" nebo předělávku vlastní pianové podoby \"This Will Make You Love Again\".\n\nV pořadí 3. album s názvem Kingdom of Welcome Addiction bylo vydáno 19. května 2009. Chris Corner přirovnal Kingdom of Welcome Addiction k \"světu Disney postaviček s rtěnkou, dávkou cynismu a vtipu\". První album, ve kterém nevystupuje zpěvačka Sue Denim. Kingdom of Welcome Addiction obsahuje singly \"Think of England\", \"Tear Garden\" a \"My Secret Friend\".\n\n4. studiové album nese název Volatile Times. První oficiální termín vydání byl 4. březen 2011, avšak poté bylo vydání odloženo na 18. března 2011. Singl \"Ghost of Utopia\" měl premiéru na Radiu 1 již 23. ledna. 4. března dal Chris svým fanouškům \"dárek\" v podobě singlu \"Fire and Whispers\", který nechal zdarma ke stažení na oficiálních stránkách IAMX.\n5. studiové album se jmenuje The Unified Field a vyšlo 22.3.2013\n\n\n\n\n\n\n"}
{"id": "286498", "url": "https://cs.wikipedia.org/wiki?curid=286498", "title": "Provodov", "text": "Provodov\n\nObec Provodov se nachází v okrese Zlín ve Zlínském kraji. Žije zde obyvatel. Provodov leží ve Vizovické vrchovině, mezi Vizovicemi, Luhačovicemi a Zlínem, v kraji, kterému se říká Luhačovické Zálesí. Na jihu obec sousedí s osadou Pradlisko.\n\nPrvní písemná zmínka o obci pochází z roku 1412. Provodov je zde jmenován jako obec náležející ke hradu Světlov (dnes Starý Světlov).\n\nLegenda uvádí, že obec dostala jméno podle toho, že její obyvatelé se kromě zemědělství živili i jako doprovod pocestných přes obtížně schůdné hory. Pravděpodobnější však je, že jméno bylo odvozeno od rodového jména Provod nebo Provoda. Osada byla několikrát vypleněna tatarskými nájezdníky.\n\n\nNedaleko obce se nachází přírodní památka Čertův kámen.\n\n\n"}
{"id": "286501", "url": "https://cs.wikipedia.org/wiki?curid=286501", "title": "Fred Sonic Smith", "text": "Fred Sonic Smith\n\nFred „Sonic“ Smith (14. září 1949 – 4. listopadu 1994) byl americký kytarista punkové skupiny MC5. Později hrál s kapelou Sonic's Rendezvous Band, se kterou však nahrál jen jeden singl.\n\nSmith byl jednu dobu ženatý s punk rockovou zpěvačkou Patti Smithovou. Rocková skupina Sonic Youth si dala jméno právě podle Freda „Sonica“ Smithe.\n\n"}
{"id": "286503", "url": "https://cs.wikipedia.org/wiki?curid=286503", "title": "Pochod na Řím", "text": "Pochod na Řím\n\nPochod na Řím v roce 1922 byl státní převrat, pomocí kterého se Benito Mussolini se svojí stranou Partito Nazionale Fascista dostal k moci v Itálii. Konal se od 27. října do 29. října 1922.\n\nBenito Mussolini nejprve v březnu 1919 založil organizaci Fasci di Combattimento (bojové svazky). To bylo na začátku období zvaného \"biennio rosso\" („dvě rudá léta“). Sice ve volbách v listopadu 1919 vyhořel, ale do parlamentu se nakonec v roce 1921 dostal. Z části jeho příznivců se zformovala skupina zvaná \"squadristi\" (\"Černé košile\"). Ti také rozbili generální stávku, která začala v srpnu 1920 v továrně Alfa Romeo v Miláně. V listopadu 1920 byl zavražděn Giulio Giordani, pravicový městský zastupitel v Bologni, čehož squadristi využili jako záminky k potlačení rozmachu socialistů (ti mimo jiné zahrnovali silné anarchosyndikalistické křídlo), zvláště v údolí Pádu.\n\nOdbory byly rozpuštěny. Fašisté zahrnutí v Giolittiho Národní unii kandidovali ve volbách v květnu 1921 a získali 36 křesel. Mussolini se poté od Giolittiho odvrátil a pokusil se docílit dočasného uklidnění situace podepsáním paktu se socialisty v létě 1921. To zvedlo vlnu nevole ve fanatickém jádru jeho organizace, především mezi \"squadristi\" a jejich vůdci zvanými \"ras\". V červenci 1921 se Giolitti neúspěšně pokusil rozpustit \"squadristi\". Smlouva se socialisty dlouho nevydržela. V listopadu 1921 Mussolini přijal nacionalistický a konzervativní program a založil svoji stranu Partito Nazionale Fascista, honosící se v červenci 1922 700 000 členy. V srpnu byla spuštěna antifašistická generální stávka, ale strana Partito Popolare Italiano nevyužila možnosti a stávka byla fašisty potlačena. Když se Mussolini dozvěděl, že ministerský předseda Luigi Facta svěřil Gabrielu d'Annunzio organizaci velké demonstrace 4. listopadu 1922 k oslavě národního vítězství ve válce, rozhodl se pochodem urychlit proces eliminace možné konkurence.\n\nQuadrumvirát vůdců fašistické strany – Emilio De Bono, Italo Balbo, Michele Bianchi a Cesare Maria de Vecchi – zorganizoval pochod, zatímco Duce se držel opodál. Na přípravách se podíleli také generálové Gustavo Fara a Sante Ceccherini. Další ozbrojené síly zapojené do pochodu zahrnovaly Marquise Dino Perrone Compagni a Ulisse Igliori.\n\n24. října 1922 Mussolini deklaroval před 60 000 lidmi na fašistickém sjezdu v Neapoli: \"\"My se chceme stát státem!\"\", a potom odjel do Milána. Mezitím \"Černé košile\" zabraly téměř celou Pádskou nížinu. 26. října bývalý premiér Antonio Salandra varoval současného ministerského předsedu Luigiho Facta, že Mussolini požaduje jeho rezignaci a že se chystá pochodovat na Řím. Facta Salandrovi nevěřil a myslel si, že Mussolini bude vše řídit tiše v pozadí. Svou sílu mu však fašisté brzy ukázali: když se kolem Říma začaly objevovat fašistické vojenské jednotky, Luigi Facta (ten sice resignoval, ale stále byl fakticky u moci) vydal rozkazy ohledně obrany Říma. Leč král Viktor Emanuel III. odmítl podepsat rozkaz armádě a 28. října předal vládu do rukou Mussoliniho.\n\nPochod sice čítal necelých 30 000 lidí, ale král se obával spíše občanské války, kterou mohli squadristi vyvolat, zatímco ve fašismu neviděl až takovou hrozbu. Mussolini byl 29. října 1922 pověřen sestavením kabinetu, zatímco asi 25 000 \"Černých košil\" pochodovalo směrem k Římu. Mussolini tak právně dosáhl moci, a to v souladu se Statuto Albertino, italskou konstitucí. Pochod na Řím nebyl násilným dobytím moci, ale spíše přenosem moci v rámci konstituce, přenos vzniklý podlehnutím civilních úřadů v konfrontaci s fašistickým zastrašováním a víře měšťanstva, že bude možné s Mussolinim manipulovat.\n"}
{"id": "286504", "url": "https://cs.wikipedia.org/wiki?curid=286504", "title": "Nguyễn", "text": "Nguyễn\n\nNguyễn, někdy jen Nguyen, (vietnamská výslovnost ) je nejčastější vietnamské příjmení. Podle odhadů má přibližně 40 % Vietnamců toto příjmení. Má stejný znak jako velmi časté čínské příjmení Ruan (阮, tj. hudební nástroj podobný loutně) a východní asijské kultury ho označují za stejné příjmení.\n\n\n\n"}
{"id": "286507", "url": "https://cs.wikipedia.org/wiki?curid=286507", "title": "Ninh Binh", "text": "Ninh Binh\n\nNinh Binh (vietnamsky \"Ninh Bình\") je hlavní město stejnojmenné provincie Ninh Binh. Nachází se v deltě Rudé řeky v severním Vietnamu, 93 kilometrů jižně od Hanoje.\n\nMěsto má rozlohu 4836,49 hektarů a 130 517 obyvatel. Žijí zde převážně etničtí Vietové.\n\n"}
{"id": "286509", "url": "https://cs.wikipedia.org/wiki?curid=286509", "title": "Scheele", "text": "Scheele\n\nScheele může být:\n\n\n\n"}
{"id": "286511", "url": "https://cs.wikipedia.org/wiki?curid=286511", "title": "Vlkanov (okres Domažlice)", "text": "Vlkanov (okres Domažlice)\n\nObec Vlkanov se nachází v okrese Domažlice v Plzeňském kraji. Leží deset kilometrů severozápadně od Domažlic a dva kilometry jižně od Poběžovic. Žije v ní obyvatel.\n\nPrvní písemná zmínka o obci pochází z roku 1361.\n\nPočátkem roku 2012 zde žilo 129 obyvatel, o šest let dříve jich bylo 121.\n\n"}
{"id": "286513", "url": "https://cs.wikipedia.org/wiki?curid=286513", "title": "Mladí sociální demokraté", "text": "Mladí sociální demokraté\n\nMladí sociální demokraté, z. s. (MSD) jsou mládežnický, samostatný a nezávislý spolek sociálně demokratické orientace. Členem se může stát občan EU ve věku od patnácti do pětatřiceti let, který sdílí sociálně demokratické ideály svobody, demokracie, solidarity, sociální spravedlnosti a širší ekologické etiky. Mladí sociální demokraté usilují o společnost svobodných lidí, společnost práva a vzdělání, která chce mladým lidem nabídnout alternativu ke stávajícím problémům, oslovit je vizí nové spravedlivější a prosperující společnosti založené na tradičních evropských hodnotách, svobodě jednotlivce a kooperující společnosti a státu s širokou participací občanů na věcech veřejných. MSD úzce spolupracují s Českou stranou sociálně demokratickou a jsou členy Mezinárodní unie socialistické mládeže (IUSY) a organizace Mladí evropští socialisté (YES). Občasníkem Mladých sociálních demokratů je časopis Ventil.\n\nVrcholným orgánem MSD je Sjezd, který se koná pravidelně každý rok. Co dva roky je Sjezd volební, kde delegáti volí sedmičlenné předsednictvo. Mezi volebními Sjezdy je vrcholným orgánem Ústřední rada MSD, která je složená z Předsednictva MSD a z delegátů, kteří byli zvoleni jednotlivými kraji.\n\nZákladní organizační jednotkou jsou Krajské kluby, které mají působnost na území celého kraje. Dobrovolnou jednotkou jsou pak Místní kluby.\n\nJádrem činnosti MSD je vzdělávání mladých lidí prostřednictvím seminářů, přednášek a diskusí, jež jsou pořádány jak v rámci této organizace, tak na půdě středních a vysokých škol. Důležitou součástí činnosti je i pořádání sportovních a volnočasových aktivit, charitativní projekty i spolupráce se zahraničními partnery.\n\nPatnáctý volební sjezd MSD se uskutečnil v hlavním městě Praze ve dnech 2. - 3. září 2016. Předsedou organizace byl zvolen Radek Hlaváček, statutární místopředsedkyní Lenka Peterová, místopředsedkyní pro hospodaření Markéta Zahradníčková, místopředsedou pro zahraničí Matouš Hruška a řadovými místopředsedy se stali Jakub Malačka, Radka Maděrová a Andrea Ioele. Předsedkyní ústřední kontrolní komise se stala Kateřina Peštová.\n\nVe dnech 5. – 7. září 2014 se konal ve Frýdku-Místku v pořadí již XIV. Sjezd Mladých sociálních demokratů v klíči 1:1 (tzn. každý člen MSD měl hlas rozhodující). Poprvé v historii organizace, která v roce 2015 bude slavit 25 let, se stala předsedkyní žena – Lucie Válová. Za 1. místopředsedkyni byla zvolena Kristýna Šircová. Místopředsedkyní pro zahraničí se poté stala Vendula Havlíková a řadovými místopředsedy Vladimír Novák, Tomáš Meisner, Petr Orieščík a Lenka Peterová. Staronovým předsedou ÚKK byl zvolen František Střída.\n\nMladí sociální demokraté si schválili i Programové zásady, kde se například vyjádřili pro plošný zákaz kouření ve veřejných prostorech, podporu dětských skupin, absolutní zákaz heren, rozvoj duálního vzdělávání, daňové slevy při zaměstnávání absolventů či adopci dětí homosexuálním párům.\n\nVe dnech 7.–8. září 2012 se konal v Plzni XIII. Sjezd Mladých sociálních demokratů, na kterém bylo zvoleno vedení MSD pro následující dva roky a schválena nová podoba Stanov. Během diskuse delegáti Sjezdu ostře odsoudili politiku současného pravicového kabinetu, zejména se tvrdě postavili proti zápisnému na veřejných vysokých školách, druhému pilíři důchodové reformy a církevním restitucím. Pozici předsedy MSD obhájil zastupitel hl. m. Prahy Lukáš Kaucký, funkci 1. místopředsedy pak tajemník předsedy ČSSD Petr Šelepa, místopředsedou pro zahraničí byl zvolen tajemník delegace ČSSD v Evropském parlamentu Stijn Croes. Dalšími místopředsedy byli zvoleni Tomáš Meisner, Lucie Válová, Marie Nenutilová a Pavel Machala, předsedou Ústřední kontrolní komise se stal František Střída.\n\n\n"}
{"id": "286515", "url": "https://cs.wikipedia.org/wiki?curid=286515", "title": "FC Zbrojovka Brno", "text": "FC Zbrojovka Brno\n\nFC Zbrojovka Brno je český fotbalový klub sídlící v největším moravském městě Brně. Svoje domácí zápasy hraje na stadionu ve čtvrti Královo Pole. Od sezóny 2018/19 působí ve druhé nejvyšší české fotbalové soutěži.\n\nZaložen byl v roce 1913 synem mlynáře Cyrilem Lacinou pod názvem SK Židenice. Byl historicky prvním moravským účastníkem (1933/34) i mistrem (1977/78) československé nejvyšší soutěže. Zlatou éru klub prožil v sedmdesátých letech, kdy Zbrojovka Brno získala svůj první a dosud jediný titul v historii. Poté, co na začátku devadesátých let 20. století skončila podpora ze strany podniku Zbrojovka Brno, se díky podnikateli Lubomíru Hrstkovi (bývalý prvoligový hokejista Komety Brno) stabilizovala finanční situace klubu, který se nato přejmenoval ze Zbrojovky na Boby Brno (podle Hrstkovy přezdívky). Klub skončil v sezóně 1994/95 na třetím místě a v období 1993–2000 stanovil stále trvající rekordy v návštěvnosti nejvyšší soutěže.\n\nPo uzavření legendárního stadionu Za Lužánkami se klub v říjnu 2001 přesunul na mnohem menší zrenovovaný Městský fotbalový stadion Srbská, bývalý stadion „Královopolské“ a „Morendy“ s kapacitou 12 550 diváků. Kromě jednoho druholigového ročníku zde hrával 1. ligu. Od přesunu si klub nejlépe vedl v sezonách 2006/07 (5. místo), 2007/08 (4. místo) a 2015/16 (6. místo). Sezóna 2017/18 přinesla brněnskému klubu opětovný sestup do druhé fotbalové ligy.\nDne 14. ledna 1913 založil Cyril Lacina na ustavující schůzi v hostinci U Machů (dnes Brno-Židenice, Kosmákova 49) klub SK Židenice. Už ve dvacátých letech minulého století se mohl židenický klub pochlubit mnohatisícovými návštěvami a v roce 1926 přišly první dva velké úspěchy, po titulu Mistra Moravy i titul amatérského mistra Československa. V sezoně 1932/33 klub poprvé startoval mezi profesionály, vyhrál 2. nejvyšší soutěž a kvalifikoval se do nejvyšší soutěže jako první moravský klub v její historii. Logicky se tak stal i historicky 1. brněnským účastníkem nejvyšší soutěže (dále SK Moravská Slavia Brno - 1935/36, ZSJ MEZ Židenice - 1952, Rudá hvězda Brno - 1957/58 a TJ Spartak KPS Brno - 1961/62). Klub také startoval ve Středoevropském poháru, meziválečné obdobě Ligy Mistrů.\n\nPo druhé světové válce se klub SK Židenice přejmenoval na Zbrojovku Brno. Roku 1953 byl otevřen stadion Za Lužánkami, který byl později rozšířen až na kapacitu 50 000 diváků. V 50. letech se pohybovala Zbrojovka mezi druhou a třetí nejvyšší soutěží, návrat do československé ligy přišel až v 60. letech po sloučení s Rudou hvězdou. Nejslavnější kapitoly své fotbalové historie psala Zbrojovka ve druhé polovině sedmdesátých let. Období úspěchů přišlo s trenérem Josefem Masopustem, jenž během čtyřletého působení v Brně vybojoval s týmem v sezoně 1977/78 dosud jediný prvoligový mistrovský titul. O rok dříve se stal Karel Kroupa nejlepším fotbalistou Československa.\n\nPo sérii úspěchů ale přišlo v roce 1983 krizové údobí, které vyvrcholilo sestupem do druhé ligy. Teprve po šesti sezónách marných pokusů se podařilo Zbrojovce Brno, pod vedením trenéra Františka Cipra, v roce 1989 vrátit do nejvyšší soutěže. Po dvou letech však přišel další, tentokrát už pouze roční pád do druhé ligy.\n\nOd roku 1991 se stal majitelem klubu podnikatel Lubomír Hrstka a přejmenoval klub na FC Boby Brno. Z období devadesátých let si fotbalisté FC Boby Brno vedli nejlépe pod vedením trenéra Petra Uličného, kdy v sezóně 1994/95 obsadili v nejvyšší soutěži třetí místo. Za zmínku stojí také sezona 1996/97, ve které skončil tým FC Boby Brno pod vedením Karla Večeři čtvrtý.\n\nLubomír Hrstka takřka co by neomezený vládce klubu po dlouhé době uvolnil prostředky pro nákup skutečně výrazných posil. Přišel slovenský reprezentační obránce Viliam Vidumský, drobný, ale zato skvělý středopolař Jan Maroši a do branky Luboš Přibyl. V létě 1994 přišel nový trenér Petr Uličný, který dostal za úkol dostat tým do horní poloviny tabulky nebo spíše zaútočit na její špici. V 9. kole přišlo po dlouhých 12 letech vítězství nad Spartou (3:1), které i přes páteční televizní přenos sledovalo 28 695 diváků. Hrdinou utkání se stal mladičký Marcel Cupák, který dal dva góly. Tentýž hráč dal dva góly o dvě kola později proti Drnovicím, které Boby před 24 779 diváky vyhrálo. Úspěšný podzim Boby zakončilo na 3. místě, když vyhrálo nad Chebem 6:0, v tomto zápase zaznamenal René Wagner hattrick. Plni očekávání zamířili fanoušci na 1. jarní kolo v němž Boby hostilo Slavii. Prohru 1:2 muselo strávit neuvěřitelných 34 770 diváků, přičemž průměrná návštěva na ostatních ligových zápasech se pohybovala okolo 5 000 diváků. 3. místo celek Boby i přes několik zbytečných ztrát uhájil a pronikl do Poháru Intertoto. V říjnu 1996 byl vytvořen divácký rekord české ligy, na zápas Boby Brno se Slávií přišlo 44 120 diváků. Na podzim 1997 si Boby zahrálo Pohár UEFA, nicméně po úspěšném předkole s Inkarasem Kaunas přišel v 1. kole debakl 1:6 na hřišti Rapidu Vídeň. Čestným úspěchem byla alespoň výhra v odvetě 2:0.\n\nV roce 2000 se stala hlavním sponzorem brněnského klubu firma Stavo Artikel, podle které nesl tři roky její název. V roce 2001 se klub přesunul ze stadionu Za Lužánkami na stadion Srbská. V roce 2002 tato firma klub opustila a tým se přejmenoval na 1. FC Brno. Pod novým vedením se tým dostal do semifinále Poháru Intertoto. Na úspěch v poháru Intertoto však brněnští fotbalisté nedokázali navázat a v sezoně 2003/2004 jen těsně unikli sestupu do druhé ligy - skončili na 14. místě. V sezoně 2005/2006 pak Brno skončilo na 12. místě se čtrnácti remízami. Výkony Brna měly v následujících letech vzestupnou tendenci. Po 5. místě v sezoně 2006/2007 dosáhlo Brno v sezoně 2007/2008 zatím nejlepšího bodového výsledku (55 bodů) od založení 1. české fotbalové ligy v roce 1993, klub zároveň postoupil do semifinále Poháru ČMFS. 1. FC Brno v této sezoně získalo za přestupy hráčů zhruba 200 milionů korun. Záložník Mario Holek odešel za 50 milionů do ukrajinského Dněpru Dněpropetrovsk a další záložník Luboš Kalouda pak za 130 milionů do PFC CSKA Moskva.\n\nI přes odchody Siegla, Kubáně, Pavlíka a konci kariéry Reného Wagnera vyhlásili majitelé klubu před sezonou 2008/09 za cíl postup do Ligy Mistrů, začátek sezony však poznamenal spor mezi Alešem Bestou, Markem Střeštíkem a trenérem Uličným. Po tomto incidentu byl Besta vyřazen z kádru a náhradou měl být bývalý reprezentant Marek Heinz (přišel za 5 mil. Kč), brněnští ovšem nedokázali navázat na své výkony z předešlé sezony a po remíze s Českými Budějovicemi byl trenér Petr Uličný odvolán. V zimě přišel trenér Miroslav Beránek, klub prodal do Slavie Aleše Bestu a koupil útočníky Zbyňka Pospěcha a Michaela Rabušice, Brno nakonec skončilo na 11. místě\n\nV létě 2009 odešli Heinz, Kuncl, Švejnoha, Lejsal, Živný a Střeštík, klub pro následující sezonu vsadil na trojici brazilských hráčů - k Eltonu Lirovi přibyli Leo a Dalmo. Ze Slavie přišel František Dřížďal, z Trenčína Juraj Križko a do týmu se vrátila klubová legenda Richard Dostálek. Po dobrém startu do soutěže však přišel opět útlum. V zimě odešel do Anderlechtu Brusel přibližně za 1 milion eur Lukáš Mareček. Klub posílili Martin Husár či Jan Kalabiška, ovšem slabé jarní výkony vyústily v odchod trenéra Beránka.\n\nDne 15. června 2010 byl název klubu změněn na FC Zbrojovka Brno a novým trenérem se stal Karel Večeřa. Vzhledem k úbytku financí v klubu (z role sponzora odešly firmy Skanska a OHL ŽS) se fanoušci nedočkali očekávaného posílení. Zbrojovka se od začátku sezony usadila na posledním místě tabulky, klubový management řešil situaci příchody Rýdela, Hudce, Michálka, Hamouze či Lejsala, jediným světlým momentem podzimu však byla rekordní výhra nad Slováckem 7:0. V zimě se klub rozhodl vsadit na mladé hráče, odešli tak mimo jiné dlouholeté opory Tomáš Polách a Jan Trousil. Mezi posilami nejvíce zaujal pozdější srbský reprezentant Stefan Mitrović. Zbrojovka však nadále sbírala body pouze ojediněle, Večeřa tedy rezignoval na místo trenéra. Nahradil jej René Wagner, pod jehož vedením začalo Brno postupně sbírat body. V předposledním kole však tým prohrál v přímém souboji o záchranu v Příbrami a po dvaceti letech sestoupil.\n\nSilnou stránkou klubu je výchova mládeže, v letech 2008–2012 si z odchovanců Zbrojovky odbyli ligovou premiéru Josef Šural, David Pašek, Lukáš Michna, Dominik Simerský, Lukáš Matyska či Daniel Přerovský.\n\nDne 15. května 2008 klub otevřel nové Tréninkové centrum mládeže v Brněnských Ivanovicích. Stavba trvala 2 roky a stále přes 140 milionů korun. V předchozích letech musely mládežnické týmy trénovat i hrát povětšinou na stadionech mimo Brno, fotbalová mládež se tedy konečně dočkala vlastního zázemí. V současné době je však areálu brněnského tréninkového centra vytýkána absence hřišť s přírodní trávou, což vede k tomu, že mládežnické týmy často trénují na hřištích menších brněnských klubů.\n\nBěhem léta 2008 byl položen vyhřívaný trávník na Městském fotbalovém stadionu v Srbské ulici. Byly také vypracovány plány na nový Fotbalový stadion Za Lužánkami. Podle návrhu Petra Hrůši měl stadion vyhovovat kategorii ELITE dle nařízení FIFA, na stadionu by se tedy mohla hrát všechna mezinárodní utkání. Kapacita měla být 30 000 míst k sezení, pro utkání domácí soutěže mohl být stadion přidáním tří řad před navržené tribuny rozšířen až na kapacitu 35 000 míst. Přímo v těle stadionu na úrovni tribun mělo být zabudováno 750 parkovacích míst zejména pro VIP členy, obchody, wellness centra a fitness centra. Stavba měla stát zhruba 2,5 miliardy korun.\n\nDo sezóny 2011/12 vstupovala Zbrojovka po 20 letech jako druholigová, fanoušky však potěšil návrat patriota Petra Švancary. Klub v průběhu sezóny od bratří Prosů odkoupil bývalý fotbalista a právník Jaroslav Přeček. V první polovině tabulky se Zbrojovka krčila ve spodních patrech tabulky, ale v průběhu jarní části se dokázala vyškrábat až na konečné čtvrté místo, které původně na návrat do nejvyšší soutěže nemělo stačit. První postupové místo si původně zajistilo Ústí, ale tento klub nedostal kvůli nevyhovujícímu stadionu licenci pro 1. ligu. Díky vzniklé situaci se druhým postupujícím vedle Jihlavy stala právě Zbrojovka.\n\nV sezóně 2012/13 tak byla Zbrojovka po roční pouze znovu prvoligová. Klub posílili Petr, Hyčka, Husár, Škoda a také pozdější kapitán Pavel Zavadil. Předsezónním cílem klubu byla záchrana v nejvyšší soutěži a tým k tomuto cíli rázně vykročil již v prvním kole díky výhře nad Slováckem 1:0. Ve třetím kole zvítězila Zbrojovka svým nejlepším podzimním výkonem v Plzni 3:2 a chvilkově se v tabulce ocitla na 3. místě, v pátém kole však podlehla Slavii 5:0. V průběhu sezony přišla šňůra sedmi zápasů bez vítězství, po které vedení klubu nahradilo trenéra Čuhela dosavadním trenérem juniorky Ludevítem Grmelou. Hned v následujícím kole Zbrojovka doma s novým trenérem na lavičce porazila Sigmu 2:0. Záchranu si klub zajistil nečekaným domácím vítězstvím nad pražskou Spartou. Tento zápas znamenal pro Spartu konec naděje na zisk titulu. Celkově Zbrojovka skončila na třináctém místě se šestibodovým náskokem před sestupujícími Budějovicemi.\n\nV sezóně 2013/14 bylo hlavním cílem vedení Zbrojovky skončit v klidném středu tabulky. Kvůli sporům s vedením opustil Zbrojovku Petr Švancara. Po prvních dvou kolech, v kterých klub vydoloval 4 cenné body po remíze s Jabloncem a domácí výhře nad pražskými Bohemians přišla na řadu série 6 ligových proher. Po prohře s Baníkem se ovšem neřešil pouze výsledkový propad celého týmu, ale také zdravotní stav mladého guinejského hráče Mohameda Traorého, který na Bazalech prodělal srdeční kolaps. Traoré musel kvůli svému zdraví ukončit profesionální kariéru. Po šesté prohře v řadě se z klubu poroučel hlavní trenér Grmela, kterého nahradil zkušený Václav Kotal. V následujících měsících se ukázalo, že pro klub to byla nejlepší možná volba. První zápas s novým trenérem v čele Zbrojovka prohrála, ale hned následující domácí zápas vyhrála 2:0 nad Znojmem, přímým sokem v boji o záchranu. V dalším kole brněnští prohráli na půdě Olomouce, vše ale odčinil překvapivou domácí výhrou nad Teplicemi. Do konce podzimní části sezóny stihla Zbrojovka nasbírat dalších 5 bodů po výhře nad Jihlavou a remízách se Slavií a Bohemians. V následujících pěti zápasech jarní části sezóny získala Zbrojovka pouhé 4 body, což ji posunula na sestupovou 15. příčku. Vše bylo zachráněno v následujících čtyřech zápasech výhrou nad Duklou, Sigmou a Teplicemi. Jediné ztráty bodů Zbrojovka zaznamenala po remíze se Znojmem. Klub postoupil až do semifinále národního poháru, kde se utkal s plzeňskou Viktorií. V prvním zápase jí podlehl 2:0, v domácí odvetě remizoval 0:0. Pro Zbrojovku to bylo první semifinále Českého poháru od ročníku 2007/08. V posledních pěti zápasech Zbrojovka posbírala 8 bodů a v tabulce skončila na konečném devátém místě. To bylo nejlepším výsledkem klubu od sezóny 2008/09, kdy Zbrojovka skončila na jedenáctém místě. Nutno podotknout, že největší zásluhu na nejlepším výsledku klubu od sezóny 2008/09 má trenér Kotal, který změnil systém hry z klasického 4-4-2 na holandský způsob 3-2-2-3. Patrně nejlepším hráčem Zbrojovky v této sezoně byl Luděk Pernica.\n\nDo sestavy klubu se zařadili odchovanci Petr Buchta, Radek Buchta, Milan Lutonský, Jan Malík a Stanislav Vávra.\n\nZdroj: \n\n\n\n\nOd vzniku samostatné ligy u nás byla třicettřikrát překročena hranice dvaceti tisíc diváků na zápase, z čehož dvacetpětkrát se tak stalo v Brně. Prvními 20 nejvyššími návštěvami se stále pyšní starý brněnský stadion Za Lužánkami.\n\nJejich domovský stadion, legendární stadion Za Lužánkami, býval jedním z nejnavštěvovanějších stadionů na Moravě a celé České republice, a patřil k symbolům Zbrojovky. Bylo na něm překonáno spousta rekordů v návštěvnosti, ale poté co byl v roce 2001 uzavřen, začalo aktivních fanoušků Zbrojovky na domácích zápasech ubývat. Fanouškům Zbrojovky se přezdívá „Zbrojováci“.\n\nFanoušci Zbrojovky udržují několik let nadstandardní přátelské vztahy s fanoušky slovenského Slovanu Bratislava. Jejich družba s fanoušky Slovanu se obecně nazývá Ocelová družba. Na zápasech obou klubů se zpravidla provolávají různá hesla na důkaz silného přátelství obou fanouškovských táborů, např.: \"Slovan je Brno a Brno je Slovan!\" nebo zkrácené \"Brno a Slovan\".\n\n\nZdroj: \n\n\n\nZdroj: \n\nPoznámky:\n\nZdroj: \n\n\nFC Zbrojovka Brno „B“ je rezervní tým brněnské Zbrojovky, jehož novodobá historie započala fúzí Zbrojovky (tehdy Spartak ZJŠ Brno) s RH Brno k 1. červenci 1962. Největšího úspěchu dosáhl hned v první sezoně 1962/63. Vyhrál svou skupinu 2. nejvyšší soutěže a kvalifikoval se tak do nejvyšší soutěže pro ročník 1963/64, nemohl však do ní zasáhnout, jelikož zde startovalo A-mužstvo (podrobnosti zde). Ve druhé lize klub působil celkem pět sezón (1962/63, 1963/64, 2003/04, 2004/05 a 2005/06). Po sezoně 2011/12 se přechodem z Moravskoslezské fotbalové ligy do juniorské ligy vyčlenil z mužských soutěží FAČR. K obnovení rezervního týmu došlo po zrušení této mládežnické ligy v roce 2019.\n\n\nZdroj: \n\n\n\nZdroj: \n\nPoznámky:\n\nFC Zbrojovka Brno – juniorský tým byl juniorský tým brněnské Zbrojovky, hrající v celé své historii v Juniorské lize. V sezóně 2012/13 se klubu povedlo ovládnout premiérový ročník juniorské ligy. Po sezóně 2018/19 byl juniorský tým zrušen společně s Juniorskou ligou, došlo tak k znovuobnovení rezervních týmů.\n\n\nZdroj: \n\n\n\nZdroj: \n\nTJ Zbrojovka Brno „C“ byl druhý rezervní tým brněnské Zbrojovky, který vznikl v roce 1962 z „B“ mužstva RH Brno. Pohyboval se v krajských a městských soutěžích. V první polovině 70. let 20. století mužstvo vedl František Harašta. Rozpuštěno bylo po sezoně 1976/77.\n\n\nZdroj: \n\n\n\nZdroj: \n\n\n\n\n\n\n\n\n\n"}
{"id": "286517", "url": "https://cs.wikipedia.org/wiki?curid=286517", "title": "Shawn Johnsonová", "text": "Shawn Johnsonová\n\nShawn Johnsonová (* 19. ledna 1992, Des Moines, Iowa) je americká sportovní gymnastka, absolutní mistryně světa z roku 2007 a olympijská vítězka na kladině z olympiády 2008.\n\nV roce 2006 se stala juniorskou mistryní Spojených států s výjimečně vysokým bodovým ziskem (vyšším než seniorská šampionka). V roce 2007 vybojovala čtyři zlaté medaile na Panamerických hrách v Riu a stala se americkou seniorskou šampionkou.\n\nNa mistrovství světa ve Stuttgartu získala zlaté medaile v soutěži družstev, víceboji jednotlivkyň a v prostných. Po mistrovství světa utrpěla lehké zranění pravé nohy, ale po vyléčení se kvalifikovala do amerického družstva pro Letní olympijské hry 2008. Časopis Time ji zařadil na sedmé místo v žebříčku 100 sportovců, kteří si zaslouží v Pekingu nejvíce pozornosti.\n\nV Pekingu americký tým trpěl zraněními, a tak na jeho hlavní tahounky Johnsonovou a Nastiu Liukinovou dolehla největší zátěž reprezentace. Johnsonová vyhrála kvalifikaci jednotlivkyň, ale její tým prohrál s Číňankami, což zopakoval i ve finále družstev. Finále jednotlivkyň se změnilo v očekávaný souboj obou Američanek o zlatou medaili (první pro americkou gymnastku od roku 1984). Liukinová se dostala do vedení po sestavě na kladině a už ho nepustila. Obě gymnastky po závodu potvrzovaly, že rivalita mezi nimi je spíš mediální záležitostí; v olympijské vesnici bydlely ve společném pokoji. Johnsonová po závodu prohlásila: „Nechala jsem tu dnes své srdce a duši. Nastia si zlato zaslouží.“\n\nV bloku finále na jednotlivých nářadích, tentokrát rozloženém do tří dní, se Johnsonová dočkala další stříbrné medaile na prostných za Rumunkou Sandrou Izbasovou. Čekání na olympijské zlato pak ukončila až v závěru olympijského programu, na kladině. Přestože při rozcvičování v tréninkové hale měla problémy a zacvičila svou sestavu až na pošesté, ve finále nechybovala a získala zlato. Splnila si tak sen vybojovat zlatou medaili pro svého trenéra Li Čchiaa, který pochází z Pekingu. „Zakončit tuhle olympiádu tím, že jsem konečně vyhrála zlatou medaili, to je ten nejlepší pocit na světě,“ řekla po svém vítězství, když za ní druhá skončila Liukinová.\n\nJejím vzorem je Kim Zmeskalová.\n\n"}
{"id": "286519", "url": "https://cs.wikipedia.org/wiki?curid=286519", "title": "Fedor von Bock", "text": "Fedor von Bock\n\nMoritz Albrecht Franz Friedrich Fedor von Bock (3. prosince 1880, Küstrin, Německé císařství – 4. května 1945, Oldenburg, Velkoněmecká Říše) byl německý polní maršál v období druhé světové války.\n\nFedor von Bock se narodil v rodině generálmajora Moritze Alberta von Bocka, veterána prusko-francouzské války, v braniborském městě Küstrin. Navštěvoval gymnázium v Berlíně a Wiesbadenu. V roce 1888 nastoupil do 7. roty Královské pruské hlavní kadetky Groß-Lichterfelde (dnes čtvrť Berlína) a dosáhl zde výtečných výsledků.\n\nV kadetce obdržel hodnost podpraporčíka a od roku 1898 nastoupil službu jako poručík u 5. gardového pluku v Berlíně. V roce 1904 se stal pobočníkem u praporu a 9. října 1905 se oženil s Mally von Reichenbach, ale už za pět let ovdověl. V roce 1910 se stal, již v hodnosti nadporučíka, plukovním pobočníkem. Během svého působení u 5. pěšího pluku nastoupil v říjnu roku 1903 na půlroční výcvikový kurz na vojenské akademii v Berlíně a po dokončení kurzu, ke konci února následujícího roku, byl jmenován do funkce pomocného lektora na téže škole.\n\nBez absolvování válečné akademie byl v letech 1910–1912 odvelen do Velkého generálního štábu. V roce 1912 byl povýšen do hodnosti kapitána a poté převelen do gardového sboru generálního štábu. V roce 1913 se stal nejdříve \"IIa\" a poté \"Ia\" důstojníkem strážního sboru generálního štábu .\n\nVálka ho zastihla jako důstojníka \"Ia\" v generálním štábu gardového sboru na západní frontě. Během války vystřídal několik funkcí na různých štábech, zároveň velel, do roku 1916, praporu u 4. pěšího gardového pluku. Na sklonku roku 1916 byl povýšen do hodnosti majora a byl opět převelen na generální štáb. Účastnil se bojů na západě (Namur, Arras, Ypry, Artois) a v Karpatech. Za statečnost v boji během ofenzívy v Pikardii obdržel v roce 1918 velmi ceněné vyznamenání Pour le Mérite.\n\nPo první světové válce zůstával v armádě a v listopadu 1918 byl přidělen k velitelství 1. okruhu (1. Wehrkreis) jako důstojník \"Ia\" generálního štábu. V roce 1920 byl povýšen do hodnosti podplukovníka a jmenován náčelníkem štábu 3. divize v Berlíně. Poté převzal velení nad II. praporem myslivců 4. pěšího pluku v Kolbergu. V roce 1925 byl povýšen na plukovníka, převzal velení 4. pěšího pluku a v listopadu 1926 byl převelen do bojové školy v Döberitzu.\n\nZa zásluhy získal von Bock 1. února 1929 hodnost generálmajora a byl jmenován velitelem 1. jezdecké divize ve Frankfurtu nad Odrou. V roce 1931 byl povýšen na generálporučíka a převzal velení 2. pěší divize a také vojsk ve 2. okruhu. Jako příslušník tradiční pruské aristokracie Hitlerovi zpočátku nedůvěřoval, ale na druhé straně ocenil Hitlerovu snahu o modernizaci a urychlený rozvoj ozbrojených sil.\n\n1. března 1935 byl povýšen na generála pěchoty a o měsíc později se stal velitelem správy pozemního vojska v Drážďanech. Později byl jmenován vrchním velitelem 3. skupinového velitelství. 20. října 1936 se podruhé oženil s Wilhelminou von der Osten.\n\n2. března 1938 se stal velitelem nově vytvořené 8. armády, se kterou 12. března 1938 vpadl do Rakouska a bez odporu je obsadil. 15. března 1938 pověřil Hitler von Bocka velením nad veškerou německou brannou mocí v Rakousku. Tentýž den byl Bock povýšen spolu s Gerdem von Rundstedt do hodnosti generálplukovníka. Začlenění rakouského Bundesheeru do Wehrmachtu bylo ukončeno 1. dubna 1938. Po splnění úkolu se Bock vrátil na své předešlé působiště jako vrchní velitel skupinového velitelství 3 v Drážďanech. Poté co německé jednotky v rámci mnichovské dohody překročily bývalé československé hranice a zabraly Sudety, převzal von Bock velení nad 2. okruhem.\n\nPřestože nebyl národním socialistou a nesouhlasil s některými metodami používanými v Německu, nevinil z toho Hitlera, nýbrž špičky NSDAP. Po listopadové Křišťálové noci na poradě velitelů údajně vykřikoval, že \"to prase Goebbelse\" by nejraději pověsil. K otevřenějšímu postoji se nikdy neodhodlal a jeho kritika byla vždy polovičatá. Od nacistů si udržoval jistý přezíravý odstup.\n\nVon Bock se podílel na operačním plánování polského tažení a 26. srpna 1939 se stal velitelem Skupiny armád Sever. Cílem jeho skupiny armád bylo zničit polské síly severně od Visly. Skupina armád Sever byla složena z 3. armády pod velením generála dělostřelectva Georga von Küchler a z 4. armády pod velením generála dělostřelectva Günthera von Kluge. Tyto armády zaútočily z Východního Pruska skrz Gdaňský koridor a geograficky tak připojily Východní Prusko zpět k Říši .\n\nKrátce po dobytí Polska mu bylo svěřeno velení Skupiny armád B. Ta se skládala ze 4. armády, 6. armády a 18. armády čítající dohromady 29½ divize, včetně 3 obrněných divizí. Následně se dal do horečných příprav k útoku na západ. Ten byl několikrát na nátlak generálů odložen. Skupina armád B měla za úkol postupovat skrz Nizozemsko a Belgii podle upraveného Schlieffenova plánu z roku 1914, aby tak na sebe vázaly co největší síly Spojenců. Spojenci se tedy měli stáhnout do Belgie, aby Skupina armád A pod velením generálplukovníka Gerda von Rundstedt mohla provést průlom hustě zalesněnou oblastí Arden a Spojence odříznout.\n\nPo kapitulaci Francie byl von Bock 19. července 1940 povýšen do hodnosti generála polního maršála. Na konci srpna 1940 byla Skupina armád B přesunuta do Východního Pruska a von Bock předal velení nad okupačními vojsky polnímu maršálu Wilhelmu von Leeb. .\n\nSkupina armád B byla 1. dubna 1940 přejmenována na Skupinu armád Střed a zahrnovala: 4. a 9. armádu, 2. a 3. tankovou armádu a 2. leteckou skupinu. Hlavním cílem skupiny armád bylo dobytí Moskvy. Zpočátku se držela Napoleonova útoku na Rusko, tedy postup severně od Pripjaťských bažin. Dále pak skrz Minsk a Smolensk, kde vzal do zajetí velké množství mužů, techniky a zásob. Chtěl obsadit Moskvu co nejrychleji, tedy před nástupem zimy. Ve strategických otázkách se velmi rozcházel s OKW a Hitlerem - chtěl postupovat na Moskvu přímo, tedy obcházet města s velkou koncentrací nepřítele (ta měla být později zničena pěchotou). Hitler i přesto trval na ničení sovětských armád hned po obklíčení. Váhavě tedy vydal rozkaz k odložení útoku na Vitebsk ve prospěch obklíčení Minsku.\n\n9. září 1941 vydalo OKW příkaz k vyhotovení plánu konečného útoku na Moskvu - Operace Tajfun. Von Bock pečlivě dohlížel na plánování a přípravu operace, která byla o několik dní později velením schválena. V rámci příprav byla Skupina armád Střed posílena muži a technikou ze 2. armády a 4. tankové armády. 29. září 1941 na konferenci nejvyšších armádních velitelů von Bock zdůraznil, že je nutné Moskvu dobýt před 7. listopadem, což je výročí Říjnové revoluce. Po zahájení operace narazil na tvrdý odpor 3.,10.,13. a 20. sovětské armády spolu s jednotkami dalších 3 armád. Nicméně skvělá německá taktika a výcvik pomohly překonat beznadějné pokusy Rusů o odražení útoku. 2. tanková armáda generálplukovníka Heinze Guderiana dobyla důležité železniční uzly u Orla, Brjansku a Vjazmy a obklíčila velké množství sovětských jednotek.\n\nBrzy začal padat mrznoucí déšť a silnice se proměnily v moře bláta - postup pokračoval jen velmi pomalu. Situaci ještě zhoršil stálý nedostatek pohonných hmot, způsobený dlouhými zásobovacími liniemi a také partyzánskou činností. Mírné zlepšení počasí umožnilo von Bockovi uzavřít obklíčení u Brjanska a Vjazmy, kde jim padlo do rukou přibližně 650 000 Rusů. Čím více se k Moskvě přibližovali, tím více se zhoršovalo počasí a také sílil nepřátelský odpor. Silnice se stávaly neprůjezdné a postup se ještě zpomalil. Teploty rovněž prudce poklesly a většina jednotek ani nedostala zimní výbavu.\n\n6. prosince 1941 teploty poklesly na -26 stupňů Celsia (meteorologické údaje z letiště Chimki u Moskvy) a Rusové zahájili velký protiútok. Ještě předtím malé německé jednotky pronikly na konečnou stanici moskevské tramvajové linky. Nicméně Němci byli nuceni ustupovat, vcelku přibližně o 80 kilometrů. Zastavila je jenom Hitlerova neochota vydávat území bez boje. Tento rozkaz zakazující ústup tak zachránil frontu před zhroucením a bezhlavým úprkem vojsk. Byla vybudována nová obranná linie ve vzdálenosti asi sta kilometrů od Moskvy. 19. prosince byl von Bock pod záminkou zdravotních problémů zbaven velení Skupiny armád Střed a byl nahrazen polním maršálem Güntherem von Kluge. Moskva během této války již nikdy nebyla Němci ohrožena.\n\n20. ledna 1942 převzal von Bock vedení Skupiny armád Jih, po zemřelém polním maršálu Waltheru von Reichenau. Po odražení sovětské ofenzivy směřující na Charkov zaútočil von Bock v červnu směrem na Stalingrad a Kavkazská ropná pole. Jeho Skupina armád se skládala z 2. armády (generál jezdectva Maximilian von Weichs), 4. tankové armády (generálplukovník Hermann Hoth) a 6. armády (generálplukovník Friedrich Paulus). Plán počítal se současným útokem na Stalingrad a na Kavkaz. Von Bock proti tomuto postupu důrazně protestoval, protože by se mezi oběma uskupeními rozevřela nebezpečně velká mezera, kterou by mohli sověti použít k protiúderu, který by tak odřízl armády na Kavkaze.\n\n7. července 1942 rozdělil Hitler Skupinu armád Jih mezi Skupinu armád A (polní maršál Wilhelm List) a Skupinu armád B (polní maršál Fedor von Bock). Hned 13. 7. 1942 byl von Bock poslán do Vůdcovy zálohy a nahrazen generálem jezdectva von Weichsem.\n\nPro své neshody s Hitlerem strávil zbytek války ve Vůdcově záloze a poklidně žil v Bavorsku. Jeho synovec generálmajor Henning von Tresckow byl součástí odboje a podílel se také na atentátu na Hitlera 20. července 1944, který von Bock odsoudil jako zvrhlý čin. Po Hitlerově sebevraždě se dal k dispozici nové vládě velkoadmirála Karla Dönitze.\n\nVe svých 64 letech zemřel dne 4. května 1945 na následky těžkých zranění, která utrpěl po náletu anglického stíhače na jeho vůz o den dříve v blízkosti městečka Lensahn. Při náletu zemřeli také jeho žena, dcera a řidič. Jedná se tak o jediného polního maršála Třetí Říše, který zemřel v důsledku nepřátelské palby.\n\n\n\n"}
{"id": "286521", "url": "https://cs.wikipedia.org/wiki?curid=286521", "title": "2. česká fotbalová liga 2003/04", "text": "2. česká fotbalová liga 2003/04\n\nTento článek vypovídá o 2. nejvyšší fotbalové soutěži v Česku – o jejím jedenáctém ročníku. O ročníku 2003/04.\n\nPavel Kučera (2/0),\nLibor Macháček (6/0),\nMiroslav Miller (22/0) –\nRoman Bednář (22/10),\nMiroslav Boniatti (10/1),\nTomáš Cigánek (28/5),\nTomáš Čáp (15/1),\nMartin Čupr (26/1),\nRadek Divecký (14/7),\nDavid Gögh (14/2),\nDamir Grlić (3/0),\nGökmen Kore (7/0),\nPetr Krátký (30/2),\nTomáš Kulvajt (25/6),\nMarek Matějovský (27/2),\nVáclav Paleček (4/0),\nTomáš Procházka (17/0),\nDavid Rojka (23/7),\nTomáš Sedláček (22/3),\nJan Skoupý (22/0),\nJaromír Šmerda (12/0),\nJiří Vít (15/1),\nAdrian Vizingr (22/0),\nRadim Wozniak (25/1) –\ntrenéři Martin Pulpit (1.–15. kolo) a Milan Bokša a Luděk Zajíc (16.–30. kolo)\n\nTomáš Bureš (29/0),\nLadislav Kollár (1/0) –\nPetr Bílek (28/3),\nDaniel Břežný (28/3),\nJan Daněk (12/0),\nRoman Gibala (14/1),\nDavid Hodinář (9/0),\nPavel Holomek (25/5),\nJiří Krohmer (5/0),\nMiloš Kropáček (10/0),\nStanislav Kučera (17/0),\nMartin Lukšík (10/0),\nPetr Macháň (25/4),\nZdeněk Opravil (12/1),\nMilan Petržela (5/0),\nJaroslav Schindler (18/0),\nRichard Sokol (6/1),\nFrantišek Ševinský (9/2),\nJiří Šíma (23/0),\nRostislav Švec (22/0),\nMiroslav Třasoň (25/5),\nVítězslav Tuma (19/4),\nTomáš Vajda (20/3),\nRadomír Víšek (26/0),\nIvo Zbožínek (15/2) –\ntrenéři Václav Daněk (1.–15. kolo) a Josef Mazura (16.–30. kolo)\n\nPavel Raba (16/0),\nMichal Václavík (14/0) –\nLibor Baláž (23/5),\nAleš Bednář (25/4),\nKeita Cučija (8/0),\nPavel Čapek (22/1),\nJiří Dozorec (16/0),\nFrantišek Hanus (4/0),\nDaniel Huňa (15/3),\nLibor Janáček (29/0),\nJaroslav Kamenický (15/1),\nJiří Kopunec (2/0),\nZdeněk Koukal (14/1),\nMichal Lesák (17/2),\nMarcel Melecký (10/0),\nKamil Novotný (13/0), \nPavel Novotný (5/0),\nMiroslav Obermajer (26/2),\nJan Rajnoch (11/7),\nTomáš Strnad (25/0),\nDavid Střihavka (23/3),\nOndřej Szabo (19/2),\nOndřej Švejdík (21/3),\nIvo Táborský (16/2),\nMartin Třasák (28/1) –\ntrenéři Zdeněk Hruška (1.–15. kolo) a Dušan Uhrin ml. (16.–30. kolo)\n\nPetr Kut (12/0),\nVáclav Winter (18/0) –\nMartin Černoch (28/8),\nTomáš Fingerhut (9/0),\nFilip Herda (28/1),\nDavid Hlava (28/2),\nLukáš Hodan (19/0),\nRadim Holub (26/9),\nLukáš Hrabák (8/0),\nFrantišek Jakubec (2/0),\nPavel Janeček (16/0),\nVáclav Kalina (23/3),\nLukáš Killar (8/0),\nTomáš Klinka (28/9),\nLukáš Kreuz (26/5),\nTomáš Marek (28/1),\nMarcel Melecký (11/0),\nBohuslav Strnadel (21/1),\nJan Suchopárek (27/6), \nJan Trousil (29/2),\nJiří Veselý (1/0),\nTomáš Vlasatý (21/0),\nMichal Zachariáš (1/0) –\ntrenér Miroslav Koubek\n\nJiří Bertelman (6/0),\nDavid Šimon (25/0) –\nMilan Bakeš (25/3),\nLibor Bosák (15/2),\nRadek Bukač (23/6),\nRadek Dolejský (2/0),\nTomáš Dujka (10/0),\nMarek Jandík (1/0),\nJiří Kaciáň (27/5),\nJosef Kaufman (24/0),\nMichal Kocourek (2/0),\nZdeněk Koukal (12/2),\nPeter Krutý (14/2), \nTomáš Kučera (15/1),\nIvan Martinčík (7/0),\nMichal Mojík (10/0),\nJaroslav Moník (12/0),\nPavel Němeček (30/1),\nMarián Palát (25/1),\nPetr Pavlík (14/6),\nMartin Pazdera (17/2),\nTomáš Peteřík (22/3),\nLibor Púčala (13/3),\nDima Rogovik (1/0),\nZdeněk Ševčík (12/2),\nJan Šimáček (8/0),\nRadek Vrážel (10/0), \nPavel Vrba (23/0) –\ntrenéři Ivan Pihávek a Lukáš Dubský\n\nMartin Bílek (3/0/1),\nMichal Vorel (28/0/10) –\nPavel Bartoš (18/1),\nPetr Baštař (20/2),\nDavid Čep (28/2),\nAleš Hošťálek (28/5),\nMichal Kadlec (20/0),\nTomáš Kaplan (24/10),\nDavid Kotrys (27/1),\nJiří Liška (17/0),\nJiří Malínek (17/0),\nJan Navrátil (14/0),\nMichal Pacholík (17/1),\nLukáš Polónyi (15/3),\nOndřej Šourek (24/0),\nLukáš Vaculík (12/0),\nVladimír Vácha (1/0),\nKarel Večeřa (30/6),\nMichal Veselý (29/1),\nPetr Vladyka (29/3),\nJiří Vorlický (4/0) –\ntrenér Jaroslav Netolička\n\nKarel Podhajský (28/0),\nLuboš Přibyl (1/0),\nMartin Svoboda (3/0) –\nMichal Blažej (5/0),\nTomáš Bouška (13/3),\nDavid Breda (19/1),\nJaroslav David (11/0),\nJiří Dujsík (2/0),\nRadek Gorol (1/0),\nTomáš Jirsák (16/0),\nRadek Jůn (26/7),\nRoman Juračka (8/0),\nDavid Kalousek (26/0),\nDaniel Kaplan (17/0),\nDalibor Karnay (1/0),\nFilip Klapka (27/1),\nJan Kraus (9/3),\nPavel Krmaš (1/0),\nPavel Kubeš (12/0),\nTomáš Kučera (12/0),\nPavel Lukáš (23/0),\nAleš Majer (7/0),\nMartin Merganc (11/1),\nJaroslav Moník (6/1),\nVítězslav Mooc (4/0),\nJiří Poděbradský (3/0),\nPetr Pokorný (4/0),\nMiroslav Poliaček (3/0),\nAdrian Rolko (27/3),\nMichal Seman (10/1),\nRadek Sláma (12/1),\nLadislav Šebek (8/1),\nZdeněk Ševčík (6/0),\nMichal Šmarda (26/2),\nMichal Vaniš (6/0),\nMiroslav Zemánek (27/1) –\ntrenéři Leoš Kalvoda (1.–6. kolo), Vladimír Táborský (7.–15. kolo), Martin Pulpit (16.–23. kolo) a Zbyněk Dujsík (24.–30. kolo)\n\nDavid Bičík (4/0),\nTomáš Grigar (10/0),\nAleš Hruška (2/0),\nPetr Kouba (1/0),\nMichal Špit (13/0) –\nPatrice Abanda (15/0),\nMiroslav Baranek (7/1),\nRadek Dosoudil (23/0),\nJan Flachbart (5/0),\nIgor Gluščević (1/0),\nVladimir Gluščević (18/9),\nJan Holenda (23/1),\nRadim Holub (1/0),\nJiří Homola (11/0),\nOndřej Honka (1/0),\nMarek Jarolím (25/2),\nPatrik Ježek (2/0),\nPetr Johana (2/0),\nTomáš Jun (1/0),\nMartin Klein (6/0),\nDaniel Kolář (2/0),\nDavid Kopta (27/0),\nMiroslav Král (1/0),\nPavel Krmaš (7/2),\nMichal Kropík (3/0),\nMiroslav Krulich (12/0),\nŠtěpán Kučera (14/4),\nVladimír Labant (1/0),\nPavel Malcharek (9/3),\nPetr Malý (14/0),\nMichael Mecerod (2/0),\nRastislav Michalík (1/0),\nJosef Obajdin (9/1),\nMichal Pávek (1/0),\nTomáš Pechar (2/1),\nPavel Pergl (4/0),\nMartin Petráš (4/0),\nMirko Poledica (6/0),\nTomáš Rada (2/0),\nJiří Rosický (13/0),\nTomáš Sivok (1/2),\nPetr Šťastný (9/1),\nMartin Vastl (1/0),\nLadislav Volešák (25/3),\nJan Vondra (6/0),\nLukáš Zelenka (4/0),\nMichal Zelenka (27/0),\nMichael Žižka (28/2) –\ntrenéři Václav Kotal (1.–15. kolo) a Boris Kočí (16.–30. kolo)\n\nMichal Kýček (27/0), \nLukáš Macháček (4/0),\nMartin Slavík (1/0) –\nJiří Adamec (11/1),\nMartin Boček (7/1),\nAdam Brzezina (23/4),\nLadislav Doksanský (1/0),\nMarek Endl (28/1),\nMiroslav Heinc (1/0),\nLadislav Jamrich (3/0),\nJiří Jedinák (5/0),\nPetr Jendruščák (14/4),\nJiří Kostečka (9/0),\nPavel Košťál (15/0),\nLubomír Langer (10/2),\nMichal Macek (27/2),\nJakub Mejzlík (17/1),\nMilan Páleník (10/0),\nVladimír Pešek (1/0),\nTomáš Pilař (26/3),\nTomáš Poláček (28/1),\nLibor Polomský (2/0),\nJan Procházka (18/2),\nTomáš Rada (19/0),\nStanislav Salač (1/0),\nMichal Salák (3/0),\nPetr Sedlák (20/1),\nRichard Sitarčík (10/2),\nJan Svátek (29/5),\nJaroslav Škoda (24/0),\nPetr Zábojník (24/2) –\ntrenéři Michal Zach (1.–24. kolo) a Přemysl Bičovský (25.–30. kolo)\n\nTomáš Grigar (14/0),\nMarián Kello (4/0),\nMário Mada (13/0) –\nJindřich Bittengl (2/0),\nMartin Bystroň (2/0),\nMiroslav Černý (26/5),\nRadim Derych (4/1),\nJindřich Dohnal (25/6),\nTomáš Freisler (23/3),\nTomáš Janoviak (12/0),\nMartin Kadeřávek (8/0),\nMiroslav Kaloč (27/0),\nDaniel Kaspřík (13/1),\nMarek Kloupar (1/0),\nPavel Kunc (5/1),\nOndřej Kušnír (15/0),\nDaniel Kutty (15/1),\nPavel Malcharek (15/0),\nJosef Mikula (9/0),\nTomáš Mikulenka (24/0),\nRoman Musial (10/0),\nLukáš Nechvátal (12/0),\nLubomír Němec (23/1),\nRadek Pilař (14/1),\nDavid Pražák (5/0),\nMilan Prčík (23/0),\nDaniel Rygel (14/4),\nOndřej Smetana (26/4),\nMartin Švec (1/0),\nMartin Tabaček (7/0),\nAleš Vojáček (22/0) –\ntrenéři Bohuš Keler (1.–12. kolo), Lubomír Vlk (13.–15. kolo) a Václav Daněk (16.–30. kolo)\n\nTomáš Belic (5/0),\nPeter Brezovan (22/0),\nMartin Doležal (3/0) –\nTomáš Abrahám (1/0),\nMichal Belej (11/0),\nRoman Drga (23/2),\nMartin Dupal (23/0),\nLukáš Hlavatý (15/2),\nZdeněk Houšť (23/2),\nFilip Chlup (9/1),\nLadislav Jirásek (2/0),\nMartin Kotůlek (1/0),\nKarel Kroupa (15/7),\nMiloš Krško (2/0),\nPatrik Křap (5/0),\nPetr Křivánek (5/0),\nZdeněk Látal (23/2),\nTomáš Máša (20/1),\nPavel Mezlík (10/4),\nRadek Mezlík (24/0),\nPetr Musil (3/1),\nTomáš Návrat (6/1),\nJan Nečas (9/0),\nZdeněk Partyš (24/0),\nZdeněk Polák (2/0),\nMiroslav Poredský (18/0),\nAleš Schuster (3/1),\nPetr Schwarz (26/2),\nPavel Simr (27/9),\nRadim Stér (10/0),\nRadomír Šimek (4/0),\nPetr Švancara (3/0),\nPavel Vojtíšek (14/1),\nJan Zich (8/0),\nMarek Zúbek (5/0),\nMartin Živný (7/0) –\ntrenéři Stanislav Schwarz (1.–15. kolo) a Petr Maléř (16.–30. kolo)\n\nTomáš Černý (10/0),\nTodor Kjučukov (20/0),\nMartin Vaniak (1/0) –\nPeter Babnič (1/0),\nTomáš Bouška (2/0),\nRobert Caha (3/0),\nJaroslav Černý (15/1),\nVlastimil Fiala (2/0),\nTomáš Glos (15/1),\nVladimír Hrubý (1/0),\nMichal Hubník (20/9),\nRoman Hubník (2/0),\nMartin Hudec (2/0),\nOndřej Jorda (4/0),\nVáclav Jordánek (18/1),\nPetr Kobylík (16/1),\nMartin Kobylík (2/0),\nRadim Kopecký (3/0),\nIvo Krajčovič (19/1),\nMartin Král (1/0),\nStanislav Krpec (20/1),\nFilip Lukšík (1/0),\nTomáš Mazouch (9/1),\nJaroslav Prekop (28/2),\nMartin Pulkert (21/1),\nTomáš Randa (2/0),\nDavid Rojka (3/0),\nFilip Rýdel (23/1),\nJan Schulmeister (4/0),\nVojtěch Schulmeister (25/10),\nPatrik Siegl (5/3),\nLumír Stoklásek (18/0),\nMichal Ševela (25/1),\nAleš Škerle (26/1),\nRadek Špiláček (1/0),\nPavel Šultes (1/1),\nRadek Švrčina (19/0),\nAleš Urbánek (1/0),\nMichal Vepřek (6/0),\nMartin Vyskočil (10/3),\nMichal Vyskočil (8/0),\nTomáš Vývoda (3/0) –\ntrenér Zdeněk Psotka\n\nZdeněk Křížek (1/0), \nMichal Minár (6/0),\nKarel Neumann (9/0),\nMarek Rodák (14/0) –\nPavel Babka (29/0),\nPetr Bouchal (21/1),\nJan Bumba (2/0),\nPeter Cserge (26/0),\nDavid Dvořák (5/0),\nVlastimil Grombíř (24/0),\nErik Koršala (9/1),\nTomáš Kostka (24/5),\nDavid Kubiš (30/1),\nPeter Kuračka (24/3),\nJaroslav Ludačka (29/1),\nVáclav Mrkvička (25/5),\nIgor Nitrianský (23/0),\nLuboš Pecka (30/5),\nTomáš Rambous (1/0),\nStanislav Rožboud (24/6),\nKamil Tobiáš (28/2),\nMilan Vrzal (24/1),\nVáclav Zedník (5/0) –\ntrenéři Miroslav Soukup (1.–15. kolo) a Karel Musil (16.–30. kolo)\n\nMichal Kosmál (28/0),\nJan Zubík (2/0) –\nRené Bábíček (16/0),\nRudolf Bíly (30/3),\nDaniel Čakajík (10/0),\nPetr Faldyna (4/4),\nTibor Goljan (7/0),\nRóbert Hejčík (8/0),\nMichal Hlavňovský (13/2),\nVladimír Chalupa (14/1),\nAleš Chmelíček (5/1),\nJaroslav Josefík (22/1),\nMartin Kasálek (12/0),\nDavid Kopčil (27/2),\nMarek Kučera (26/0),\nJosef Lukaštík (13/1),\nPetr Lukeš (21/2),\nDaniel Máčala (29/1),\nPavel Mačuda (13/0),\nDavid Macháček (12/1),\nLukáš Matůš (29/2),\nJiří Řezník (6/0),\nRoman Šimeček (14/0),\nJiří Vojtěšek (13/0),\nLibor Zapletal (17/2),\nPetr Zemánek (19/1),\nPavel Žák (8/0) –\ntrenér Lubomír Blaha st.\n\nPetar Aleksijević (7/0),\nMiroslav Hrdina (7/0),\nPavel Kykal (9/0),\nMiroslav Ondrůšek (8/0) –\nLukáš Černín (9/0),\nLukáš Fujerik (9/0),\nJiří Gába (23/1),\nJiří Henkl (25/2),\nTomáš Ineman (15/0),\nRadek Janeček (21/1),\nLukáš Jiříkovský (4/0),\nMarek Kaščák (1/0),\nRastislav Kaščák (12/0),\nKamil Kořínek (26/3),\nLubomír Langer (8/0),\nMiroslav Laštůvka (13/3),\nIvo Lošťák (26/1),\nOndřej Lukáš (9/0),\nPavel Machač (5/0),\nDavid Mydlo (24/0),\nRoman Nohavica (22/1),\nZdeněk Opravil (10/0),\nLubomír Pinkava (20/2),\nRadek Řehák (22/0),\nMichal Spáčil (27/2),\nBohuslav Šnajdr (27/4),\nZdeněk Štěpanovský (21/0),\nPetr Voral (10/0) –\ntrenéři Luděk Kokoška (1.–17. kolo) a Vítězslav Kolda (18.–30. kolo)\n\nVáclav Marek (7/0),\nMartin Svoboda (4/0),\nPetr Víšek (20/0) –\nVladimír Bálek (15/0),\nPavel Bartoš (26/2),\nZdeněk Bečka (19/0),\nJozef Csölle (20/1),\nLadislav Doseděl (7/0),\nMartin Frýdek (28/2),\nMiodrag Gak (5/0),\nJosef Galbavý (22/4),\nMiroslav Hendrych (27/3),\nRoman Janoušek (10/1),\nJindřich Jirásek (23/3),\nDalibor Karnay (14/0),\nMiroslav Laštůvka (10/0),\nJaroslav Ložek (8/0),\nLukáš Marek (20/0),\nLubomír Myšák (22/2),\nJan Penc (22/2),\nMarek Smola (14/0),\nFilip Stibůrek (13/0),\nJaroslav Svozil (15/0),\nMilan Šafr (8/0),\nMichal Šimeček (8/0),\nRadek Šindelář (26/5),\nMilan Švec (2/0),\nAleš Vašíček (3/0) –\ntrenéři Juraj Šimurka (1.–7. kolo), Jiří Dunaj (8.–9. kolo), Miloslav Machálek a Luděk Kokoška (10.–30. kolo)\n\n"}
{"id": "286525", "url": "https://cs.wikipedia.org/wiki?curid=286525", "title": "Arnaldo Tamayo Mendez", "text": "Arnaldo Tamayo Mendez\n\nArnaldo Tamayo Mendez (*29. ledna 1942 Guantánamo, Kuba), kubánský kosmonaut a vojenský letec, zapojený do programu Interkosmos. Do vesmíru letěl v roce 1980 na palubě kosmické lodi Sojuz 38.\n\nArnaldo vyrostl na Kubě v chudé dělnické rodině. Od svých 12 let si musel vydělávat na živobytí sám. Pracoval na plantážích, v truhlárně, čistil boty a k tomu chodil do školy. Ve svých 17 letech zažil kubánskou revoluci. Vstoupil do Sdružení mladých povstalců, zapojil se do pracovních brigád. Pak se dostal ke studiu na technickém institutu a vstoupil do armády. Roku 1961 byl poslán do Sovětského svazu, aby se zde stal vojenským letcem. Během kubánské krize absolvoval desítky hlídkových letů. V roce 1969 byl přijat do vojenské akademie generála Antonia Macea. Stal se náčelníkem štábu a zastával i další armádní funkce. Pak přišlo pozvání do týmu budoucích kosmonautů. Do SSSR odletěl i se svým pozdějším náhradníkem José Falconem.\n\nPo letu výcvikové středisko opustil. Stal se brigádním generálem kubánské armády. Je ženatý.\n\nKdyž Mendez v roce 1982 navštívil Československo, zavítal též do Kopřivnice, kde mu byl na základě rozhodnutí osmého plenárního zasedání městského národního výboru, jež se konalo 26. srpna 1982, uděleno čestné občanství tohoto města.\n\nLetu se Sojuzem 38 se dočkal v září 1980, měl funkci kosmonaut-výzkumník. Start byl na kosmodromu Bajkonur. Letěl se sovětským velitelem, kosmonautem Jurijem Romaněnkem na orbitální stanici Saljut 6, kde již byl připojen Sojuz 37. Čekala zde na ně stálá posádka stanice, kosmonauti SSSR Leonid Popov a Valerij Rjumin. Celé kvarteto pak týden plnilo úkoly (20 vědeckých experimentů) programu Interkosmos, připravené pro tuto mezinárodní posádku. Řada se jich týkala přímo Kuby, např. detailní fotografie celého souostroví. Tamayo-Mendez s Romaněnkem pak v lodi Sojuz 38 po osmidenním letu odletěli na Zem. Přistáli v kabině lodi s pomocí padákového systému na území Kazachstánu.\n\n\n\n\n"}
{"id": "286526", "url": "https://cs.wikipedia.org/wiki?curid=286526", "title": "2. česká fotbalová liga 2004/05", "text": "2. česká fotbalová liga 2004/05\n\nTento článek vypovídá o 2. nejvyšší fotbalové soutěži v Česku - o jejím dvanáctém ročníku, hraném v sezoně 2004/05\n\n\n\nJaroslav Beláň (1/0),\nMartin Svoboda (28/0) –\nMartin Bielik (7/1),\nMartin Boček (9/0),\nAdam Brzezina (22/10),\nLadislav Doksanský (1/0),\nKarel Doležal (15/0),\nJosef Hranička (10/1),\nLadislav Jamrich (7/0),\nJiří Jedinák (3/0),\nPetr Jendruščák (11/1),\nTomáš Kulvajt (18/5),\nMichal Macek (27/0),\nJiří Novotný (14/2),\nKamil Novotný (5/0),\nMilan Páleník (1/0),\nTomáš Pilař (28/12),\nTomáš Poláček (28/3),\nJan Procházka (26/1),\nMichal Salák (6/0),\nHorst Siegl (29/16),\nRichard Sitarčík (27/1),\nJaroslav Škoda (28/3),\nVáclav Štípek (2/0),\nRoman Švrček (2/0),\nPetr Zábojník (24/4) –\ntrenér Přemysl Bičovský\n\nPetr Tulis (4/0/0),\nMichal Vorel (25/0/6) –\nPavel Bartoš (27/2),\nPetr Baštař (28/6),\nAleš Hošťálek (14/1),\nMichal Kadlec (23/1),\nTomáš Kaplan (15/6),\nJiří Liška (26/0),\nMichal Lovětínský (20/5),\nJiří Malínek (22/2),\nMichal Pacholík (20/0),\nPetr Sedlák (9/0),\nPavel Simr (28/15),\nRadek Sionko (7/1),\nOndřej Šourek (27/1),\nJan Štohanzl (21/0),\nLukáš Vaculík (9/0),\nVladimír Vácha (6/2),\nMichal Veselý (20/0),\nPetr Vladyka (29/5),\nPavel Vojtíšek (21/0),\nŠtěpán Wasserbauer (3/0) –\ntrenér Karel Večeřa st.\n\nMartin Ticháček (29/0) –\nJindřich Bittengl (7/0),\nTomáš Borek (4/0),\nJan Broschinský (9/0),\nMartin Černoch (20/7),\nMartin Fillo (25/5),\nPavel Hašek (12/0),\nRóbert Jež (14/2),\nPetr Kašťák (6/1),\nMartin Knakal (21/2),\nPetr Knakal (22/0),\nMiloslav Kousal (23/5),\nTomáš Kukol (27/1),\nDavid Limberský (10/1),\nJosef Parlásek (8/0),\nMichal Petrouš (5/0),\nRadek Pilař (21/4),\nMiroslav Poredský (13/0),\nVáclav Procházka (12/0),\nJiří Razím (5/0),\nMarek Smola (27/0),\nFilip Stibůrek (9/0),\nJiří Šíma (15/0),\nPetr Šíma (28/4),\nDavid Vaněček (2/0),\nJan Zakopal (28/1) –\ntrenér Martin Pulpit\n\nMichal Daněk (18/0),\nPetr Kut (3/0),\nVáclav Winter (9/0) –\nMiloš Brezinský (6/0),\nJosef Galbavý (25/1),\nTomáš Hašler (19/1),\nFilip Herda (22/0),\nDavid Hlava (17/1),\nLukáš Hodan (4/0),\nAntonín Holub (1/0),\nLukáš Hrabák (16/1),\nJaroslav Jordák (6/0),\nSven Jurkovský (1/0),\nVáclav Kalina (28/5),\nLukáš Killar (27/0),\nLukáš Kreuz (23/1),\nLukáš Magera (12/3),\nTomáš Marek (29/0),\nMarcel Melecký (18/0),\nAleš Neuwirth (13/3),\nTomáš Procházka (20/2),\nFilip Racko (19/4),\nTomáš Strnad (26/2),\nJan Suchopárek (24/3),\nPetr Šafář (2/0),\nTomáš Vlasatý (1/0),\nMichal Zachariáš (27/13) –\ntrenér Miroslav Koubek\n\nTomáš Belic (18/0),\nPeter Brezovan (5/0),\nMartin Doležal (3/0),\nVlastimil Hrubý (3/0) –\nLibor Baláž (2/0),\nMichal Belej (24/3),\nJaroslav Černý (2/2),\nMichal Drábek (3/0),\nMartin Dupal (19/1),\nLukáš Hlavatý (5/0),\nMario Holek (9/0),\nZdeněk Houšť (3/0),\nFilip Chlup (24/4),\nLadislav Jirásek (12/0),\nLukáš Jiříkovský (1/0),\nPavel Kalouda (2/0),\nJiří Kowalík (4/1),\nMiroslav Král (7/0),\nKarel Kroupa (7/2),\nPetr Křivánek (10/1),\nMartin Kuncl (23/0),\nZdeněk Látal (24/0),\nTomáš Máša (11/0),\nPavel Mezlík (11/2),\nRadek Mezlík (18/0),\nIvo Michal (1/0),\nPetr Musil (2/0),\nMartin Nosko (2/0),\nZdeněk Partyš (28/1),\nNenad Pleš (2/0),\nMiroslav Poredský (13/2),\nPavol Sedlák (7/1),\nAleš Schuster (4/0),\nPetr Schwarz (15/2),\nPatrik Siegl (1/2),\nRadim Stér (2/0),\nMilan Svoboda (8/1),\nPetr Šíp (2/0),\nPavel Šustr (8/0),\nPetr Švancara (5/3),\nJan Trousil (1/0),\nPavel Vrána (13/2),\nMarek Zúbek (2/0),\nMartin Živný (8/0) –\ntrenér Petr Maléř\n\nRadim Ottmar (3/0),\nKarel Podhajský (22/0),\nLuboš Přibyl (5/0) –\nMichal Blažej (13/0),\nPavel Černý (21/1),\nJaroslav David (5/0),\nOleh Duchnyč (1/0),\nJan Filip (14/2),\nRoman Gibala (5/0),\nJuraj Hrmo (9/2),\nTomáš Jirsák (24/5),\nRoman Jůn (23/4),\nDaniel Kaplan (1/0),\nDalibor Karnay (13/2),\nJan Kraus (24/7),\nPatrik Křap (23/1),\nTomáš Kučera (23/4),\nPavel Lukáš (25/2),\nLukáš Mach (11/0),\nMartin Merganc (4/0),\nMarek Plašil (9/0),\nJiří Poděbradský (29/1),\nVladimír Pokorný (7/0),\nTomáš Rezek (3/0),\nAdrian Rolko (1/0),\nJosef Semerák (14/2),\nZdeněk Ševčík (12/2),\nPavel Šíranec (10/2),\nMichal Šmarda (28/1),\nMichal Vaniš (1/0),\nMiroslav Zemánek (15/1) –\ntrenéři Juraj Šimurka (1.–23. kolo) a Karel Krejčík (24.–30. kolo)\n\nPeter Bartalský (13/0),\nLukáš Paleček (1/0),\nPetr Pižanowski (15/0) –\nMilan Barteska (13/1),\nJiří Birhanzl (1/0),\nJan Buryán (24/4),\nMiloš Čáp (14/0),\nMarián Dirnbach (24/1),\nRadek Görner (11/0),\nJosef Hoffmann (9/0),\nJakub Hottek (24/0),\nTomáš Jandzik (2/0),\nDavid Kalivoda (8/3),\nOndřej Kejha (2/0),\nMaroš Klimpl (14/5),\nMatej Krajčík (10/0),\nMichal Kropík (21/1),\nPeter Krutý (13/0),\nPavel Málek (1/0),\nPetr Mikolanda (26/13),\nJan Novotný (22/1),\nOndřej Prášil (25/1),\nMartin Prohászka (24/11),\nLukáš Procházka (2/0),\nLuděk Stracený (22/5),\nMichal Ščasný (21/0),\nDavid Šefrna (3/0),\nMarcel Šťastný (5/0),\nAdam Varadi (12/0),\nJan Velkoborský (13/1) –\ntrenéři Stanislav Levý (1.–15. kolo) a František Kopač (16.–30. kolo)\n\nMichal Kosmál (12/0),\nMarián Malárik (9/0),\nJan Zubík (10/0) –\nRené Bábíček (5/0),\nRudolf Bíly (23/0),\nDaniel Čakajík (5/0),\nPetr Faldyna (26/8),\nRoman Fischer (26/2),\nTibor Goljan (11/0),\nRóbert Hejčík (11/1),\nDavid Helísek (25/1),\nJaroslav Josefík (19/0),\nMartin Kasálek (10/0),\nDavid Kopčil (28/4),\nPetr Lukeš (12/0),\nDaniel Máčala (28/3),\nLukáš Matůš (26/2),\nRudolf Obal (13/2),\nMichal Ševela (27/3),\nPetr Švach (13/0),\nMilan Válek (8/0),\nLibor Zapletal (13/0),\nPetr Zemánek (28/3),\nPavel Žák (9/0) –\ntrenéři Zdeněk Lorenc (1.–4. kolo) a Lubomír Blaha st. (5.–30. kolo)\n\nJaroslav Gramblička (2/0),\nMarián Kello (27/0) –\nMiroslav Černý (22/7),\nJozef Čertík (1/0),\nRadim Derych (26/3),\nTomáš Freisler (20/2),\nMartin Kadeřávek (7/1),\nMiroslav Kaloč (17/0),\nDaniel Kaspřík (25/3),\nLubor Knapp (25/1),\nPřemysl Krpec (6/0),\nPavel Kunc (25/2),\nOndřej Kušnír (21/0),\nDaniel Kutty (25/4),\nPavel Los (5/0),\nMartin Lukšík (13/1),\nVladimír Majsniar (13/3),\nTomáš Mikulenka (18/1),\nLubomír Němec (6/0),\nPetr Nosálek (1/0),\nLukáš Polónyi (3/0),\nDavid Pražák (13/0),\nMilan Prčík (7/1),\nDaniel Rygel (25/4),\nOndřej Smetana (7/2),\nLeoš Švancer (1/0),\nRostislav Švec (19/1),\nMartin Třasák (18/0),\nAleš Vojáček (18/1) –\ntrenéři Václav Daněk (1.–15. kolo) a Lubomír Vlk (16.–30. kolo)\n\nDavid Bičík (10/0),\nTomáš Grigar (17/0),\nLukáš Zich (2/0) –\nPatrice Abanda (3/1),\nMiroslav Baranek (4/1),\nMarek Čech (10/0),\nRadim Fikejz (1/0),\nOndřej Herzán (24/0),\nRadek Hochmeister (9/0),\nJiří Homola (2/0),\nOndřej Honka (7/1),\nMarek Chrobák (2/0),\nJiří Jeslínek (1/1),\nPetr Johana (2/0),\nMarek Jungr (1/0),\nDavid Kopta (28/1),\nJiří Koubský (4/1),\nŠtěpán Kučera (19/3),\nVladimír Labant (6/2),\nPavel Malcharek (23/3),\nTomáš Matějka (1/0),\nMichal Meduna (3/1),\nJiří Němec (15/0),\nMilan Pacanda (2/1),\nTomáš Pechar (11/0),\nPavel Pergl (1/0),\nTomáš Rada (26/0),\nJan Rezek (14/2),\nOndřej Sedláček (2/0),\nDavid Střihavka (13/4),\nJan Svátek (15/1),\nJan Šimák (6/2),\nJan Šimůnek (4/0),\nMartin Turek (3/0),\nZdeněk Volek (25/0),\nLadislav Volešák (14/0),\nJan Vondra (16/0),\nPetr Voříšek (8/1),\nMichal Zelenka (27/1),\nMichael Žižka (15/1) –\ntrenér Boris Kočí\n\nMartin Blaha (14/0),\nTomáš Černý (16/0) –\nBřetislav Balcárek (3/1),\nAleš Bednář (2/1),\nTomáš Bouška (5/2),\nŠtefan Czucz (1/0),\nPetr Dragoun (3/1),\nVlastimil Fiala (8/0),\nTomáš Glos (14/1),\nMichal Hubník (8/3),\nMartin Hudec (3/0),\nJakub Hymr (1/0),\nTomáš Janotka (27/1),\nMojmír Jaroš (2/1),\nVáclav Jordánek (10/1),\nDavid Kobylík (2/0),\nPetr Kobylík (25/0),\nMartin Komárek (23/0),\nRadim Kopecký (28/0),\nMichal Kovář (1/0),\nRadim König (6/1),\nRoman Kuba (13/0),\nKarel Kysela (1/0),\nVilém Papica (3/0),\nAndrej Pečnik (3/0),\nJaroslav Prekop (19/8),\nTomáš Randa (2/0),\nJan Roupec (11/1),\nFilip Rýdel (20/1),\nJan Schulmeister (23/0),\nVojtěch Schulmeister (14/4),\nLumír Stoklásek (27/0),\nPavel Suchánek (1/0),\nAleš Škerle (21/2),\nRadek Špiláček (3/1),\nPavel Šultes (14/2),\nKamil Vacek (9/1),\nMichal Vepřek (9/0),\nMartin Vyskočil (4/0),\nPavel Zbožínek (1/0) –\ntrenér Zdeněk Psotka\n\nZdeněk Divecký (13/0),\nRadim Vlasák (16/0) –\nPetr Dragoun (17/1),\nPetr Fousek (25/3),\nPatrik Gross (28/0),\nMartin Hruška (25/2),\nVlastimil Chod (6/0),\nMilan Janeček (2/0),\nPavel Karlík (10/2),\nAleš Kočí (26/0),\nJiří Kostečka (20/1),\nStanislav Kučera (25/1),\nJan Kysela (20/2),\nJan Martykán (14/1),\nTomáš Novák (24/4),\nLukáš Ohněník (15/3),\nMartin Opic (19/1),\nVáclav Sedlák (22/0),\nLukáš Stožický (1/0),\nVlastimil Stožický (4/0),\nTomáš Šilhavý (10/0),\nJaromír Šmerda (10/0),\nPeter Štyvar (27/8),\nMichal Valenta (25/0) –\ntrenéři Michal Zach (1.–24. kolo) a Jiří Plíšek (25.–30. kolo)\n\nLuděk Juráň (2/0),\nAleš Kořínek (5/0),\nZdeněk Zlámal (23/0) –\nLibor Bosák (12/0),\nTomáš Buksa (14/0),\nDavid Čep (18/0),\nRoman Drga (22/0),\nMarián Farbák (25/2),\nMichal Hlavňovský (18/3),\nVlastimil Chytrý (4/1),\nZdeněk Julina (25/1),\nMartin Jurčík (20/2),\nMichal Kaláb (4/0),\nRichard Kalod (11/2),\nJiří Klabal (12/1),\nDavid Klimek (21/1),\nMichal Nehoda (24/3),\nJaromír Paciorek (15/3),\nJosef Petrů (3/0),\nAleš Ryška (23/7),\nOndřej Stojaník (22/0),\nIvo Světlík (25/0),\nLadislav Šebek (8/0),\nOndřej Šilinger (8/0),\nDavid Šmahaj (13/2),\nLadislav Zakopal (22/2),\nJan Žižka (3/0) –\ntrenéři Alois Skácel (1.–15. kolo) a Roman Pivarník (16.–30. kolo)\n\nJiří Bertelman (2/0),\nTomáš Kovář (1/0),\nDavid Šimon (26/0) –\nJakub Adam (24/1),\nLukáš Bajer (26/0),\nMilan Bakeš (15/1),\nRadek Bukač (15/4),\nPavel Eismann (3/0),\nRoman Gibala (15/3),\nMichal Gonda (13/0),\nPavel Grznár (14/1),\nDavid Hudec (12/0),\nMarek Jandík (17/0),\nJan Jelínek (9/0),\nJiří Kaciáň (20/3),\nZdeněk Koukal (18/4),\nPavel Macháček (24/0),\nJosef Němec (9/0),\nPavel Němeček (26/1),\nMarian Palát (4/0),\nLibor Púčala (14/1),\nJan Šimáček (18/3),\nMarcel Šťastný (18/0),\nAdrian Vizingr (21/1),\nRadek Vrážel (22/0),\nPavel Vrba (11/0) –\ntrenéři Ivan Pihávek a Lukáš Dubský\n\nPeter Holec (6/0),\nZdeněk Křížek (16/0), \nMichal Minár (7/0) –\nPavel Babka (28/0),\nLuigi Dedaj (1/0),\nMarek Endl (20/0),\nJaroslav Frnoch (2/0),\nVlastimil Grombíř (12/0),\nTomáš Hájovský (12/0),\nRobert Hanzal (3/0),\nZdeněk Hanzlík (23/0),\nPavel Kneitel (21/2),\nErik Koršala (18/2),\nTomáš Kostka (4/1),\nDavid Kubiš (28/2),\nPeter Kuračka (26/6),\nJaroslav Ludačka (18/0),\nLadislav Luka (6/1),\nMichal Mašát (9/1),\nAleš Matoušek (9/0),\nVáclav Mrkvička (25/7),\nIgor Nitrianský (24/0),\nMiloslav Penner (9/0),\nRoman Pivoňka (13/0),\nJiří Pravda (9/0),\nStanislav Rožboud (10/1),\nMartin Smíšek (9/3),\nKamil Tobiáš (11/1),\nJan Zušťák (14/3) –\ntrenéři Karel Musil (1.–14. kolo), Jiří Jurásek (15. a 24.–30. kolo) a Petr Němec (16.–23. kolo)\n\nŠtěpán Kolář (12/0),\nPavel Raba (3/0),\nDominik Rodinger (1/0) –\nEduard Formáček (1/0),\nFrantišek Hanus (14/1),\nDaniel Huňa (11/0),\nJaroslav Janák (11/1),\nMichal Klesa (14/2),\nDaniel Kocourek (2/0),\nOndřej Kolísek (1/0),\nZdeněk Koukal (4/0),\nMartin Kubec (1/0),\nMichal Lesák (11/3),\nKamil Matuszny (15/4),\nMiroslav Obermajer (13/0),\nMiroslav Podrazký (10/0),\nLadislav Prošek (4/0),\nTomáš Strnad (14/1),\nOndřej Szabo (2/0),\nMartin Třasák (15/0),\nZdeněk Vaňous (5/0),\nDavid Vyskočil (8/1),\nTomáš Zahradník (4/0),\nKarel Zelinka (9/0),\nMirza Zinhasović (7/0),\nJaroslav Žáček (12/0) –\ntrenéři Dušan Uhrin ml. (1.–11. kolo) a Vladimír Hruška (12.–15. kolo)\n\n\n"}
{"id": "286527", "url": "https://cs.wikipedia.org/wiki?curid=286527", "title": "Sascha Gerstner", "text": "Sascha Gerstner\n\nSascha Gerstner (* 2. dubna 1977 Stuttgart, Německo) je německý metalový kytarista.\n\nNa kytaru začal hrát jako třináctiletý a již v 17 letech pracoval jako studiový kytarista v nahrávacím studiu v rodném městě. V roce 1996 začal hrát v kapele z jižního Německa, která hrála především coververze, a z ní ho v roce 1998 Chris Bay a Dan Zimmermann přizvali do nově založené kapely Freedom Call. Gerstner zůstal u Freedom Call do roku 2001, kdy měl za sebou dvě studiová alba a tři turné po Evropě.\n\nPo odchodu z Freedom Call začal pracovat jako producent jiných mladých kytaristů a věnoval se psaní textů na zakázku. V roce 2002 se dostal do kontaktu s kapelou Helloween, která zrovna hledala hráče na pozici kytaristy. Mimo hraní v kapele se věnuje i vlastní tvorbě a mixování hudby ve vlastním studiu G-Records.\n"}
{"id": "286530", "url": "https://cs.wikipedia.org/wiki?curid=286530", "title": "Kurzový maják", "text": "Kurzový maják\n\nKurzový maják (Localizer LLZ) je VKV radiomaják ze soustavy přistávacího systému ILS (Instrument Landing System). Tento radiomaják je umístěn vždy na konci dráhy (ranveje) a určuje tzv. osu dráhy. Radiomaják vysílá v pásmu 108 - 112 MHz několik signálů.\n\n\nLLZ má anténní soustavu složenou z několika zářičů a do každého se distribuuje\nsignál o různé hloubce obou modulací (90/150 Hz), takže v momentě, kdy se přístroje\nna palubě letadla naladí na frekvenci LLZ a zkoumají, která modulace\nje silnější, určí tím i jak je letadlo odchýleno od osy dráhy. Pokud mají\nobě modulace stejnou hloubku, znamená to, že letadlo letí přesně v ose ranveje.\n\nStejný princip je použit i pro GP (Glide Path) neboli maják sestupové roviny,\nkterý určuje, zda se letadlo nachází na přistávacím kurzu, zda klesá pod\nsprávným úhlem.\n"}
{"id": "286531", "url": "https://cs.wikipedia.org/wiki?curid=286531", "title": "Wilhelm von Leeb", "text": "Wilhelm von Leeb\n\nWilhelm Josef Franz rytíř von Leeb (5. září 1876, Landsberg am Lech, Německo – 29. dubna 1956, Füssen, Německo) byl veterán první světové války a německý polní maršál za druhé světové války. Jeho mladším bratrem byl generál Emil Leeb (1881–1969).\n\nRoku 1895 nastoupil do bavorské armády jako důstojnický kadet. Působil jako důstojník dělostřelectva, sloužil v Číně po dobu povstání boxerů. V letech 1907 až 1909 navštěvoval Mnichovskou vojenskou akademii a následně v letech 1909 - 1911 sloužil jako důstojník generálního štábu v Berlíně. Poté byl povýšen do hodnosti kapitána a do roku 1913 sloužil jako velitel dělostřelecké baterie bavorského 10. polního dělostřeleckého pluku v Erlangenu.\n\nPřed začátkem první světové války pracoval v generálním štábu bavorského prvního armádního sboru. V období války sloužil v rámci 11. pěchotní divize. Po povýšení do hodnosti majora byl v létě 1916 převelen na východní frontu. Následujícího roku se dostal do štábu korunního prince Ruprechta Bavorského. V první světové válce byl za svoje vojenské úspěchy vyznamenán řádem Maxe-Josefa, což bylo jedno z nejvýznamnějších bavorských vyznamenání, tento řád jej opravňoval používat titul Ritter (rytíř).\n\nPo skončení světové války von Leeb zůstal ve Freikorpsu. V roce 1923 se zúčastnil potlačení nacistického pivního puče. Následně byl velitelem skupinového velitelství 7. V této funkci dosáhl hodnosti generálporučíka. Ve volbách roku 1938 odešel na protest proti Fritschově aféře z armády.\n\nV září byl povolán Hitlerem zpět, aby velel vojsku, které obsazovalo Sudety. Od léta 1939 stál v čele skupiny armád C, která měla krýt západní frontu, zatímco probíhal útok na Polsko. V době západního tažení, jeho jednotka úspěšně prorazila Maginotovu linii. Za tento úspěch byl v létě roku 1940 povýšen do hodnosti polního maršála a byl mu udělen Rytířský kříž. Na jaře roku 1941 byl pověřen vedením skupiny armád Sever, která pronikla až k Leningradu. Jeho skupina armád měla za úkol postupovat Pobaltskými zeměmi, zajistit přístavy, obsadit Leningrad a podle možnosti dosáhnout Archangelsk. Nejprve se mu sice podařilo postoupit o 900 km, ale před Leningradem byl zastaven silnou obranou. Od října do prosince vedl těžké boje o Tichvin. V důsledku silných protiútoků sovětských vojsk vedených sovětským maršálem Kirillem Mereckovem nemohl zasáhnout do bojů o Moskvu. Němci ztratili přibližně 45 000 vojáků a nepodařilo se jim ani dobýt Leningrad. Leebovi se nelíbilo, jak mu do jeho velení zasahuje Hitler a proto v lednu roku 1942 požádal o uvolnění z funkce. Hitler jeho návrh přijal.\n\nPoté, co byl polní maršál von Leeb zajat dne 2. května roku 1945 americkými vojsky ve městě Hohenschwangau, strávil následně dva roky v zajetí, kde byl vyslýchán. Dne 13. května roku 1947 s ním byl zahájen soudní proces a stal se jedním z hlavních obžalovaných v procesech s nejvyššími představiteli wehrmachtu. Obžaloba obvinila polního maršála von Leeb z válečných zločinů proti sovětským válečným zajatcům a civilnímu obyvatelstvu. Ze třech bodů obžaloby byl shledán vinným pouze v jednom a byl mu vyměřen trest odnětí svobody v délce 3 roků. Avšak vzhledem k dvěma rokům stráveným v americkém zajetí byl dne 27. října roku 1948 propuštěn na svobodu.\n\nPo propuštění strávil polní maršál Wilhelm rytíř von Leeb zbytek svého života v tichosti s rodinou v bavorském městě Füssen, kde také dne 29. dubna roku 1956 zemřel.\n\n\n\n"}
{"id": "286535", "url": "https://cs.wikipedia.org/wiki?curid=286535", "title": "Mudhoney (album)", "text": "Mudhoney (album)\n\nMudhoney je první studiové album americké rockové kapely Mudhoney. Album bylo nahráno roku 1989 vydáno na počátku listopadu téhož roku.\n\n"}
{"id": "286537", "url": "https://cs.wikipedia.org/wiki?curid=286537", "title": "Superfuzz Bigmuff Plus Early Singles", "text": "Superfuzz Bigmuff Plus Early Singles\n\nSuperfuzz Bigmuff Plus Early Singles je kompilační album americké grungeové kapely Mudhoney. Zahrnuje skladby z EP \"Superfuzz Bigmuff\" a několika singlů. Zahrnuje skladby z EP \"Superfuzz Bigmuff\"\n\n"}
{"id": "286538", "url": "https://cs.wikipedia.org/wiki?curid=286538", "title": "Every Good Boy Deserves Fudge", "text": "Every Good Boy Deserves Fudge\n\nEvery Good Boy Deserves Fudge je třetí album americké grungeové kapely Mudhoney. Album bylo nahráno v roce 1991 v době, kdy se členové kapely rozhodovali, zda mají zůstat u relativně malého nezávislého hudebního vydavatelství Sub Pop, nebo mají přestoupit k většímu labelu. Rozhodli se zůstat, avšak již jejich následující album vyšlo pod novým, větším vydavatelstvím.\n\n"}
{"id": "286539", "url": "https://cs.wikipedia.org/wiki?curid=286539", "title": "Jesenice (Slovinsko)", "text": "Jesenice (Slovinsko)\n\nJesenice (německy \"Aßling\") jsou město ve severozápadním Slovinsku, nedaleko hranic s Rakouskem a Itálii, pod pohořím Karavanky. Žije zde 13 400 obyvatel, na celém území občiny s rozlohou 75,8 km² pak 21 620 osob. Město je známé pro svůj ocelářsky průmysl a hokejový klub Acroni Jesenice, který hraje v rakouské lize.\n\nKolem města vede dálnice spojující Lublaň a Villach v Rakousku. Stejným směrem vede i hlavní železniční trať, z níž zde odbočuje malebná regionální dráha Jesenice – Nova Gorica – Sežana.\n\n"}
{"id": "286540", "url": "https://cs.wikipedia.org/wiki?curid=286540", "title": "Jakob Beck", "text": "Jakob Beck\n\nJacob Beck (* 13. září 1931, Obrovac, Jugoslávie) je mistr bojových umění a zakladatel Allkampf-jitsu.\n\nV roce 1944 utekl z Jugoslávie před Rudou armádou, cestoval v koloně 350 vozů přes Rakousko do Československa, odtud zpět do Maďarska a po útěku ze zajateckého tábora dorazil v roce 1946 do Německa, do města Burgau.\n\nV sedmnácti letech se začal učit Judo a v roce 1964 se setkal s mistrem Jae Hwa Kwon (7. Dan), u kterého se učil Taekwon-do; to se také později učil u generála Choi Hong Hi (9. Dan). Patnáct let se učil toto korejské bojové umění, současně dojížděl k velmistru Robertu Doblerovi (10. Dan), který působil jako vrchní komisař státní policie ve Švýcarsku a pod jehož vedením se učil Jiu-Jitsu. Vedle těchto bojových umění se zdokonaloval také v Bo-Jitsu, Aikido a Karate, která se učil u neméně známých učitelů.\n\nTakto získané bohaté zkušenosti v bojových uměních ho přivedly k myšlence spojit nejúčinnější techniky z těchto bojových umění v jeden vysoce efektivní systém. Vyňal pouze základy a principy technik, ty přizpůsobil svému záměru a vytvořil tak v roce 1968 nový bojový styl, který nazval Allkampf-Jitsu.\n\nPrvní škola byla založena v Jettingenu, druhá v Augsburgu a pak se systém šířil i za hranice Německa na Sicílii, do Itálie, Rakouska, Maďarska, Jugoslávie, Řecka, Turecka, Anglie, do Afriky - Keni a naposled v roce 1991 do tehdejšího Československa. Všechny školy v celé Evropě sdružuje organizace European Budo Center, která provozuje v současné době v Německu 223 škol a v ostatních zemích 39 škol. V celé organizaci je registrováno přes 13 500 žáků, z nich je přes 400 držiteli mistrovských stupňů. Tato organizace rozšiřuje také Bo-Jitsu a Taekwon-do - ITF a pořádá dvakrát do roka mistrovské soutěže v Taekwon-do a jedenkrát do roka v Allkampf-Jitsu. European Budo Center napomáhá technicky při zakládání a vedení nových škol a mezinárodně sjednocuje vyučovaný systém. Organizace přísně zachovává přenos informací pouze přes trenéry, kteří musí respektovat dále tato pravidla.\n\n\n"}
{"id": "286541", "url": "https://cs.wikipedia.org/wiki?curid=286541", "title": "Piece of Cake", "text": "Piece of Cake\n\nPiece of Cake je v pořadí čtvrté album americké grungeové kapely Mudhoney. Bylo nahráno i vydáno v roce 1992 a bylo to první album, které Mudhoney vydali pod vydavatelstvím Reprise Records.\n\n"}
{"id": "286542", "url": "https://cs.wikipedia.org/wiki?curid=286542", "title": "Karosa LC 937", "text": "Karosa LC 937\n\nKarosa LC 937 (známější pod označením Karosa GT 11) je model komfortního dálkového autobusu, který vyráběla společnost Karosa Vysoké Mýto v letech 1994–1996. Vyrobeno bylo pouze 16 kusů. \n\nKarosa LC 937 je určen pro hromadnou přepravu osob na dálkových tratích s odpovídajícím komfortem cestujících a odpovídajícím prostorem pro zavazadla. Má anatomicky tvarovaná vysoká sedadla s třemi polohami sklápění opěradel. Tato sedadla pro cestující jsou umístěna na vyvýšených podestách a jsou rozmístěna 2+2 se střední uličkou. Podstropní rozvod vzduchu zajišťuje účinná klimatizace WEBASTO KK 23 H, přičemž výstup vzduchu je seřiditelný tryskami, umístěnými společně s osvětlovacími lampičkami a reproduktory od radia ve stropním panelu nad každým sedadlem. Boční okna jsou vlepená do karoserie, dvojitá, probarvená ve hmotě, čímž je docíleno snížení vstupu tepla do vnitřního prostoru autobusu, zvláště v letních měsících. Od ostatních „lepených“ autobusů Karosa se odlišuje posledním levým oknem (šířky 192 cm) a oknem před nouzovými dveřmi na pravé straně, které je o několik centimetrů kratší než ostatní standardní okna. Autobus má polosamonosnou karoserii s hnacím ustrojím s katalyzátorem výfukových plynů umístěným za zadní nápravou. Autobus splňuje emisní předpisy EURO 1. Zavazadlový prostor mezi nápravami pod podlahou (15 vozů typu LC 937.1040) má objem 5,3 m³. Prototyp GT 11 (typ LC 937.1037) má tento objem ještě menší kvůli zachování podesty pro sedadla s výškou 200 mm, jak je tomu u vozů LC 735 a LC 736. Tato typová řada navazuje na autobusy řady 700 pod označením Karosa LC 736.1022, z mnoha změn je tou nejvýraznější zaoblený vzhled předního čela, který byl odvozen od luxusního autokaru LC 757 se zvýšenou podlahou. Karoserie autobusu je třídveřová. Pro vstup cestujících slouží výklopné dveře před přední nápravou. Řidič vozidla má k dispozici vlastní dveře v levé bočnici. Třetí jsou nouzové dveře za zadní nápravou (bez schodů a s výškou od podlahy ke stropu vozu). V tomto směru je odlišný první vyrobený vůz této řady pod označením LC 937.1037, který má za zadní nápravou plnohodnotné dveře. Tyto komfortní autobusy jsou vybaveny kromě klimatizace také kávovarem, chladničkou a televizí s VHS přehrávačem.\n\nTento typ byl sériově vybaven mechanickou, synchronizovanou převodovkou GEAR (v licenci ZF) spolu s elektromagnetickým retardérem TELMA. Původně byl zamýšlen retardér ELMAR, jako u sousední řady LC 757 (HD 12). Díky osazené převodovce se výrobce zasadil o další unikátnost na tomto typu a to tzv. obrácené řazení (první převodový stupeň vpravo atd.). Přední náprava LIAZ, lichoběžníkovité konstrukce s nezávisle zavěšenými koly a zadní náprava jednostupňová hypoidní DETVA s diferenciálem Rockwell. Na 5 vozech byla namontována zadní náprava Meritor. Výrobce nabízel na přání zákazníka osazení vozu motorem Renault MIHR o výkonu 186 kW, nicméně všechna GT měla z výroby motor LIAZ. První vyrobený vůz typ M 1,2 C ML 637 S (190kW) , následující vozy už M 1,2 A ML 637 N (190kW).\n\nMezi další unikát tohoto typu patří přístrojová deska řidiče, která byla vytvořena speciálně pro tento typ autobusu. Provedení a originální tvarové řešení vnitřní přední části je chráněno průmyslovým vzorem č. 26 143.\n\nVozy LC 937 byly vyráběny v letech 1994 až 1996 jako luxusnější varianta ke klasickému dálkovému autobusu LC 736. Původní označení těchto vozidel bylo LC 736.1040, produkovány však již byly jako LC 937.1040 (první vyrobený vůz jako LC 937.1037). Celkem bylo vyrobeno pouze 16 autobusů typu LC 937. Důvodem tohoto nízkého počtu byl malý zájem o tento luxusnější dražší typ, a tedy dopravci raději pořizovali levnější vozy LC 736 nebo luxusní LC 757.\n\nV nabídce pro dopravce byly 2 úrovně vybavení vozidla. Ta nejvyšší znamenala instalaci sklopných stolků na opěradla sedadel, držáky nápojů u každého sedadla a pro řidiče tento nadstandard znamenal elektricky ovládané sluneční roletky. Další volitelná výbava, mezi kterou patřil například senzor opotřebení brzd či snímač teploty nad vozovkou, kterou Karosa nabízela nebyla použita v žádném voze. Nadstandardní výbava byla použita u vozidel s v.č. 3, 4 a 11. \nPočty vyrobených kusů podle let:\n\nOsm z celkových 16 autobusů LC 937 jezdilo původně u dopravců v Česku, osm na Slovensku. Tento poměr se ale ještě během druhé poloviny 90. let změnil, neboť jeden vůz byl z Česka odprodán na Slovensko. Většina vozů LC 937 (GT 11) je dosud v provozu, jeden byl dokonce odprodán polskému dopravci.\n\n"}
{"id": "286550", "url": "https://cs.wikipedia.org/wiki?curid=286550", "title": "My Brother the Cow", "text": "My Brother the Cow\n\nMy Brother the Cow je v pořadí páté album americké grungeové kapely Mudhoney. Bylo nahráno v roce 1994, avšak vyšlo až 28. března následujícího roku. V roce 2003 vyšla revidovaná verze alba, která obsahovala bonusové skladby navíc.\n\n"}
{"id": "286551", "url": "https://cs.wikipedia.org/wiki?curid=286551", "title": "Tomorrow Hit Today", "text": "Tomorrow Hit Today\n\nTomorrow Hit Today je název alba americké grungeové kapely Mudhoney. Bylo nahráno v roce 1994, avšak vyšlo až 28. března následujícího roku. V roce 2003 vyšla revidovaná verze alba, která obsahovala bonusové skladby navíc.\n\n"}
{"id": "286552", "url": "https://cs.wikipedia.org/wiki?curid=286552", "title": "Since We've Become Translucent", "text": "Since We've Become Translucent\n\nSince We've Become Translucent je název alba americké grungeové kapely Mudhoney, které bylo vydáno v roce 2002. Bylo to první album, které kapela vydala u Sub Popu po návratu z mnohem většího vydavatelství Reprise Records.\n\n"}
{"id": "286553", "url": "https://cs.wikipedia.org/wiki?curid=286553", "title": "Under a Billion Suns", "text": "Under a Billion Suns\n\nUnder a Billion Suns je album americké grungeové kapely Mudhoney, které bylo vydáno v roce 2006. Bylo nahráno se třemi různými producenty - s Philem Ekem, Johnny Sangsterem a Tuckerem Martinem.\n\n"}
{"id": "286554", "url": "https://cs.wikipedia.org/wiki?curid=286554", "title": "Okres Mürzzuschlag", "text": "Okres Mürzzuschlag\n\nMürzzuschlag je bývalý okres na severovýchodě rakouské spolkové země Štýrsko. Jeho rozloha byla 848,86 km². K roku 2001 zde žilo 42 943 obyvatel. Sídlem okresu bylo město Mürzzuschlag, druhým městem je Kindberg. Sousedilo se spolkovou zemí Dolní Rakousko a se štýrskými okresy Bruck an der Mur a Weiz. Okres zanikl 31. prosince 2012, spojením s okresem Bruck an der Mur vznikl Bruck-Mürzzuschlag. \n\n"}
{"id": "286555", "url": "https://cs.wikipedia.org/wiki?curid=286555", "title": "Guy Maddison", "text": "Guy Maddison\n\nGuy Maddison (* 31. března 1965 Perth, Západní Austrálie ) je basový kytarista známý především pro jeho hudební počiny na poli punkové a grungeové hudby. V současné době hraje s americkou kapelou Mudhoney, kde od roku 2001 nahradil Matta Lukina. \n\nMaddison pochází z australského Perthu, kde hrál s tamějšími rockovými kapelami. Po čase se přestěhoval do Sydney a poté do Seattlu, kde žije doposud.\n"}
{"id": "286556", "url": "https://cs.wikipedia.org/wiki?curid=286556", "title": "Steve Turner", "text": "Steve Turner\n\nSteve Turner (* 28. března 1965) je americký kytarista, známý především díky svému působení v grungeové skupině Mudhoney. Jeho první skupina se jmenovala The Ducky Boys. Po rozpadu této kapely Turner hrál s Markem Armem v kapele Mr. Epp and the Calculations, o které Arm hovoří jako o „nejhorší kapele na světě“. Později stál Turner u zrodu skupiny Green River a po jejím rozpadu založil s Armem a Danem Petersem Mudhoney, kde působí dodnes. \n"}
{"id": "286557", "url": "https://cs.wikipedia.org/wiki?curid=286557", "title": "Asterix a Obelix: Mise Kleopatra", "text": "Asterix a Obelix: Mise Kleopatra\n\nAsterix a Obelix: Mise Kleopatra (v originále je celovečerní hraná komedie, vyprávějící o osudech Galů Asterixe a Obelixe, tentokrát ovšem neodehrávající se v jejich rodné Gálii, nýbrž ve starověkém Egyptě, kolem roku 52 př. n. l.\n\nArogantní a povýšenecký Gaius Julius Caesar nehodlá připustit, že by na světě mohlo být většího lidu, než toho římského a samozřejmě to dává své milence Kleopatře náležitě najevo. Ta se rozhodne, že mu dokáže, že se mýlí. Vsadí se s ním tedy, že mu postaví monumentální palác a to za pouhé 3 měsíce! Pokud se jí to podaří, přizná Caesar, že egyptský lid je stále největší mezi všemi.\nKleopatra pověří stavbou paláce poněkud legračně působícího architekta Numerobise. Prý díky jeho moderní vizi. Pokud přidělený úkol zvládne, zasypou ho zlatem. Pokud ne, bude předhozen krokodýlům. Svěření stavby do jeho rukou ovšem nese s velkou nelibostí Amonbofis, Kleopatřin dvorní architekt.\nNumerobis je zpočátku zoufalý, jelikož není v lidských silách postavit stavbu takových rozměrů za tak krátkou dobu, v tom si ale vzpomene, že když byl malý, vyprávěl mu jeho táta o druidovi jménem Panoramix, který dokáže uvařit nápoj, dávající nadlidskou sílu. Vydává se tedy neprodleně do Galie, kde najde druida a žádá po něm nápoj. Panoramix nejprve odmítá, ale nakonec Numerobisovým prosbám podlehne a spolu s Asterixem, Obelixem a ... Idefixem se vydávají do Egypta.\nZde musí čelit řadě nesnází, včetně zlotřilých plánů Amonbofise a vraha Nexusise, kterého si najal, posádce malé pirátské lodi, nespokojenosti dělníků a v neposlední řadě i samotnému Caesarovi, který se pokusí palác zničit nejdříve přímým útokem a následně pomocí katapultů.\nTo by ovšem nebyli Asterix a Obelix, aby jim něco zabránilo v jejich plánech. Společně tedy překonají všechny překážky a nakonec je palác dokončen přesně na \"poslední zrníčko\".\nNumerobis dostane svoji odměnu v podobě zlata, Panoramix obdrží vzácné svitky z Alexandrijské knihovny a Kleopatra s Caesarem si užívají v novém paláci.\n\nNakonec, jak je zvykem po každém dobrodružství Asterixe a Obelixe, probíhá velká oslava, ve filmu spíše humorně pojata jako (moderní) soukromá party.\na další\n\n\n"}
{"id": "286559", "url": "https://cs.wikipedia.org/wiki?curid=286559", "title": "Karosa LC 956", "text": "Karosa LC 956\n\nKarosa LC 956 je model dálkového autobusu, který vyráběla společnost Karosa Vysoké Mýto v letech 2001 až 2006 (od roku 2003 v upravené verzi LC 956E). Jedná se o nástupce vozu LC 936.\n\nLC 956 konstrukčně vychází z předchozího modelu LC 936. Je to dvounápravový autobus s polosamonosnou karoserií a motorem umístěným za zadní nápravou. Karoserie byla nejdříve smontována do základního skeletu, poté prošla kataforetickou lázní, olakováním a oplechováním. Hnací zadní náprava pochází od firmy Meritor, přední s hydraulickým posilovačem řízení je značky RI. Polohovatelné sedačky pro cestující jsou rozmístěny 2+2 se střední uličkou a nacházejí se na vyvýšených podestách – díky tomu mohl být rozšířen zavazadlový prostor pod podlahou mezi nápravami na 7 m³. V pravé bočnici jsou umístěny dvoje jednokřídlé výklopné dveře (první před přední nápravou, druhé za zadní nápravou). Vedle řidiče může být umístěno sklopné sedadlo pro vedoucího zájezdu. V základní výbavě vozu je klimatizace, na přání může být v autobuse namontována např. lednička nebo kávovar. Zajímavostí je, že vůz používá kompletní přední světlomety původně vyvinuty v roce 1988 pro automobily BMW.\n\nOd roku 2003 byly vyráběny pouze modifikované vozy LC 956E. Tato modernizace se týkala především technických záležitostí (např. nová přední náprava s kotoučovými brzdami).\n\nAutobusy LC 956 byly vyráběny v období let 2001 a 2006. V roce 2003 došlo k dílčí inovaci a vyráběné vozy byly od té doby označovány jako LC 956E.\n\nTyp LC 956, jakožto přímý nástupce LC 936, je určen pro dálkové meziměstské linky a delší zájezdy. Většina těchto vozů je dosud v provozu.\n\n"}
{"id": "286572", "url": "https://cs.wikipedia.org/wiki?curid=286572", "title": "Matt Lukin", "text": "Matt Lukin\n\nMatt Lukin (* 28. března 1965) je americký basový kytarista, zakladatel skupiny Melvins. Po nějakém čase však z Melvins odešel a začal hrát s Mudhoney. Na přelomu století však z Mudhoney odešel a jeho místo zastoupil Guy Maddison.\n"}
{"id": "286575", "url": "https://cs.wikipedia.org/wiki?curid=286575", "title": "Wayne Kramer", "text": "Wayne Kramer\n\nWayne Kramer (* 30. dubna 1948 Detroit, USA) je americký kytarista, zpěvák a hudební skladatel. Kramer byl jedním ze zakladatelů punkové skupiny MC5, která měla vliv na mnoho rockových a punkových kapel následujících let. Jednu dobu hrál i s grungeovou kapelou Mudhoney.\n\nSkupinu MC5 spoluzaložil v roce 1964 a působil v ní až do jejího rozpadu o osm let později; později byla skupina s ním v čele obnovena, ale příliš dlouho její existence netrvala. V roce 1975 byl Kramer odsouzen za distribuci kokainu a strávil dva roky ve vězení. Později se věnoval sólové kariéře.\n\n\n"}
{"id": "286576", "url": "https://cs.wikipedia.org/wiki?curid=286576", "title": "Večerka (rozcestník)", "text": "Večerka (rozcestník)\n\nVečerka může být\n\n\n\n"}
{"id": "286578", "url": "https://cs.wikipedia.org/wiki?curid=286578", "title": "Luc Robitaille", "text": "Luc Robitaille\n\nLuc Robitaille (* 17. února 1966 v Montréalu, Québec, Kanada) je bývalý kanadský hokejista. Je nejproduktivnější levé křídlo historie NHL a v roce 2009 byl uveden do hokejové síně slávy v Torontu. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy. Každoročně se v QMJHL uděluje trofej Luc Robitaille Trophy, která je určena pro hráče,který nastřílí nejvíce gólů v sezóně.\n\nV roce 1984 byl draftován v 9. kole na celkovém 171. místě v pořadí týmem Los Angeles Kings. Svou kariéru v NHL začal v sezóně 1986/1987. Nastoupil k 79 zápasům ve kterých nastřílel 45 gólů a jako už jako dvacetiletý dal o sobě rychle vědět. Za svou velmi vydařenou první sezónu v nejlepší hokejové lize světa obržel Calder Memorial Trophy(trofej pro nejlepšího nováčka NHL). V sezóně 1994/1995 přestoupil do týmu Pittsburgh Penguins. Svou kariéru si tak obohatil tím, že si zahrál s takovými hráči jako byl legendární Mario Lemiux, nebo tehdy mladá hvězda Jaromír Jágr. V Pittsburghu však strávil pouze jednu sezónu. Pro tu další si jeho služby pojistil New York Rangers, kde strávil dva roky. Zde si pro změnu zahrál s ikonami jako byl Mark Messier a Wayne Gretzky. V roce 1997 se však vrátil do Los Angeles Kings kde působil až do roku 2002. Poté o jeho služby projevil zájem týmDetroit Red Wings se kterým získal v roce 2002 vysněný Stanley Cup. Po vypršení smlouvy v Detroitu se podruhé vrátil zpět do Los Angeles Kings, kde v roce 2006 fanoušky přezdívající Lucky Luc ukončil kariéru. Je považován za nejlepší levé křídlo v historii NHL, když v 1431 zápasech nastřílel 668 gólů a celkem nasbíral 1394 bodů.\n\nPo půl roce, co Luc ukončil kariéru (na začátku roku 2007) tým Los Angeles Kings, ve kterém strávil drtivou část kariéry, mu na počest slavnostně vyřadil dres s jeho příjmením a číslem 20 na strop haly. Zařadil se tak mezi legendy Los Angeles jako byl Marcel Dionne či Wayne Gretzky. V roce 2009 byl uveden do hokejové síně slávy v kanadském Torontu. V březnu 2015 byla před Staples Center (halou kde hraje své domácí zápasy LA Kings) slavnostně představena jeho socha v životní velikosti.\n\n\n"}
{"id": "286582", "url": "https://cs.wikipedia.org/wiki?curid=286582", "title": "Amon Göth", "text": "Amon Göth\n\nAmon Leopold Göth (11. prosince 1908, Vídeň, Rakousko-Uhersko - 13. září 1946, Krakov, Polsko) byl nacistický důstojník a velitel koncentračního tábora Kraków-Płaszów během druhé světové války. Přestože patřil k nevýrazným představitelům nacistické Třetí říše, vešel později do všeobecného povědomí coby historická postava známá především z filmu Stevena Spielberga \"Schindlerův seznam\". \n\nNarodil se ve Vídni v rodině podnikající v polygrafickém průmyslu. Absolvoval průmyslovou školu a v roce 1932 byl již členem NSDAP s členským číslem 510764. Do SS vstoupil rovněž ještě před druhou světovou válkou, zde pod číslem 43673. Nejvyšší hodnost, které dosáhl, byl SS-Hauptsturmführer. \n\nPo vypuknutí druhé světové války byl aktivní coby velitel koncentračního tábora v Lublinu. V roce 1942 velel brutálnímu zásahu při vyklízení menšího židovského ghetta v téže části Polska. Zde organizoval selekce, při kterých bylo do KT Belzec deportováno na 700 Židů. Dalších asi 500 z nich nebylo posláno přímo na smrt, ale \"\"směli\"\" pracovat v táboře nucených prací v Budzynu. V tomto táboře spadaly pod jeho velení stavební práce. Kvůli podezření z korupce byl však v únoru 1943 SS-Sturmbannführerem Hermannem Höflem přeložen do Krakova. Zde ho SS-Führer Scherner jmenoval velitelem koncentračního tábora Kraków-Płaszów. V červenci toho roku byl povýšen na SS-Oberscharführera. \n\nPod vedením SS-Sturmbannführera Williho Haase organizoval likvidaci ghetta v Krakově, která začala 13. března 1943. Ta pod jeho velením probíhala podle zúčastněných s velkou brutalitou. Židé, kteří vyklízení ghetta přežili, byli z větší části převezeni právě do Płaszówa. Jeho velení zde trvalo od února 1943 do září 1944 kdy byl, opět kvůli korupci, zatčen gestapem. \n\nJeho velení v Płaszówě bylo velice brutální. I za zcela nepatrná provinění proti táborovému řádu následovaly tvrdé tresty. Nebylo výjimkou, že střílel vězně vlastnoručně, stejně tak veřejné popravy oběšením byly na denním pořádku. Představa z filmu \"Schindlerův seznam\", kdy on sám střílí vězně z balkonu své vily, je filmovou fikcí. Vila ve skutečnosti stála pod kopcem, za kterým se nacházel hlavní tábor, střelba do vězňů z balkónu jeho vily tak nebyla prakticky vůbec možná. \n\nMezi zářím 1943 až únorem 1944 velel likvidaci tábora nucených prací Szebnie. Vyklízení tábora začalo 21. září 1943 zastřelením až 700 židovských vězňů. Jeho velení zde podléhaly prakticky všechny provedené akce. Při nich nevynechal jedinou příležitost se obohatit. Na černém trhu pak rozprodával zabavený nábytek, tabák, alkohol a šperky. Jiné věci nashromážděné z majetku zabavenému Židům pak byly odesílány do skladů v Brněnci v Československu. \n\nZde také byly nalezeny gestapem a on sám byl zatčen ve Vídni i se svou milenkou, Ruth Irene Kalderovou. Byl obžalován z krádeže židovského majetku (neboť ten po zabavení automaticky náležel Třetí Říši) a 13. září 1944 uvězněn. Po propuštění u něj byla diagnostikována cukrovka a na sklonku 2. světové války byl převezen do bývalého sanatoria SS v bavorském Bad Tölz. \n\nZde byl zatčen americkou armádou a na polskou žádost vydán zpět do Krakova. Obžaloba jej vinila z podílu na masových vraždách během války a ze zločinů proti lidskosti. 5. září 1946 byl odsouzen k smrti a 13. září v krakovském vězení Montelupich popraven oběšením.\n\n"}
{"id": "286585", "url": "https://cs.wikipedia.org/wiki?curid=286585", "title": "Piibe", "text": "Piibe\n\nPiibe (německy \"Piep\") je vesnice v estonském kraji Lääne-Virumaa, samosprávně patřící do obce Rakke.\n\n"}
{"id": "286587", "url": "https://cs.wikipedia.org/wiki?curid=286587", "title": "Rytířský kříž Železného kříže", "text": "Rytířský kříž Železného kříže\n\nRytířský kříž Železného kříže (něm. \"Ritterkreuz des Eisernen Kreuzes\") je německé vyznamenání, které zřídil v září 1939 Adolf Hitler. Vyznamenání je o stupeň vyšší než Železný kříž.\n\nVyšší hodnota kříže:\n"}
{"id": "286592", "url": "https://cs.wikipedia.org/wiki?curid=286592", "title": "Koncentrační tábor Oranienburg", "text": "Koncentrační tábor Oranienburg\n\nKoncentrační tábor Oranienburg byl založen v budově bývalého pivovaru v březnu 1933 severně od Berlína. Byli zde vězněni převážně političtí vězni z řad komunistů, sociálních demokratů, křesťanských sociálů apod., kteří byli využíváni i na nucené práce. Stejně jako všechny ostatní koncentrační tábory byl i Oranienburg spravován příslušníky SA. Po zavraždění jejich vůdce Ernsta Röhma a ztráty celkové moci SA byl tábor v roce 1934 převzat a následně uzavřen SS, která funkci správy veškerých koncentračních táborů po SA v roce 1934 převzala, a vězni byli odtrasportováni do jiných táborů. V Oranienburgu bylo vězněno celkem 3 000 lidí, 16 z nich zde bylo zavražděno. V těsné blízkosti města byl pak roku 1936 zřízen koncentrační tábor Sachsenhausen.\n"}
{"id": "286593", "url": "https://cs.wikipedia.org/wiki?curid=286593", "title": "Láska bolí", "text": "Láska bolí\n\nLáska bolí je dvacátá epizoda z první série seriálu \"Dr. House\". Poprvé byla vysílána na TV Fox 10. května 2005.\n\nEpizoda začíná na vyšetřovně, kde House společně s Wilsonem a pacientem, kterého House vyšetřuje, řeší, proč se Cameronová vrátí. Následně na chodbě polije House pacient, který přijde na pohotovost se skřípáním zubů. House se na něj rozčílí a pacient, který se jmenuje Harvey uteče. House se mu jde omluvit, ale Harvey dostává mrtvici. Postupem děje se zjišťuje, že Harvey se rád nechává škrtit, což mu plní jeho přítelkyně domina. Když ji přistihnou, jak jej škrtí v nemocnic, vykážou ji z nemocnice a Harvey, který by měl jít na operaci to psychicky nevydrží. Upadne do kómatu a nelze jej operovat bez souhlasu příbuzných. Tým zjistí, že jeho rodiče nezemřeli, jak jim Harvey řekl, ale že žijí. Nechtějí ale syna vidět, protože se jej zřekli a tak House vymyslí lest, když jim řekne, že jejich syn zemřel, a že potřebují, aby identifikovali tělo. Po operaci se zjistí, že Harvey neměl aneurysma, jak zněla předpokládaná diagnóza. Díky pacientce z ambulance si uvědomí, že Chase neustále jí nějaké pastilky. Ten mu pak řekne, že je vzal z Harveyho bytu a Housovi dojde, že má Harvey zánět čelisti. S tou měl Harvey problémy již dříve a byl i operován, ale čelist nikdy nesrostla a vytvořil se tak zánět.\n\n\n"}
{"id": "286594", "url": "https://cs.wikipedia.org/wiki?curid=286594", "title": "Koncentrační tábor Buchenwald", "text": "Koncentrační tábor Buchenwald\n\nKoncentrační tábor Buchenwald byl založen v červenci 1937 několik kilometrů od města Výmar (Weimar) ve spolkové zemi Durynsko (Thüringen).\n\nZ počátku války měl tábor jen několik tisíc (většinou německých, politických) vězňů, avšak v průběhu války se tábor velkou rychlostí začal naplňovat a rozšiřovat. Na začátku války měl tábor 12 600 vězňů. Na konci roku 1944 jejich počet kolísal kolem 60 000, v únoru roku 1945 dokonce 86 000, v dubnu téhož roku 41 000. Počet vězňů ke konci války velmi fluktuoval, mj. kvůli tomu, že spolu s ústupem Wehrmachtu Němci stahovali vězně ze vzdálenějších táborů v blízkosti postupující fronty směrem k Berlínu. Táborem za dobu jeho existence prošlo 240 000 vězňů, mezi nimi i 7783 českých a slovenských politických vězňů, z nichž 818 zde zemřelo.\n\nV koncentračním táboře byl také vězněn Antonín Kalina z Třebíče - zachránce židovských dětí z Kinderblocku 66. V roce 2012 ho ocenil Izraelský památník obětí holocaustu Jad vašem titulem Spravedlivý mezi národy.\n\nV drtivé většině byli vězni muži. Žen bylo v Buchenwaldu mezi 500 a 1000, v první vlně sem byly zavlečeny z Ravensbrücku v roce 1941 převážně coby politické vězeňkyně a v táboře byly nuceny k prostituci. Druhá vlna byla do Buchenwaldu uvržena z Osvětimi, Ravensbrücku a Bergen-Belsenu na přelomu let 1944/45. V koncentračním táboře Buchenwald byla mimo jiné vězněna a nakonec zemřela i italská princezna, dcera Viktora Emanuela III., Mafalda Marie.\n\n\nV komandatuře tábora působili nejdříve SS-Obersturmbannführer Karl-Otto Koch (od 1. srpna 1937 do července 1941) a SS-Standartenführer Hermann Pister (v letech 1942 do 11. dubna 1945). Manželka prvního z nich, Ilse Kochová, vedoucí strážkyně, která pod sebou měla celou ženskou část tábora, byla pověstná svou krutostí a brutalitou, za kterou si získala přezdívky \"buchenwaldská bestie\" nebo čarodějnice \"z Buchenwaldu \". Otto Koch byl na přelomu let 1941/42 obviněn z několika trestných činů (mj. korupce, finanční podvody, černý trh a vykořisťování vězňů pro osobní zisk), uvězněn v táboře a několik dní před osvobozením (5. dubna 1945) popraven zastřelením. Jeho žena (která poté „působila“ v táboře Majdanek) byla krátce po válce odsouzena na 4 roky, které ji byly změněny na 2, po nichž byla ihned souzena znovu mezinárodním vojenským tribunálem, z kterého odešla s doživotním trestem. V roce 1967 spáchala sebevraždu. Hermann Pister se s příchodem amerických jednotek pokusil o útěk, ale byl chycen a v roce 1947 souzen s vyhlídkou trestu k smrti, ale zemřel v cele na srdeční potíže v září 1948.\n\nK osvobození Buchenwaldu došlo za dramatických okolností 11. dubna 1945 americkými jednotkami (ARCENT, tzv. třetí armáda, 89. infantérie). Mezi vězni existovala odbojová organizace, (převážně z řad komunistů a sociálních demokratů, jak židů tak křesťanů), která se tajně scházela, projednávala možný ozbrojený převrat a dokonce propašovala do tábora munici a zbraně (od roku 1942 získala 91 pušek a jeden kulomet), s kterými učila své členy zacházet. Navíc měli vězni k dispozici zprávy z fronty díky ukrytému rádiu, na černo vyrobeném jedním z nich (Gwidonem Damazynovem).\n\nV letech 1945–1950 sloužil Buchenwald sovětské NKVD jako „Speciální tábor číslo 2“, součást sítě speciálních táborů NKVD, začleněné do soustavy gulag. Podle sovětských zdrojů zde zemřelo 7113 vězňů.\n\nV říjnu 1950 bylo rozhodnuto, že tábor bude zbourán. Zlikvidováno bylo všechno kromě hlavní brány, dvou strážných věží, lazaretu a krematoria. V roce 1958 byl přeživším a obětem tábora na místě postaven pomník.\n\n\n"}
{"id": "286595", "url": "https://cs.wikipedia.org/wiki?curid=286595", "title": "Děti (Dr. House)", "text": "Děti (Dr. House)\n\nDěti (anglicky: \"Kids\") je devatenáctá epizoda z první série seriálu Dr. House.\n\nMladá závodní skokanka do vody (12 let) je na závodech. Po jejím skoku ale nikdo netleská, jelikož během něj zkolaboval jeden z rozhodčích. Všichni přítomní musí do karantény, jelikož byla u rozhodčího diagnostikována bakteriální meningitida, která je přenosná vzduchem. V karanténní zóně je i nemocnice. Při začátku epizody navštíví House Cameronovou, aby jí řekl, že Vogler již ve správní radě nemocnice není a že se může vrátit. Ta však odmítne. Po prvotním vyšetření Mary si House myslí, že nemá meningitidu a tak ji nechává vyšetřit. Foreman ji provede lumbální punkci. Jelikož jsou ale z důvodu velkého množství pacientů kvůli epidemii všechny pokoje i sály plné, musí ji provést na chodbě.\n\nHouse se mstí Chaseovi za to, že na něj donášel Voglerovi, a tak dělá tu nejméně zajímavou práci. U Mary se vyskytují další symptomy, a to krvácení z očí a úst. Následně je provedeno vyšetření trávícího ústrojí. Proveden byl také odběr kostní dřeně, ale jelikož je všude plno, Foreman ho musel provést na patologii. Z tohoto vyšetření se zjistí, že Mary nemá rakovinu. Následně prodělá epileptický záchvat a po vyšetření ultrazvukem Foreman zjistí, že Mary krvácí do spánkového laloku. Cuddyová sežene sál na operaci, která Mary zachrání život. House nakonec zjišťuje, že je Mary těhotná, a že právě těhotenství způsobilo ataku TTP (Trombotické trombocytopenické purpury), a tedy je příčinou všech komplikací. Podstoupí potrat a plazmaferézu, který všechny problémy vyřeší. Ke konci dílu House znovu navštíví Cameronovou s prosbou, aby se vrátila zpět. Ta nakonec souhlasí za podmínky, že s ní půjde House na rande.\n\n\n"}
{"id": "286597", "url": "https://cs.wikipedia.org/wiki?curid=286597", "title": "Koncentrační tábor Dachau", "text": "Koncentrační tábor Dachau\n\nKoncentrační tábor Dachau (: \"Konzentrationslager Dachau\" či \"KZ-Dachau\") byl první nacistický koncentrační tábor určený pro politické vězně. Nacházel se na pozemku opuštěné muniční továrny poblíž města Dachau, které leží přibližně 16 km severozápadně od Mnichova v jižním Německu.\n\nTento tábor otevřený 22. března 1933 byl prvním stálým koncentračním táborem pro politické vězně založeným vládní koalicí Národně socialistickou německou dělnickou stranou (NSDAP) a Německé nacionální straně lidové (rozpuštěna 6. července 1933). Heinrich Himmler, někdejší policejní ředitel v Mnichově, oficiálně tábor popsal jako „první koncentrační tábor pro politické vězně.“\n\nDachau posloužil jako prototyp a modelový příklad pro ostatní nacistické koncentrační tábory, které jej následovaly. Jeho základní organizace, vzhled, stejně jako plány budov, byly navrženy jedním z velitelů tábora Theodorem Eickem a posléze byly použity i při výstavbě dalších táborů. Eicke navrhl oddělený bezpečností tábor nacházející se poblíž velitelského centra, který se skládal z obytných čtvrtí, administrativy a vojenských táborů. Sám Eicke se stal vrchním inspektorem všech koncentračních táborů a byl přímo zodpovědný za výstavbu ostatních táborů podle tohoto modelu.\n\nCelkem prošlo táborem přes 200 tisíc vězňů z třiceti zemí, z nichž dvě třetiny tvořili političtí vězni a téměř třetinu tvořili Židé. Původně byl tábor určen jen pro 5000 vězňů a vězněni zde měli být především lidé, na které byla uvalena vazba. Postupem času sem byli posíláni i odpůrci režimu, kněží a řeholníci, Židé nebo také homosexuálové. Uvádí se, že v táboře zemřelo celkem 25 613 vězňů a dalších téměř 10 tisíc mělo zemřít v pobočných táborech. Mezi příčiny úmrtí patřily převážně nemoci, podvýživa a sebevraždy. Počátkem roku 1945 v táboře vypukla tyfová epidemie. Při následné evakuaci většina oslabených vězňů zemřela.\n\nSpolečně s výrazně větším vyhlazovacím táborem Auschwitz-Birkenau se stal koncentrační tábor Dachau pro mnoho lidí symbolem koncentračních táborů. Konzentrationslager (KZ) Dachau rovněž zůstává v paměti lidí, neboť se jednalo o druhý koncentrační tábor osvobozený britskými nebo americkými silami. Tudíž se jednalo o jedno z prvních míst, které Západu odhalilo prostřednictvím novinářů a filmových kronik realitu nacistické brutality. Tábor byl osvobozen 29. dubna 1945 americkými jednotkami, které nalezly v uzavřeném táboře 30 000 vězňů. Téhož dne došlo k masakru části zajatých strážných.\n\nNa seznamu vězňů se nacházelo mnoho osobností veřejného života, jako starostové, komunální politici, poslanci a šlechtici; řada vydavatelů novin a časopisů; mnoho známých a tedy vlivných spisovatelů. Byli sem sváženi lidé různých mediálně aktivních povolání s vlivem na veřejnost, jako hudebníci, skladatelé a právníci. Od konce roku 1940 byli z různých jiných táborů do Dachau svážení již dříve zatčení duchovní různých konfesí, kteří byli koncentrováni v kněžském bloku.\n\nMezi vězně patřily i tyto osobnosti z českých zemí:\n\n\n"}
{"id": "286598", "url": "https://cs.wikipedia.org/wiki?curid=286598", "title": "Nová generace (Dr. House)", "text": "Nová generace (Dr. House)\n\nNová generace (anglicky: \"Babies & Bathwater\") je osmnáctá epizoda z první série seriálu Dr. House.\n\nZhruba čtyřicetiletá Naomi, která je těhotná, při řízení náhle podlehne mikrospánku. Poté co zastaví je k vystoupení vyzve policista a krátce na to zkolabuje. Housovi se zdá, že Voglerovi sděluje, že je ve čtvrtém stádiu rakoviny. Chase provádí ultrazvuk, aby zjistil, zda je dítě v pořádku. Poté co chce Naomi sníst kousek hrušky se málem udusí, protože nemohla polknout. Na vyšetření CT začne spontánně rodit. To se Foremanovi a Chaseovi podaří naštěstí zastavit. Vogler zuří poté, co House na prezentaci jeho nového léku všem řekl, že nový lék je stejný jako ten starý, akorát, že dražší a tím porušil dohodu. Oznámil Housovi, že očekává jeho výpověď a veřejnou omluvu. Po RTG Naomi se zjistí, že má rakovinu plic. Možností je operace, kterou by však musel předcházet císařský řez, což však nechce dopustit Naomi, protože nechce přijít o dítě. Hlavním bodem zasedání správní rady fakultní nemocnice v Princeton-Plainsboro je Gregory House. Vogler pohrozil, že pokud neodejde House, odejde on a jeho 100 milionů dolarů. House však nemůže jen tak vyhodit, protože má definitivu, tzn. že pro vyhození by se musela vyslovit celá správní rada. Dojde k hlasování, při kterém se House jako jediný zastane Wilson. Ten je však vyloučen a je hlasováno bez něj. House jde kvůli Naomi za Wilsonem, který si však balí věci a Housovi oznamuje jak hlasoval na správní radě a že mu Vogler nabídl rezignaci, kterou přijal. House při rozhovoru s Naomi zjistí, že byla těhotná již dříve a po rozhovoru s ním souhlasí s operací. Ta je však ukončena Voglerem. Když ho House potká na chodbě, křičí na něj a Vogler mu oznámí, že ho večer vyhodí. Naomi prodělá plicní embolii a její manžel musí rozhodnout zda zachránit ji nebo nenarozené dítě. Ten se rozhoduje pro její život. Při operaci však dojde ke krvácení do břišní dutiny a tak dochází k císařskému řezu. Dítě však nedýchá. Ve stejnou chvíli, kdy dítě poprvé vykřikne a nadechne se, Naomi umírá. Na zasedání správní rady se hlasuje o zrušení definitivy Gregoryho House. Jediná proti je Cuddyová. Vogler se pokusí vyloučit i ji, ale Cuddyová promluví do duší členů správní rady a odejde. Správní rada pak odmítne zbavit definitivy House a Vogler tak i se svými penězi odchází.\n\n\n"}
{"id": "286599", "url": "https://cs.wikipedia.org/wiki?curid=286599", "title": "Édouard Daladier", "text": "Édouard Daladier\n\nÉdouard Daladier (18. června 1884, Carpentras, Francie – 10. října 1970, Paříž, Francie) byl francouzský politik, ministerský předseda a historik. \n\nByl zástupcem Francie na Mnichovské dohodě. V roce 1940 byl odstaven z francouzské politiky. Od roku 1943 do osvobození spojenci byl vězněn na hradě Itter. Po válce se znovu aktivně účastnil politického života, byl členem Národního shromáždění v letech 1945 až 1958. Do důchodu odešel ke konci 50. let.\n\n"}
{"id": "286600", "url": "https://cs.wikipedia.org/wiki?curid=286600", "title": "Žďár nad Sázavou (klášter)", "text": "Žďár nad Sázavou (klášter)\n\nBývalý klášter Studnice Blahoslavené Panny Marie / též Pramen Panny Marie (lat. \"Fons Beatae Mariae Virginis\") ve Žďáru nad Sázavou je původně gotický, v baroku, mj. za účasti Jana Santiniho, upravený stavební areál. Klášter, který ve středověku i barokním období patřil k významným cisterciáckým klášterům, byl založen v roce 1252 a zrušen po roce 1784. Budova prelatury poté sloužila jako zámek. Zámek leží těsně na moravské straně historické česko-moravské hranice, když klášter plnil též poslání - mimo jiné - hraniční stanice.\n\nPrvním pokusem o založení cisterciáckého kláštera ve zdejším kraji byla nezdařená fundace z 1. poloviny 13. století v Nížkově.\n\nOdkaz Přibyslava z Křižanova vyplnil teprve jeho zeť Boček z Obřan, který v roce 1251 za přítomnosti pražského biskupa Mikuláše z Újezda založil cisterciácký klášter \"Fons Mariae Virginis\" ve Žďáru nad Sázavou. Vzniku kláštera předcházela vizitace místa založení, kterou vykonali opati klášterů ze Sedlce a z Velehradu. Mateřským klášterem nově vzniklého kláštera se stal klášter v Pomuku. První skupina mnichů pocházela z Nepomuku a na místo dorazila 5. února 1252. Brzy je doplnili další mniši vyslaní i z jiných cisterciáckých klášterů (Velehrad, Valdsasy, Heiligenkreuz). Aby Boček materiálně zajistil nově založený klášter, nechal svou donaci klášteru v roce 1252 stvrdit tehdejším moravským markrabětem Přemyslem I..\n\nZa husitských válek byl klášter vypálen, poté hospodářsky živořil, přestože se o jeho obnovu snažil i Jiří z Poděbrad, který byl potomkem zakladatele kláštera a podle patronátního práva byl za stav kláštera zodpovědný.\n\nBěhem česko–uherských válek byl klášter obsazen Dětřichem z Leskovce a mniši museli klášter opustit.\n\nRoku 1588 kníže Karel II. Minsterberský jako další potomek zakladatele s odvoláním na patronátní právo vyměnil klášter a jeho pozemkový majetek s olomouckým biskupem Stanislavem Pavlovským za jiný statek. Klášter se touto směnou stal poddanským zbožím. Olomoucký kardinál František z Ditrichštejna poté nejprve roku 1606 klášter připojil k biskupským statkům, roku 1613 jej dokonce zrušil a roku 1617 s biskupstvím vyměnil za chropyňský statek. Žďár nad Sázavou se touto transakcí stal osobním kardinálovým majetkem.\n\nV téže době areál prošel také stavebními změnami. Roku 1607 byl upravován zednickým mistrem Petrem Šeresem z Velkého Meziříčí. V letech 1614–16 dal kardinál Ditrichštejn přebudovat prelaturu na zámek. V téže době ditrichštejnský hospodářský úředník Šimon Kratzer ze Schönsperka dal zbořit většinu původní raně gotické křížové chodby kláštera; zůstalo zřejmě pouze dodnes dochované studniční stavení.\n\nZa druhého zakladatele kláštera je označován velehradský opat Jan Greifenfels z Pilsenburku, který roku 1638 vykoupil bývalý klášterní majetek od Maxmiliána z Ditrichštejna za 44 000 zlatých a o rok později uvedl do kláštera opět cisterciáky. Protože výnosy z majetku kláštera nestačily na úhradu dluhů Po roce 1638 také zřejmě proběhla první vlna oprav klášterních budov, především budov konventu.\n\nO obnovu kláštera se zasloužil rovněž opat Benedikt Zaunmüller (1676–91), který nechal výrazně přestavět budovy konventu. Opat Edmund Wagner (1691–1705) pak při obnově po požáru, který klášter postihl roku 1689, nechal kromě samotné obnovy poškozených budov také vybudovat Giovannim Battistou Spinettim di Angelo po roce 1701 nový, osmiboký kostelík svaté Markéty při vstupu do areálu, který byl určený pro laické návštěvníky kláštera. Tentýž stavitel pak do roku 1703 nově vybudoval i přilehlou klášterní bránu.\n\nNejvýznamněji se však do stavební podoby kláštera i celého okolí zapsal opat Václav Vejmluva (opatem v letech 1705–38). Pravděpodobně již v roce 1706 navázal spolupráci s Janem Santinim.\n\nVedle Jana Santiniho se tohoto dění zúčastnili také sochař Řehoř Theny, Matěj Václav Jäckel a Ondřej Zonner, malíři Michael Willmann, Simon Gionimo a Karel František Töpper.\n\nOpat Vejmluva nechal nejen doplnit výzdobu klášterního kostela Nanebevzetí Panny Marie, konventu a dalších budov, ale také dal velkoryse přestavět a rozšířit prelaturu do podoby mohutného, v podstatě zámeckého čtyřkřídlého objektu s navazující francouzskou zahradou. V části opatství nechal také vybudovat prostory pro akademii šlechtické mládeže, založenou roku 1727, konírnu a jízdárnu.\n\nVstupní část prelatury z let 1720–34 a také souběžně budovaný trakt koníren vznikly podle projektu Jana Santiniho. Ostatní křídla spadají až do druhé poloviny 18. století a projektoval je zřejmě František Maxmilian Kaňka.\n\nMimo areál kláštera projektoval Santini především poutní kostel svatého Jana Nepomuckého na nedalekém kopci, který byl po vzoru krajiny v okolí Nepomuku pojmenován Zelená hora, Hospodářský dvůr Lyra a morový Dolní hřbitov.\n\nBezprostředním impulsem ke zrušení kláštera byl zhoubný požár z 16. července 1784. Poslední opat (teprve nedávno zvolený a mladý šlechtic) Otto Steinbach z Kranichštejna (opatem byl v letech 1782–84) po něm sám požádal Josefa II. o zrušení kláštera, ačkoliv klášter šlo opravit a císař původně počítal se zachováním tohoto významného církevního ústavu. K uskutečnění zrušení kláštera došlo záhy a to císařovým rozhodnutím ze dne 13. října 1784. Majetek kláštera byl předán náboženskému fondu. Roku 1786 se konventní kostel stal kostelem farním a dosavadní farní kostel svaté Markéty u brány kláštera byl zrušen.\n\nBudova prelatury, klášterní kostel a další hospodářské budovy byly po požáru obnoveny. Pouze budovy vlastního konventu (tj. nejstarší části) zůstaly neobnoveny a postupně chátraly. Nakonec z nich byly ubourány zhruba dvě třetiny budov a zbyla pouze gotická studniční kaple a dlouhé vstupní křídlo, kde je dnes muzejní expozice. Ubouráním také zanikl vzácný středověký rajský dvůr.\n\nRoku 1826 zakoupil od fondu panství za 170 550 zlatých nejvyšší maršálek Království českého hrabě Josef Vratislav z Mitrovic. Dalším majitelem se stal kníže František Josef z Ditrichštejna-Prokau-Leslie a později panství zdědila hrabata z Clam-Gallasu. Posledním šlechtickým vlastníkem byla chlumecká linie rodu hrabat Kinských, která panství taktéž zdědila.\n\nRoku 1948 byl bývalý klášter, nyní zámek Žďár nad Sázavou s celým panstvím znárodněn. Později zde bylo umístěno světově unikátní Muzeum knihy (expozice Národního muzea), které zde s obměnami přetrvalo do roku 2015. V šedesátých letech bylo zastřešeno a rekonstruováno západní křídlo konventu, které je nyní vedle izolovaně stojící studničního stavení kaple jedinou dochovanou částí vlastního konventu. Vedle \"Muzea knihy\" v areálu postupně začalo působit okresní muzeum (nyní sídlí ve městě) a okresní archiv. Bývalé konírny se změnily v expozici díla Jana Santiniho a vývoje cisterciáckého kláštera. Po restituci byla tato expozice přestěhována do konventu a dnes je v konírnách expozice přibližující historii rodu Kinských.\n\nV roce 1991 byl areál v restituci vrácen rodině Kinských. Členové hraběcí rodiny zde i často pobývají. Jejich domovem se stal barokní zámeček v zahradě – tzv. Letní prelatura.\n\nAreál zámku v současnosti prochází revitalizací. V jejím rámci byl rekonstruován bývalý klášterní pivovar s dvorem, kde se nyní nachází Muzeum nové generace.\n\nDíky revitalizaci a vzniku nových expozic se tam také celoročně konají koncerty, festivaly a další kulturní akce. Mezi nejvýznamnější patří festival současného pohybového umění a tance KoresponDance a festival Čtvero ročních období, který v sobě zahrnuje Dny otevřených zahrad v květnu, Klášterní noc v září, Den dýní v říjnu a vánoční program o adventních víkendech.\n\nVznikla zde také stálá expozice barokního umění ze sbírek Národní galerie v Praze, která nabízí vybraný soubor uměleckých děl středoevropské provenience a evokuje především kulturní prostředí klášterů 17. a 18. století. Vedle děl s náboženskou tematikou, jež tvoří těžiště této expozice, vybrali autoři Lenka Stolárová a Vít Vlnas obrazy a sochy charakteristické pro barokní klášterní sbírky. Výstava barokního umění ze sbírek Národní galerie v Praze navazuje jak na historickou tradici klášterních galerií, tak na zdejšího \"genia loci\", spjatého v prvé řadě s barokními památkami evropského významu.\n\nZ velkých jmen barokního malířství v Čechách jsou zastoupeni Karel Škréta, Michael Václav Halbax, Petr Brandl a Jan Kupecký. Sochařství reprezentují mimo jiné Matyáš Bernard Braun i méně známý, ovšem neméně schopný Braunův synovec Antonín. Nechybí však ani práce z dílen Ferdinanda Maxmiliána Brokoffa či Ignáce Františka Platzera. Expozici Barokní umění ze sbírek Národní galerie v Praze byla udělena záštita České komise pro UNESCO.\n\nV rámci otevření Muzea nové generace začaly i komentované prohlídky celého areálu s názvem Po stopách Santiniho. Během této prohlídky návštěvník uvidí nejzajímavější místa bývalého cisterciáckého kláštera – nynějšího zámku, která jsou spojena s výjimečným architektem Janem Blažejem Santini-Aichelem. Seznámí se se životem v cisterciáckém řádu, vstoupí do osobního sídla opata – prelatury, navštíví baziliku Nanebevzetí Panny Marie a sv. Mikuláše, zavítá do obydlí mnichů – konventu, nahlédne do studniční kaple a objeví původní sádky ze 13.století.\n\nV roce 2018 obdržel zámek zvláštní cenu ministryně pro místní rozvoj za nejlepší turistickou prezentaci na webových stránkách v kategorii turistické atraktivity.\n\nBývalý klášterní areál lze rozčlenit do tří částí, jimiž návštěvník postupně prochází. Vlevo od barokní vstupní brány se v přestavěné podobě dochoval zrušený barokní osmiboký kostelík svaté Markéty, který jako farní sloužil obyvatelům okolí a také laickým návštěvníkům kláštera (dnes se zde nachází penzion a restaurace). V pravé části jsou dodnes dochovány budovy hospodářského příslušenství kláštera.\n\nDruhou částí, která v době existence kláštera stále ještě byla otevřena i laickým návštěvníkům, je velké parkově upravené nádvoří. U vstupu jej „střeží“ vysoká barokní věž a po levé straně se rozkládá mohutná budova prelatury, která po zrušení kláštera sloužila jako zámek.\n\nPrelatura, která v tomto klášteře sloužila nejen jako osobní sídlo opata, místo významných společenských událostí a sídlo správy panství, ale také jako sídlo šlechtické akademie, je tvořena třemi částmi:\n\nPrvní z nich je samostatně utvářená trojkřídlá, původně středověká budova v jihozápadním nároží prelatury. Druhou je vstupní křídlo prelatury, vybudované podle projektu Jana Santiniho, které je za zmíněnou starší část v jihozápadním nároží poněkud ustouplé čímž vytváří náznak čestného dvora. Ve středu tohoto křídla je situována vznosná, centrální, osmiboká stavba s průjezdem v přízemí. V jejím patře je v interiéru situován velký sál s freskou K. F. Töppera z roku 1734 zachycují nebeskou blaženost cisterciáků. Boční části křídla tvoří nižší, nestejně vysoké části, navazující vlevo na původní prelaturu a vpravo na konventní kostel. Kromě zmíněné fresky zaujmou v interiéru také pro Santiniho typické, bohatě utvářené štukové obrazce na klenbách. Třetí částí prelatury je trojice mladších barokních křídel, uzavírajících obdélné nádvoří. Rozlehlá severní budova je vnějším průčelím otočena do nyní neudržované opatské zahrady.\n\nTřetí část kláštera, která byla v době jeho provozu laikům zcela uzavřena, tvoří budovy konventu s konventním kostelem Nanebevzetí Panny Marie. Gotický kostel byl přestavěn barokně a doplněn několika výraznými zásahy Jana Santiniho. Kostel je také vybaven vrcholně barokním, bohatě zdobeným mobiliářem.\n\nZ konventních budov se dochovalo pouze západní křídlo, které částečně obsahuje gotické konstrukce, ale jeho současná podoba je barokní. V té době tam padovský malíř Simone Gionima vymaloval cyklus fresek ze života Bernarda z Clairvaux. Křídlo se jako jediné z konventních budov dochovalo, výrazně stavebně poškozeno chátráním, a proto je také poznamenaly úpravy z šedesátých let 20. století.\n\nV prostoru bývalého rajského dvora je dochováno samostatně stojící, původně gotické, Janem Santinim barokně upravené studniční stavení. Desetiboká stavba s nárožními opěráky původně navazovala na křížovou chodbu kláštera. Uvnitř je dochována barokní studna s mramorovým parapetem a hodnotnou kovanou barokní mříží s kladkou. Prostor je zaklenut barokní cihlovou klenbou s trojúhelnými výsečemi, která je pokryta barokně-gotickými štukovými žebry a dalšími architektonickými články.\n\nSeverně, tj. nalevo od kostela se nachází budova barokních koníren, opět podle Santiniho návrhu. Další, původně barokní hospodářské budovy se nachází i v prostoru na východ od klášterního kostela.\n\n\n\n"}
{"id": "286603", "url": "https://cs.wikipedia.org/wiki?curid=286603", "title": "Carl Friedrich Abel", "text": "Carl Friedrich Abel\n\nCarl Friedrich Abel (22. prosince 1723 Köthen – 20. června 1787 Londýn) byl německý skladatel období klasicismu. Byl výborným hráčem na violu da gamba, pro niž složil významnou hudbu.\n\nAbel se narodil v Köthenu jako syn Christiana Ferdinanda Abela, hlavního hráče na violu da gamba a violoncello ve dvorním orchestru Johanna Sebastiana Bacha.\n\nNeexistuje žádný důkaz, že studoval na Thomasschule v Lipsku, ale bylo to právě na Bachovo doporučení roku 1748, že se mohl připojit k dvornímu orchestru Johanna Adolfa Hasse v Drážďanech, kde setrval 10 let. V roce 1759 odjel do Anglie a stal se komorním hudebníkem královny Charlotty. V Londýně složil vlastní skladby, které byly provedeny na různé nástroje; jedním z nich byl i nově vynalezený pentachord.\n\nV roce 1762 se Abel seznámil v Londýně s Johannem Christianem Bachem, jedenáctým synem Johanna Sebastiana Bacha. Z tohoto přátelství vznikly v roce 1764 nebo 1765 společné Bachovy a Abelovy koncerty, první anglické veřejné abonentní koncerty vůbec. V těchto koncertech si zahrálo mnoho známých umělců.\nPo dobu deseti let koncerty organizovala paní Teresa Cornelys, vysloužilá pěvkyně Benátské opery, která vlastnila velice elegantní koncertní sál v domu Carlisle v londýnském Soho. V roce 1775 byly tyto koncerty osvobozeny od jejího vlivu a Abel v nich pokračoval sám až do roku 1782, ovšem neúspěšně. Přes tento neúspěch byl Abel stále vysoce ceněn jako hráč na nejrůznější nástroje, ať už nové nebo staré. V roce 1787 však vypil jed a tím urychlil svou smrt. Zemřel 20. června 1787 v Londýně.\nVe své komorní a symfonické tvorbě stylově navázal Abel na mannheimskou školu.\n\nParadoxní je, že nejslavnější Abelovo dílo se proslavilo díky tomu, že jej autor nepodepsal: v 19. století byla ručně psaná symfonie rukou Wolfganga Amadea Mozarta katalogizována jako \"Symfonie č.3 Es dur\", KV 18, a publikována v první kompletní edici Mozartových děl hudebním nakladatelstvím Bretkopf & Härtl. Později se přišlo na to, že je tato symfonie vlastně Abelovým dílem, které malý Mozart přepsal – zřejmě pro studijní účely – během své návštěvy Londýna roku 1764. Tato symfonie byla původně publikována jako závěrečné dílo Abelovy \"Šesté symfonie, Op.7\".\n\n\nKromě bezpočtu opusů složil také jeden koncert pro housle, jeden koncert pro violoncello, několik sonát jednu a dvě violy da gamba a klavír, několik sonát pro violu da gamba sólo, rozličné kusy pro violu da gamba, 6 sonát pro klavír a hoboj atd.\n\n"}
{"id": "286620", "url": "https://cs.wikipedia.org/wiki?curid=286620", "title": "Pomerium", "text": "Pomerium\n\nPomerium (lat. \"post murus\", za zdmi) nebo \"pomoerium\", je ve starověkém Římě posvátná magická hranice latinských měst, která město chránila před negativními silami. Myšlenkově byla tato hranice spojována s prvotní brázdou (sulcus primigenius) vyoranou spřežením bílé krávy a bílého vola. Původně pomerium korespondovalo s městskými hradbami, později bylo uvnitř rozrůstajícího se města vyznačováno malými kůly. Byla to oblast, v níž bylo možné odvolat se proti postupu římských úředníků k tribunům a k lidu. \n\nK účinnosti ochrany, kterou pomerium poskytovalo, bylo třeba dodržovat jistá pravidla, zejména v něm vojáci nesměli viditelně nosit zbraň a nesměl zde být prováděn kult cizích bohů. \n\n"}
{"id": "286627", "url": "https://cs.wikipedia.org/wiki?curid=286627", "title": "Hrozen", "text": "Hrozen\n\nHrozen (\"racemus\") je typ nevětveného jednoduchého květenství, které nese na hlavní ose (vřetenu, \"rhachis\") krátce stopkaté květy. Často květy rostou z úžlabí listenů. Nejstarší květy v rámci jednoho květenství leží vždy uvnitř (na bázi) celého útvaru, nové vznikají výše s tím, jak stonek roste, vrcholový květ však často zakrňuje. Hroznovité květenství se může odrážet i v názvu rostlin: příkladem je ploštičník hroznatý (\"Cimicifuga racemosa\") a koneckonců i hroznové víno, jehož plodenství se nesprávně označují jako hrozny – ve skutečnosti je to ale lata – jiný typ hroznovitého květenství.\n\nVelmi často se do hroznu mohou seskupovat i celá květenství (vzniká tak složené květenství), jako je tomu například u některých šáchorovitých, které mají mnohdy hrozen klásků.\n"}
{"id": "286629", "url": "https://cs.wikipedia.org/wiki?curid=286629", "title": "Hrozen (rozcestník)", "text": "Hrozen (rozcestník)\n\nSlovo hrozen má více významů:\n\n"}
{"id": "286631", "url": "https://cs.wikipedia.org/wiki?curid=286631", "title": "Mozkomíšní mok", "text": "Mozkomíšní mok\n\nMozkomíšní mok (\"liquor cerebrospinalis\", \"CSF\") či také likvor je čirá a bezbarvá tělní tekutina, která obklopuje, chrání proti infekci a vyživuje a zabezpečuje mozek a míchu. Je přibližně izotonický, obsahuje na rozdíl od krve jen málo proteinů a téměř žádné buňky (téměř žádné červené krvinky). Lidské tělo obsahuje v průměru asi 150 ml mozkomíšního moku.\n\nMozkomíšní mok je vytvářen zvláštní výstelkou (plexus choroideus) v postranních komorách. Za 24 hodin se vytvoří 600 - 700 ml, neustále cirkuluje. Vstřebává se do venósní krve v sinus durae matris. Tyto procesy musí být v rovnováze. Odběr mozkomíšního moku se nazývá lumbální punkce.\n\nAsi z jedné poloviny se mok produkuje v \"plexus choroideus\" mozkových komor, z druhé poloviny v okolí mozkových kapilár a podél komorových stěn, zejména v postranních komorách (až 95 % z této části). Z místa vzniku pak mok odtéká skrze intraventrikulární otvor (foramen monroi) do \"III. komory\" a pak dále \"Sylviovým kanálkem\" (\"aquaeductus mesencephali cerebri\") do \"IV. komory\". Odtud se dostává přes \"apertura mediana\" (\"Magendiho otvor\") a \"aperturae laterales\" (\"Luschkovy otvory\") do subarachnoidálních prostorů a volně komunikuje s extracelulární mozkovou tekutinou.\n\nV arachnoidálních klcích (\"granulationes arachnoidales\") se mozkomíšní mok vstřebává do žilních splavů (sinů, tak se označují mozkové žíly) v denním množství asi 0,5 litru. Toto vstřebávání přímo závisí – na rozdíl od jeho produkce – na intrakraniálním tlaku v komorách. Při nízkém tlaku kolem 0,67 kPa (cca 68 mm sloupce HO) se resorpce moku zastaví, kdežto při tlaku nad 1 kPa (cca 112 mm HO) se nachází tvorba a vstřebávání moku v rovnováze.\n\n"}
{"id": "286635", "url": "https://cs.wikipedia.org/wiki?curid=286635", "title": "Güell (park)", "text": "Güell (park)\n\nPark Güell (katalánsky \"Parc Güell\" [ˈparɡ ˈɡweʎ], původní název \"Park Güell\") je rozlehlý park s architektonickými prvky situovaný nad Barcelonou (Katalánsko, Španělsko) na svahu hory Turó del Carmel obráceném směrem k moři. Park navrhl katalánský architekt Antoni Gaudí původně jako zahradní město. Výstavba parku proběhla v letech 1900–1914; projekt zahradního města se však realizovat nepodařilo.\n\nZakázku na projekt zahradního města podle anglického vzoru zadal architektu Gaudímu průmyslník Eusebi Güell. Antoni Gaudí vyprojektoval zahradní město s asi 60 stavebními parcelami. Projekt měl být financován z předem zaplacených záloh za dosud nepostavené domy, našli se však pouze 2 kupci – samotní stavitelé parku Gaudí a Güell. Realizace projektu se tak nezdařila a projekt zahradního města nebyl nikdy dokončen. Park posléze odkoupilo město a od roku 1926 zpřístupnilo jako městský park.\n\nPark má rozlohu 17,8 hektarů. Osobitý styl architekta se projevuje i v těch nejmenších detailech. Promenády jsou kryty sloupořadím se sloupy ve tvaru stromů, zvlněné tvary připomínají potoky lávy. Některé plochy architektonických prvků parku jsou kryty barevnými mozaikami z glazovaných keramických střepů či skla.\n\nDomky stojící po obou stranách hlavního vchodu nesou typické znaky Gaudího rukopisu. Hlavní vstup do parku je řešen širokým schodištěm, vedoucím k \"Síni sta sloupů\" (katalánsky \"Sala de les cent columnes\", španělsky \"Sala de las Cien Columnas\"). Síň je tvořena 86 sloupy připomínajícími stalagnáty v obrovské jeskyni. Sloupy nesou rozlehlou terasu, jež je lemována zvlněným, mozaikou zdobeným zábradlím, upraveným současně jako lavice na sezení. Terasa tvoří dominantu parku a je místem setkávání lidí a různých slavností. V parku stojí dva domy, v nichž bydleli Eusebi Güell (až do své smrti v roce 1918) a Antoni Gaudí, v jehož domě se nyní nachází museum věnované tomuto katalánskému architektovi.\n\nVzhledem ke své vyvýšené poloze na kraji města je park místem klidu kontrastujícím s ruchem katalánské metropole.\n\n\n"}
{"id": "286644", "url": "https://cs.wikipedia.org/wiki?curid=286644", "title": "Dějiny Univerzity Karlovy (1918–1945)", "text": "Dějiny Univerzity Karlovy (1918–1945)\n\nDějiny Univerzity Karlovy od založení Československa do konce druhé světové války odpovídají politickým dějinám naší země.\n\nRektorem roku 1918–1919 byl zvolen právník Karel Hermann-Otavský a hned na prvním zasedání 29. října univerzita zrušila své rozhodnutí z roku 1915 o vyloučení profesora Masaryka a zároveň žádala o založení nové české univerzity v Brně. Česká univerzita si přisvojila historický archiv a jednala o návrhu filosofické fakulty, aby katolická teologická fakulta přestala být součástí univerzity, a zároveň o žádosti Husovy československé evangelické fakulty, aby byla do univerzity zařazena. Obě fakulty se tak mimoděk staly spojenci, stejně jako při opakované žádosti Husovy fakulty roku 1937, již opět podpořila jen lékařská a teologická fakulta.\n\nZákon z roku 1920, podle předkladatele nazývaný „lex Mareš“, stanovil, že česká univerzita se bude nazývat „Universita Karlova“, že jí připadnou všechny historické dokumenty a insignie a že majetek se má mezi obě univerzity nově rozdělit podle počtu studentů. O názvu německé univerzity se mělo rozhodnout později a už v této době padl z české strany návrh, aby se odstěhovala do Liberce, jako později v roce 1938; německá univerzita to však odmítla. Její postavení se ovšem po roce 1918 zhoršilo, nebyla však proti české univerzitě nijak diskriminována a byla jedinou univerzitou národnostní menšiny ve střední a východní Evropě.\n\nRoku 1920 se z filosofických fakult obou univerzit také oddělily fakulty přírodovědecké a rozšířily se možnosti studia žen. Roku 1921 byl otevřen Hlavův ústav na Albertově. Od roku 1922 se univerzita rozhodla místo dosavadních fraků – rakouské uniformy se na české univerzitě neužívaly – vrátit se ke starým talárům, černým pro akademiky a červenému pro rektora. Roku 1925 se habilitovala první žena, historička Milada Paulová; byla jmenována profesorkou 1933.\n\nNěkteré kliniky se přestěhovaly do Podolského sanatoria, roku 1926 byl otevřen Purkyňův ústav na Albertově, filosofická fakulta získala budovu v Břehové ulici, roku 1927 se teologická fakulta přestěhovala do nové budovy v Dejvicích a roku 1929 byla otevřena Kotěrova budova právnické fakulty na náměstí Curieových a budova filosofické fakulty na dnešním Palachově náměstí. V letech 1933–1934 se rektor Karel Domin a ministerstvo pokusili fakticky prosadit „lex Mareš“, zůstalo však při převedení Karolina a převzetí insignií, nicméně došlo k ostrým šarvátkám mezi studenty. Události s tím spojené se pak nazývaly jako „insigniáda“.\n\nPočet studentů po válce rychle rostl a činil mezi 8 až 12 tisíci, podíl žen se pohyboval kolem 10 % na právnické, kolem 20 % na lékařské a přírodovědecké a téměř 50 % na filosofické fakultě. Na univerzitě studovalo kolem 10 % cizinců, zejména z východní Evropy a Balkánu, a o něco méně Slováků. Asi 80 % studentů si muselo přivydělávat, asi 70 % dostávalo nějakou podporu z domova. Svaz studentstva, jehož předsedou byl Václav M. Havel, se snažil řešit ubytování studentů: otevřel koleje v Loretánské ulici, postavil provizorium na Letné a od roku 1922 i Akademický dům ve Strakově akademii. Později přibylo několik dalších kolejí. Vlivné studentské spolky ovládly už koncem 20. let národní demokraté a ozvaly se první námitky proti cizím studentům. Vedle Jihoslovanů to byli hlavně Rusové a Ukrajinci, mezi mediky se však ozývaly i námitky proti Židům.\n\nPo Mnichově a obsazení republiky se do Prahy vrátilo mnoho profesorů z pohraničí i ze Slovenska a už v lednu 1939 vykázala vláda z univerzity židovské učitele i studenty. Německá univerzita se stala prvním ohniskem NSDAP v Praze, od srpna 1939 se stala říšskou institucí a převzala opět archiv a insignie. 1. září 1939 byla zatčena řada profesorů, po policejní střelbě do manifestace 28. října zemřeli studenti O. Sedláček a J. Opletal, jehož pohřeb 15. listopadu vyústil ve velkou manifestaci. V následujících dvou dnech nacisté devět studentských funkcionářů bez soudu zastřelili, téměř 1 200 studentů ze všech kolejí odvezli do koncentračního tábora Sachsenhausen a „na tři roky“ zavřeli české vysoké školy. Budovy obsadila SS a i profesoři se dlouho marně domáhali vstupu, aby si mohli odnést osobní věci. Většinu budov dostala německá univerzita, která byla přejmenována na Německou Karlovu univerzitu (\"Deutsche Karls-Universität\"). Ačkoli česká již byla uzavřena, byla v souvislosti s tím přejmenována i ona, dostala dočasný název „Česká universita Karlova“.\n\nČeští studenti i učitelé byli z velké části totálně nasazeni, z 55 profesorů a docentů, uvězněných v koncentračních táborech, jich 26 zahynulo. Několik set studentů, kteří emigrovali, obnovilo roku 1940 činnost Ústředního svazu a roku 1941 byl v Londýně 17. listopad vyhlášen jako Mezinárodní den studentstva. Asi 50 československých studentů mohlo dokončit studia v Británii a byli promováni v Oxfordu v letech 1943 a 1944.\n\n\n"}
{"id": "286647", "url": "https://cs.wikipedia.org/wiki?curid=286647", "title": "Naftali Herz Imber", "text": "Naftali Herz Imber\n\nNaftali Herz Imber (: , jidiš: , také známý jako Naftali Cvi Imber či Naftali Hirsch Imber, narozen 1856, zemřel 8. října 1909) byl židovský básník, spisovatel a novinář, sionista a dobrodruh, autor textu izraelské hymny Hatikva.\n\nNarodil se ve Złoczowě v Haliči (dnes Zoločiv, Ukrajina). V dětství trpěl nemocí, která mu do jeho sedmi let bránila v pohybu i mluvení. Po uzdravení se začal učit v chederu a udivoval okolí svým talentem. Poezii začal psát v deseti a o několik let později obdržel od císaře Františka Josefa I. ocenění za báseň ke stému výročí připojení Bukoviny k habsburské monarchii. Ve studiích pokračoval v Brodech, kde se seznámil s významnými židovskými literáty té doby a přilnul k myšlence sionismu. Později odešel do Rumunska, cestoval rovněž po Uhrách a Srbsku.\n\nV roce 1882 odešel do Palestiny jako sekretář britského cestovatele a diplomata Laurence Oliphanta. V Jeruzalémě vydal svou první básnickou sbírku, nazvanou \"Jitřenka\" (, \"Barkaj\"). Jedna z básní ve sbírce, \"Tikvatenu\" (Naše naděje), jejíž první verze byla napsaná už v roce 1877 v rumunském Iași, se brzy stala textem hymny sionistického hnutí a později pod názvem \"Hatikva\" hymnou státu Izrael.\n\nV roce 1887 se vrátil do Evropy a žil v Londýně, znovu cestoval, navštívil Indii. V roce 1892 se přestěhoval do USA, kde roku 1909 zemřel v New Yorku na následky svého chronického alkoholismu. 4. března 1953 byly jeho ostatky převezeny do Jeruzaléma.\n"}
{"id": "286650", "url": "https://cs.wikipedia.org/wiki?curid=286650", "title": "Stone Gossard", "text": "Stone Gossard\n\nStone Gossard (* 20. července 1966, Seattle, USA), rozený Stone Carpenter Gossard, je americký kytarista a zakládající člen skupiny Pearl Jam. Gossard je známý také díky svým hudebním aktivitám s mnoha seattleskými grungeovými kapelami. Spolupracoval s kapelami jako Mother Love Bone, Green River, Queens of the Stone Age či Brad.\n"}
{"id": "286657", "url": "https://cs.wikipedia.org/wiki?curid=286657", "title": "Dějiny Univerzity Karlovy (od 1945)", "text": "Dějiny Univerzity Karlovy (od 1945)\n\nDějiny Univerzity Karlovy od konce druhé světové války do současnosti odpovídají politickým dějinám naší země.\nHned po osvobození, když se vedení ujímaly domácí reprezentace a profesor Albert Pražák byl předsedou České národní rady, se začaly projevovat tendence k zasahování státu i do univerzity. Ačkoli akademická obec očekávala, že se rektorství ujme opět orientalista Bedřich Hrozný, řádně zvolený rektor roku 1938/39, ministr Zdeněk Nejedlý prosadil biologa Jana Bělehrádka a vyměnil i několik děkanů. První starostí univerzity bylo uspokojit nával studentů válečných ročníků a přednášky mimořádného letního semestru se tak konaly všude možně, včetně velkých sálů Lucerny a podobně. Značný vliv měl Studentský národní výbor (SNV), vzniklý už 5. května, který prosadil zrušení všech poplatků a podílel se i na očistě univerzity od osob, které se za okupace zkompromitovaly. Ani to se neobešlo bez vyřizování osobních účtů, potíže měl i například profesor Heyrovský. 11. června se SNV přetvořil ve Svaz vysokoškolských studentů (SVS) pod předsednictvím Jana Kazimoura, který se brzy stal kolektivním členem komunisty vedeného ČSM. Hned v roce 1946 ale vznikaly i studentské svazy ostatních stran a politické napětí se přenášelo i mezi studenty.\n\nKvůli návalu studentů – na UK jich bylo zapsáno 12 500 – zejména na medicíně vznikly pobočky lékařské fakulty v Plzni a Hradci Králové a roku 1946 vznikla jako v pořadí sedmá Pedagogická fakulta UK. Bylo jmenováno 73 nových profesorů a 63 docentů a ministerstvo školství zřídilo nové katedry sovětského práva (Vladimír Procházka), sovětské filosofie (Arnošt Kolman) a sovětské literatury (Bohumil Mathesius). Německá univerzita byla jako „ústav nepřátelský českému národu“ zrušena dekretem prezidenta republiky z 18. října 1945, který svou účinnost ale retroaktivně stanovil k 17. listopadu 1939. Potíže měli i německy mluvící profesoři, kteří se vraceli z koncentračních táborů; nakonec je univerzita nepřijala a jen někteří (např. filosof Bedřich Utitz) se uchytili v Akademii věd.\n\nRektorem univerzity byl v červnu 1947 zvolen ekonom Karel Engliš a i ve studentských spolcích začali převažovat demokraté. 3. prosince 1947 uveřejnil ministr informací Václav Kopecký v novinách hrubý útok proti rektorovi a univerzitám, na nějž všechny univerzity odpověděly protesty. V roce 1948 se napětí dále vyostřilo a 23. února 1948 byli zatčeni dva představitelé studentských spolků, večer však přesto došel průvod několika tisíc studentů na Hrad a jejich zástupce přijal prezident Edvard Beneš. Tisícové manifestace pokračovaly i další dny a 25. února byl tichý průvod brutálně rozehnán, přes sto studentů zatčeno a jeden postřelen.\n\nSoučasně probíhaly i manifestace ozbrojených Lidových milicí a další komunistické akce, které přešly v převzetí moci, obsazení sekretariátů nekomunistických stran a zřizování samozvaných akčních výborů, které nepohodlné funkcionáře vyhazovaly. 26. února rezignoval rektor Engliš a akční výbory, řízené komunistickou stranou a ministrem Nejedlým, vyloučily desítky učitelů i studentů. Jediný, kdo proti tomu ostře a veřejně vystoupil, byla prof. Růžena Vacková na schůzi filosofické fakulty; strávila potom 17 let ve věznicích.\n\nZároveň se horečně chystaly velké oslavy 600. výročí založení UK. Novým rektorem byl zvolen matematik Bohumil Bydžovský a oslavy proběhly s velkou pompou, s pamětní medailí a známkami, polovina pozvaných zahraničních univerzit však vzhledem ke změněným poměrům účast odřekla, například všechny univerzity britské, a z těch, kdo měli dostat čestné doktoráty, jich 13 odmítlo. Oslavy 7. dubna ve Vladislavském sále se zúčastnil i prezident Beneš, což bylo jeho poslední veřejné vystoupení. Pozitivním výsledkem oslav byla velkorysá rekonstrukce Karolina podle návrhu Jaroslava Frágnera. Při ní byla podstatně rozšířena Velká aula a postupně rekonstruováno celé Karolinum, včetně nové budovy rektorátu (1968). Na výzdobě se podíleli sochaři Karel Pokorný (socha Karla IV. v aule), Josef Wagner (Karel IV. v předsíni rektorátu), Karel Lidický (socha M. Jana Husa na nádvoří), malíři Vladimír Sychra (gobelín v aule), Richard Wiesner (stropní panely ve vestibulu auly) a další.\n\nRektorem na rok 1948–49 byl zvolen Jan Mukařovský, poslední rektor volený na rok podle starších zvyklostí; na jeho volbě se poprvé podíleli i zástupci studentů a zaměstnanců. V listopadu 1948 vyhlásil Rudolf Slánský program „regulace výběru studentů“ a „studijními prověrkami“ v přímé režii KSČ neprošlo na UK přes 3600 studentů, celkem téměř čtvrtina, na právnické fakultě dokonce 42 %. Většina mužů rukovala na vojnu k „černým baronům“. Na jejich místa nastoupili absolventi tzv. „dělnických kurzů“ (ADK), jimž půlroční kurz nahradil gymnázium.\n\nV následujících letech „reforem“ podle sovětského vzoru byla filozofická a lékařská fakulta rozdělena na tři části a vznikla řada nových specializovaných fakult, z nichž přetrvala jen Matematicko-fyzikální fakulta. Zákonem číslo 58/1950 Sb. z 18. května 1950 byly vysoké školy zcela podřízeny ministerstvu školství, zavedly se povinné studijní plány a přednášky, studijní kroužky a množství zkoušek. Orgány vysoké školy byli vedle rektora a děkanů také prorektoři, rektorát, tajemník (od roku 1956 kvestor), rada a valné shromáždění, obdobně na fakultách děkan, proděkani atd. – vesměs jmenovaní ministrem na základě návrhu jím rovněž jmenovaného Státního výboru pro vysoké školy. Zákon vyloučil z univerzit teologické fakulty, zavedl institut kateder, jejichž vedoucí jmenovalo také ministerstvo, a zrušil akademické senáty i dosavadní akademické tituly, takže v letech 1953–1966 se absolventi označovali jen jako „promovaný filozof“ (lékař, právník atd.). Byly vytvořeny katedry marxismu-leninismu a zavedeny nové kategorie učitelů: profesor, docent, lektor, odborný asistent, asistent a odborný instruktor.\n\nV následujících letech byla řada učitelů i studentů vězněna a několik (zejména právníků) popraveno, což fakulty i rektor občas komentovali nadšenými rezolucemi. V důsledku těchto změn a „kádrové politiky“ KSČ a Československého svazu mládeže (ČSM) prudce klesl počet posluchačů: oproti roku 1947, kdy bylo zapsáno téměř 12 500 studentů, bylo jich roku 1957 jen necelých 8 000. Od roku 1950 byla pro všechny posluchače povinná výuka marxismu-leninismu v rozsahu čtyř hodin týdně po dobu čtyř let. Od roku 1952 byla pro muže zavedena vojenská příprava, jíž se věnoval jeden den v týdnu, a jejím absolventům se vojenská služba zkrátila na šest měsíců. Nehledě na změny s krátkým trváním se roku 1953 z původní jednotné lékařské fakulty oddělily Fakulta dětského lékařství (dnes 2. lékařská fakulta) a Fakulta hygienická (dnes 3. lékařská fakulta), roku 1955 vznikla Fakulta technické a jaderné fyziky (od roku 1959 součást ČVUT) a roku 1959 Fakulta tělesné výchovy a sportu.\n\nPrvní známky nespokojenosti se na univerzitě projevily v roce 1956, když Chruščov odhalil stalinské zločiny. Tehdejší rektor (od roku 1953), matematik Miroslav Katětov (1918–1995) se vyslovil pro omezení státních zásahů a studentské majáles se 100 tisíci účastníky daly najevo touhu po větší svobodě. O rok později se ale pozice KSČ opět upevnila a Antonín Novotný zahájil třídně-politické prověrky učitelů i studentů. Vědeckou radu UK tvořili od roku 1956 dva zástupci KSČ, dva za odbory a dva za Svaz mládeže. Roku 1957 byl rektorem jmenován profesor dějin sovětské komunistické strany Jaroslav Procházka (1897–1980). Roku 1961 byla založena Universita 17. listopadu, kde se vyučovalo v cizích jazycích a kde studovalo také víc cizinců, zejména z Kuby, z Afriky a arabských zemí.\n\nRoku 1966 vyšel nový zákon o vysokých školách, který poměry mírně liberalizoval, obnovil volbu akademických funkcionářů vědeckou radou, ale hlavně obnovil akademické tituly. Podle tohoto zákona byl téhož roku zvolen rektorem neurolog Oldřich Starý (1914–1983). Už roku 1965 vznikla v rámci ČSM komise vysokoškoláků, vedená strojařem Lubošem Holečkem, která se snažila vytvořit vlastní studentskou organizaci. Rozbuškou dalších událostí se však stala spontánní demonstrace studentů ČVUT, kterým v kolejích na Strahově často vypínali proud. Asi 1500 studentů se 31. října 1967 vydalo na Hrad se svíčkami a volali „Chceme světlo!“ Policie to pochopila jako metaforu a studenty brutálně rozehnala, což vyvolalo vlnu protestů a nakonec i jisté vyšetřování. 13. ledna 1968 pražští vysokoškoláci ukončili spolupráci s ČSM a 28. února byla na Filozofické fakultě zvolena Akademická rada studentstva (ARS), což se pak dělo i na dalších fakultách.\n\nPři masovém průvodu studentů ke hrobu T. G. Masaryka v Lánech 7. března 1968 žádali studenti rehabilitaci profesorů, kteří museli univerzitu opustit po roce 1948, což se pak skutečně stalo a profesoři Václav Černý, Karel Krejčí, Jan Patočka a další začali na podzim přednášet. Při oslavách padesátého výročí založení republiky vyjádřil rektor Starý obavy z dalšího vývoje, následovala řada studentských stávek a protesty vyvrcholily smrtí studenta Filosofické fakulty Jana Palacha, který se 16. ledna před Národním muzeem polil benzinem a zapálil a přes velké úsilí lékařů 19. ledna zemřel. Jeho velkolepý pohřeb byl jednou z posledních svobodných manifestací odporu.\n\nNa podzim roku 1969 zahájila výuku Farmaceutická fakulta v Hradci Králové. V květnu 1969 byl novým rektorem zvolen Josef Charvát, ministr ho však už nepotvrdil a teprve roku 1970 byl „zvolen“ rovněž lékař Bedřich Švestka, rektor pověstné normalizace. V průběhu několika vln politických čistek muselo univerzitu opustit 92 učitelů, dalších 40 bylo pro překročení věku 65 let podle novely vysokoškolského zákona nuceně penzionováno, 39 odešlo do emigrace a 94 bylo zbaveno vedení kateder a ústavů. Na jejich místa často nastoupili nově jmenovaní docenti a profesoři bez habilitačního řízení. Souběžně probíhaly i prověrky členů KSČ, 93 učitelů bylo vyloučeno a 662 vyškrtnuto. Na humanitních fakultách to obvykle znamenalo propuštění, na lékařských zbavení funkce.\nToto postátnění univerzit dovršil nový zákon z 10. dubna 1980, podle něhož vysoké školy plně podléhaly ministerstvu školství, které určovalo a kontrolovalo jejich činnost, jmenovalo akademické funkcionáře atd. Zákon zároveň přiznal tituly PhDr., JUDr., RNDr. a PaedDr. vynikajícím absolventům bez rigorózního řízení.\n\nVýrazný pokles úrovně výuky, zejména na humanitních oborech, i politická omezení přístupu ke studiu vyvolaly vznik řady více či méně soustavných bytových seminářů, na nichž se podílela i řada bývalých profesorů a docentů Univerzity Karlovy. Některé z nich mívaly – dík solidární pomoci zahraničních kolegů – i velmi významné hosty, zejména z Francie a z Velké Británie. Francouzskému filosofovi J. Derridovi podstrčila tajná policie do zavazadla balíček drog, aby jej mohla zatknout a vyhostit.\n\nUž od roku 1987 se objevovaly náznaky oslabování komunistické moci, takže se objevilo několik odvážnějších studentských časopisů, které ovšem policie sledovala a fakulty na její pokyn zakazovaly. V lednu 1989 proběhl v Praze Palachův týden demonstrací, proběhlo několik velkých petičních akcí a vznikly nezávislé akademické organizace. Tato zprvu spíše rozptýlená činnost vyvrcholila přípravou vzpomínkové demonstrace k 50. výročí pohřbu Jana Opletala a zavření českých vysokých škol nacisty 17. listopadu 1939. Akci připravoval společně výbor oficiální mládežnické organizace SSM i nezávislí studenti s vazbou na disidentské kruhy.\n\nOrgány KSČ manifestaci sice schválily, místo původně zamýšlené trasy průvodu z Albertova do Opletalovy ulice však předepsaly trasu na Vyšehrad, aby se průvod nedostal do středu města. Na Albertově mluvili zástupci studentů a profesor Miroslav Katětov, průvod došel na Vyšehrad, ale odtud se obrátil na nábřeží a podle policejních odhadů asi 50 tisíc účastníků dorazilo večer na Národní třídu, kde jim policie zatarasila cestu a mnoho účastníků surově zbila. Následující den, 18. listopadu vyhlásili pražští vysokoškoláci týdenní protestní stávku, k níž se 19. připojili také herci a večer vzniklo Občanské fórum.\n\nNásledovalo několik týdnů horečné činnosti aktivních studentů na všech fakultách a známá politická jednání, pro něž se pak ujal název „sametová revoluce“. Dosavadní rektor Zdeněk Češka 5. prosince resignoval, stejně jako někteří děkani. Studentské stávkové výbory a Občanská fóra jednotlivých fakult UK vyslaly po dvou učitelích a dvou studentech do Akademické rady, která 19. ledna 1990 zvolila rektorem docenta Radima Palouše z Pedagogické fakulty a 26. ledna pět prorektorů.\n\nHned začátkem roku 1990 byl zrušen Ústav marxismu-leninismu a na všech fakultách probíhala výměna diskreditovaných funkcionářů i učitelů, mnoho dříve vyhozených učitelů bylo rehabilitováno, takže na některých oborech se vyměnilo až 40 % učitelů. Součástí Univerzity Karlovy se staly tři teologické fakulty a byl založen Institut základů vzdělanosti (IZV), který měl zajišťovat humanitní přednášky společného základu pro všechny studenty. Tento koncept však dlouho neobstál a IZV začal od roku 1993 nabízet vlastní studijní programy. 1. června 1990 vznikla nová Fakulta sociálních věd (FSV), na místo předchozího Institutu (později fakulty) osvěty a novinářství (ION, FON). Poskytuje vysokoškolské vzdělání v oborech politologie, novinářství, ekonomie, sociologie a mezinárodních studií; byla také první fakultou UK s rozděleným studiem (bakalářský a magisterský stupeň).\n\nNarychlo připravený vysokoškolský zákon z května 1990 obnovil akademické svobody, volené senáty s podstatnou účastí studentů a volbu akademických funkcionářů a zavedl akreditační řízení. Vznikla také řada nových „regionálních“ univerzit, často z bývalých pedagogických učilišť. Univerzita začala obnovovat přerušené zahraniční vztahy a uzavřela množství zahraničních smluv, vznikala nové vědecká pracoviště a rozvíjela se spolupráce s Akademií věd. Vnitřní život univerzity začalo stále víc ovlivňovat užívání počítačů a internetu.\n\nOd roku 1993 bylo zavedeno normativní financování vysokých škol, odvozené hlavně od počtu studentů, typu studia (tzv. koeficient finanční náročnosti v rozmezí 1 až 3,5) a vědeckého výkonu. Toto opatření zahájilo prudký nárůst počtu vysokoškolských studentů (mezi lety 1990 a 2005 téměř na trojnásobek), čemuž však neodpovídal růst financí a zejména investic. Na rozdíl od řady krajských měst, kde probíhala a probíhá velkorysá výstavba univerzitních budov (Brno, Plzeň, Ústí nad Labem, Pardubice, Hradec Králové aj.), zápasí řada fakult UK s prostorovou nouzí.\n\nDalší podstatné změny přinesl vysokoškolský zákon č. 111/1998 Sb. z roku 1998, který dosud státní univerzity proměnil na veřejné, umožnil vznik soukromých vysokých škol a zavedl také rozlišení univerzitní – neuniverzitní vysoká škola. Zákon posílil pravomoci rektorů, omezil samostatnost fakult a přesně popsal fungování univerzitní samosprávy, průběh studia i akreditační procesy. Zavedl také dělené studium podle tzv. Boloňského systému (bakalářský, magisterský a doktorský stupeň studia), připouštěl však běžně výjimky. Zavedl poplatky za prodlužování studia, nově upravil akademické tituly a habilitační a profesorské řízení. Stát na veřejné univerzity převedl nemovitý majetek, o němž nadále rozhodují správní rady a zákon umožnil i podnikatelskou činnost veřejných univerzit, i když s řadou omezení, jež se pak novelami odstraňovala.\nRoku 1998 získala univerzita od ministerstva školství novou budovu v Praze-Jinonicích pro své společenskovědní a humanitní obory, kde byl nárůst počtu studentů největší. K 1. srpnu 2000 vznikla z předchozího Institutu základů vzdělanosti Fakulta humanitních studií, která poskytuje bakalářské, magisterské a od roku 2002 i doktorské vzdělání v různých humanitních oborech, které dříve na UK neexistovaly. Studijní možnosti podstatně rozšířil evropský program výměny studentů (Sokrates – Erasmus), v němž se Univerzita Karlova zařadila mezi nejaktivnější univerzity v Evropě.\n\nZměny ve financování vědecké činnosti způsobily také prudký nárůst vědeckého výkonu univerzity, takže v roce 2007 produkovala UK asi třetinu (měřitelného) vědeckého výkonu celé ČR. Další třetina připadá na Akademii věd, poslední na všechny ostatní vysoké školy. V mezinárodních žebříčcích univerzit se jako jediná česká a jedna ze tří východoevropských univerzit umístila mezi 500 hodnocenými univerzitami a řadí se kolem 250. místa.\n\n\n\n"}
{"id": "286659", "url": "https://cs.wikipedia.org/wiki?curid=286659", "title": "Hruď", "text": "Hruď\n\nHruď (thorax) je u členovců střední část těla mezi hlavou (caput) a zadečkem (abdomen). Vyskytuje se zejména u hmyzu, ale mimo jiné také u trojlaločnatců, u jiných skupin členovců však většinou srůstá s hlavovou částí a vytváří hlavohruď. \n\nHruď hmyzu se skládá ze tří článků, které se v pořadí od hlavy označují jako předohruď (prothorax), středohruď (mesothorax) a zadohruď (metathorax). Druhý a třetí hrudní článek (středodhruď a zadohruď) se souborně označuje jako pterothorax. Na každém článku hrudi je, nebo původně býval jeden pár nohou, na každém článku pterothoraxu je pár křídel. Hlava je spojena s hrudí krkem, který je někdy nezřetelný a nepohyblivý (mšice). Zadeček k hrudi přisedá zpravidla celou šíří, jen u některých blanokřídlých je připojen stopkou. Hřbetní část (tergum) předohrudi se nazývá pronotum, u brouků a rovnokřídlých tvoří pevný výrazný útvar označovaný jako štít.\n\nNa povrchu je hruď pokrytá chitinem, uvnitř je vyplněná mohutnou svalovinou a některými orgány, nervy a orgány cévní soustavy (v nichž cirkuluje hemolymfa).\n"}
{"id": "286661", "url": "https://cs.wikipedia.org/wiki?curid=286661", "title": "Turul", "text": "Turul\n\nTurul je maďarský mytologický tvor a státní symbol. „Důvod“ vpádu staromaďarských bojovníků na koních do Panonské kotliny, v čele s knížetem Arpádem (890–907), byl údajně motivován sledováním zbloudilého „turula“, altajského loveckého sokola neboli raroha velkého (altajského). Do střední Evropy se dostalo sokolnictví vpádem Hunů. Traduje se, že vůdce Attila (445–453) měl na svém štítu vyobrazeného právě sokola. Do Podunajské nížiny sokolnictví přinesly zrovna maďarské kmeny, které hledaly zalétlého raroha velkého. Není bez zajímavosti, že maďarští bojovníci měli na přilbách „rarotol“, pero z křídla raroha. Pověst říká, že před velmi velmi dlouhou dobou, když maďarské kmeny sídlily ještě daleko na východě, měla jejich princezna Emese sen, ve kterém se k ní do lože snesl ohromný dravec Turul a zmocnil se jí jako ženy. Ráno se Emese probudila a vyprávěla tento sen svému otci. O devět měsíců později se jí narodil syn, kterému dala jméno Álmos (z maď. \"álom\" - sen, \"álmos\" - chlapec pocházející ze sna). Bylo předpovězeno, že Álmos přivede svůj lid do nové vlasti, ale on sám ji prý nikdy nespatří. Jednoho dne Álmos uviděl na obloze svého otce Turula, letícího na západ. Zburcoval svůj lid a společně Turula následovali, až došli na úpatí Karpat, za kterými se rozkládala předpovězená nová vlast Maďarů. Na svazích Karpat Álmos umírá a vedení přebírá jeho syn Arpád, který své bojovníky i jejich ženy bezpečně převede na druhou stranu hor.\n\nOtěhotnění princezny Emese nese stopy podobnosti s mytologií mariánskou. Álmos, který svůj lid přivede do nového domova, aniž jej sám může spatřit, připomíná Mojžíše, vedoucího kmeny izraelské do země zaslíbené.\n\nZpodobení Turula se vyskytuje již na špercích maďarských nomádských bojovníků raného středověku. Motiv Turula se stal velmi populárním v době maďarského nacionalizmu v 19. století. V této době vzniká největší zpodobení Turula, mohutná bronzová socha s rozepjatými křídly na vrcholu kopce v Tatabányi. Podobnou sochu lze spatřit i na Budíně, poblíže neobarokní brány vedoucí na nádvoří královského paláce. Také dravci zdobící Most svobody (Szabadság híd, bývalý Most Františka Josefa I.) nejsou habsburské orlice, jak se někdy návštěvníci Budapešti domnívají, ale mytický turul. Ohromný Turul býval i v areálu hradu Palanok v Mukačevu, byl však komunisty stržen.Později zde byl opět obnoven.\n\n"}
{"id": "286663", "url": "https://cs.wikipedia.org/wiki?curid=286663", "title": "Thorax", "text": "Thorax\n\nThorax (torax) má více významů:\n\n"}
{"id": "286666", "url": "https://cs.wikipedia.org/wiki?curid=286666", "title": "Nečekaná pravda", "text": "Nečekaná pravda\n\nNečekaná pravda (anglicky: \"Role Model\") je sedmnáctá epizoda z první série seriálu Dr. House.\n\nEpizoda začíná meetingem afroamerického senátora a prezidentského kandidáta USA, na které zkolabuje. Foreman zjišťuje, že v jedné noze má nefunkční reflexy. Vogler přislíbil Housovi, že když na konferenci vyzdvihne kvality jeho nový lék, nebude muset vyhodit nikoho z týmu. První diagnózou je nádor na mozku. Vyšetření však Cuddyová nechce povolit. Senátor s ním souhlasí, ale biopsie nepotvrdí nádor ani infekci. Při zkoumání výsledků Wilson zjistí, že má senátor toxoplazmózu - jeden z příznaků AIDS. To však senátor zásadně odmítá a je z toho velmi rozrušený. Vyžaduje nové a nové testy na jiné nemoci a na AIDS se nechává testovat pod příslibem testování pod jiným jménem. Cameronová je vděčná Housovi za proslov, který má učinit. Testy na AIDS vyjdou pozitivně. Senátor ztrácí schopnost ovládat své nohy a je patrné, že retroviry na AIDS nezabírají. Zjišťuje se, že první test byl falešně pozitivní. House pošle senátora na celkovou rezonanci. Zjistí také, že na něj Chase donášel Voglerovi. Po biopsii všech uzlin, na vyloučení rakoviny, se nic neprokáže. House chce proto provést biopsii sleziny, aby vyloučil leukémii vlasových buněk. Ptá se také Cameronové proč ho má ráda. Biopsie sleziny se nakonec neprovede, protože senátor začne mít dýchací potíže. Housovi dojde, že jako dítě prodělal epilepsii. Odpojí ho od dýchacích přístrojů, aby zjistil jaký lék jako dítě na epilepsii bral, a on se ihned začne dusit. Lék na epilepsii byl příčinou postupného ztrácení imunity. Po podání infuze imunoglobulinu se senátor začne uzdravovat. House nakonec vystoupí na Voglerově konferenci, avšak Voglerův lék zkritizuje. Cameronová pak pozdě večer přijde za Housem a sdělí mu, že odchází.\n\n"}
{"id": "286670", "url": "https://cs.wikipedia.org/wiki?curid=286670", "title": "Koncentrační tábor Sachsenhausen", "text": "Koncentrační tábor Sachsenhausen\n\nKoncentrační tábor Sachsenhausen byl nacistický koncentrační tábor, který se nacházel v severním Německu přibližně 25 kilometrů od centra Berlína.\n\nTábor se nacházel na území obce Sachsenhausen, vzdálené přibližně 25 kilometrů od centra Berlína, poblíž města Oranienburg (dnes je součástí). S výstavbou započali vězni během léta 1936. Dle slov velitele SS Heinricha Himmlera se mělo jednat o zcela moderní, jedinečný tábor, který mělo být možné v případě potřeby neustále rozšiřovat. Tábor pro vězně měl tvar trojúhelníku, jenž měl být kontrolován z jednoho bodu, centrálně umístěné vstupní Věže „A“, čímž měla být symbolizována absolutní moc SS. Původně se počítalo s kapacitou asi 10 000 vězňů. Již před válkou bylo ale jasné, že určená kapacita nestačí a proto se přistoupilo k výstavbě dalších domů, čímž byla ale striktně geometrická forma tábora narušena. Vězňové pocházeli zprvu z řad odpůrců režimu (komunisté, sociální demokraté, křesťanští sociálové apod.), běžných zločinců a od roku 1937 i jiných nacistickému režimu nepohodlných skupin (tzv. asociálové, homosexuálové apod.). Po Křišťálové noci v listopadu 1938 bylo v Sachsenhausenu uvězněno okolo 6000 Židů, z nichž bylo velké množství posléze propuštěno, a to pod podmínkou trvalého opuštění Německa. Vzhledem k blízkosti hlavního města Říše a ojedinělé koncepci tábora zaujal Sachsenhausen ve struktuře německých koncentračních táborů klíčovou pozici. V roce 1938 sem proto byla z Berlína přeložena Inspekce koncentračních táborů, tzn. správní centrála veškerých koncentračních táborů v Německu, později i na okupovaných územích. Nedílnou součástí tábora byl i speciální tábor SS, jehož mužstvo zde bylo podrobováno výcviku, po němž byli příslušníci SS přidělováni k výkonu služby do ostatních koncentračních a vyhlazovacích táborů.\nS vypuknutím druhé světové války počet vězňů v táboře prudce narůstal. Tím se měnilo i národnostní složení tábora, díky čemuž se Němci dostali do výrazné menšiny, až ke konci války tvořili pouze 10 % vězněných. V prosinci 1939 se početní stav v táboře pohyboval okolo 12 000, v dubnu 1943 okolo 23 000 a v únoru 1945 dokonce okolo 70 000, včetně osazenstva přidružených táborů. Mezi lety 1939–1942 panovaly v táboře katastrofální podmínky. Příděly jídla byly naprosto nedostatečné, péče většiny lékařů SS byla v podstatě omezena na asistování při mučení a popravách a na rozhodování o životě a smrti nemocných vězňů, pokud je za nemocné vůbec považovali. Vězni samotní byli každodenně vystaveni neomezené zlovůli ze strany SS. Hlavním \"úkolem\" vězňů byla zničující práce pro podniky SS, stavební a později i zbrojní průmysl. Velice obávaným pracovištěm byla tzv. \"Klinkerwerk\", největší továrna na cihly a další stavební materiál v Evropě, postavená vězni za velmi primitivních podmínek v těsné blízkosti tábora. Stavební materiál měl být původně použit pro výstavbu Hitlerova hlavního města Říše – Germanii. V průběhu války však stavební práce v Berlíně ztrácely na síle a po roce 1942 začala \"Klinkerwerk\" sloužit potřebám zbrojního průmyslu. Vězni v Sachsenhausenu byli také často používáni jako předměty četných pokusů pro potřeby medicíny, Wehrmachtu a průmyslu. Životu nebezpečné bylo tzv. \"Schuhprüfkommando\", jež mělo jediný úkol – testovat boty z náhražky kůže pro Wehrmacht a SS. V táboře byla proto vybudována v půlkruhu speciální trasa s různorodým povrchem (kámen, asfalt, písek apod.), která je dodnes zachována a na které museli vězni denně uběhnout v různé obuvi s pískem na zádech až na 40 kilometrů.\nPo roce 1942 došlo v táboře k určitému zlepšení poměrů. Válka se pro nacistické Německo nevyvíjela příznivě a zbrojní průmysl potřeboval stále více nuceně nasazených, kteří by byli schopni efektivně pracovat. Mírně se zlepšila strava i lékařská péče (v \"Krankenrevieru\", táborové nemocnici, byli nasazeni i lékaři z řad vězňů) a příslušníci SS omezili své agresivní výpady, končící často smrtí vězňů. Od podzimu 1942 nebyli v táboře takřka žádní Židé. Ti byli transportováni na smrt do Osvětimi a v Sachsenhausenu zůstalo jen \"Fälscherkommando\" (padělatelské komando), které padělalo pro Říši dolar a zejména libru, kterou se podařilo Němcům dostat v Británii do oběhu (velmi povedené falešné libry tvořily na konci války zhruba 40 % z celkové měny v oběhu) a \"Uhrmacherkommando\", jež pro SS opravovalo hodinky po zavražděných Židech.\nSachsenhausen nespadal do kategorie vyhlazovacích táborů typu Auschwitz apod. I přesto se zde ale uskutečnila řada hromadných vražd. Původně se střílelo v pro tento účel speciálně vyhloubeném příkopu. Aby se tento proces zefektivnil a aby příslušníci SS nepřišli do přímého kontaktu s obětí a zabránili případné panice, bylo vystavěno roku 1941 v tzv. průmyslovém dvoře (\"Industriehof\") zvláštní zařízení (\"Genickschussanlage\"), ve kterém předstíral (za lékaře převlečený) příslušník SS vyšetření vězně, ten se poté postavil k měřičské lati, u které byl zezadu střelen dírou z druhé místnosti do zátylku. K největší vraždě v táboře došlo na podzim roku 1941, kdy bylo tímto způsobem usmrceno během několika týdnů přibližně 10 000 sovětských zajatců. V roce 1942 byl pak v těsné blízkosti postaven vylepšený typ, nazvaný cynicky „Station Z“, tentokrát i s pecemi a zvukově odizolovanými stěnami. Uvnitř nové budovy se od roku 1943 nacházela i menší plynová komora, sloužící k testování „Cyklonu A“, který byl na rozdíl od Cyklonu B tekutý a byl v místnosti na oběti rozprašován. Přesný počet obětí plynové komory zůstává zatím neznámý. Pravděpodobně šlo o několik stovek obětí.\nPoté, co dosáhla Rudá armáda břehů řeky Odry, rozkázal velitel tábora na počátku února 1945 začít s přípravami evakuace tábora. V souvislosti s tím bylo usmrceno mnoho vězňů, kteří nebyli schopni připravovaného pochodu a mohli by být potenciálně nebezpeční. Mezi ně spadali např. britští a sovětští důstojníci. 21. dubna 1945 opustilo zhruba 25 000 vězňů tábor a vydalo se po skupinách spolu s dalšími 8000 vězni z blízké letecké továrny Heinkel na tzv. pochod smrti směrem na severozápad. Cílem byl koncentrační tábor Neuengamme v Hamburku, ten ale nebyl dosažen, jelikož byli vězni na přelomu dubna a května postupně osvobozeni americkou a sovětskou armádou. Sovětská a polská armáda osvobodily Sachsenhausen 22. a 23. dubna a nalezly v něm okolo 3000 vězňů neschopných pochodu, jež nestihli příslušníci SS zlikvidovat. Zhruba 300 z nich později zemřelo na následky dlouhodobého trýznění. Táborem v Sachsenhausenu a jeho vedlejšími tábory prošlo mezi lety 1936–1945 až na 200 000 lidí a zhruba 60 000 v nich nalezlo smrt. 20 000 obětí se podařilo identifikovat.\n\nV táboře byla vězněna řada prominentních vězňů, např. bývalý rakouský ministerský předseda Kurt von Schuschnigg, zajatý Stalinův syn Jakov Džugašvili nebo Georg Elser, který se v listopadu 1939 neúspěšně pokusil za pomoci časované bomby zabít Adolfa Hitlera.\n\nV listopadu 1939 do Sachsenhausenu putovalo 1200 českých studentů, kteří se účastnili demonstrací po pohřbu Jana Opletala. Mezi známé Čechy v řadách vězňů patřili: malíř a spisovatel Josef Čapek (strávil zde necelé tři roky) a pozdější komunistický prezident Antonín Zápotocký (byl zde vězněn pět let).\n\n\nPo válce byl tábor nadále využíván Sovětskou armádou. Vedle několika nacistických zločinců představovali většinu osazenstva tábora odpůrci Sovětského svazu a pozdějšího východoněmeckého režimu. Šlo např. o emigranty, kteří před válkou nebo za války opustili SSSR a bojovali na Hitlerově straně proti Stalinovi. V tomto případě se jednalo především o tzv. Vlasovce, tj. Rusy, bojující v armádě generála A. A. Vlasova, která se pokusila v poslední chvíli zachránit svůj osud tím, že vystoupila za pražského povstání v květnu 1945 na straně Čechů proti Němcům. V táboře byli vězněni i příslušníci tzv. Werwolfu, nacistického záškodnického hnutí, které se pokoušelo provádět sabotáže a útoky proti spojeneckým vojákům. Častokrát stačilo jen pouhé nařčení a lidé bývali uvězněni na několik let bez soudu. Mezi vězni se nacházelo také mnoho německých sociálních demokratů, kteří se odmítali smířit s nuceným sloučením sociální demokracie a komunistické strany. Mnozí z nich byli vězněni již za nacistického režimu. Vězni nebyli v sovětském táboře pracovně nasazeni a nebyly na nich prováděny lékařské či jiné pokusy. Nedocházelo rovněž k mučení ani popravám. Vězni ale museli celou dobu trávit na barácích, a to bez možnosti hrát hry či provozovat jiné rozptylující činnosti. Sovětským táborem prošlo celkem na 60 000 lidí a zhruba 16 000 v něm nalezlo smrt, zejména kvůli velkému suchu v roce 1947, kdy byly v táboře radikálně zkráceny příděly potravy. Tábor byl uzavřen roku 1950, načež byli vězni transportováni do SSSR či do jiných vězeňských zařízení v NDR.\n\nV 50. letech se stala nechráněná plocha tábora vítaným zdrojem dřeva na topení a stavebního materiálu pro místní obyvatelstvo. Většina baráků tak během několika let zcela zmizela. Památník byl v Sachsenhausenu zřízen teprve roku 1961. Za NDR se zde ale vzhledem k politické konstelaci neinformovalo o sovětském táboře. Tato historie zůstala pro návštěvníky zamlčena. Situace se změnila až po roce 1990, kdy se stal Sachsenhausen součástí Nadace „Braniborské památníky“. Od té doby prochází památník postupně rozsáhlou rekonstrukcí.\n\n\n\n"}
{"id": "286674", "url": "https://cs.wikipedia.org/wiki?curid=286674", "title": "Eparcha", "text": "Eparcha\n\nEparcha je označení pro sídelního biskupa eparchie (diecéze řeckokatolické, pravoslavné či jiné východní církve). Stejně jako u římskokatolické církve existují arcidiecéze a arcibiskupové, tak i zde existují archieparchie a archieparchové. \n\nZa existence Byzantské říše užíval stejný titul \"eparchos\" nejvyšší správce Konstantinopole. V oficiální hierarchii hodností v celé říši patřil na nejčestnější místo hned po císaři, zároveň byl v Konstantinopoli považován za nejvyššího soudce. Dále zodpovídal za pořádek, takže pod něho spadaly policejní sbory a vězeňská služba. K povinnostem se řadila péče o zásobování města, kontrola nad řemeslnou výrobou a také kontrola obchodní činnosti. O tom přináší svědectví tzv. Eparchova kniha.\n\n\n"}
{"id": "286679", "url": "https://cs.wikipedia.org/wiki?curid=286679", "title": "Republikánské primárky v New Hampshiru 2008", "text": "Republikánské primárky v New Hampshiru 2008\n\nPrimárky Republikánské strany v New Hampshire v roce 2008 se konaly 8. ledna 2008 a vybíraly kandidáta na republikánskou nominaci pro prezidentské volby ve Spojených státech v roce 2008.\n\nV primárkách bylo odevzdáno bylo celkem 234 851 platných hlasů a vítězem se stal se ziskem 37,71% hlasů John McCain.\n\n"}
{"id": "286682", "url": "https://cs.wikipedia.org/wiki?curid=286682", "title": "Eparchie", "text": "Eparchie\n\nEparchie je územní správní jednotka řeckokatolických, pravoslavných a východních církví, obdoba římskokatolické diecéze. V jejím čele stojí eparcha (sídelní biskup) Významné eparchie se označují jako archieparchie a v jejich čele stojí archieparchové.\n\nÚstřední eparchií České a slovenské pravoslavné církve je Eparchie pražská.\n\nEparchie byla též státní územněsprávní jednotka v Byzantské říši a núbijské Makúrii.\n\nŘeckokatolické církve analogicky k římskokatolické diecézi a arcidiecézi rozlišují eparchie a archieparchie (v jejichž čele stojí eparchové resp. archieparchové). V oblastech, kde dominuje římský katolicismus, se běžně používá pro označení eparchií a eparchů západní terminologie (diecéze, sídelní biskup či arcibiskup), a to často i samotnými příslušníky příslušných církví. \n\nŘeckokatolická církev na území České republiky a Slovenska spadala historicky pod lvovskou a pak pod prešovskou eparchii. Od roku 1996 je na českém území zřízen samostatný apoštolský exarchát podřízený přímo papeži, zatímco na Slovensku existuje samostatná Řeckokatolická církev na Slovensku, k níž náleží kromě jedné archieparchie a dvou eparchií na Slovensku též eparchie v Kanadě sloužící slovenským vystěhovalcům.\n\nV čele eparchie u pravoslavné církve a východní církve také stojí eparchové (sídelní biskupové). V oblastech, kde dominuje římský katolicismus, se běžně používá pro označení eparchií a eparchů západní teminologie (diecéze, sídelní biskup či arcibiskup) a to často i samotnými příslušníky příslušných církví. Nepoužívají zpravidla pojem archeparchie, ovšem některé eparchie mají ve svém čele arcibiskupa.\n\nV českých zemích oficiálně působí Pravoslavná církev v Českých zemích a na Slovensku, která zde má dvě eparchie: pražskou a olomoucko-brněnskou. V Praze sídlí arcibiskup, který je aktuálně též metropolitou Českých zemí a Slovenska (metropolita se zde volí, takže tento úřad není spojen s konkrétní (arch)eparchií, jak je tomu u řeckokatolické církve). Slovenskou část církve tvoří eparchie prešovská a eparchie michalovská.\n"}
{"id": "286684", "url": "https://cs.wikipedia.org/wiki?curid=286684", "title": "Antonín Polách", "text": "Antonín Polách\n\nAntonín Polách (* 21. července 1959 v Novém Jičíně) je český lékař a spisovatel historických románů.\n\nPo maturitě v roce 1978 studoval na lékařské fakultě Univerzity Palackého v Olomouci, kde promoval v roce 1984. Vojenskou službu si odbyl na Slovensku, na Vysoké letecké škole v Košicích, poté pracoval až do roku 1995 na interním oddělení Nemocnice s poliklinikou v Popradě. Odtud odešel do Rakouska, do nemocnice ve štýrském Stolzalpe, kde dodnes pracuoval do roku 2012 jako zástupce primáře interního oddělení. Poté přešel do nemocnice ve Wagně v Jižním Štýrsku, kde pracuje ve funkci Ausbildungsoberarzta, tedy lélaře zodpovědného za vzdělávání mladých lékařů. Vedle oboru vnitřního lékařství získal i specializace v oborech nefrologie (1992)a gastroenterologie. (2018) V době svého popradského působení vstoupil v roce 1989 do komunální politiky a pracoval jako poslanec městského zastupitelství v Popradu a člen městské rady. Po vzniku samostatné Slovenské republiky patřil k zakládajícím členům Českého spolku na Slovensku.\n\nDo literatury vstoupil v roce 1989 rozsáhlým historickým románem Stín Persepole, ve kterém vylíčil vznik perské říše jako tehdejší velmoci za králů Kýra, Kambýse a Dareia v 6. století př. n. l. Mladý autor, ani ne třicetiletý, prokázal nejen hluboké znalosti historie, ale i vypravěčské mistrovství, připomínající slavného Miku Waltariho. Po jeho vzoru nechává celý příběh vyprávět očitého svědka, Dareiova přítele z dětství, který se po Dareiově boku zúčastnil Kambýsovy dobyvačné výpravy do Egypta a po králově nečekané smrti pomohl Dareiovi na trůn a stát se největším ze všech perských panovníků. Významnou postavou románu je i prorok Zarathuštra.\n\nV dalším románu, Bratři ze Soluně, použil kombinovanou metodu. V římském klášteře umírá Konstantin, od mládí zvaný pro své neobyčejné vzdělání a schopnosti Filozof, který nedávno přijal mnišské jméno Cyril. Každý den ho navštěvuje jeho starší bratr Michal, mnišským jménem Metoděj, kterému Konstantin vypráví o svém životě jako svou osobní zpověď. Vyprávění je tedy většinou také v první osobě, i když občas přerušované a doplňované Metodějovými poznámkami.\n\nV dalších románech se Antonín Polách věnoval králům Herodovi (Herodes, židovský král) a Zikmundovi (A stanu se králem) a královně Elišce Rejčce (Richenza) V románu Mezi císařem a papežem, který se odehrává v roce 1415 v Kostnici během Husova procesu. Hlavní hrdinkou je krásná italská kurtizána českého původu Daniela, kterou si zvou na večírky král, papež i kardinálové a zároveň ji používají i jako špeha či doručovatele tajných zpráv. Na rozdíl od tradiční české literatury, kde je Hus líčen jako ušlechtilý hrdina mezi krvežíznivými ničemy, Polách přiznává ušlechtilost i genialitu všem třem stranám (císař, papežský dvůr, Hus) a ukazuje, jak na šachovnici vysoké politiky okamžitá situace nutí jednotlivé hráče reagovat často zcela jinak, než by si přáli v koutku své duše. V knize je také popsán začátek politické kariéry mladých českých šlechticů Kašpara Šlika a Petra z Mladoňovic.\nDalší kniha Zločiny českých králů - Odvrácená tvář moci je knihou faktů a hypotéz týkající se života a vlády sedmi českých panovníků od Přemysla Otakara I po Ferdinanda II. Polách v těchto sedmi medailonech analyzuje způsoby, jak se dostali k moci a jak se u moci drželi, přičemž poodhaluje temné stránky ne právě legálních prostředků, které k tomu účelu používali.\nV další knize Cti otce svého ale miluj ženu svou se zabýval na pozadí historických událostí v Evropě i Čechách v polovině šestnáctého století vztahem správce českého království Ferdinanda zvaného Tyrolský a Filipíny Welserové, dcery bankéře z města Augsburku. Děj další knihy Ať zemře král se odehrává ve středověké Itálii na dvoře císaře Fridricha II. Osobní strážce Alessandro Bardone se snaží zabránit v atentátu na císaře, jenž je organizován papežem Inocencem IV.\n\nDalší kniha (2015) Mefistův rukopis se odehrává v Rudolfínské Praze na začátku sedmnáctého století, V osobách známých alchymistů té doby Edwarda Kellyho.Michala Sendivoje či Oswalda Crolla kulminuje při hledání návodu na dosažení nesmrtelnosti odvěký boj dobra a zla, Boha a ďábla.\n\nPoslední knihou je \"Páté přikázání\" (2018), je zasazana do doby začátku třicetileté války. S hlavním hrdinou knihy českým bratrem Lukášem Hrachovcem, který se v důsledku své nešťastné lásky stal vojákem Moravského pluku, je možné prožít roky 1618 - 1621 včetně osudové bitvy na Bílé Hoře. \n\n\n"}
{"id": "286687", "url": "https://cs.wikipedia.org/wiki?curid=286687", "title": "Uli Jon Roth", "text": "Uli Jon Roth\n\nUlrich Roth (* 18. prosince, 1954), také známý jako Uli Jon Roth, je německý kytarista a jeden z prvních tvůrců, kteří pomohli položit základy neoklasického metalu. Je starším bratrem dalšího kytaristy Zeno Rotha.\n\nNa začátku 70. let založil skupinu \"Dawn Road\". V roce 1973 se dočasně připojil ke kapele Scorpions, kde nahradil kytaristu Michaela Schenkera, který odešel do skupiny UFO. Ten měl pověst velice zručného, technického hráče a potom, co od Scorpions odešel, ukončili činnost. \"Noví\" Scorpions vznikli v podstatě sloučením čtyř členů skupiny Dawn Road, (Uli Jon Roth, Achim Kirschning, Francis Buchholz, Jürgen Rosenthal) s dvěma zbývajícími členy Scorpions (Rudolfem Schenkerem a Klausem Meinem ). Se Scorpions hrál Roth jako sólový kytarista a působil i jako jeden ze skladatelů, skupina tak nahrála pět vlivných desek, včetně živáku \"Tokyo Tapes\", kterého se prodalo přes milion kusů a v několika zemích se stal zlatou deskou.\n\nO něco později se u nahrávek Scorpions s Rothem projevil rozdílný styl skládání písní. Zatímco Rothovy songy byly ovlivněny vážnou hudbou a Jimi Hendrixem, skladby od Rudolfa Schenkera byly jasně hardrockového ražení. Od Scorpions nakonec odešel roku 1978 a poté založil vlastní skupinu Electric Sun, která vydala tři alba.\n\nScorpions\n\nElectric Sun\n\nSólo a klasika (vydané)\n\nSólo a klasika (nevydané)\n\n"}
{"id": "286691", "url": "https://cs.wikipedia.org/wiki?curid=286691", "title": "2. česká fotbalová liga 2005/06", "text": "2. česká fotbalová liga 2005/06\n\n13. ročník 2. fotbalové ligy proběhl v letech 2005 a 2006. Účastnilo se ho 16 týmů.\n\nAdam Dudáček (1/0),\nPeter Kostolanský (2/0),\nPetr Vašek (13/0),\nVáclav Winter (16/0) –\nTomáš Cigánek (29/3),\nPeter Drozd (22/1),\nJosef Galbavý (28/9),\nPatrik Gross (23/1),\nFilip Herda (14/0),\nDavid Hlava (20/0),\nJosef Hoffmann (4/0),\nAntonín Holub (8/1),\nLukáš Hrabák (1/0),\nJiří Kaciáň (24/5),\nVáclav Kalina (26/2),\nLukáš Killar (30/1),\nLukáš Kreuz (9/1),\nTomáš Marek (29/2),\nAleš Neuwirth (29/3),\nTomáš Strnad (17/1),\nRadek Šelicha (14/1),\nJaromír Šilhan (6/0),\nPavel Veleba (27/11),\nMichal Zachariáš (19/0) –\ntrenér Miroslav Koubek\n\nTomáš Belic (8/0),\nMiroslav Filipko (19/0),\nZdeněk Křížek (3/0) –\nLukáš Adam (8/0),\nMichal Belej (23/3),\nJakub Bureš (22/1),\nIvan Dvořák (27/0),\nPetr Faldyna (15/6),\nJan Gruber (10/0),\nDavid Homoláč (25/1),\nJiří Hrbáč (5/0),\nMartin Jasanský (2/0),\nJiří Kladrubský (18/0),\nMarcel Kordík (2/0),\nRadek Krejčík (4/0),\nMartin Leština (8/0),\nMichal Mácha (9/0),\nTomáš Maruška (1/0),\nAleš Matoušek (4/0),\nRadek Mezlík (9/0),\nVáclav Mrkvička (23/10),\nLubomír Myšák (3/0),\nJosef Němec (8/0),\nRoman Pivoňka (24/0),\nJaromír Plocek (29/4),\nKarel Poborský (14/8),\nVladimír Pončák (6/0),\nMichal Schön (2/0),\nJiří Skála (22/0),\nMartin Smíšek (5/1),\nIvo Svoboda (10/2),\nIvo Táborský (20/9),\nMartin Vozábal (29/9) –\ntrenér František Cipro\n\nZdeněk Divecký (9/0),\nRadim Novák (21/0) –\nVítězslav Brožík (28/10),\nLukáš Dragoun (4/0),\nPetr Dragoun (26/6),\nLukáš Dvořák (23/1),\nEdin Džeko (15/6),\nPavel Džuban (25/0),\nPetr Fousek (23/8),\nJaroslav Fürbach (19/0),\nLukáš Helcelet (11/0),\nMartin Hruška (4/0),\nPavel Karlík (7/0),\nJan Kubačka (1/0),\nJakub Mareš (19/1),\nJan Martykán (21/1),\nFrantišek Mašanský (8/0),\nSamir Merzić (25/0),\nJan Mokrejš (10/0),\nTomáš Novák (28/4),\nLukáš Ohněník (15/2),\nVáclav Sedlák (22/1),\nVlastimil Stožický (29/7),\nMichal Valenta (21/0) –\ntrenéři Jiří Plíšek (1.–29. kolo) a Václav Rys (30. kolo)\n\nRadim Ottmar (5/0),\nKarel Podhajský (25/0) –\nMichal Blažej (9/2),\nPavel Černý (23/4),\nMichal Ferčák (1/0),\nJan Filip (26/0),\nVladimír Gavula (4/2),\nJuraj Hrmo (1/0),\nPetr Jiroušek (9/2),\nRoman Jůn (26/1),\nDaniel Kaplan (25/1),\nVlastimil Karal (28/1),\nDalibor Karnay (29/5),\nMarek Kowalczyk (26/3),\nMarek Plašil (5/0),\nJiří Poděbradský (25/0),\nDavid Přibyl (9/0),\nTomáš Rezek (27/1),\nAdrian Rolko (26/3),\nJosef Semerák (24/3),\nPavel Šíranec (11/1),\nMichal Šmarda (28/2),\nVojtěch Štěpán (22/0) –\ntrenér Karel Krejčík\n\nPeter Bartalský (30/0) –\nJiří Bičko (1/0),\nJosef Brodský (2/0),\nRadek Bukač (14/11),\nMiloš Čáp (5/1),\nJan Daněk (23/0),\nPavel Eismann (25/0),\nRadek Görner (27/2),\nPavel Grznár (20/2),\nJakub Hottek (12/1),\nRichard Kalod (23/3),\nPetr Kaspřák (27/2),\nMichal Kopecký (6/0),\nMichal Kropík (18/1),\nTomáš Kučera (28/5),\nJan Novotný (27/4),\nVladimír Pokorný (26/1),\nOndřej Prášil (20/4),\nTomáš Procházka (29/0),\nMarcel Šťastný (15/2),\nAdrian Vizingr (29/2),\nDavid Volek (11/0) –\ntrenéři Pavel Malura (1.–23. kolo) a Vladimír Skalba (24.–30. kolo)\n\nPetar Aleksijević (5/0),\nMartin Doležal (25/0),\nVojtěch Šrom (1/0) –\nĽuboš Červenec (15/0),\nMilan Čižmar (3/0),\nTomáš Dadák (28/0),\nFrantišek Furch (1/0),\nJan Hubka (2/0),\nAleš Chmelíček (14/7),\nAlexandr Christomidis (1/0),\nTomáš Ineman (12/0),\nRadek Janeček (26/0),\nIgor Jurga (12/0),\nOndřej Kalvoda (24/0),\nMarek Kaščák (13/0),\nTomáš Kazár (26/2),\nDavid Korčián (15/2),\nMartin Kotůlek (18/0),\nMiloš Kropáček (28/7),\nPavel Los (12/2),\nIvo Lošťák (30/0),\nJaromír Lukášek (26/0),\nJaromír Matěj (12/0),\nJosef Mucha (13/2),\nJaromír Pospíšil (1/0),\nMichal Skopalík (7/0),\nMichal Spáčil (24/3),\nJiří Šíma (15/1),\nBohuslav Šnajdr (2/0) –\ntrenér Leoš Kalvoda, hrající asistent Josef Mucha\n\nVlastimil Hrubý (1/0),\nVáclav Marek (27/0),\nJindřich Skácel (3/0) –\nVladimír Bálek (29/8),\nJan Balík (8/1),\nPavel Bartoš (15/1),\nTomáš Hašler (24/5),\nMiroslav Hendrych (27/0),\nJakub Chleboun (30/1),\nPetr Javorek (15/1),\nDavid Kalivoda (15/6),\nLukáš Kalivoda (19/1),\nMichal Kočí (24/2),\nPetr Kovář (5/0),\nJan Kučera (1/0),\nJan Lez (4/0),\nLukáš Marek (28/3),\nJan Markuzi (4/0),\nJakub Mejzlík (13/0),\nJose Pedro Moreira (5/0),\nJolyon Mungenga (1/0),\nPavel Novotný (8/0),\nJan Penc (28/3),\nJan Poláček (21/2),\nRadek Šindelář (10/0),\nAleš Vašíček (25/2),\nMilan Zachariáš (24/1) –\ntrenér Luděk Klusáček\n\nLuděk Juráň (2/0),\nAleš Kořínek (15/0),\nZdeněk Zlámal (13/0) –\nLukáš Bajer (13/0),\nMartin Bielik (13/0),\nDavid Čep (10/1),\nRadim Ditrich (14/0),\nRoman Drga (10/0),\nMarián Farbák (28/2),\nRoman Gibala (15/5),\nJakub Hrnčiřík (1/0),\nVlastimil Chytrý (1/0),\nTomáš Josl (22/5),\nZdeněk Julina (21/0),\nMartin Jurčík (7/0),\nJiří Klabal (28/3),\nDavid Klimek (24/0),\nPetr Kobylík (24/4),\nJaroslav Lakomý (15/2),\nTomáš Máša (24/1),\nTomáš Mazouch (3/0),\nMichal Nehoda (1/0),\nJaromír Paciorek (9/0),\nVojtěch Schulmeister (15/1),\nIvo Světlík (10/0),\nPetr Šimek (9/1),\nDavid Šmahaj (28/4),\nLukáš Vaculík (9/1),\nLadislav Zakopal (21/1) –\ntrenéři Roman Pivarník (1.–15. kolo) a Ladislav Minář (16.–30. kolo)\n\nTomáš Belic (4/0),\nMarián Kello (24/0),\nRóbert Kovalík (2/0) –\nFrantišek Brezničan (16/0),\nMiroslav Černý (25/2),\nRadim Derych (25/2),\nDariusz Dudek (7/2),\nLukáš Fujerik (18/0),\nTomáš Hejdušek (10/0),\nTomáš Jakus (12/3),\nMichal Jašíček (3/0),\nMiroslav Kaloč (22/1),\nIvo Kisel (3/0),\nMiroslav Knápek (3/0),\nLubor Knapp (28/2),\nPavel Kunc (23/1),\nOndřej Kušnír (23/3),\nMartin Lukšík (17/3),\nVladimír Majsniar (8/2),\nTomáš Mikulenka (18/1),\nRadek Opršal (21/0),\nDavid Pražák (13/1),\nMilan Prčík (1/0),\nMartin Rozhon (3/0),\nDaniel Rygel (21/0),\nMartin Švec (8/1),\nRoman Švrček (11/1),\nMartin Třasák (18/1),\nRadomír Vlk (8/0),\nAleš Vojáček (17/0) –\ntrenéři Lubomír Vlk (1.–11. kolo), Jaroslav Pindor (12.–15. kolo) a Václav Daněk (16.–30. kolo)\n\nPetr Bolek (12/0),\nErik Golinský (1/0),\nMichal Kosmál (16/0),\nDamir Šehović (1/0) –\nDaniel Balcar (2/0),\nJiří Balcar (15/0),\nPetr Bogdaň (25/0),\nJindřich Dohnal (7/0),\nMartin Dombi (18/8),\nRoman Fejerčák (17/0),\nMichal Galajda (7/0),\nMartin Hanus (29/4),\nZdeněk Holý (18/1),\nZsolt Hornyák (9/0),\nMichal Chlebek (11/0),\nLubomír Langer (25/5),\nJán Lintner (6/0),\nMarcel Melecký (23/0),\nPremton Mujaj (4/0),\nPetr Novosad (28/5),\nMichal Ondráček (21/0),\nJosef Petřík (8/0),\nZdeněk Skotnica (26/3),\nFilip Škoda (3/0),\nFilip Štýbar (15/1),\nTomáš Urbánek (1/0),\nPetr Vaculík (6/0),\nPetr Veselý (24/3),\nPetr Žižka (27/0) –\ntrenéři Pavel Hajný (1.–15. kolo) a Erich Cviertna (16.–30. kolo)\n\nPřemysl Kovář (9/0),\nPetr Kupka (4/0),\nMarián Malárik (1/0),\nMartin Pařízek (6/0),\nPavol Penksa (11/0) –\nTomáš Brezinský (13/1),\nPetr Faldyna (15/13),\nRoman Fischer (29/1),\nPavel Gerych (14/1),\nDavid Helísek (26/0),\nEduard Hrnčár (11/0),\nPavol Húšťava (13/0),\nTomáš Janoviak (21/1),\nJaroslav Josefík (27/3),\nMartin Kasálek (20/2),\nDavid Kopčil (29/0),\nPavel Kříž (7/1),\nDaniel Máčala (25/0),\nPetr Málek (4/0),\nLukáš Matůš (11/2),\nJosef Němec (11/0),\nMichal Ševela (24/2),\nPetr Švach (14/0),\nMilan Válek (24/4),\nPetr Zemánek (28/2),\nPavel Žák (4/0),\nMartin Živný (12/1) –\ntrenér Oldřich Machala\n\nJosef Kubásek (11/0),\nPavel Raba (14/0),\nJan Šeda (5/0) –\nJakub Adam (19/0),\nMilan Bakeš (27/1),\nSylvain Batamag (1/0),\nZdeněk Buryánek (7/0),\nDavid Čada (2/0),\nJiří Černohubý (1/0),\nJaroslav Dittrich (15/2),\nLukáš Doležal (5/0),\nRadek Dorotík (12/0),\nJiří Jedinák (2/0),\nMichal Kocourek (13/0),\nVlastimil Kožíšek (15/1),\nPeter Krutý (26/2),\nPetr Mach (22/0),\nPavel Macháček (25/1),\nJiří Mlika (24/8),\nPavel Němeček (27/3),\nRudolf Obal (10/0),\nAli Osumanu (1/0),\nLibor Púčala (2/0),\nMichal Salák (30/4),\nJan Šimáček (26/2),\nPetr Šorfa (21/7),\nJosef Štrombach (1/0),\nJosef Vašata (15/1),\nTomáš Vlček (2/0),\nRadek Vrážel (10/1),\nPavel Vrba (26/2) –\ntrenér Martin Pulpit\n\nMartin Blaha (17/0),\nTomáš Černý (13/0) –\nPeter Babnič (1/1),\nDaniel Barcal (1/0),\nJiří Barcal (9/0),\nAleš Bednář (1/0),\nLukáš Bodeček (1/0),\nRadim Dvořák (1/0),\nMarek Fiala (2/0),\nVlastimil Fiala (5/0),\nAntonín Fuglíček (1/0),\nTomáš Glos (4/0),\nOndřej Gloziga (1/0),\nMartin Horáček (6/1),\nLukáš Horák (2/0),\nMichal Hubník (4/1),\nRoman Hubník (2/0),\nMartin Hudec (3/1),\nJakub Hymr (1/0),\nAleš Chmelíček (1/0),\nMichal Jančík (1/0),\nTomáš Janotka (29/3),\nMarek Kaščák (5/0),\nMartin Komárek (25/2),\nRadim Kopecký (26/0),\nRadim König (6/0),\nMichal Kovář (1/1),\nIvo Krajčovič (10/0),\nMartin Král (10/0),\nStanislav Krpec (4/0),\nRoman Kuba (7/0),\nPetr Matušík (2/0),\nLukáš Michalčák (1/0),\nLadislav Onofrej (3/0),\nAndrej Pečnik (6/1),\nMartin Pulkert (13/1),\nTomáš Randa (3/0),\nDominik Richter (1/0),\nDavid Rojka (5/3),\nJan Roupec (9/0),\nFilip Rýdel (15/1),\nRadek Řehák (7/0),\nTomáš Řehák (22/0),\nJan Schulmeister (23/3),\nVojtěch Schulmeister (14/5),\nLumír Stoklásek (20/0),\nMartin Šalamoun (4/0),\nPetr Šimeček (1/0),\nRadek Špiláček (4/1),\nPavel Šultes (25/5),\nKamil Vacek (2/0),\nMichal Vepřek (22/1),\nMartin Vyskočil (11/2) –\ntrenéři Zdeněk Psotka (1.–15. kolo) a Augustin Chromý (16.–30. kolo)\n\nTomáš Bureš (28/0),\nLadislav Kollár (2/0) –\nJiří Adamec (25/6),\nTomáš Bouška (18/1),\nMartin Dupal (6/0),\nRadim Fiala (5/0),\nPetr Filipský (9/0),\nMartin Fober (7/0),\nJiří Gába (27/0),\nJaromír Grim (29/2),\nDavid Hodinář (25/0),\nJaroslav Kašpar (2/0),\nKarel Kroupa (13/5),\nMartin Lička (24/2),\nPetr Macháň (13/2),\nRobin Müller (1/0),\nJan Pánek (18/1),\nJiří Růžička (3/0),\nJaroslav Schindler (28/1),\nPetr Schwarz (25/1),\nPavel Šustr (13/1),\nMiroslav Třasoň (14/2),\nRadomír Víšek (26/0),\nŠtěpán Vojtíšek (12/0),\nLibor Volf (1/0),\nIvo Zbožínek (15/0),\nPavel Zbožínek (10/0) –\ntrenéři Josef Mazura (1.–11. kolo) a Miroslav Kouřil (12.–30. kolo)\n\nDavid Bičík (8/0),\nTomáš Grigar (14/0),\nMilan Švenger (1/0),\nLukáš Zich (4/0), \nZdeněk Zlámal (4/0) –\nPatrik Beutel (2/0),\nOndřej Bíro (18/2),\nMarek Čech (2/0),\nLibor Došek (4/2),\nRadim Fikejz (11/1),\nPetr Hájek (1/0),\nMichal Hanek (7/0),\nMartin Hašek (7/0),\nOndřej Herzán (19/4),\nJiří Homola (2/0),\nOndřej Honka (14/2),\nMarek Jarolím (12/1),\nJiří Jeslínek (20/2),\nMarek Jungr (12/2),\nDaniel Kolář (10/5),\nTomáš Kóňa (6/1),\nDavid Kopta (11/0),\nMiroslav Král (5/0),\nJan Krob (2/0),\nŠtěpán Kučera (13/0),\nLuboš Loučka (13/0),\nPetr Lukáš (7/0),\nMauro Lustrinelli (1/1),\nPavel Malcharek (1/0),\nMiroslav Matušovič (1/0),\nBohumil Nádeníček (4/0),\nPavel Pergl (5/1),\nMartin Petráš (2/1),\nTomáš Poláček (7/1),\nTomáš Rada (2/0),\nOndřej Sedláček (15/0),\nTomáš Sivok (2/1), \nMiroslav Slepička (3/0),\nMilan Szücz (3/0),\nJan Šimák (1/0),\nJan Šimůnek (25/0),\nZdeněk Šmejkal (1/0),\nPetr Šťastný (7/0),\nZdeněk Volek (12/0),\nLadislav Volešák (25/1),\nJan Vondra (18/1),\nMichal Zelenka (24/2),\nMichael Žižka (24/1) –\ntrenéři Václav Kotal (1.–15. kolo) a Boris Kočí a Jaroslav Šilhavý (6.–30. kolo)\n\nPeter Brezovan (8/0),\nVáclav Hladký (1/0),\nLibor Hrdlička (1/0),\nVlastimil Hrubý (15/0),\nJindřich Skácel (3/0),\nMichal Václavík (3/0) –\nLibor Baláž (3/0),\nAleš Besta (5/0),\nMichal Drábek (2/0),\nLukáš Dvořáček (1/0),\nMarián Had (1/0),\nPavel Hebron (1/0),\nLukáš Hlavatý (18/0),\nMario Holek (1/0),\nZdeněk Houšť (7/1),\nFilip Chlup (14/1),\nTomáš Ineman (12/2),\nMartin Jílek (3/0),\nLuboš Kalouda (2/0),\nPavel Kalouda (1/0),\nMiroslav Král (25/2),\nPetr Krátký (3/0),\nPatrik Křap (9/0),\nMartin Kuncl (15/0),\nZdeněk Látal (12/0),\nJiří Leňko (12/0),\nOndřej Mazuch (5/0),\nPavel Mezlík (7/1),\nRadek Mezlík (13/0),\nPetr Musil (5/0),\nMartin Nosko (3/0),\nTomáš Okleštěk (8/0),\nZdeněk Partyš (20/1),\nPetr Pavlík (4/0),\nNenad Pleš (1/0),\nZdeněk Polák (24/2),\nDarek Polášek (1/0),\nFrantišek Schneider (2/0),\nAleš Schuster (5/0),\nPatrik Siegl (1/0),\nPavel Simr (7/1),\nRoman Smutný (25/2),\nMarek Střeštík (16/2),\nPetr Šíp (1/0),\nPetr Švancara (3/0),\nKarel Večeřa (3/0),\nPavel Vrána (26/6),\nLuděk Zelenka (3/2),\nMartin Živný (9/1),\nRadek Žurovec (11/0) –\ntrenér Petr Maléř\n"}
{"id": "286692", "url": "https://cs.wikipedia.org/wiki?curid=286692", "title": "Irma Grese", "text": "Irma Grese\n\nIrma Grese (7. října 1923 Wrechen poblíž Pasewalku, Meklenbursko – 13. prosince 1945 Hameln, Německo) byla dozorkyně v nacistických koncentračních táborech Ravensbrück, Osvětim a Bergen-Belsen.\n\nIrma se narodila 7. října 1923 poblíž Paselwalku (Meklenbursko). V rodině Greseových byly mimo Irmy ještě čtyři děti. V roce 1936 matka Irmy, Berta Grese, ukončila svůj život sebevraždou. Její otec Alfred Grese o rok později vstoupil do NSDAP. Irma Grese nedokončila základní vzdělání a v 15 letech přerušila studium. V této době vstoupila do \"Bund Deutscher Mädel\", státní organizace v ženské obdobě Hitlerjugend.\n\nV průběhu tří let vystřídala několik zaměstnání. Nějaký čas pracovala jako asistentka zdravotní sestry v sanatoriu SS Hohenlychen. V roce 1942 vstoupila do pomocné jednotky SS.\n\nV roce 1942 Irma Grese začala pracovat v ženském koncentračním táboře Ravensbrück. V březnu byla převelena do Auschwitz-Birkenau, a to přesněji do jednoho z jejích pobočných táborů - Birkenau. Koncem roku 1943 byla jmenována do funkce hlavní dozorkyně - SS-Oberaufseherin.\n\nVězni co tábor přežili, ve svých svědeckých výpovědích popisují krutost Irmy Grese. Proslula na míru šitou uniformou SS. Na vězně používala emociální a fyzické metody, bila vězeňkyně k smrti a měla příjemný požitek ze sexu s vězni. Mučila hladem svoje psy, aby je potom poštvala na vězně a osobně poslala stovky lidí do plynové komory. Grese nosila těžké holínky, u sebe vždy měla kromě nabité pistole pletený bič potažený celofánem - aby se z něj dala lépe smýt lidská krev.\n\nV poválečných západních sdělovacích prostředcích se diskutovalo o možných sexuálních deviacích Irmy Grese, o jejích četných vztazích se členy stráže, velitelem Bergen-Belsenu Josefem Kramerem, \"bestií z Bergen-Belsenu\". S Josefem Mengelem měla milostný vztah. Pro tyto informace však není hodnověrný zdroj.\n\nV březnu roku 1945 byla na vlastní žádost Grese převelena do koncentračního tábora Bergen-Belsen. Tamtéž, byla 17. dubna 1945 zatčena Angličany.\n\nBelsenský proces iniciovaný britským vojenským tribunálem probíhal od 17. září do 17. listopadu 1945. Společně s Irmou Grese na tomto procesu se projednávaly případy dalších pachatelů - velitele Josefa Kramera, dozorkyně Johanny Bormann, zdravotní sestry Elisabeth Volkenrath. Irma Grese byla uznána vinou a odsouzena k trestu oběšením.\n\nPoslední noc před popravou se Grese smála a zpívala spolu se svou kolegyní Elisabeth Volkenrathovou o katovu „řemeslu“. Dokonce, když ji kat nasazoval na krk oprátku neprojevila žádnou lítost nad svými činy. Jejím posledním slovem bylo „Rychleji“, vykonavatelem rozsudku byl Albert Pierrepoint.\n"}
{"id": "286694", "url": "https://cs.wikipedia.org/wiki?curid=286694", "title": "Ericsson (rozcestník)", "text": "Ericsson (rozcestník)\n\nEricsson může být:\n\n\n"}
{"id": "286697", "url": "https://cs.wikipedia.org/wiki?curid=286697", "title": "Zátěž (Dr. House)", "text": "Zátěž (Dr. House)\n\nTěžká váha (anglicky: \"Heavy\") je šestnáctá epizoda z první série seriálu Dr. House.\n\nHlavním pacientem této epizody je desetiletá obézní dívka Jessica, která při tělocviku dostala infarkt. Mezi týmem vzniká napětí poté, co jim House oznámí, že mu Vogler nařídil vyhodit jednoho z nich. Tým vymýšlí teorie týkající se Jessičiny váhy a domnívají se, že má syndrom X (tzn. že tělo nezpracovává inzulín). Během epizody navštíví Vogler individuálně všechny členy týmu a ptá se jich, co si myslí a zda chtějí zůstat. Je patrné, že Chase donáší Voglerovi, ale nikdo to zatím neví. Mezi Chasem a Cameronovou vznikají velké neshody. Jessica dostává psychózu, kterou způsobila hypoglykémie. Foreman zjistí, že Jessica brala prášky na hubnutí a ty že mohly způsobit sraženiny. Po nějaké době začíná krvácet a objevuje se nekróza tkáně na její hrudi. Zvažuje se radikální mastektomie (tj. amputace prsou). House se domnívá, že Jessičin malý vzrůst, který by vzhledem k výšce jejích rodičů neměla mít, může mít něco společného s hormony a že příčinou jejího onemocnění je Cushingův syndrom. Použijí magnetickou rezonanci, aby zjistili zdroj hyperkortisonismu. Naleznou tumor v hypofýze, který způsobil všechny problémy.\n\nMezitím House na ambulanci léčí ženu, která přišla s tím, že jí pálí žáha. House nejprve myslel, že je těhotná, ale nakonec zjistil, že má patnáctikilový tumor na vaječníku. Žena však odmítá chirurgické odstranění, protože má ráda své tělo, a že se manželovi takhle líbí. Za Housem přijde nešťastný manžel, který ho prosí, aby jí domluvil. Přitom mu dá fotky jejich šesti dětí. Podle dědičných znaků House zjistí, že několik z nich nejsou potomky pacientčina manžela. Po rozhovoru pacientka následně svoluje k operaci.\n\nKe konci epizody říká House Voglerovi, že vyhodí Chase. Nicméně Vogler toto rozhodnutí zavrhl s tím, aby vybral někoho jiného. To House odmítne. Vogler ho však přitlačí ke zdi pod pohrůžkou, že zruší celé oddělení.\n\n"}
{"id": "286699", "url": "https://cs.wikipedia.org/wiki?curid=286699", "title": "Tivadar Kosztka Csontváry", "text": "Tivadar Kosztka Csontváry\n\nTivadar Kosztka Csontváry ( ; 5. červenec 1853 Kisszeben, dnešní Sabinov na Slovensku – 20. červen 1919 Budapešť) byl uherský malíř.\n\nAž do svých 27 let pracoval jako lékárník, pak uslyšel hlasy. Hlasy, které ho přesvědčovaly o tom, že se stane velkým malířem. Studium malířství započal až ve svých 40 letech v Mnichově, později v nich pokračoval v Karlsruhe. Vydal se na cesty po Itálii, Dalmácii a Uhrách a studoval krajinomalbu. Poté se vydává na Blízký východ a hledá své Velké téma. V roce 1907 vystavuje poprvé v Paříži. Západoevropští umělci (např. Picasso) uznávali jeho talent, ale doma v umělecky zkostnatělých Uhrách nepřesvědčil. Až dlouho po jeho smrti mu bylo otevřeno muzeum v jihomaďarské Pécsi a některé malby umístěny v budapešťské Národní galerii. Umírá zklamán nepochopením, sužován schizofrenií a v posledních letech svého života se věnuje pouze ztvárňování svých surrealisticko-schizofrenních vizí. Jeho dílo se vyznačuje nezaměnitelným rukopisem, velmi osobitým vnímáním světla a monumentalitou.\n\nÚspěch na mezinárodní scéně zaznamenal maďarský film \"Csontváry\", natočený roku 1980 Zoltánem Huszárikem.\n"}
{"id": "286703", "url": "https://cs.wikipedia.org/wiki?curid=286703", "title": "Johann Kunsch von Breitenwald", "text": "Johann Kunsch von Breitenwald\n\nJohann Kunsch von Breitenwald (8. května 1620 v Opavě – 9. listopadu 1681 v Berlíně) byl reformovaný kazatel a teolog.\n\nRodnou Opavu musel opustit v důsledku protireformace v roce 1628. Po teologických studiích a učitelské praxi byl roku 1646 povolán na místo kazatele do města Xanten; roku 1652 odešel na místo kazatele do města Rees v Dolním Porýní. Od roku 1655 byl dvorním kazatelem v Cöllnu.\n"}
{"id": "286704", "url": "https://cs.wikipedia.org/wiki?curid=286704", "title": "Dolní propust", "text": "Dolní propust\n\nJako dolní propust se označuje lineární filtr, který nepropouští signál vyšších frekvencí.\nZákladní dvojbranné zapojení (pasivní), kde ke vstupu je sériově zapojen rezistor a poté paralelně kondenzátor. Tento RC člen totiž se zvyšující se frekvencí vstupního signálu snižuje svoji vstupní impedanci. \n\nPro frekvenci blížící se k nekonečnu je Zvst =R. Nejdůležitějším parametrem je mezní frekvence formula_1 (také značený f, f, nebo f), který označuje hodnotu frekvence, při které zisk poklesne o 3dB, tedy zhruba o 29%.\nMezní frekvence formula_1 se vypočte vztahem:\nformula_3\nČasto používaný filtr s mezní frekvencí 300 Hz tedy můžeme sestavit pomocí rezistoru s odporem 56 kΩ a kondenzátorem s kapacitou 0,01 uF.\nOd formula_1 klesá zisk strmostí okolo -20 dB na dekádu. Právě strmost je dalším důležitým parametrem. Vypočte se rozdílem míst v křivce poklesu, kde je křivka protnuta mezní frekvencí a místem, kde je frekvence právě o dekádu vyšší (10*f).\n\nFiltr se používá především v audio technice, kde propustí jen basové tóny s nízkou frekvencí, které mohou být vyvedeny do samostatného velkoprůměrového basového reproduktoru. Dále se tento filtr využívá ve stejnosměrných a nízkofrekvenčních elektronických obvodech pro zpracování signálu pro eliminaci nežádoucího šumu na vyšších frekvencích.\n\nV audio technice - konkrétně při stavbě pasivních reproduktorových výhybek se jako dolní propust používá indukční cívka. Dělící frekvence je dána hodnotou indukčnosti této cívky. Používají se cívky \"vzduchové\" - tj. bez jádra, cívky s kovovým jádrem, cívky s feritovým jádrem.\n\n"}
{"id": "286706", "url": "https://cs.wikipedia.org/wiki?curid=286706", "title": "Jeff Ament", "text": "Jeff Ament\n\nJeff Ament (*10. března 1963, Havre, Montana, USA), rozený Jeffrey Allen Ament, je americký basový kytarista a skladatel. Společně s kytaristy Mikem McCreadym a Stonem Gossardem je zakládajícím členem skupiny Pearl Jam. Dříve hrál s grungeovými kapelami jako Green River, Mother Love Bone a Temple of the Dog.\n\nAlbum: While My Heart Beats\n\n1. Ulcers & The Apocalypse\n2. Down to Sleep\n3. Take My Hand\n4. Time to Pay\n5. The Answers\n6. Give It a Name\n7. Shout and Repeat\n8. While My Heart Beats\n9. War In Your Eyes\n10. When the Fire Comes\n11. Never Forget\n"}
{"id": "286707", "url": "https://cs.wikipedia.org/wiki?curid=286707", "title": "Wolfgang Becker", "text": "Wolfgang Becker\n\nWolfgang Becker (* 22. červen 1954 v Hemeru) je německý filmový režisér.\n\nBecker studoval němčinu, historii a americká studia na Svobodné univerzitě v Berlíně. Poté pracoval ve zvukovém studiu v roce 1980 a následně studoval na Německé filmové a televizní akademii (DFFB). V roce 1983 začal pracovat jako nezávislý kameraman a DFFB úspěšně zakončil dílem \"Schmetterlinge\" (Motýli), s nímž vyhrál Student Academy Award v roce 1988, Golden Leopard v Locarnu a cenu sárského premiéra Ophuels Festival Saarbruecken.\n\nRežíroval jednu epizodu televizního seriálu Místo činu nazvanou \"Blutwurstwalzer\". Jeho nejznámějším počinem je film Good bye, Lenin!.\n\n"}
{"id": "286709", "url": "https://cs.wikipedia.org/wiki?curid=286709", "title": "Zákon mafie", "text": "Zákon mafie\n\nZákon mafie (anglicky: \"Mob Rules\") je patnáctá epizoda z první série seriálu Dr. House.\n\nHouse léčí pacienta, Joey Smitha, který musí do ochrany svědků, aby mohl svědčit proti mafiánům. Při sledování basketballu zkolabuje a upadne do kómatu. Pacientův bratr, který je shodou okolností právník v bratrově kauze chce, aby bratra netestovali a přemlouvá a přesvědčuje House, aby zpozdil diagnostikování, léčení a následné propuštění. Pacient se však nenadále probere z kómatu a nejeví žádné symptomy onemocnění. House jej však nechce propustit ani přes opačné stanovisko týmu. Vogler, který je anonymně informován, nechá pacienta z nemocnice propustit. Za dvě hodiny se však vrací v sanitce poté, co znovu zkolaboval a upadl do kómatu. Chase se domnívá, že kóma bylo způsobeno hepatitidou C, kterou mohlo způsobit používání drog nebo homosexualita, ale pacientův bratr za toto vyjádření Chase udeří. Poté co si pacientův bratr promluví s Housem, je vedena oficiálně léčba tak, aby nepotvrzovala Chasovu verzi. Provedená biopsie vyvrátí hepatitidu a House napadne otrava jedem. House v garážích místo svého auta objeví červenou Korvetu, která je darem od mafie. Pacient má vysokou hladinu estrogenů, což je nový symptom, který do ničeho nezapadá. Jeho játra kolabují a Housův tým netuší, co je příčinou. Použijí tak prasečí játra k pročištění jeho krve. House napadne, že otrava může být způsobena z čínských bylin, které mají pomoci v odvykání od kouření. Probudí se z kómatu, ale po chvíli do něj znovu upadne. House zjišťuje, že měl před oběma kómaty steak. Kóma tak mohlo způsobit velké množství bílkovin. Zvýšené množství estrogenu se však stále nevysvětlilo. Později House zjistí, že estrogen v jeho těle je způsoben bylinným doplňkem, který se používá jako afrodisiakum používané homosexuály. Ukazuje se, že do ochrany svědků chce pacient právě z důvodu své homosexuality, proto, že chce začít nový život. Jeho bratr je tím otřesen, ale nakonec mu odpustí.\n\nVogler vyvíjí nátlak na Cuddyovou, aby ospravedlnila, proč House stále zaměstnává. Nakonec ho zachrání. Ke konci epizody se House svěří Wilsonovi, že pod nátlakem Voglera musí vyhodit jednoho člena týmu.\n\n\n"}
{"id": "286713", "url": "https://cs.wikipedia.org/wiki?curid=286713", "title": "Sebeovládání (Dr. House)", "text": "Sebeovládání (Dr. House)\n\nSebeovládání (anglicky: \"Control\") je čtrnáctá epizoda z první série seriálu Dr. House.\n\nHlavním pacientem je 32letá Carly, která je výkonná ředitelka Sonyo Cosmetics. House případ zaujme, protože nemůže pohnout nohou z důvodu ochrnutí stehenního svalu. Cameronovou napadne sraženina ve stehně a během chvíle zmanipuluje Foremana i Chase. House následně nařídí vyšetření. Poprvé se objevuje miliardář Edward Vogler, který nemocnici věnuje 100 milionů dolarů a stává se předsedou správní rady nemocnice. Od začátku se mu však House nelíbí (jedním z důvodů je nenošení bílého pláště). Carliny testy říkají, že je v pořádku, ale dostává hrozné bolesti. House se domnívá, že se jedná o rakovinu kosti a konzultuje to s Wilsonem. Testy však rakovinu neodhalí. Podezření dále padá na rakovinu konečníku. Carla však odmítá vyšetření (kolonoskopii), která by diagnózu potvrdila. Podstupuje místo toho nákladnou virtuální kolonoskopii, která však žádnou rakovinu neobjeví. Chase provádí angiogram, který pokazí. House na něj za to vyjede. Při dalším z vyšetření se Carle v plicích začne hromadit tekutina a ona se topí. House navštíví její pokoj, když spí a zjistí, že se rituálně řeže do nohou, a že bude potřebovat transplantaci srdce. Existuje však rizikový faktor, který by transplantaci znemožnil. Carla je bulimička a dlouhodobě užívá Ipecac, který způsobil její onemocnění srdce. Nakonec ale House lže před transplantační komisí a Carla dostane nové srdce. Housův tým však prohledává její pokoj a Chase nalezne Ipecac, a tak jde udat House Voglerovi. Ten pak přijde za Housem a sdělil mu co se dozvěděl.\n\nMezitím léčil na ambulanci House chlapce, jehož otec nemluví, protože mu operovali koleno. To se Housovi nezdá. Zjistí, že při operaci mu při intubování částečně poškodili hlasivky, za což dostal od nemocnice odškodné. Do hlasivek mu injekcí vpraví botox, který by měl vše napravit, ale otec stále nemluví. Nakonec House zjistí, že po jeho léčbě nemluví ne proto, že by nemohl, ale proto, že nechce vrátit peníze. To si však nechá pouze pro sebe.\n\n\n"}
{"id": "286717", "url": "https://cs.wikipedia.org/wiki?curid=286717", "title": "Peristaltika", "text": "Peristaltika\n\nPeristaltika je pozvolný rytmický pohyb stěn některých dutých orgánů, který slouží k posunování jejich obsahu jedním směrem. Je vytvářena hladkými svaly a zabezpečuje ji autonomní nervová soustava. Peristaltika se uplatňuje především v trávicí soustavě (jícen, žaludek, střevo), dále v močovodech, vejcovodech a v jiných dutých orgánech.\n\nHladká svalovina je tvořena jednak svalovými vrstvami probíhajícími podélně trávicí trubicí, jednak okružně (cirkulárně). Stahy těchto svalových vrstev vytváří tlak na obsah trubice (např. potravu)a způsobují jeho posun. Tlaková síla v trávicí trubici je velice silná, díky tomu můžeme polykat i hlavou dolů.\n"}
{"id": "286720", "url": "https://cs.wikipedia.org/wiki?curid=286720", "title": "Dějiny Univerzity Karlovy (1347–1740)", "text": "Dějiny Univerzity Karlovy (1347–1740)\n\nDějiny Univerzity Karlovy tvoří důležitou část českých dějin a české kultury. Odrážejí se v nich osudy českého státu i vývoj myšlenky univerzity napříč staletími. Pro velký rozsah je téma rozděleno do několika částí podle historických období:\n\nO založení univerzity v Praze uvažoval už král Václav II. v roce 1294, ale narazil na odpor šlechty. V roce 1346, kdy se Karel IV. stal králem římským a českým, vyslal poselstvo k papeži se žádostí o povolení. Také díky podpoře arcibiskupa Arnošta z Pardubic vydal papež Klement VI. 26. ledna 1347 v Avignonu listinu, která „ustanovuje, aby ve městě Praze na věčné budoucí časy kvetlo obecné učení v kterémkoli povoleném oboru“ a zaručuje obecné uznávání licenciátu i magisterské hodnosti v celém křesťanském světě. Od tohoto roku už také začalo vyučování při několika klášterech a při katedrále.\n\nPo schválení na zemském sněmu koncem března byla univerzita slavnostně založena Karlovou listinou ze dne 7. dubna 1348. Vzorem pro organizaci univerzity do čtyř fakult (artistické, teologické, právnické a lékařské) byla univerzita v Paříži, pro rozdělení na čtyři národy univerzita v Bologni, vzorem univerzity založené císařem byla univerzita v Neapoli. Císařským diplomem ze 14. ledna 1349 (tzv. Eisenašský diplom) dostala univerzita důležitá privilegia, zejména právo vydávat vlastní statut a osvobození od daní. Z této doby kolem roku 1350 pochází stříbrné pečetidlo se sv. Václavem a s nápisem \"Sigillum universitatis scholarium studii Pragensis\". První statut byl schválen kancléřem univerzity, pražským arcibiskupem 10. dubna 1360, s připomenutím, že má být jedna univerzita a jeden rektor.\nPřes různé daně mezi duchovenstvem, sbírky a dary ve prospěch univerzity se činnost rozbíhala pomalu a první magistr svobodných umění Jindřich z Libšic byl promován arcibiskupem Arnoštem z Pardubic až roku 1359. Teprve když sousední panovníci založili univerzity ve Vídni (1364) a v Krakově (1366) reagoval císař roku 1366 založením dobře dotované Karlovy koleje pro 12 magistrů artistické fakulty, z nichž dva měli povinnost vyučovat také teologii. Původní kolej stála zhruba v místech dnešní Filosofické fakulty UK. Kromě toho císař stanovil, aby na místa kanovníků u kostela Všech svatých na Pražském hradě byli nadále voleni jen univerzitní učitelé.\nPřes odpor arcibiskupa se roku 1372 oddělila právnická fakulta a do husitských válek měla vlastního rektora nebo zástupce. Roku 1373 získala vlastní kolej, někde poblíž dnešní Templové ulice. První kolej nejmenší, lékařské fakulty se dvěma mistry byla v dnešní Kaprově ulici. Roku 1383 věnoval císař a král Václav IV. univerzitě velký palác patricijské rodiny Rotlevů, dnešní Karolinum, který se po úpravách roku 1386 stal sídlem rektora i koleje. Další koleje – například kolej Nazaretská, spojená s Betlémskou kaplí – vznikaly na Starém městě, první studentskou kolej založila na dnešním Ovocném trhu svou nadací roku 1397 polská královna Hedvika pro chudé studenty z Litvy. Kromě toho zde byla řada studentských domů (burs), například Černá růže na Příkopě.\n\nNárodnostní a s ním spojené i názorové napětí se na pražské univerzitě začalo projevovat už od roku 1384, kdy si arcibiskupovi střídavě stěžovala česká i německá strana. Řada německých mistrů pak odešla do Heidelbergu, Kolína a Vídně. Roku 1391 byla s arcibiskupským svolením založena Betlémská kaple se dvěma místy pro české kazatele a jedním z nich ustanovil generální vikář roku 1402 Jana Husa. Roku 1409 univerzitní většina nedoporučila králi, aby se zúčastnil sněmu v Pise a Václav IV. pak přijal návrh české strany, aby se hlasovací poměry změnily v její – a tím i jeho – prospěch.\n\nTak vznikl slavný Dekret kutnohorský, který král musel prosadit tím, že jmenoval nového rektora. V důsledku toho odešlo z Prahy 500 až 800 akademiků, kteří založili univerzitu v Lipsku a posílili univerzity ve Vídni a Heidelbergu. Změnil se však i charakter univerzity: z původně zamýšleného univerzálního učiliště se stal „zemský ústav vystavený zásahům panovníka, šlechty i měst.“\n\nJan Hus se stal mistrem artistické fakulty roku 1396, roku 1401 jejím děkanem, 1404 bakalářem teologie a 1409 rektorem. Jeho učitelem byl hlavně Stanislav ze Znojma, nejbližšími přáteli Štěpán z Pálče, Jakoubek ze Stříbra a Křišťan z Prachatic. Ve sporech krále s arcibiskupem se postupně přiklonil na královu stranu a s arcibiskupem měl několik konfliktů, zejména v kampani proti odpustkům 1413. Když byli nakonec Hus (1415) a Jeroným Pražský (1416) upáleni, šlechta i města se velkou většinou postavila na jejich obhajobu a 1417 se univerzita slavnostně přihlásila k přijímání podobojí. Papežský zákaz vyučování z roku 1418 už mohla ignorovat.\n\n\nPo smrti Václava IV. se univerzita stala nejvyšší autoritou kališnické víry, musela však čelit tlaku radikálů (včetně M. Jakoubka), kteří světské vzdělání a latinu – po vzoru Wiklefově – zpochybňovali, odmítali nebo dokonce pokládali za hřích. Její učitelé se ještě podíleli na formulaci Pražských artikulů, ale po smrti Jana Želivského (1422) byli mistři uvězněni a vyhnáni, koleje i kostely zpustošeny. Teprve roku 1431 se situace uklidnila, ale k první promoci došlo až 1440 a na univerzitě tehdy nebyl ani jeden mistr teologie či práv. Oboustranná snaha o smír s papežem vedla roku 1447 k papežskému uznání a obnovení činnosti. Jenže už roku 1448, když Prahu dobyla strana Jiřího z Poděbrad, vypukly nové spory a protože učitelé i studenti měli přísahat, že budou dodržovat kompaktáta, všichni cizinci i řada domácích univerzitu opět opustili. Univerzita se pak omezila jen na artistickou fakultu a téměř splynula s „dolní konzistoří“, biskupskou kanceláří podobojí.\n\nUniverzita i její koleje ztratily v husitských válkách většinu svého majetku a i když během 15. století získala několik domů a vesnic, v letech 1471–1526 pocházeli všichni studenti z utrakvistické části Čech; nikdo z jiných zemí, nikdo z Moravy. Po roce 1500 sílily také hlasy, které kritizovaly žalostný stav univerzitní výuky: podle týnského faráře Jakuba je to „rezavý klenot“ a tak řada nadaných lidí odcházela studovat jinam. Konzervativní univerzita se proti katolickému panovníkovi opírala nakonec jen o města, tím však zcela závisela na politických převratech na radnicích, zejména staroměstské. Spolu s odbojnými městy byla pak také potrestána Ferdinandem I. po roce 1547.\nRoku 1537 dostala univerzita velký dar na zřízení stolice řečtiny. Protože jiní kandidáti nabídku odmítli, přijala univerzita roku 1541 Melanchthonova žáka Matouše Collina z Chotěřiny, který četl a překládal Homéra, Vergilia a Plauta, ale také Erasma Rotterdamského. Pro spory s kolegy, kteří ho obviňovali z luteránství, musel 1558 univerzitu opět opustit; jeho pamětní deska z roku 1566 je dnes umístěna v aule Karolina. Izolovaná a oslabená univerzita nebyla schopna změny, jak ji nové podmínky vyžadovaly; nicméně zejména ke konci 16. století spravovala mimořádně rozsáhlou síť městských latinských škol, jejichž žáci se formálně na univerzitu zapisovali.\n\n\nRoku 1556 se v Praze, na místě dnešního Klementina, usadili jezuité a zřídili zde nejprve střední a pak i vysoké učení. Král Ferdinand I. Habsburský jim k tomu 1562 udělil značná privilegia, jež potvrdil i Rudolf II. 1581 a roku 1616 povýšil císař Matyáš jezuitskou akademii na univerzitu. Ročně se na ni zapisovalo jen něco kolem 50 studentů, měla však stále větší prestiž a studenti pocházeli z těch nejvlivnějších rodin, často protestantských.\n\nJezuitská univerzita byla v mnoha ohledech opakem univerzity podobojí. Na rozdíl od samosprávné středověké „obce scholárů“ byla pevně řízena prefektem, rektorem a provinciálem, obsah i metody výuky byly přesně stanoveny, studenti měli množství povinností, univerzita kladla velký důraz na latinu a další jazyky, měla bohaté mezinárodní styky a rostoucí podporu šlechty i panovníků. Odpovídala tedy duchu doby, která v únavě z náboženských válek v Německu, ve Francii i v Anglii většinou směřovala k absolutistickým monarchiím.\n\nZa stavovského povstání 1618 byli jezuité z Prahy vypovězeni, roku 1620 se však vrátili a roku 1622 z rozhodnutí panovníka převzali i Karlovu univerzitu. Proti tomu se však postavil pražský arcibiskup Jan Lohel a ještě ostřeji jeho nástupce Arnošt Vojtěch z Harrachu, jehož stanovisko podpořila i papežská kurie. Základem arcibiskupovy argumentace bylo tvrzení, že Karlovu univerzitu nezaložil Karel IV., nýbrž už roku 1347 papež, takže císař ji nemůže ani zrušit. V následujících letech si pak arcibiskup zřídil vlastní kněžský seminář, podobně jako některé řeholní řády.\n\nRoku 1638 císař Ferdinand III. Karolinum odebral jezuitům a obnovil právnické a lékařské studium, ovšem pod císařským protektorem. Vleklá jednání mezi císařskou a arcibiskupovou stranou urychlila úspěšná obrana Starého města proti Švédům 1648, na níž se podíleli studenti obou kolejí. Ti pak také společně žádali o sjednocení pražské univerzity. Roku 1654 císař prosadil dohodu všech stran o vytvoření jedné univerzity Karlo-Ferdinandovy se čtyřmi fakultami, přičemž fakulta filosofická a teologická zůstala ve správě jezuitů, arcibiskup byl potvrzen ve funkci kancléře, kterou však v praxi obvykle vykonával rektor.\n\nVedení univerzity tvořil magistrát, složený z rektora, děkanů, jejich zástupců a císařem jmenovaného superintendenta. Panovník tak výrazně zasáhl do univerzitního života a i později omezoval jeho autonomii. Rektora na dvouleté období volil magistrát, střídavě z jednotlivých fakult; pokud byla řada na jezuitských fakultách, byl jím obvykle rektor Klementina. Privilegované postavení jezuitů opakovaně kritizovali příslušníci jiných řádů, zejména dominikánů, od počátku 18. století byla univerzita předmětem kritiky i za to, že se omezuje na zastaralé akademické předměty a neučí živé jazyky, profesoři práv zanedbávají veřejné přednášky a věnují se placeným kurzům mimo univerzitu.\n\n\n\n\n"}
{"id": "286721", "url": "https://cs.wikipedia.org/wiki?curid=286721", "title": "Tomahawk (hudební skupina)", "text": "Tomahawk (hudební skupina)\n\nTomahawk je experimentální rocková/metalová hudební superskupina pocházející z USA. Byla založena v roce 2000 zpěvákem Mikem Pattonem (Fantômas,ex-Mr. Bungle, ex-Faith No More) a kytaristou Duanem Denisonem (ex-The Jesus Lizard). Mike Patton poté do kapely přivedl baskytaristu Kevina Rutmanise (Melvins/The Cows) a Duan Denison bubeníka Johna Staniera (ex-Helmet).\n\nPrvní album vydala kapela v roce 2001, a sice s eponymním názvem \"Tomahawk\". V roce 2003 pak následovalo druhé album \"Mit Gas\"\n\n19. června 2007 bylo vydáno třetí album s názvem \"Anonymous\". Všechna tři alba vydalo vydavatelství Ipecac Recordings. Během natáčení tohoto alba skupinu opustil baskytarista Kevin Rutmanis, Tomahawk tak dále oficiálně vystupuje jako trio.\n\n"}
{"id": "286723", "url": "https://cs.wikipedia.org/wiki?curid=286723", "title": "Ondřej Zahner", "text": "Ondřej Zahner\n\nOndřej Zahner (Andreas Zahner) (7. července 1709 (pokřtěn), Ettershausen – 6. února 1752, Olomouc) byl sochař původem z Bavorska. \n\nPocházel z Bavorska, celý život však působil a bydlel v Olomouci (v domě po Václavu Renderovi, ulice 8. května č. 7) jako sochař a měšťan. Byl synem bavorského sochaře Johanna Philipa Zahnera. V Olomouci se také 20. listopadu 1735 oženil s Elisabeth Stürmerovou. V Olomouci se mu narodily děti Joanna Franciska (*1736), Anna Maria (*1740), Joseph Stephan (*1744), Joanna (*1749).\n\nVýchozí polohou stylového výrazu tohoto umělce bylo bavorské baroko, které poznal za školení u svého otce ve Würzburgu. Studoval ve Vídni a na Moravu se přesunul ve 20. letech 18. století, kam jej přilákalo tehdejší živé umělecké prostředí barokní Olomouce. Roku 1737 se stal Zahner olomouckým měšťanem. Ve 40. letech se Zahner osamostatnil. Po počátečním sepětí jeho tvorby s dílnou Jana Sturmera spolupracoval především s Janem Jiřím Schaubergerem. Pracoval pro olomoucké premonstráty, jezuity, olomoucké biskupství a také pro magistrát, pro který vytvořil své nejznámější dílo – sloup Nejsvětější Trojice. Styl Ondřeje Zahnera ovlivnilo bavorské assamovské baroko, po příchodu na Moravu propojené s berniniovským sochařstvím, rozvinutým pod vlivem Baltazara Fontany (1661-1733). Závěr tvorby je poznamenán klasicismem donnerovského směru, pronikajícím na Moravu v díle Bohumíra Fritsche (1706?-1750).\n\nJeho dílo zahrnuje více než sto dochovaných soch, sousoší a oltářů. Pracoval ve dřevě, kameni a štuku.\n\n\nV 30. letech pracoval pro premonstráty na klášterním Hradisku. Vytvořil pro ně sochu sv. Libora, která byla postavena na místě dřívější sochy sv. Jana Nepomuckého. Podstavec vytvořil Václav Rokycký. Pro klášter byl určen soubor soch sv. Anny a Jáchyma z roku 1739. Po zrušení kláštera byla socha sv. Anny roku 1795 přenesena do obce Císařov a sv. Libor s Jáchymem do Penčice, které zakoupil farář Josef Tichý roku 1797.\nObličej sv. Libora je natočený ke kostelu (na východ), v nadživotní velikosti, biskupském rouchu s mitrou na hlavě. Výrazný kontrapost, esovité prohnutí (evokuje myšlenku o sv. Liborovi jako muzikantovi a tanečníkovi), bohatá rozevlátá drapérie. Roucho má bohaté záhyby, výšivku a krajky. V pravé ruce původně držel berlu – ruka pozdvižena vzhůru, dnes ruka chybí. V levé drží rozevřenou knihu s 5 kamínky. Záda jsou zpracována plošně. Má nepůvodní doplňky – špička nosu, horní část mitry, části vousů, kříže na prsou, špičky pravé nohy apod. Chybějící části byly doplněny štukovým tmelem. Stojí na hranolovém soklu na jednom stupni. Po stranách voluty zdobené kanelurami a mušlí, završeno profilovanou římsou.\nIkonografie sv. Libora\nSv. Libor z Le Mans zemřel roku 397, 4. biskup, zabýval se misijní činností. V 9. století si jeho ostatky vyžádal Ludvík Pobožný a přenesl je do dómu Panny Marie, Libora a Kiliána v Padebornu. Je patronem nemocných – kameny na knize, ochránce lidí se žlučovými a ledvinovými kameny. Podle něj vzniklo roku 1676 lazaretní bratrstvo sv. Libora. Atributy – kajícník, kámen kniha, páv, biskupská mitra.\n\nV nadživotní velikosti se zvlněným rouchem. Šat traktován do bohatých záhybů, soustředěných na levém boku světce, živá mimika tváře, propracované ruce drží torzo malého dítěte – snad Panna Maria (dítě má uraženou hlavičku). Záda jsou opět plošně zpracovaná, na nízké podnoži, hranolový podstavec s postranními volutami zdobenými kanelurami, mušlí a hlavami. Podstavec je ukončen profilovanou římsou, nad kterou se zvedá nástavec. Autorem soklu je J. Rokycký.\nIkonografie sv. Jáchyma\nJáchym byl otcem Panny Marie a manželem sv. Anny. Životní příběh známe z apokryfů. Bývá zobrazován s plnovousem v dlouhém rouše a plášti. Atributy – hůl, košík s dvěma holoubaty, brána, dítě.\n\nNa návsi před domem stojí monumentální pískovcová plastika sv. Anny. Stojící světice v dlouhém rouchu s pláštěm. Rouch je poměrně ploché se záhyby na krku pod rouškou hlavy kryté korunou. Na rukou drží dvě dětské postavy – Ježíška a Pannu Marii s korunkami a zlacenými křížky. Ruce dobře vypracované, obličej má obhroublý až mužský výraz. Panna Maria má strnulý postoj, melancholický výraz, prosebné gesto. Ježíšek je více dětský, malebnější spíše andílek. Celé pojetí je spíše plošné, zřejmě určeno k umístění u zdi nebo v nice. Vše koncipováno pro podhled. Hranolový sokl, po stranách přistavěné voluty, bohatá plastická výzdoba stěn, profilovaná římsa, nad ní profilovaný nástavec. Na přední straně soklu se nachází kartuše s datací přemístění 1795. Autorem soklu je opět Jan Ignác Rokycký.\nSocha sv. Anny Samotřetí nepochybně kopíruje starší vzor. Formální příbuznost skulptury s kompozičním schématem pozdně gotického sousoší sv. Anny Samotřetí v premonstrátském klášteře v Nové Říši.\nIkonografie sv. Anny\nAnna byla manželkou sv. Jáchyma a matkou Panny Marie. Rodina Panny Marie bývá zobrazována v červeném oděvu se zeleným pláštěm. Atributy – brána, dítě, dívka, kniha, lilie, listina, lože, Panna Marie, trojice postav.\nZa sochy sv. Jáchyma a sv. Anny obdržel Zahner 160 zlatých. Obě jsou určeny pro čelní pohled.\n\nMěsto patřilo do majetku olomouckého jezuitského konviktu a jezuité jej spravovali až do roku 1773. Tato skutečnost vyústila v realizaci výzdoby kostela olomouckými umělci. Smlouva na oltář byla uzavřena 17. července 1739 Ferdinandovou nadací. Smlouva přesně nejmenuje sochy, které má sochař vytvořit, pouze přináší údaj, podle něhož Zahner vyhotoví „…velké a malé sochy, figury, festony i s Glory s vyřezávaným, listovcem ozdobeným rámem, neméně jako štít ležící na oltářním patře…“. Zahner měl dostat za svou práci 340 zlatých. Střed vysokého portálového retabula, vytváří v závěru presbytáře otevírající se edikulu, vyplněnou oltářním obrazem Nanebevzetí Panny Marie. Po stranách na konzolách se připojují monumentální zlacené Zahnerovy sochy dvou apoštolských knížat – sv. Petra a Pavla, nástavec zaplňuje sochařská kompozice s výjevem v oblacích stojícího archanděla Michaela, mezi anděly s dvojicí adorujících andělů sedících na postranních volutách nástavce. Na volutách bočních křídel podstavce se nacházejí sochy sv. Cyrila a Metoděje. Spolu s výzdobou nástavce jdou tyto sochy dílem Jana Kammereita (1757). Sochy sv. Petra a Pavla navazují na vrcholně barokní kompozice soch otevírajícím se svým objemem do prostoru. Výrazová síla tkví v klasicky ušlechtilém, sebestředném výrazu.\n\n"}
{"id": "286725", "url": "https://cs.wikipedia.org/wiki?curid=286725", "title": "Hermann Abendroth", "text": "Hermann Abendroth\n\nHermann Paul Maxmilian Abendroth (19. ledna 1883 Frankfurt nad Mohanem – 29. května 1956 Jena) byl německý dirigent.\n\nHermann Abendroth se narodil ve Frankfurtu nad Mohanem jako syn jednoho knihkupce a ve Frankfurtu také vystudoval reálné gymnázium. Později studoval (v letech 1900–1903) v Mnichově u Ludwiga Thuille hudební teorii a kompozici, u Anny Hirzel-Langenhanová klavír a u Felixe Mottla dirigování.\n\nV letech 1903–1904 byl dirigentem orchestrálního spolku v Mnichově, v letech 1905–1911 dirigentem Spolku přátel hudby (\"Vereins der Musikfreunde\") a prvním kapelníkem městského divadla v Lübecku. Do roku 1914 zastával funkci městského ředitele hudby v Essenu, od roku 1915 do 1934 funkci vedoucího symfonického orchestru Gürzenich-Orchesters a funkci ředitele konzervatoře v Kolíně. Roku 1922 byl ředitelem Dolnorýnského hudebního festivalu (\"Niederrheinischen Musikfestes\").\n\nV rozmezí let 1926–1937 navštívil Anglii, kde dirigoval Londýnský symfonický orchestr.\n\nV letech 1930–1933 pracoval jako generální hudební ředitel v Bonnu. Roku 1934 jako následník Bruna Waltera řídil Gewandhausorchestr v Lipsku, od roku 1933 sloužil po mnoho let jako profesor Lipské konzervatoře a po válce, v roce 1945 se stal generálním hudebním ředitelem ve Výmaru. V roce 1949 převzal vedení nad rozhlasovým symfonickým orchestrem v Lipsku (\"Rundfunk-Sinfonieorchester Lepizig\") a v roce 1954 nad rozhlasovým symfonickým orchestrem v Berlíně (\"Rundfunk-Sinfonieorchester Berlin\").\n\nAbendroth také zavítal do Prahy, když v roce 1951 dirigoval mezinárodní hudební festival Pražské jaro.\n\nAbendroth je známý jako dirigent děl slavných německých a rakouských skladatelů, k nimž patří zejména Beethoven, Brahms, Bruckner, Haydn, Mozart, Schubert, Schumann a Wagner.\n\nRoku 1949 byl Abendroth vyznamenán Národní cenou II.třídy DDR (\"Nationalpreis II. Klasse der DDR\"). Rovněž byl nositelem Vlasteneckého záslužného řádu DDR ve stříbře. Při příležitosti jeho 70. narozenin 19. ledna 1953 byl jmenován čestným senátorem University Friedricha Schillera v Jeně.\n\n"}
{"id": "286726", "url": "https://cs.wikipedia.org/wiki?curid=286726", "title": "Dějiny Univerzity Karlovy (1740–1918)", "text": "Dějiny Univerzity Karlovy (1740–1918)\n\nDějiny Univerzity Karlovy (1740–1918) stručně popisují historii této univerzity v období absolutismu a osvícenských reforem až do založení Československa roku 1918.\n\nBrzy po roce 1740 se císařovna Marie Terezie rozhodla pro radikální reformy školství včetně univerzit. Přípravou byl pověřen její osobní lékař, osvícenec Gerhard van Swieten (1700–1772). Univerzity byly postupně podřízeny zájmům státu a státním úřadům, unifikovány a zbaveny zbytku své autonomie. Nově ustanovená státní správa vytlačila akademickou samosprávu univerzity na okraj a převzala všechny důležité činnosti. Také pravomoc arcibiskupa byla silně omezena a roku 1747 byla i jeho univerzitní funkce zařazena do státní správy. Reformy, proti nimž se stavěli zejména jezuité, vyvrcholily papežským zrušením jezuitského řádu roku 1773 a vyloučením bývalých jezuitů z duchovních fakult univerzity, což úroveň v řadě oborů výrazně poškodilo. Prakticky všichni profesoři univerzity pak už pocházeli z Českých zemí a i cizích studentů výrazně ubylo.\n\nZa vlády Josefa II. roku 1774 se univerzita zbavila církevního dohledu a stala se orgánem absolutistického státu. V důsledku tolerančního patentu (1781) mohli zde studovat i nekatolíci. Pražská univerzita – stejně jako všechny ostatní v Rakousku – měla především vychovávat státní úředníky, soudce, učitele, lékaře a kněze. Roku 1784 ztratila svou právní i hospodářskou autonomii, císař zavedl nové studijní obory, povinný německý jazyk a používání jednotných učebnic. Rozhodování o obsahu studia převzal od roku 1791 studijní konses, složený z rektora, děkanů a státem jmenovaných osob, který pak vykonával i funkci cenzora.\n\nPočet škol v Čechách vzrostl od roku 1779 do 1791 na dvojnásobek a počet žáků z 50 na 185 tisíc, tedy na čtyřnásobek. To se výrazně odrazilo i na poslání a složení univerzity: zatímco roku 1784 studovala více než polovina studentů teologii, roku 1789 to bylo jen 20 % a roku 1841 pouhých 8 %. Po krátké epizodě vlády Leopolda II., který chtěl fakultám a jejich profesorům vrátit jistou samosprávnost, následovalo roku 1793 další utužení. Fakulty řídili státem jmenovaní direktoři, kteří často zastávali i funkci cenzorů.\n\nTaké v obsahu studia nastaly značné změny. Na univerzitě přibylo exaktních oborů a v letech 1787 až 1815 byla součástí filosofické fakulty i inženýrská škola, dnešní ČVUT. Prvním profesorem českého jazyka a literatury se roku 1793 stal F. M. Pelcl. Profesorem nově zavedeného povinného předmětu „Náboženská věda“ byl v letech 1802–1819 oblíbený osvícenský kněz a významný vědec Bernard Bolzano. V letech 1802 až 1848 se počet studentů univerzity pohyboval mezi 1700 až 3500. Protože panovník pokládal i studenty za zaměstnance státu, museli studenti vytvořit roku 1800 a 1808 menší oddíly („legie“), které sice táhly proti Napoleonovi, ale do bojů přímo nezasáhly.\nLiberální a nacionalistické nálady studentů německých univerzit, probuzené odbojem proti Napoleonovi, prosakovaly i do Prahy, byly však ostře potlačovány. Přesto vyvolávaly podobné postoje i mezi českými studenty, kteří s velkými sympatiemi sledovali například polské povstání 1830. K velkým oslavám univerzitního výročí roku 1848 vyšly jednak dějiny univerzity od mladého W. W. Tomka (německy 1848, česky 1849) a byl slavnostně odhalen pomník Karla IV. na Křižovnickém náměstí.\n\nMezitím však vypukly ve Vídni studentské bouře a pražští studenti se přidali: 15. března 1848 vydala univerzita petici, v níž „poníženě prosila“, aby se přestalo s náboženskou diskriminací učitelů, zavedla svoboda vyučování, rovnoprávnost obou jazyků a tělocvik. Studenti žádali také právo navštěvovat zahraniční univerzity a zakládat studentské spolky. Pražskou delegaci nadšeně uvítali vídeňští studenti a pražský místodržitel petici vyhověl. Studentská legie měla asi 3500 členů, polovinu tvořili studenti techniky.\n\nStudentské spolky a jejich „kohorty“ se brzy začaly polarizovat národnostně, jako česká \"Slavia\" a německá \"Markomania\". V červnu se hlavně české oddíly radikalizovaly a požádaly vojenského velitele knížete Windischgrätze o 2000 pušek a baterii děl, což velitel pochopitelně odmítl; studenti začali stavět barikády a obsadili Klementinum. Po několika drobných střetech je vojáci dobyli a asi 60 studentů zajali. O další konflikt se postaral ruský revolucionář Bakunin, který na jaře 1849 agitoval v Praze, ale když v květnu v Drážďanech vypukla jím inspirovaná revoluce, pražská policie pozatýkala 24 německých a 16 českých radikálů, z nichž 7 a 4 byli odsouzeni k smrti. Trest byl pozměněn na dlouholeté vězení, v Praze však byl vyhlášen výjimečný stav.\n\nRoku 1849 za ministra školství hraběte Leo Thuna vyšel nový zákon, který vycházel z osvědčeného berlínského modelu von Humboldtova (1810) a platil až do druhé světové války. Fakultu vedl sbor všech profesorů, kteří volili děkana. Univerzitu vedl senát, složený z rektora, děkanů, proděkanů a dalších zástupců fakult, rektoři se střídali ze všech 4 fakult. Thunova reforma dala univerzitám jistou míru svobody, podstatně zlepšila postavení profesorů – které nebylo například možno propustit nebo penzionovat – a položila důraz na vědeckou činnost profesorů a docentů. Při obsazování profesorských míst navrhovali profesoři tři jména, z nichž si ministr a císař vybrali; v důsledku toho se úroveň rakouských univerzit výrazně zlepšila.\n\nTi, kdo univerzitu pomáhali modernizovat, však byli většinou mladí vědci z Německa, kteří v Praze začínali. Naopak čeští kandidáti – například František Palacký nebo František Ladislav Rieger – naráželi na odpor, Pavel Josef Šafařík a František Ladislav Čelakovský brzy odešli a prosadil se pouze starý Jan Evangelista Purkyně. Tím se posiloval vliv němčiny, i když mezi studenty pozvolna převládali Češi. Roku 1855 měli převahu jen na filosofické a teologické fakultě, kde většina studentů pocházela ze selských a řemeslnických rodin, kdežto na právech a medicíně, kde převládaly děti šlechty a bohatých měšťanů, byla většina Němců. Naproti tomu roku 1875 už představovali Češi 65 % studentů, na teologii dokonce 83 %; to byl důsledek rostoucího počtu českých gymnázií a celkové liberalizace poměrů po roce 1860.\n\nRoku 1860 začala pěšťská univerzita vyučovat maďarsky, krakovská a lvovská roku 1867 polsky. V roce 1864 předložil Purkyně zemskému sněmu petici o zrovnoprávnění češtiny na univerzitě a v následujících debatách už uvažoval o jejím rozdělení. Od roku 1869 se univerzitní vyhlášky vydávaly v obou jazycích a 1873 zřídil ministr vyučování Josef Jireček českou komisi pro výběr gymnazijních profesorů. Značnou roli sehrály i studentské spolky a časopisy. Od roku 1849 tu byl Akademický čtenářský spolek, 1853 začala vycházet Purkyňova \"Živa\", roku 1861 vznikl Spolek pro matematiku a fysiku a roku 1872 Spolek českých chemiků; 1868 byla založena Jednota českých filologů, 1869 Klub přírodovědecký a 1872 Historický klub.\n\nZde se vytvářela česká vědecká terminologie a vznikala původní vědecká literatura. Spolky, které vydávaly i učebnice, mohly z toho hradit vydávání odborných časopisů a budovat knihovny, jež pak sloužily českým fakultám. Oproti roku 1848, kdy vycházelo asi šest českých časopisů, roku 1877 jich pravidelně vycházelo nejméně 177 a vyšlo skoro tisíc českých knih. V letech 1860–1874 vyšel pod Riegerovým vedením Slovník naučný v 11 svazcích jako důkaz odborné vyspělosti ve všech oborech.\n\nKdyž roku 1879 ukončili čeští konzervativní („staročeští“) poslanci neúspěšnou pasivní resistenci, nabídl jim premiér Taaffe za podporu své vlády řešení české univerzity. Česká strana zprvu chtěla jen dvě samostatná univerzitní „kolegia“, českou a německou část profesorského sboru a senátu. S tím však nesouhlasili němečtí profesoři a jako jedinou možnost uvedli rozdělení univerzity. Tak rozhodl císařský výnos z 11. dubna 1881, zákon však vyšel po složitých jednáních teprve 28. února 1882. Vznikla tak c. k. německá universita Karlo-Ferdinandova a c. k. česká universita Karlo-Ferdinandova. Každý profesor si zvolil, ke které se přihlásí, a jeho ústav šel s ním. Jen knihovna a botanická zahrada zůstaly společné.\n\nObě filosofické fakulty nakonec zůstaly v Klementinu, obě právnické v Karolinu; velkou aulu užívaly obě univerzity střídavě, historické insignie připadly univerzitě německé, kdežto české byly vyrobeny kopie. První rektor české univerzity, historik Václav Vladivoj Tomek tak mohl být instalován až 19. prosince 1882. V prvním roce své existence měly dvě fakulty české univerzity 1055 posluchačů, když k nim 1883 přibyla i lékařská, měly 1481 posluchačů proti 1368 posluchačům univerzity německé. Roku 1895 už měla česká univerzita dvojnásobek posluchačů. Proti rozdělení teologické fakulty se dlouho bránil arcibiskup Bedřich Schwarzenberg, který trval na tom, že kněží musí ovládat oba jazyky a působit kdekoli v zemi. K rozdělení nakonec došlo až v září roku 1891.\n\nRozdělení univerzity přineslo mnoho praktických problémů, s nimiž nejvíc zápasila lékařská fakulta: většina dosavadních ústavů připadla německé univerzitě. V letech 1883–1886 byla postavena nová budova v Kateřinské ulici, brzy nato dvě přístavby v areálu Všeobecné nemocnice, roku 1898 nová budova německých ústavů na Albertově a roku 1902 dětská nemocnice na Karlově. Přírodovědecké obory filosofické fakulty získaly roku 1910 budovu Ke Karlovu 3 a roku 1914 budovu Albertov 6, už roku 1898 byla zřízena nová botanická zahrada a ústav ve Viničné ulici. Ostatní fakulty se nových budov dočkaly až po válce.\n\nOd roku 1897 mohly na filosofické fakultě studovat i ženy a o třicet let později už měly mírnou převahu, zejména na jazykových oborech. Téhož roku 1897 ustanovil ministerský předseda Kazimír Felix hrabě Badeni, že v českých zemích má být čeština rovnoprávný úřední jazyk s němčinou. To byla revoluční a obtížně realizovatelná změna, protože čeští Němci česky neuměli a byli by tudíž vyřazeni ze státní správy, ne-li z veřejného života vůbec. Vzniklé bouře zejména na univerzitách jen vyostřily národnostní napětí a Badeniho nařízení musela být po dvou letech zrušena. Zlá krev však zůstala a vedla k další národnostní izolaci i na pražské univerzitě. V roce 1910 ovšem byl poměr studentů obou univerzit 7 : 3 ve prospěch univerzity české.\n\nDo univerzitního života těžce zasáhla první světová válka. Část učitelů a většina studentů narukovala k armádě, takže obě univerzity měly ve válečných letech jen několik set studentů. Na všechny dolehla zásobovací nouze a i politické poměry se velmi zostřily. Už roku 1915 reagoval senát české univerzity na policejní „upozornění“ na exilovou činnost profesora Masaryka tím, že ho vyloučil a zbavil titulu. Také studentské spolky se dále radikalizovaly a po válce stály proti sobě jako nepřátelé.\n\n\n\n"}
{"id": "286729", "url": "https://cs.wikipedia.org/wiki?curid=286729", "title": "Dějiny Univerzity Karlovy", "text": "Dějiny Univerzity Karlovy\n\nO dějinách Univerzity Karlovy v Praze pojednávají následující hesla:\n\n\n"}
{"id": "286730", "url": "https://cs.wikipedia.org/wiki?curid=286730", "title": "Prokletý (Dr. House)", "text": "Prokletý (Dr. House)\n\nProkletý (anglicky: \"Cursed\") je třináctá epizoda z první série seriálu Dr. House.\n\nPacientem je dvanáctiletý Gabe, který šel po škole s kamarády do opuštěného domu, kde s nimi věští budoucnost. Bylo mu řečeno, že do roka zemře. Zanedlouho má vysoké horečky, vyrážku na ruce a zkolabuje. Jeho rodiče jsou rozvedeni. Gabův otec Jeffrey, sponzor nemocnice, navrhuje leishmaniózu a filariózu, ale neposlouchají ho. Gabe řekne Chasovi o prokletí i o domu, kde byl. Chase se tam vypraví a chce najít příčinu nemoci. Nalezne tam starou plstěnou izolaci v níž jsou stopy antraxu. House jej léčí na otravu antraxem, ale dostane alergickou reakci na antibiotika. Chasův otec, uznávaný revmatolog, se domnívá, že příčinou onemocnění je sarkoidóza. Na Gabových zádech a dalších částech těla se začínají objevovat kožní léze. Chase nechce s otcem mluvit a vyčítá mu, že jeho a matku opustil, když mu bylo patnáct let. House si všimne, že Chasův otec jí dietní jídlo, které jedí lidé s rakovinou a že pod krkem má naváděcí bod pro ozařování. Ten mu sdělí, že má čtvrté stádium rakoviny plic. Wilson Housovi řekne, že mu zbývají zhruba tři měsíce života. Poté co všechny možné teorie zkrachovaly si House vzpomněl, že Gabův otec zmiňoval leishmaniózu a filariázu, které jsou typické pro jihovýchodní Asii. Jeffrey přizná, že byl dva roky v Indii, kde přišel o všechny své peníze hledáním guru v Ašramu. Jeffrey má problémy s rukou. House napadne onemocnění leprou a nakonec chlapce zachrání.\n\nKe konci epizody se Chase loučí na letišti s otcem a slibuje mu, že za ním příští podzim přiletí. Netuší však, že je to naposled, co ho vidí.\n\n\n"}
{"id": "286733", "url": "https://cs.wikipedia.org/wiki?curid=286733", "title": "Sportovní medicína", "text": "Sportovní medicína\n\nSportovní medicína (anglicky: \"Sports Medicine\") je dvanácta epizoda z první série seriálu Dr. House.\n\nHráč baseballu, Hank Wiggen, natáčí protidrogový klip. Při nadhozu mu ale praskne v ruce kost. House se domnívá, že užíval steroidy, a tato teorie by vysvětlovala většinu příznaků. Začnou ho tedy léčit. Začne však mít dýchací potíže. Nakonec se Hank přiznává, že před pěti lety steroidy bral. Jelikož má poškozené ledviny, potřebuje transplantaci. Cuddyová ho ale odmítne zařadit do pořadníku. Jeho přítelkyně se tedy rozhodne mu věnovat svou. Vyšetření proběhne úspěšně, ale dárcem být nemůže, protože je těhotná. U Hanka nastávají zdravotní komplikace s jeho srdcem. Nejprve bije moc rychle, pak moc pomalu. Začne mít halucinace. House dedukuje, že takové problémy může způsobit digitalis. Zjistí, že digitalis užívá na své nemocné srdce Hankův trenér a že Hank mu prášky ukradl a pokusil se o sebevraždu. Dalším Housovým předpokladem je otrava kadmiem. Hank se přiznává, že kouří marihuanu a nakonec se zjistí, že právě marihuana, která vyrůstala v kontaminované zemině byla příčinou všeho.\n\n\n"}
{"id": "286734", "url": "https://cs.wikipedia.org/wiki?curid=286734", "title": "Hydrid vápenatý", "text": "Hydrid vápenatý\n\nHydrid vápenatý (CaH) je šedý prášek (v čistém stavu bílý). Reaguje prudce s vodou za vzniku vodíku, proto se používá jako sušidlo.\n\nHydrid vápenatý reaguje s vodou podle rovnice:\n\nJedná se o relativně slabé sušidlo, ale ve srovnání se sodíkem nebo slitinou sodík/draslík je bezpečnější. Je často používán pro sušení aminů a pyridinů. Zahříváním CaH s CaX ve vodíkové atmosféře se tvoří pevné, slídě podobné hydrid- halogenidy vápenaté CaHX.\n\n"}
{"id": "286735", "url": "https://cs.wikipedia.org/wiki?curid=286735", "title": "Tomahawk", "text": "Tomahawk\n\nSlovo Tomahawk může mít několik významů:\n\n"}
{"id": "286737", "url": "https://cs.wikipedia.org/wiki?curid=286737", "title": "Edgar Mitchell", "text": "Edgar Mitchell\n\nEdgar Dean Mitchell (17. září 1930 Hereford, Texas, USA – 4. únor 2016 Lake Worth, Florida, USA) byl americký vojenský letec a kosmonaut, který stál jako šestý na Měsíci.\n\nV roce 1952 dokončil studium na Carnegie Institut of Technology - studium průmyslové organizace práce. Pak nastoupil základní vojenskou službu u námořního letectva. Skončil ji jako aktivní důstojník, prožil dva roky na letadlové lodi, sloužil v Tichomoří, na Okinawě a roku 1958 se vrátil do USA. Stal se zkušebním pilotem u 5. průzkumné eskadry. Absolvoval studium na postgraduální škole vojenského námořnictva (U.S.Naval Postgraduate School), v roce 1961 ji zakončil jako letecký inženýr. Poté začal studovat na Massachusettském technologickém institutu (MIT) a do služby se vrátil roku 1964 jako doktor leteckých a astronautických věd. Stal se vedoucím koordinačního oddělení pro spolupráci vojenského letectva na projektu vojenské orbitální družice MOL. Pak následoval výcvik ve vojenské škole pro kosmické výzkumné piloty a dne 4. dubna 1966 byl přijat mezi americké kosmonauty.\nOdstartoval v kosmické lodi Apollo 14 z kosmodromu na mysu Canareval společně s americkými kosmonauty Alanem Shepardem a Stuartem Roosou. Dne 5. února přistáli na Měsíci v oblasti Fra Mauro. Na Měsíc vystoupil jako šestý člověk ze Země hned po Shepardovi ještě téhož dne. Společně po 33 hodinách pobytu v pořádku odstartovali na zpáteční cestu k lodi kroužící po orbitální dráze kolem Měsíce, odtud celá trojice odletěla zpátky k Zemi, přistáli v kabině na padácích na hladině Tichého oceánu. Celkem strávil ve vesmíru 216 hodin..\n\n\nByl jmenován záložním pilotem pro měsíční modul Apolla 16. V říjnu roku 1972 opustil NASA i námořnictvo a stal se zakládajícím ředitelem Ústavu parapsychologie v Palo Alto v Kalifornii, byl také presidentem Edgar Mitchell Corporation v Palm Beach na Floridě.\n\nByl rozvedený a měl dvě děti. Ač byl nemocen a v nemocnici se podrobil operaci, zúčastnil se krátce poté 4. listopadu 2005 ve Švýcarsku Světového záhadologického fóra (World Mystery Forum).\n\nV červenci 2008 vystoupil v britské rozhlasové stanice Kerrang! Radio s prohlášením, že mimozemšťané existují. Podle něj navštívili Zemi hned několikrát - ale vlády jejich přítomnost už šest desetiletí tutlají. Sedmasedmdesátiletý Mitchell dodal, že podle zdrojů NASA, jež kontakt s mimozemšťany zaznamenaly, jsou obyvatelé cizích planet „malí mužíčci, kteří nám připadají podivní“. NASA jeho tvrzení odmítla.\n\nV roce 2011 NASA zažalovala 80letého Mitchela za údajný pokus prodat kameru a snímky z jeho mise k Měsíci na burze.\n\nEdgar Mitchel zemřel 4. února 2016 v hospici ve West Palm Beach po krátké nemoci ve věku 85 let.\n\n"}
{"id": "286742", "url": "https://cs.wikipedia.org/wiki?curid=286742", "title": "ČSHPČR - Divadlo v okovech", "text": "ČSHPČR - Divadlo v okovech\n\nAutorský ochotnický divadelní spolek ČSHPČR vznikl v roce 1993 na půdě soukromého pražského Gymnasia Jana Palacha. Zkratka názvu znamená Česká společnost herecká při časopisu Reakce, dnes již zaniklého literárního občasníku, (proto bývá dnes často mylně interpretována jako Česká společnost herecká Parlamentu České republiky, apod.), a je opět další zkratkou zkratky původně z rovné stovky slov složeného názvu souboru: ČSHPČRNPVKBZGJPČJPPSON\nČPTČHTČDTDŘAZDSAZPHJONTJNČUOOHVZKBSZČ:LDALNAAUAMZAPVAHJ AMKATZOPPPAPAJJKJOBCSSZSP, která se sice zachovala, je však s postupem času stále méně zpětně dešifrovatelná. \nJiž v roce 1994 se soubor, který byl vždy souborem divadla čistě autorského, výrazně prosadil druhým místem na divadelní přehlídce v rámci Týdne Jana Palacha, jenž vyvrcholil slavnostním večerem na Žofíně. Rychle se stal fenoménem zejména na malých pražských jevištích a na klubových scénách, ale i na zájezdech v podstatě po celé České republice. Byl zván rovněž na zahraniční festivaly alternativního divadla a nezůstal nepovšimnut ani masmédii. Osobité inscenace ČSHPČR získaly uznání odborníků (profesor Jan Císař, divadelní režisér Ivo Krobot, divadelní kritik Vladimír Hulec, dramaturgyně Markéta Hoskovcová apod.) i přízeň diváků. Po roce 1997 a odchodu zakladatele Ladislava Doležala došlo k výrazné krizi souboru, z níž však vykrystalizovaly dvě nové vůdčí osobnosti Jan Javornický a Ladislav Niklíček a od té doby soubor nese pozměněný název ČSHPČR – Divadlo v okovech, pod kteroužto hlavičkou vystupuje dodnes. Při vystoupení zmíněné dvojice v rámci nominace na Šrámkův Písek r. 2005 však diváci nevyčkali ani konce improvizační detektivní hry \"Vražda tapírem\" a sál opustili. Rovněž tak prezentace souboru s příběhem \"O amatéřích\" a krátkou hrou \"Milfajt\" na pražské postupové přehlídce na Šrámkův Písek r. 2007 dopadla dle kritiky katastrofálně.\nVývoj divadla je zpětně vysledovatelný prostřednictvím recenzí uveřejněných v časopise Amatérská scéna.\nV průběhu doby se souborem spolupracovaly mnohé osobnosti české kultury: \nherec Jan Potměšil; \nhudebník, žurnalista, geochemik a mykolog Jan Borovička; \nvýtvarník a hudebník Pavel Kafka; \nestetička a pedagožka Karlovy univerzity Jana Jebavá; \nkonceptuální umělkyně Milena Dopitová; \nJan Kábrt, vicemistr ČR v karate; \nfilmový režisér a scenárista a divadelní herec Martin Šinkovský; \nfilmový dokumentarista Tomáš Hodan; \nfilmový režisér, spisovatel a divadelní herec Luboš Pavel; \nfilmový a televizní režisér Tomáš Krejčí; \nbásník a hudebník Pavel Šenkapoun; \nrežisér a dramatik Petr Macháček\ndivadelní soubory Divadlo Kámen, Proč?, Drátěné siroty, Šinkyho Dan, Kostra ovsa a další.\n\nČSHPČR spolupracuje s občanským sdružením Podblanickem, které se zabývá rozvojem a udržitelností života na venkově.\nČSHPČR získala podporu Open Society Fund.\n\nZákladní principy tvorby ČSHPČR – Divadla v okovech zůstávají po celou dobu existence v podstatě stejné, procházejí desítkami inscenací a vytvořily jakousi tvář souboru. ČSHPČR – Divadlo v okovech vyprodukovalo množství žánrem a formou zcela neomezených představení. Právě hra s pravidly a konvencemi divadla upoutá na těchto inscenacích asi nejvíce. Je zásadním prvkem i textů z dílny ČSHPČR – Divadla v okovech, jež mnohdy vykazují z dnešního pohledu charakteristické rysy postmodernismu: zejména množství hypertextových odkazů, hra znaků i významů, důraz na sémantickou vyprázdněnost znaků, a naopak s vírou, že „vše je plné smyslu“, hledání nových „signifié“ v nových kontextech. Ovlivnění filosofií vede až k extrémům jako ve hře Fiofi (2000), která se zčásti odehrává v latině a atické řečtině 4. století př. n. l. a takřka veškeré dialogy jsou alegorií filosofických disputací významných autorit v historii filosofie, čímž se běžnému publiku hra stává zcela nesrozumitelnou. To vše je navíc uzavřeno ve formě jakési dadaistické frašky, hojně prokládané hudbou a zpěvy, což je opět tradice inscenací ČSHPČR, které se nebojí ani baletu či operety. Nepochopení divákem donutilo ČSHPČR – Divadlo v okovech k určité, alespoň dílčí, trivializaci: např. Vražda tapírem (2003), hra vystavěná na tezi francouzského poststrukturalistického filosofa Michela Foucaulta o smrti autora, je vcelku snadno vnímatelná jako detektivka s vtipnou zápletkou. Pokud bychom chtěli popsat zcela obecně herectví ČSHPČR – Divadla v okovech, musíme zapomenout na klasickou dichotomii Stanislavskij – Brecht, nejblíže se naopak ocitáme skrze myšlení Antonina Artauda (Le Theatre et son double).\nTo, na čem jsou představení ČSHPČR – Divadla v okovech založena, je tak spíše způsob uchopení divadelních konvencí, způsob pohybování se v divadle, v roli, v inscenaci. Tento modus divadla vytváří specifikum, pečeť, nezaměnitelnost ČSHPČR – Divadla v okovech.\n\nDivadlo v okovech v současnosti působí v žižkovském klubu Zadní vrátka, kde kromě inscenování vlastních her umožňuje vystupovat dalším amatérským souborům.\n\n\n"}
{"id": "286749", "url": "https://cs.wikipedia.org/wiki?curid=286749", "title": "Edward Vogler", "text": "Edward Vogler\n\nEdward Vogler je fiktivní postava v seriálu Dr. House, tuto postavu ztvárnil Chi McBride. \n\nEdward Vogler je miliardářem, který vlastní farmaceutickou firmu a v několika epizodách také předseda správní rady fakultní nemocnice Princeton-Plainsboro, kterým se stal, díky 100 milionům dolarů, které daroval nemocnici. Vogler se objevuje v pěti epizodách (1.14-1.18): Sebeovládání, Zákon mafie, Zátěž, Nečekaná pravda a Nová generace. \n\nVogler se snaží přeměnit nemocnici na testovací zařízení pro nové léky jeho firmy a chápe House jako člověka, který očividně nerespektuje řád a autoritu a bere jeho a oddělení diagnostické medicíny jako právní a finanční přítěž. Když House odmítne podlézat Voglerovi a jeho náladám (včetně nařízení vyhodit jednoho člena týmu) a z prezentace Voglerova nového léku udělá frašku a zdiskredituje ho, dá Vogler správní radě nemocnice ultimátum: „Buď půjde House nebo půjdu já a mých sto milionů dolarů“. Vogler ze správní rady odvolá Jamese Wilsona, který se jako jediný postavil proti zrušení Housovi definitivy. Cuddyová si uvědomuje, že si je vlastně Vogler koupil a poté co Cuddyová vidí, jak House i přes možnost vyhazovu brání své pacienty a poté co se Vogler pokusí odvolat i ji, řekne zbývajícím členům rady, že pokud si myslí, že si ona, Wilson i House zaslouží výpověď, že jsou špatní doktoři, ať je odvolají, ale pokud si to nemyslí a bojí se rozhodnout jen kvůli penězům, že jsou koupení. Správní rada pak rozhodne, že nezruší definitivu Gregoryho House a Edward Vogler odejde. \n"}
{"id": "286751", "url": "https://cs.wikipedia.org/wiki?curid=286751", "title": "Stylistický prostředek", "text": "Stylistický prostředek\n\nStylistický prostředek (též stylistická, básnická nebo řečnická figura) je jazykový prostředek odchylující se od norem běžného sdělovacího jazyka.\n\nStylistické prostředky byly vyvinuty a systematizovány v antickém Řecku. Účelem bylo vytvořit vytříbený jazyk, kterým by se u posluchače vyvolal určitý účinek (poučit, pobavit, citově pohnout). Stylistické prostředky se uplatnily především v básnictví a v rétorice (v politické řeči, ve slavnostním projevu a projevu před soudem). Od středověku se jí užívalo také v kazatelství.\n\nUžívání a vypouštění spojovacích výrazů.\n\n\n\n\nOdchylky od pravidelného slovosledu.\n\n\n\n\n\n\nRozpor mezi gramatickým a aktuálním obsahem výpovědi. Obsah je tímto aktualizován.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "286752", "url": "https://cs.wikipedia.org/wiki?curid=286752", "title": "Holínky", "text": "Holínky\n\nHolínky jsou obuv zakrývající i holeně nohou. Nejčastěji se tak nazývá speciální druh gumové ochranné obuvi (gumáky či gumovky), která je primárně určena k ochraně před vodou a bahnem. Jsou tvořeny botou, která má prodlouženou ochranou část až pod kolena, či v některých speciálních případech (rybářské holínky, tzv. \"broďáky\") kryje celou dolní končetinu. Ochrana je tvořena vrstvou z gumy či PVC, která se nachází na povrchu bot a jež má zamezit pronikání vody a dalších látek. Tradičně se však jako holínky označují i jiné holeňové boty, například kožené.\n\nVýrazy holinky a gumáky se obvykle volně zaměňují jako synonyma, což ale v některých případech není příliš vhodné. Kožené (např. jezdecké) holinky nelze označit jako gumáky, naproti tomu se můžeme setkat s rozporuplným spojením kotníkové holínky. Významové rozdíly pramenící z názvů se stíraji a obě slova jsou společně vnímána jako označení druhu ochranné nepromokavé obuvi bez ohledu na její výšku a použitý materiál. (Striktně vzato by se tato obuv vyrobená z jiného materiálu než gumy nemohla označovat jako gumáky.) Výraz holinky je více formální, gumáky jsou naproti tomu výrazem spíše hovorovým. \n\nHolínky byly popularizovány hlavně Arthurem Wellesleyem, vévodou z Wellingtonu, v 19. století (v angličtině se pro ně vžilo označení \"wellington boots\"), ale jejich historie sahá až do 18. století. Wellington je nechal vyrábět z telecí kůže, guma se k jejich výrobě začala používat a ve 2. pol. 19. století.\n\nV jižní Africe (zejména v Zimbabwe a Jihoafrické republice) existuje specifický taneční žánr, gumboot dance (isicathulo, holínkové tance), který vznikl mezi černošskými horníky ze zlatých dolů a později se stal běžnou součástí populární kultury. Jako jiné africké styly využívá polyrytmie a zapojení celého těla. Holínky jako idiofonní perkusní nástroj se využívají k dupání (efekt může být zdůrazněn zvonečkem přivěšeným k botě) i pleskání dlaní o plochu holínky a dotvářejí i vizuální stránku tance. Mají společné prvky se stepovými tanci, ale i s mnoha styly lidových tanců z celého světa, holínky (čižmy) jsou například i součástí některých moravských krojů.\n\n"}
{"id": "286755", "url": "https://cs.wikipedia.org/wiki?curid=286755", "title": "Frist Campus Center", "text": "Frist Campus Center\n\nFrist Campus Center je centrum společenského života na Princeton University. Je kombinací bývalých Palmerových fyzikálních laboratoří (\"Palmer Physics Lab\") a moderní přístavby z roku 2001. Stavba byla dotována ze jmění rodiny Fristů.\n\nNavržena byla firmou Venturi, Scott Brown & Associates, kterou vlastní uznávaný architekt a bývalý student Princeton University Robert Venturi. Budova se skládá z rozšíření v postmoderním stylu a existující Collegiate Gothic Palmer Hall.\n\nTato budova byla také použita pro exteriérní záběry fiktivní fakultní nemocnice Princeton-Plainsboro v televizním seriálu Dr. House.\n\n"}
{"id": "286756", "url": "https://cs.wikipedia.org/wiki?curid=286756", "title": "Harrison Schmitt", "text": "Harrison Schmitt\n\nHarrison Hagan Schmitt (* 3. července 1935 Santa Rita, Nové Mexiko, USA) je americký geolog, astronaut a politik.\nZapojil se do programu Apollo, byl začleněn do posádky posledního letu Apolla na Měsíc jako nakonec jediný vědecký odborník z dvanácti astronautů dosáhnuvších povrchu Měsíce. Po odchodu z NASA se věnoval politické kariéře, koncem roku 1976 byl zvolen na šest let za republikánskou stranu senátorem za Nové Mexiko. Od roku 1994 přednáší na .\n\nHarrison Schmitt pochází z Nového Mexika. V roce 1957 se stal inženýrem po vystudování kalifornského technologického institutu (California Institute of Technology, Pasadena). V letech 1957-1959 pokračoval studiemi v Norsku, na univerzitě v Oslo. Po návratu do Spojených států pracoval v Geologickém průzkumu USA () v Novém Mexiku, Montaně a Aljašce. Roku 1964 obhájil doktorát geologie na Harvardově univerzitě a přešel do Astrogeologického střediska Geologického průzkumu () ve Flagstaffu v Arizoně, zde se podílel na mapování povrchu Měsíce.\n\nAstronautem se stal 27. června 1965 ve svých třiceti letech v rámci 4. náboru NASA, kdy bylo mezi americké astronauty zařazeno šest vědců. V NASA absolvoval astronautický výcvik, věnoval se vyhodnocování výsledků měsíčních expedic. Při letech Apolla 11 a Apolla 15 zastával funkci hlavního spojaře (). V témže Apollu 15 byl pilotem lunárního modulu záložní posádky. A podle zavedené praxe pak byl jmenován ve stejné funkci do hlavní posádky Apolla 17. V době letu byl svobodný a výtečný odborník v geologii, což dokonale na Měsíci zužitkoval.\n\nOdstartoval v kosmické lodi Apollo 17 z kosmodromu na mysu Canaveral společně s Eugene Cernanem a Ronaldem Evansem 7. prosince 1972. Dne 11. prosince 1972 přistáli na Měsíci v oblasti kráteru Littrow a pohoří Taurus. Na Měsíc vystoupil jako jedenáctý člověk ze Země a pobyl zde 75 hodin, z toho bez 22 hodin a 4 minuty pracoval mimo loď při třech vycházkách, při nichž spolu s Cernanem ujel v Lunar Roveru 36 km. Po splnění úkolů spolu s oběma kolegy v pořádku odstartovali a přistáli s pomocí padáků v kabině na hladině Tichého oceánu. Celkem tedy strávil ve vesmíru 12 dní, 13 hodin a 52 minut. Vícekrát neletěl. Let Apolla 17 byl posledním letem programu Apollo na Měsíc a Schmitt byl prvním a posledním vědcem – geologem, který pracoval na povrchu Měsíce.\n\n\nV květnu 1974 byl jmenován asistentem administrátora NASA pro energetický výzkum, tuto práci dělal do srpna 1975, kdy odešel z NASA i oddílu astronautů. Pak zvolil politickou dráhu, dne 2. listopadu 1976 byl zvolen za republikány senátorem státu Nové Mexiko. Senátorem byl jedno volební období od ledna 1977 do ledna 1983. Pracoval ve výboru pro obchod, vědu a dopravu. Další volby roku 1982 prohrál, po odchodu ze senátu poskytoval konzultační služby, od roku 1994 přednáší na .\n\nHarrison Schmitt je ženatý s Teresou Fitzgibbonovou.\n\n"}
{"id": "286759", "url": "https://cs.wikipedia.org/wiki?curid=286759", "title": "Ivan Foustka", "text": "Ivan Foustka\n\nIvan Foustka (7. dubna 1928, Praha – 2. února 1994 Praha) byl český spisovatel, novinář a herec.\n\nV Praze-Dejvicích vystudoval reálné gymnázium. Pak začal pracovat jako novinář, nejdříve v nakladatelství Mladá fronta, pak v časopise \"Československá televize\", který vyměnil na dlouhá léta (do roku 1988, do svých 60 let) za práci v týdeníku \"Československý rozhlas\". Pro rozhlas pracoval i v důchodu externě.\n\nMimo svou profesní novinářskou dráhu se věnoval i divadlu. V letech 1949–1950 hrál v Teplicích a je známá jeho vedlejší role ve zfilmované inscenaci \"Poslední růže od Casanovy\" v roce 1966.\n\nZa svůj život napsal celkem 8 knih, z toho tři knihy jsou řazeny do žánru sci-fi. Začal ovšem napřed povídkami, prvotinou byla roku 1948 v \"Národním osvobození\" vydaná povídka \"Pokus profesora Fiorsena\". Povídky psal až do sklonku svého života a na některých se podílela i Jana Matoušková.\nVětší práce začal začal uveřejňovat v roce 1964, první byl soubor čtyř SF povídek pod názvem \"Planeta přeludů\", které mu vydalo knižně SNDK. O rok později mu Naše vojsko vydalo napínavý SF román \"Vzpoura proti času\" a v roce 1968 mu vyšel tiskem satirický SF román \"Výlet k pánubohu\".\n\nMezi detektivky se řadí titul \"A tam je konec světa\", na sklonku života vytvořil vydanou historickou baladu o Falkeštejnovi.\n\nSpolečně s Waldemarem Matuškou sepsal pro nakladatelství Olympia dvě knihy jeho biografických vzpomínek: \"Svět má 24 hodiny\" a \"To všecko vodnes čas…\"\n\n\n"}
{"id": "286762", "url": "https://cs.wikipedia.org/wiki?curid=286762", "title": "Sokratovská metoda (Dr. House)", "text": "Sokratovská metoda (Dr. House)\n\nSokratovská metoda (anglicky: \"The Socratic Method\") je šestá epizoda z první série seriálu Dr. House.\n\nLucy, matka trpící schizofrenií, cítí prudkou bolest v noze, způsobenou krevní sraženinou. Sraženina se dostane do jejich plic a ona zkolabuje. Nikoho nemá, pouze syna, který se o ní stará. V nemocnici začne zvracet krev. House přemýšlí zda zvracení a testy na krev neměli spojitost s nedostatkem vitaminu K. Foreman a Chase mají prohledat její byt a zjistit jaké užívala léky. Místo toho najdou v mrazáku spousty hamburgerů, z čehož usoudí, že je to její jediná strava. Na ultrazvuku jater se zjistí, že má šest centimetrů velký nádor. Jelikož je schizofrenička, nemůže jít na transplantaci. Jedinou možností je operace, která je však kvůli velikosti nádoru nemožná. House do něj vpichuje injekcí ethanol, čímž nádor zmenší pod stanovenou hranici. House zjistí, že syn, který se o ní stará není tak starý na kolik se vydává, ale že mu je ve skutečnosti patnáct. Později přijde do nemocnice sociální pracovnice, která jej odvede do dětského domova. House zjistí, že na skutečnost, že se o syna nemůže starat, upozornila sama matka, což by nebylo možné pokud by měla schizofrenii. Pozdě v noci ho napadne Wilsonova choroba. Ta má za následek hromadění mědi v těle a vysvětluje cirhózu. Druhý den provedou rychlý test jejích očí. Měděně zbarvené kruhy kolem rohovky potvrdí Housovu diagnózu. Po podaných lécích se během několika dní vyléčí a může se tak k ní vrátit syn.\n\n"}
{"id": "286764", "url": "https://cs.wikipedia.org/wiki?curid=286764", "title": "John Thompson", "text": "John Thompson\n\nJohn Thompson může být:\n\n"}
{"id": "286768", "url": "https://cs.wikipedia.org/wiki?curid=286768", "title": "Čestmír Vejdělek", "text": "Čestmír Vejdělek\n\nČestmír Vejdělek (8. října 1925 - 14. listopadu 2011) byl český spisovatel, publicista a redaktor. Emigroval do Německa. Publikoval též pod pseudonymem Alexandr Jandera. Jeho syn Čestmír Kopecký se stal televizním producentem a dramaturgem.\n\nBývalý redaktor a v letech 1951 až 1967 ředitel nakladatelství Mladá fronta. V roce 1967 se stal ředitelem Státního nakladatelství dětské knihy (pozdější nakladatelství Albatros). Protože byl v době normalizace politicky perzekvován, z ředitelského postu musel odejít, od roku 1972 do roku 1977 pracoval v dělnických profesích (topič). V roce 1977 emigroval do Spolkové republiky Německo, kde působil jako spisovatel a publicista - jednalo se o vydavatele exilového časopisu \"Listy\". Je mimo jiné autorem několika románů žánru sci-fi, z nichž patrně vůbec nejznámější a nejčtenější je román \"Návrat z ráje\" z roku 1961, který původně vyšel na pokračování v časopise \"Mladý svět\". Z exilu pochází jedna SF povídka \"Květinový dar\", otištěná roku 1991.\n\nZemřel ve svých 86 letech 14. listopadu 2011 v Kolíně nad Rýnem.\n\n\n"}
{"id": "286769", "url": "https://cs.wikipedia.org/wiki?curid=286769", "title": "Etymologie slova Žid", "text": "Etymologie slova Žid\n\nČeské slovo žid / Žid pochází ze staroitalského slova \"Giudio\" [džudio], které pochází z latinského \"Iudaeus\" (Judejec, pocházející z Judska).\nZ italsko-latinského základu je odvozen francouzský termín \"Juif\", původně \"Giu\" a ještě dříve \"Juieu\", z francouzského termínu je odvozen i anglický výraz \"Jew\". Z italského \"Giudio\" je odvozeno například také polské \"Źyd\".\nŽid je také české příjmení. Hanlivá odvozenina je \"židák\".\n\nZ latinského výrazu pochází německé \"Jude\", dánské \"Jøde\", holandské \"Jood\" atd. Z německého výrazu je dále odvozeno také slovo \"Jid\" v jidiš. \n\nLatinské \"Iudaeus\" je přepis řeckého Ἰουδαῖος ([Iúdaios]), což je přepis hebrejského יהודי, \"Jehudi\". Toto jméno je odvozeno od jména biblické postavy, Judy (hebrejsky יהודה, \"Jehuda\"), což český ekumenický překlad vysvětluje jako „\"ten, který vzdává chválu\"“ (Bohu). Juda se stal zakladatelem jednoho z izraelských kmenů, který později dal jméno celé oblasti - Judsko. \n\nČeská slova hebrejský, hebrejština, Hebrejec, odkazující výlučně k židovskému národu či jazyku (tedy nikoli náboženství), jsou odvozena od biblického Hebera (hebrejsky עבר, \"Ever\") , od něhož je odvozen název pro celé etnikum (עברי , Ibri či Ivri). Hebrejské slovo עבר znamená \"přejít\", \"překročit\", patrně odkazuje na mezopotámský původ Hebrejů, neboť pak by označovalo ty, kdo přišli „z druhé strany řeky“ - Eufratu. Prvním člověkem nazvaným v Bibli slovem „Hebrejec“ (עברי) je Abraham. Hebrejské \"Ivri\" bylo zkomoleno do řečtiny jako Εβραίος [Hebraios], což přešlo nejen do jazyků jako italština nebo španělština (Ebreo, Hebreo), ale i do jihoslovanských a východoslovanských jazyků jako je ruské Еврей [Jevrej].\n\nŽidé jsou také někdy označováni za Izraelity, podle jména Izrael (ישראל, \"Jisra’el\", Bůh bojuje). Toto pojmenování označuje jak židovský národ, tak vyznavače židovského náboženství jako celek, tak i území i starověký nebo novodobý stát. Jménem „Izrael“ byl podle Bible pojmenován Jákob, třetí a poslední z praotců izraelského národa, když porazil v zápase neznámého muže (nejspíš anděla): „\"Tu řekl: \"Nebudou tě už jmenovat Jákob (to je Úskočný), nýbrž Izrael (to je Zápasí Bůh), neboť jsi jako kníže zápasil s Bohem i s lidmi a obstáls.\"“ (Genesis, 32,29 dle ČEPu).\n\nVšech verzí (Žid, Hebrejec, Izraelita) se týká obecné nepřesné odlišení mezi příslušníkem národa a stoupencem náboženství, protože právě náboženství je konstitučním prvkem tohoto národa již od dob Mojžíšových.\n\n\n"}
{"id": "286778", "url": "https://cs.wikipedia.org/wiki?curid=286778", "title": "Telšiai", "text": "Telšiai\n\nTelšiai (česky zastarale \"Telší\") je město v západní části Litvy, v Žemaitsku (Samogitian) na Žemaitijské vysočině, hlavní město Telšiajského kraje a zároveň hlavní město Žemaitska. Město je obklopeno jezerem Mastis. V současnosti zde žije zhruba 24 000 obyvatel.\n\nPrvní zmínky o městě nalézáme v historických pramenech již v roce 1450. Na konci 17. století se město stalo centrem kultury i politiky celého regionu Samogitia. Na konci 19. století začalo město Telšiai vzkvétat. Během litevské nezávislosti, od roku 1918 – 1940, město prosperovalo velmi strmě. Vzniklo několik škol, muzeum Alka, řada kulturních zařízení, atd. V roce 1935 se Telšiai stalo administrativním centrem země. Během sovětské okupace se město neslavně proslavilo pro nedaleký „Rainaiský masakr“ (24. – 25 .6. 1941), kde bylo zavražděno 76 litevských politických vězňů.\n\nDnes je město Telšiai 12. největším městem Litvy. Je centrem stejnojmenného distriktu, má několik gymnázií, středních škol, či Akademie umění, a proto je domovem mnoha profesionálních malířů, lidových umělců, folklórních hudebních skupin a amatérských kulturních klubů. V roce 2016 bude oficiálně představeno jako litevské „Město Kultury 2016“.\n\nTelšiai je významné ekonomické centrum celé oblasti. Nachází se zde pobočky hlavních litevských bank, řada obchodních center, atd. Ve městě působí také řada významných průmyslových společností – jednou z největších je „AB Žemaitijos pienas“, která je největší společností v zemi na zpracování mléka. Provozuje se zde „Podnikatelský inkubátor“, který je nápomocen novým podnikatelům při zahájení jejich činnosti, a napomáhá i vzniku nových pracovních míst. Významná je také těžba a úprava ropy v rafineriích.\n\n\n\n\n"}
{"id": "286779", "url": "https://cs.wikipedia.org/wiki?curid=286779", "title": "Bruce Fairweather", "text": "Bruce Fairweather\n\nBruce Fairweather je americký kytarista ze Seattelu. V roce 1985 nahradil dosavadního kytaristu Green River Steva Turnera. Po rozpadu Green River tál u zrodu skupiny Mother Love Bone\n"}
{"id": "286782", "url": "https://cs.wikipedia.org/wiki?curid=286782", "title": "Suó (provincie)", "text": "Suó (provincie)\n\nProvincie Suó (: 周防国; \"Suó no kuni\"), také známá jako Bóšú (防州), byla stará japonská provincie na nejzápadnějším cípu ostrova Honšú. Na jejím území se dnes rozkládá východní část prefektury Jamaguči. Suó sousedila s provinciemi Aki, Iwami a Nagato.\n\nStarobylým hlavním městem provincie bývalo Hófu. Během většiny období Muromači byla provincie Suó ovládána klanem Óuči, který si nechal vystavět hrad v Jamaguči. Ale během období Sengoku provincii dobyl klan Móri a vládl jí po většinu následujícího období Edo.\n"}
{"id": "286784", "url": "https://cs.wikipedia.org/wiki?curid=286784", "title": "Alex Vincent", "text": "Alex Vincent\n\nAlex Shumway, známější jako Alex Vincent, byl bubeník americké skupiny Spluii Numa. Později se stal bubeníkem jedné z prvních grungeových kapel Green River. Poté, co se Green River rozpadli, Shumway odcestoval na čas do Japonska, avšak v současné době již opět působí v USA.\n"}
{"id": "286786", "url": "https://cs.wikipedia.org/wiki?curid=286786", "title": "Russell Schweickart", "text": "Russell Schweickart\n\nRussell Louis Schweickart (* 25. říjen 1935, Neptune, New Jersey, USA), je pilot, vědec, kosmonaut USA, dříve zapojený do programu Apollo.\n\nZákladní odborné vzdělání získal v Massachusettském technologickém institutu. Pak následoval roční výcvik u amerického vojenského letectva a další čtyři roky byl pilotem. Po čase se vrátil ke studiu na stejné škole, zakončil jej disertační prací o záření stratosféry. Pak zůstal pracovat v institutu v Massachusetts v laboratoři experimentální astronomie. A znovu se vrátil k vojenskému letectvu, aby se 8. října 1963 stal členem třetí skupiny amerických kosmonautů. V té době měl nalétáno 1700 hodin. Po tříletém intenzivním výcviku byl 21. března 1966 jmenován do záložní posádky prvního Apolla. Pak znovu do Apolla 503, i tento program byl zrušen. Dočkal se ve svých 34 letech.\n\nOdstartoval v lodi Apollo 9 z kosmodromu na mysu Canaveral na jaře roku 1969 společně s kosmonauty Jamesem McDivittem a Davidem Scottem. Russel zde měl funkci pilota měsíčního modulu. Cílem letu bylo prověřit manévrovací schopnosti měsíčního modulu za letu kolem Země, což se povedlo. Po 241 hodinách a 151 obletech Země v pořádku přistáli v kabině lodi za pomocí padáků na hladině oceánu. Cesta na Měsíc byla připravena..\n\n\nNěkolik dalších let zůstal ve výcviku, byl jmenován členem záložní posádky pro orbitální laboratoř Skylab 2. Po ukončení programu Skylab zůstal v NASA, věnoval se zde problematice využití kosmických letů pro Zemi. V roce 1976 byl odtud uvolněn, aby vykonával funkci vědeckého poradce guvernéra státu Kalifornie.\nJe ženatý a má pět dětí. Používal přezdívku Rusty.\nV září 2007 se zúčastnil ve skotském Edinburghu setkání (XX.světový kongres Association of Space Explorers), kde bylo 70 kosmonautů světa. Je stále veřejně činný.\n\n"}
{"id": "286789", "url": "https://cs.wikipedia.org/wiki?curid=286789", "title": "Karosa C 943", "text": "Karosa C 943\n\nKarosa C 943 je příměstský kloubový autobus, který vyráběla společnost Karosa Vysoké Mýto v letech 1997 až 2001. Jedná se o nástupce typu C 744.\n\nAutobus C 943 je posledním modelem meziměstského kloubového autobusu z Karosy. Konstrukčně je odvozen ze základního typu řady 900, standardního vozu C 934. C 943 je třínápravový kloubový autobus s polosamonosnou karoserií panelové konstrukce, která je maximálně shodná s typem C 934. Vůz se skládá ze dvou částí, které jsou navzájem spojeny kloubem a krycím měchem. Motor s automatickou převodovkou jsou uloženy za zadní, hnací nápravou od firmy Detva. Střední náprava pochází od stejného výrobce, přední tuhou pak vyrobila společnost LIAZ. Vstup do vozu zajišťují troje dvoukřídlé výklopné dveře. První jsou užší a nacházejí se před první nápravou. Druhé a třetí jsou stejně široké jako u městských autobusů B 941 (kvůli unifikaci), druhé jsou umístěny ještě v předním článku před střední nápravou, třetí dveře se potom nacházejí za kloubem v zadním článku, před zadní nápravou. Polstrované sedačky pro cestující jsou rozmístěny 2+2.\n\nVozy C 943 nebyly, jako jediný typ z řady 930/940, vyráběny v provedení E, ačkoliv o tom bylo dle propagačního letáku uvažováno. Pravděpodobně kvůli malému zájmu dopravců o typ C 943 však k výrobě autobusů C 943E nikdy nedošlo.\n\nVýroba autobusů C 943 probíhala v letech 1997 až 2001, aniž by byly nějak inovovány. V tomto období opustilo brány Karosy celkem 27 kusů vozů tohoto typu. Autobusysy C 943 jsou využívány meziměstskými dopravci na linkách, kde jsou potřebná kapacitnější vozidla než standardní vozy C 934. Z 27 vyrobených autobusů bylo v prosinci 2015 dosud v provozu 14, v červenci 2016 jedenáct, v listopadu 2018 již pouze šest.\n\n\n"}
{"id": "286796", "url": "https://cs.wikipedia.org/wiki?curid=286796", "title": "Líbánky (Dr. House)", "text": "Líbánky (Dr. House)\n\nLíbánky je dvacátá druhá epizoda z první série seriálu Dr. House.\n\nHouse souhlasí s tím, že bude léčit manžela své bývalé přítelkyně Stacy. Stacy domluvila schůzku manžela s Housem v restauraci. Ten, aby ho mohl léčit ho omámil chloralhydráty. Tým však pociťuje, že House vystavuje Marca (manžela Stacy) nebývale silným neetickým postupům, jako odvetu za to, co se stalo Housovi s jeho nohou. Po sérii testů se stále nedaří najít jakýkoliv problém. House ho přesto nechá operovat. Operace však zjistí pouze zvětšený močový měchýř. House si ale vyžádá záznamy operace a v noci je studuje. Všimne si, že Marc trpí žaludeční epilepsií. Marcovi odumírají mozkové buňky. Foremanova verze je, že je to způsobeno encefalitidou nebo Alzheimerovou chorobou. House pošle Chase a Foremana k Marcovi domů, aby zjistili příčiny onemocnění. Mezitím Cameronová vyloučí Alzheimera. Zjišťuje také jaký byl House před svalovým infarktem. Marcovi je vyšetřen mozek a je proveden test paměti. Nic však není zjištěno. Testy ukazují, že je dokonale zdravý, avšak umírá. Postupně ochrne. Při záchvatu paniky málem přestane dýchat. Aby si House potvrdil diagnózu, musí vyvolat u Marca záchvat. Ten to však odmítá. Stacy mu ale chce zachránit život a House přemlouvá. Ten nejdříve odmítá, ale nakonec ho přemluví. House se chystá vyvolat u Marca záchvat, ale tým mu v tom zabrání. House ale odvede jejich pozornost a podaří se mu dát injekci. Záchvat se po chvíli dostaví a je potřeba odebrat moč. Vypadne však katetr a tak House musí odebrat moč přímo z močového měchýře. Její testování potvrdí Housovu diagnózu, že Marc má porfyrii. Stacy řekne Housovi, že on byl ten pravý a vždy bude, ale že zůstává s Marcem. Ke konci epizody mluví s Housem Cameronová, která mu říká, že myslela že nikdy nemiloval, ale že se zmýlila, že jen nemiloval ji. Jelikož se Marc musí s porfyrii léčit, nabídla Cuddyová Stacy pozici právníka nemocnice a ta ji po Housově souhlasu přijala.\n\n\n"}
{"id": "286800", "url": "https://cs.wikipedia.org/wiki?curid=286800", "title": "Želeč (Měcholupy)", "text": "Želeč (Měcholupy)\n\nŽeleč () je vesnice v nadmořské výšce 361 m vzdálená jedenáct kilometrů jižně od Žatce. Je místní částí obce Měcholupy v okrese Louny v Ústeckém kraji. Při posledním sčítání v roce 2011 zde žilo 198 obyvatel v 74 domech.\n\nPrvní písemná zmínka o obci Želeč pochází z roku 1360, kdy zemřel zdejší farář Mikuláš. Jako majitel obce s patronátním právem nad kostelem se v té době uvádí Vilém ze Skal. Po něm nastoupil zakladatel ročovského kláštera Albrecht z Kolovrat. V letech 1401–1416 sídlil na Želči Zikmund ze Želče, který již roku 1393 vykonával nad želečským Svatým Mikulášem patronátní právo.\n\nPo husitských válkách se Želče zmocnilo město Žatec, jemuž byl zkonfiskován majetek za účast na prvním stavovském odboji. Roku 1551 koupil želečské panství Jan Čelechovec z Kralovic. Po jeho smrti zdědil Želeč jeho bratr Jiří, který zemřel roku 1573. Jiří Čelechovec neměl dědice a tak majetek přešel na jeho strýce Viléma Ostrovce z Kralovic. Ten roku 1575 prodal tvrz, dvůr a vesnici Želeč s kostelním patronátem a vším příslušenstvím za částku 7450 kop míšeňských grošů Divišovi Hrobčickému z Hrobčic. Znamená to, že panské sídlo vzniklo v Želči nejpozději za Čelechovců. Diviš Hrobčický († 1596) spojil panství Želeč s panstvím Líčkov. Od roku 1596 vlastnil panství jeho syn Bohuslav, který ovšem 12. května 1623 při konfiskaci ztratil své statky a mezi nimi také statek Želeč s tvrzí a mlýnem. V konfiskačním protokolu se uvádí: \"„Tvrz z kamene vystavěná s krásnými prostrannými světnicemi v přízemí a prvním patře, ceněná na 500 kop míšenských grošů, potom mlýn pod Želčem v jednom složení, ze kterého muselo býti odváděno čtrnáct měřic pachtovného.“\" Hned na druhý den koupil panství za 50 615 kop Hartvik Vratislav z Mitrovic (v letech 1611–1612 komorník císaře Rudolfa II.) Ten ovšem neměl žádné potomky a tak veškerý svůj majetek přepsal své ženě Anně Marii Žďárské ze Žďáru, která ho po jeho smrti roku 1628 prodala jistému plukovníkovi z Morwaldu.\n\nPak se v Želči vystřídalo více majitelů. Objevuje se hrabě Ferdinand František Albert z Wahlu, za něhož byla založena matrika. Po něm vlastnili Želeč do roku 1730 Michnové z Vacínova. Následujících devět let měl v držení Želeč rytíř Hynek Leopold Netzlinger ze Schelchengraben a v letech 1739–1747 přešlo panství do rukou hraběte Oliviera z Wallisu. V letech 1747–1810 patřila Želeč svobodným pánům Zessnerům ze Spitzenbergu. Nejdříve Janu Františkovi; po jeho smrti 10. ledna 1772 zdědil Želeč jeho syn Vincenc a ten ji prodává za 280 000 zlatých Františku Schreitrovi ze Schwarzenfeldu. Po jeho smrti 25. března 1834 přešel majetek na rytíře Františka Korba z Weidenheimu. Roku 1840 zdědila Želeč jeho dcera Klára provdaná Dammová. Její manžel Jan Damm prodal roku 1871 dvůr za 400 000 zlatých knížeti Thurn-Taxis. Kníže Hugo Maxmilián Thurn-Taxis (3. července 1817 v Praze – 28. listopadu 1889 na zámku v Loučeni) vlastnil statek Želeč do roku 1884. Pak ho získal velkostatkář a majitel měcholupského statku a pivovaru Antonín Dreher. Od roku 1921 jej vlastnil statkář Vojtěch Fuchs. Současným majitelem zámku je Václav Hanzal a Fuchsovi.\n\n\n\n\n"}
{"id": "286801", "url": "https://cs.wikipedia.org/wiki?curid=286801", "title": "Moračke planine", "text": "Moračke planine\n\nMoračke planine ( ) je horský systém složený z několika samostatných masivů, nacházející ve středu Černé Hory. Nejvyšším vrcholem horstva je hora Kapa Moračka (2226 m). Geologicky je pohoří tvořeno zkrasovatělými vápenci. Hory představují řetězy travnatých vrcholů kombinované se skalními hřebeny, které ve většině případů překračují výšku 2000 metrů. To vytváří neobvykle plasticky vzhlížející krajinu, plnou kontrastů.\n\nMoračke planine hledejme jižně od pohoří Durmitor, západně od toku řeky Morača, kde sousedí s pohořím Sinjajevina, a východně od údolí řeky Zeta.\n\nMasivy jsou jen obtížně přístupné, jelikož do nitra hor vede pouze několik špatně sjízdných silnic. Pro malou návštěvnost zde lze ještě nalézt takřka neposkvrněnou přírodu. Turisům zatím v pohoří neslouží žádná horská chata a turistické značení cest je nedostatečné a neudržované.\n\nNejnavštěvovanější je 10 km dlouhý skalnatý hřeben Maganik (Medjedi vrh, 2139 m) s atraktivní rozeklanou skupinou \"Babin zub\". Masiv leží v jihovýchodní části systému v těsné blízkosti jedinečného kaňonu Morača o hloubce až 1 km. Tato dolina od sebe odděluje právě masiv Maganik od sousední skupiny Kapa Moračka (Kapa Moračka, 2226 m). Zde se nacházejí mnohé přírodní fenomény zdejší oblasti. Severozápadně odsud navazuje masiv Lola (Veliki Zebelac, 2150 m), který je spíše travnatého charakteru. Skupina Žurim (Ilin vrh, 2050 m) zaujímá místo ve středu systému.\n"}
{"id": "286803", "url": "https://cs.wikipedia.org/wiki?curid=286803", "title": "Jiří Jeníček", "text": "Jiří Jeníček\n\nJiří Jeníček (8. března 1895, Beroun — 22. února 1963, Praha) byl český fotograf a filmař. Je též autorem teoretických textů z obou oblastí. K fotografování se dostal po první světové válce, jíž se zúčastnil jako voják. Od roku 1936 byl členem fotografické sekce SVU Mánes, posléze Svazu čs. výtvarných umělců. V letech 1936 — 1938 točil krátké filmy pro armádu. Fotografii považoval za prostředek zachycení skutečného života. Tento názor také propagoval na československé umělecké scéně.\n\nNarodil se v rodině hostinského Jeníčka 8. března 1895 v Berouně. V mládí hrál na housle a na klavír, po maturitě se chtěl věnovat hudební vědě a estetice. Navštěvoval přednášky mj. Otakara Zicha. V roce 1916 však musel jít bojovat. Po skončení války již z finančních důvodů nemohl pokračovat ve studiích, a tak se rozhodl stát se vojákem z povolání. Právě během této doby se dostal k fotografování. Jako jeho první práce byly otištěny dvě krajinářské fotografie (v časopisech Rozhledy a Fotografický obzor). Ve dnech 9. až 27. března roku 1928 se konal 1. mezinárodní fotografický salon v Praze; ze zahraničních účastníků jmenujme například Hugo Erfurtha, Maxe Fiedlera nebo Maxe Thorka, z československých fotografů se zúčastnili např. Ladislav Koželuh, Jaroslav Krupka a další. Jeníček se také zapojil, ale nebyl s konzervativním, piktoralistickým duchem výstavy příliš spokojen. Vystoupil též proti konstruktivismu, který považoval za nepravou cestu vpřed. Ve třicátých letech byl velmi aktivní jako teoretik, snažil se seznamovat tuzemskou scénu s novými trendy, kritizoval tradicionalismus. V jeho textech i fotografiích se mísily prvky reportáže a nové věcnosti. Kvůli svému pevnému postoji se často dostával do střetů s vlivnými funkcionáři Klubu přátel amatérské fotografie, kterého byl členem. V únoru 1932 se jeho práce objevily na výstavě Moderní duch ve fotografii v Londýně. Spolu s dalšími českými umělci, jako byli František Drtikol nebo Josef Sudek, zde úspěšně reprezentoval. Ze 151 vystavených snímků tvořily fotografie Čechoslováků přibližně pětinu.\n\nOd roku 1935 začal točit krátké filmy pro armádu. Za film \"Československá armáda\" s hudbou E. F. Buriana dostal státní cenu. V roce 1936 předsedal první schůzi fotografické sekce SVU Mánes. V roce 1946 se zúčastnil série výstav československé fotografie v severských zemích. První se uskutečnila ve Stockholmu, další následovaly v Göteborgu, Oslu a Kodani.\n\nZemřel 22. února 1963 v Praze.\n\nV roce 1947 vydal fotografické knihy \"Chrám sv. Víta v obrazech\" a \"Vojáci v horách\". Ve stejném roce vyšla jeho teoretická práce Fotografie jako zření světa a života a také technikou a kompozicí se zabývající Úvahy o fotografii. O rok později mu vyšla kniha \"Praha jasem okřídlená\" s předmluvou od Jaroslava Seiferta. Svou publicistickou činností upomínal na velká jména historie české fotografie.\n\n\n\n"}
{"id": "286804", "url": "https://cs.wikipedia.org/wiki?curid=286804", "title": "Darth Vectivus", "text": "Darth Vectivus\n\nDarth Vectivus je postava ze světa Star Wars\n\nByl lidský Temný Pán ze Sith z času dávno před Darth Plagueisem. Byl chytrý a čestný muž a i jako uživatele temné strany, jeho disciplína a jeho obchodní etika mu umožnila zůstat čestným a spravedlivým, díky čemuž ho nelákala moc. Byl mírně obézní ale se spoustou svalů. Nosil vždy elegantní šaty a měl světelný meč se stříbrnou rukojetí na niž měl černé kameny posazené do řady.\nHistoricky je toho málo známo o muži, jež se stal Darth Vectivusem než se stal administrátorem dolů v asteroidu poblíž Bimmielu. Před tisíci lety byla energie temné strany tohoto asteroidu zvětšena poddruhem mynocků citlivých na sílu, hlavně temnou stranu. Jako Sílu cítící, Vectivus cítil energii v asteroidu a začal ji studovat, čímž získal zkušenosti a jisté nové síly. Potom, co energie temné strany pomalu začala všechny horníky měnit v šílence a množství rudy se začalo zmenšovat, Vectivus tiše doly zavřel. Poté co se ujistil, že důl je docela zapomenut a že vše co mohl se už z tamního místa naučil, vydal se hledat Sithy. O pár let později se vrátil na asteroid už jako pně vycvičený Sithský Lord. Vytvořil tam sídlo uprostřed energie temné strany.\n\nO staletí později se Temná Paní ze Sithu Lumiya přesunula do zbytků dolu nad Vectivusovým sídlem. Použila ji jako útočiště kde studovala Vectivuse a historii Sithů a Síly. V roce 40 ABY, Lumiya vzala Jacena Sola do Vectivusova bývalého domova, kde začala jeho cestu temnou stranou. Co se ukázalo jako Vectivusovo echo v Síle, popisovalo samo sebe jako „zbytek ducha“ Jediná informace, kterou duch poskytl, byla, že Vectivus zemřel před staletími. Jeho holokron později přešel do vlastnictví Nového Sithského Řádu. Ten pak holokron předal Aleemě Rar\nPo tom co byla Aleema obdarována Vectivusovím holokronem, bylo jí řečeno, že Nový Sithský Řád považoval Vectivuse za podvodníka navzdory tomu, že měl několik unikátních schopností. Tato víra, že Vectivus nebyl pravým Sithským Lordem může vysvětlit, že zůstal etický a nehledal galaktickou moc nebo způsob, jak zničit Jedie. Lumiya se už před tím odmítla připojit k Novému Sithskému Řádu, jinak známého jako Sithský Řád Jednoho, aby mohla cvičit Jacena Sola jako Sitha. Toto Řád Jednoho odmítl a tak je pravděpodobné, že Lumiya nesouhlasila s některými, ze zásad a učení tohoto Řádu. Nicméně ať opravdu věřila, že Vectivus byl Sithský lord, nebo pouze použila tento příběh aby přesvědčila Jacena, že Sith může být dobrý, zůstává nezodpovězeno. Sithský Řád Jednoho zničil Vectivusův asteroid navzdory moci temné strany, jež obsahoval, aby nepadl do rukou Jediů a sil Aliance.\n\n"}
{"id": "286809", "url": "https://cs.wikipedia.org/wiki?curid=286809", "title": "Tři příběhy (Dr. House)", "text": "Tři příběhy (Dr. House)\n\nTři příběhy je dvacátá první epizoda z první série seriálu Dr. House. David Shore za tuto epizodu získal cenu Emmy (2005) za nejlepší scénář. V roce 2006 tato epizoda získala Humanitas Prize v 60-minutové kategorii.\n\nHouse souhlasí, že bude mít přednášku na téma diagnostika místo Dr. Rileyho, místo dvou hodin na ambulanci. Na cestě z kanceláře Cuddyové potká svoji bývalou přítelkyni Stacy Warnerovou, která ho požádá, aby léčil jejího manžela. House odmítne.\n\nHousova přednáška se skládá ze tří příběhů tří lidí. Každého z nich bolí noha. Studentům House napověděl, že jeden z pacientů bude po dvou hodinách vyhozen z nemocnice, kvůli předstírání nemoci a že další bude blízko smrti. Jeden ze zmíněných tří příběhů je sám House. To se ale všichni dozví až na konci epizody.\n\nPrvní pacient je farmář, který opravoval plot. Na noze má zvířecí kousanec. Vypadá jako hadí, ale nakonec se ukáže, že byl kousnut psem. Farmář dostane protetickou nohu a nového psa. Druhým pacientem je mladá volejbalistka. První diagnóza ukazuje na zánět šlachy a na léčbu reaguje dobře. Jako další symptom se projeví nemoc štítné žlázy. Při dalším vyšetřením je nalezen rakovinný nádor ve stehenní kosti. Nakonec je provedena operace na odstranění nádoru a dívka nemusí podstoupit amputaci.\n\nTřetí pacient je původně v Housově vyprávění ztvárněn Carmen Electrou, ale později ji kvůli objektivnosti změní na normálního muže ve středním věku. Při vyšetření se dostane do agónie, ošetřujícímu lékaři vezme injekci s uklidňujícím lékem (Demerolem) a sám si jí stříkne. Studenti se domnívají, že je závislý na drogách. House by mu odebral moč, ale narkoman močí krev. Jedna ze studentek zmíní ledvinové kameny. Až na další a další dotazy odpovídá Cameronová, která přijde na přednášku a říká, že to je nekróza svalu. Tu si určí sám pacient po třech dnech, kdy mu nebyla stanovena diagnóza. Hrozí mu amputace nohy. Bolest vzniká od trombu v cévě v noze, který způsobil svalový infarkt. Tímto pacientem je sám House. Popisuje nemoc, kterou prožil. Důsledně odmítá amputaci. Jeho ošetřující lékařka je Cuddyová. House si vynutí by-pass, kterým by přemostil ucpané místo. Tento zákrok však do organismu vyplavil umírající buňky. Po operaci prožívá nesmírné bolesti. Po lékařích chce více morfia. Sám si diagnostikuje selhání srdce a téměř na minutu je mrtvý. Nechává si chemicky navodit kóma, aby přečkal tu nejhorší bolest. Když je v kómatu, Stacy rozhodne, že mu bude mrtvý sval operativně odstraněn.\n\nPoté, co opustí přednášku, volá Stacy a sděluje jí, že jejího manžela ošetří.\n\n\n"}
{"id": "286811", "url": "https://cs.wikipedia.org/wiki?curid=286811", "title": "Maynard James Keenan", "text": "Maynard James Keenan\n\nMaynard James Keenan (vlastním jménem James Herbert Keenan) je americký rockový zpěvák, skladatel, hudebník a producent. Je členem hudebních skupin Tool, A Perfect Circle a Puscifer.\n\nNarodil se 17. dubna 1964 v Ravenně Ohio, USA). Po ukončení vojenské služby na počátku 80. let navštěvoval College of Art and Design v Grand Rapids. V roce 1988 se přestěhoval do Kalifornie, kde v roce 1990 založil skupinu Tool. Kromě hudby se zabývá např. pěstováním vína, je majitelem vinařství Merkin Vineyards a Caduceus Cellars v Arizoně.\n"}
{"id": "286813", "url": "https://cs.wikipedia.org/wiki?curid=286813", "title": "Rehab Doll", "text": "Rehab Doll\n\nRehab Doll studiové album americké grungeové kapely Green River. Album bylo vydáno u vydavatelství Sub Pop v červnu 1988, tedy těsně poté, co se kapela rozpadla. Album bylo znovu vydáno v roce 1990 jako součást alba \"Rehab Doll/Dry As a Bone\"\n\n"}
{"id": "286814", "url": "https://cs.wikipedia.org/wiki?curid=286814", "title": "Operace Boží hněv", "text": "Operace Boží hněv\n\nOperace Boží hněv ( , mivca Za'am ha-El), je obecně používaný název pro kampaň vedenou izraelskými zpravodajskými službami Mosad, Aman a Šin Bet a zvláštními jednotkami Izraelských obranných sil Sajeret Matkal proti skutečným či domnělým aktérům a plánovačům mnichovského masakru, proti příslušníkům a spolupracovníkům palestinské organizace Černé září, jakož i proti dalším palestinským odbojovým skupinám a jednotlivcům, o nichž se izraelské zpravodajské služby domnívaly, že jsou nějakým způsobem s mnichovským masakrem či Černým zářím spojeny.\n\nPrvní náznaky o možné odvetné operaci proti plánovačům masakru se objevily 6. září 1972 na zasedání izraelské vlády pod vedením G. Meirové. Zde se poprvé objevila idea zásahu nikoliv proti palestinským cílům v Libanonu, ale cíleného úderu proti jednotlivým osobám. Prvotním cílem byla snaha učinit taková opatření, která by další potenciální útočníky odradila.\n\nPozději byl vytvořen tzv. \"Výbor X\" (v němž zasedala G. Meirová, A. Jariv, její bezpečnostní poradce, M. Dajan, ministr obrany a další členové vlády), který měl schvalovat či zamítat výběr cílů z řad palestinských militantních skupin. Výběrem cílů a shromažďováním informací se zabývaly Mosad a Aman (částečně i Šin Bet), kteří návrh předložili Výboru X (97–99% informací bylo získáno od agentů z OOP a dalších palestinských organizací. Některé dokonce přišly z přímých zdrojů). Pokud byla likvidace schválena (přičemž se zohledňoval podíl na Mnichovském masakru a teroristická minulost cíle), byla složka předána M. Hararimu, veliteli Cesareje, zvláštní jednotky Mosadu určené pro atentáty a likvidační mise. Harari vypracoval (po sledování vytipovaného cíle) operační plán na likvidaci vybrané osoby. Operační plán schvalovala G. Meirová (a po ní i další premiéři Izraele). Izraelský premiér měl zároveň právo veta, dospěl-li k názoru, že by mohli být ohroženi nevinní lidé či poškozeny strategické zájmy Izraele.\n\nPodle Kleina všechny likvidační operace schvaloval úřadující ministerský předseda. Např. Menachem Begin či Jicchak Šamir nikdy nezkoumali detaily. Naproti tomu Šimon Peres podrobnosti znát chtěl a měl spoustu dotazů.\n\n\nPodle informací Mosadu vůdce Černého září, Wail Za'ajtira, žil v Itálii. Žil v Římě, kde pracoval jako překladatel pro libyjské velvyslanectví. V Itálii byl vyšetřován v souvislosti s pumovým útokem proti italské ropné rafinérii. Mosad ho vinil z bombového útoku na let El Al ze srpna 1972. Za'ajtira byl zabit 16. října 1972 ve 22:30 na chodbě domu, ve kterém bydlel, dvěma zabijáky z Cesareje. Ti ho zabili 16 výstřely do hrudi a hlavy ze dvou pistolí Beretta M 71 opatřených tlumiči. Místo činu poté opustili ve Fiatu 125. Během dalších čtyř hodin opustil celý tým Itálii. \nVyšetřování vraždy nebylo nikdy uzavřeno. Dle představitele římské policie šlo o politicky motivovanou vraždu provedenou některou židovskou skupinou. Později bylo prokázáno, že Za'ajtira neměl s Černým zářím nic společného a jeho likvidace byla chybou. Abú Jihád dokonce napsal, že byl protivníkem násilných metod boje. Naproti tomu rozhlasová stanice Hlas Palestiny tvrdila, že \"„…Palestinské osvobozenecké hnutí ztratilo jednoho ze svých předních vedoucích a bojovných členů…“\"\n\nMahmúd Hamšárí byl neoficiální vyslanec OOP ve Francii. Izrael ho vinil z přípravy pumového útoku na let Swiss Air z Curychu do Tel Avivu z 21. února 1970, ze spoluúčasti na pokusu o zavraždění Davida Ben Guriona v roce 1969. Hamšárího pařížský byt byl považován za skladiště zbraní Černého září a on sám za vůdce francouzské odnože Černého září.\n\nPoté, co bylo rozhodnuto o Hamšárího likvidaci, agent Kešetu (z hebr., v překladu Duha, součást Mosadu, oddělení zabývající se vloupáními, krádežemi, otevíráním zavazadel apod.) vyfotografoval celý jeho byt. Specialisté v Mosadu poté vyrobili napodobeninu svrchní desky jeho telefonního stolku, do které umístili nálož. Agenti Kešetu opět vnikli do Hamšárího bytu a desku umístili na místo původní. 8. prosince 1972, v 9:25, poté, co byt opustila jeho manželka s dcerou, zavolal Hamšárímu agent Mosadu. V okamžiku, kdy bylo potvrzeno, že sluchátko zvedl Hamšárí, byla odpálena nálož. Hamšárí byl těžce zraněn a zemřel o tři týdny později v pařížské nemocnici.\n\nHussajn al-Šír byl vyslanec OOP na Kypru. Zároveň sloužil jako spojka mezi Fatahem a KGB. 25. ledna 1973 umístil jeden z agentů Kešetu nálož pod al-Šírovu postel. Poté, co do ní al-Šír ulehl, byla trhavina dálkově odpálena. Výbuch jeho tělo rozmetal na kousky. Likvidační tým po splnění úkolu opustil Kypr během několika hodin.\n\nDr. Basil al-Kubajsí byl původem Iráčan žijící v Paříži. Mosad ho vinil z pašování zbraní a výbušnin pro LFOP, spoluúčasti na (na poslední chvíli zmařeném) pumovém útoku proti G. Meirové v USA a plánování útoku na letišti Lod v roce 1972. \n\nByl zabit 6. dubna 1973 devíti ranami z Beretty 70 .22LR v ulici Chauveau Lagarde poté, co odešel od prostitutky.\n\nZajd Mochsí byl vyslanec OOP na Kypru (po Hussajnu al-Šírovi). Agent Kešetu položil bombu pod jeho hotelovou postel. Mochsí zemřel při výbuchu.\n\nMusá Abú-Zajád byl znám svou ostražitostí a podezřívavostí. Přesto se agentům Kešetu a Cesareje podařilo umístit nálož pod jeho postel. 11. dubna 1973 nálož explodovala, Abú-Zajád byl na místě mrtev.\n\nMuhammad Budia byl divadelník, sukničkář, žijící v Paříži. Spolupracoval s alžírskou FLN i palestinskými organizacemi. Mosad ho vinil z poskytování podpory teroristům a přípravy teroristických útoků proti Izraeli, pro něž verboval agenty. Přes své nepochybné kontakty s teroristy (Alí Hassan Salamehem či Carlosem) nebyl ani vzdáleně spojen s Mnichovským masakrem.\n\nBudia patřil mezi opatrné a podezřívavé lidi. Neustále měnil své zvyklosti. Pro udržení svého inkognita dokonce používal převleky a líčení (které jako divadelník ovládal). Jeho sledovatelé z Cesareje ale zjistili, že stále používá stejné auto – Renault 16, které ale vždy před nasednutím prohlíží. Nálož proto umístili dovnitř pod sedadlo. Když 28. června 1973 Budia nasedl, byla nálož odpálena. Zahynul na místě.\n\nJedním z nejvýše postavených cílů na seznamu Mosadu byl Ali Hasan Salame, vysoký funkcionář Fatahu a předpokládaný nástupce J. Arafata. Mosadu se stále nedařilo zachytit jeho stopu. Když se konečně v červenci 1973 objevil v Norsku, byla za ním vyslána narychlo sestavená skupina z Cesareje. Ta v Lillehammeru nějakou dobu nemohla Salameha najít. Konečně byl objeven muž, který se mu podobal. Následným sledováním bylo zjištěno, že pracuje jako číšník a zároveň si přivydělává v městských lázních. Agenti Cesareje ho potvrdili jako Salameha a požádali (dle předepsaných pravidel) o povolení k likvidaci. Shodou okolností Cvi Zamir, který měl likvidaci osobně potvrdit, zůstal na letišti Schiphol. Likvidaci tedy odsouhlasil bez toho, aby cíl osobně viděl.\n\nVe 23:35 opustil Salameh společně s těhotnou ženou kino. Jeli autobusem, ze kterého vystoupili poblíž svého bytu. Zde na ně čekali zabijáci z Cesareje. Do svého cíle vystříleli z Beretty .22LR opatřené tlumičem 14 ran. Zasáhli životně důležité orgány. Muž zemřel po převozu do nemocnice. \n\nPodle instrukcí měli všichni členové Cesareje zamést stopy a co nejdříve opustit Norsko. Mezitím bylo do Izraele, do sídla Mosadu oznámeno, že Salameh byl zlikvidován. Pracovníci Odboru 4 však protestovali. Salameh v Lillehammeru být nemohl. 21. července 1973 byl v Lillehammeru agenty Cesareje zavražděn číšník marockého původu Ahmed Bučiki.\n\nDíky rychlé akci norské policie byli krátce nato zatčeni agenti Dan Art a Marianne Gladnikoffová při vracení vypůjčených aut. Při jejich výslechu byla zjištěna další jména. Byli zatčeni agenti Avraham Gemer a Sylvia Rafaelová, později také Cvi Steinberg a Michael Dorf. M. Harari a oba zabijáci se z Norska dostali na poslední chvíli. Všech šest zatčených bylo postaveno před veřejný soud a dne 1. února 1974 odsouzeno k trestům odnětí svobody od 1 do 5,5 roku (s výjimkou M. Dorfa, který byl osvobozen).\n\nLillehammerská aféra byla výsledkem řady přehmatů, omylů i závažných pochybení. Při pozdějším vyšetřování bylo zjištěno, že se souhlasení Salamehovy fotografie s Bučikiovou podobou vyžadovalo ohromné potlačení logiky a stylizaci. Nikdo se nezabýval nelogičnostmi jako např. proč mezinárodně hledaný terorista pracuje v malém norském městečku jako číšník (v městečku, ve kterém se navíc výborně orientuje), jezdí na kole, prochází se s těhotnou ženou a vůbec se neskrývá. Později se navíc ukázalo, že informace s falešným tipem o Salamehově pobytu v Norsku byla Mosadu záměrně Palestinci podvržena.\n\nPřímým důsledkem Lillehammerské aféry byla reorganizace Cesareje (Cesareja přejmenována na Kidon (česky Bajonet) a odplata za Mnichovský masakr klesla v prioritách na spodní místa (i v důsledku Jomkipurské války).\n\nV roce 1996 vyplatil Izrael vdově po Bučikiovi 400 000 dolarů a vyjádřil nad akcí v Lillehammeru politování. Oficiálně se ale k tomuto činu izraelští představitelé nikdy nepřiznali.\n\nWadía Haddád zemřel 30. března 1978 v jedné nemocnici v NDR na úplné selhání imunitního systému. Soudilo se, že ho nechal zlikvidovat Saddám Husajn, před kterým Haddad uprchl z Iráku. Likvidaci ve skutečnosti provedl Mosad; jeho specialisté otrávili luxusní balení holandských pralinek (které Haddad miloval) a prostřednictvím spolehlivého agenta je předali Haddadovi. Haddada Mosad vinil z organizování únosů letadel.\n\nCukir Moksan, vůdce prosyrské palestinské organizace A-Tzika, byl 24. července 1979 poblíž svého bytu v Nice postřelen agenty Kidonu. Den na to, 25. července 1979, zemřel. A-Tzika se po jeho smrti rozpadla.\n\nSalameha, jednoho z nejvyšších příslušníků Fatahu vinil Mosad, kromě jiného, z plánování Mnichovského masakru. Mosad měl k dispozici svědectví lidí, kteří tvrdili, že slyšeli Salameha vyprávět o svém rozhodujícím podílu na masakru. Jiné (palestinské) zdroje ale naopak tvrdí, že Salameh s plánováním masakru neměl nic společného a jednalo se pouze o jeho (příslovečnou) chlubivost. \nNa pátrání po Salamehovi bylo vynaloženo obrovské množství peněz, lidské síly a technického zařízení. Agenti Cesareje (a později Kidonu) pronásledovali Salameha s urputností hraničící s posedlostí. Zatím se nejspíš skrývala touha smýt ostudu, kterou byl Mosad zasažen po Lillehammerské aféře.\n\nSalameh byl těžce zraněn v Bejrútu cestou na neteřiny narozeniny poté, co explodoval automobil naložený trhavinou, kolem kterého projížděl. Zemřel krátce po převozu do nemocnice.\n\nAlef Bseiso byl styčný důstojník OOP a agent francouzské DST (kontrašpionáže). Dne 8. června 1992 přijel do Paříže a ubytoval se v hotelu. V té době byl již tři dny sledován agenty Mosadu. \n\nVe 21:00 vyrazil společně se svým bodyguardem na večeři do města. Ten ho poté (společně s neznámou Libanonkou) přivezl zpět k hotelu. Po vystoupení z auta byl Bseiso zastřelen z bezprostřední blízkosti dvěma zabijáky Kidonu. Zemřel na místě. Zabijáci poté zmizeli v připraveném automobilu a několik hodin na to opustili Francii.\nNěkteré zdroje uvádějí, že za vraždou A. Bseisa stála organizace Abú Nidala, která byla známá vražděním Palestinců, kteří se odklonili od radikálního protiizraelského postoje.\n\nOd samého počátku kampaně se Mosad snažil nalézt a zlikvidovat tři únosce podílející se na Mnichovském masakru, kteří přežili a byli zatčeni německou policií. Jednalo se o Adnana al-Jišeje, Džamala al-Jišeje a Mohameda Safedyho. Z německého vězení byli propuštěni jako výkupné za unesené letadlo let 615 společnosti Lufthansa z Damašku do Frankfurtu 29. října 1972. Německé, palestinské a izraelské zdroje potvrzují, že se jednalo o předem připravenou akci, kterou zaplatila německá strana. Důvodem byla snaha zbavit se „nebezpečných“ vězňů, kvůli nimž bylo SRN vyhrožováno bombovými útoky. Všichni tři propuštění únosci byli poté letecky dopraveni do Libye.\n\n\nKromě toho se uskutečnila řada akcí, které jsou s Operací Boží hněv spojovány pouze okrajově nebo existují pochybnosti o jejich zařazení do operace:\n\nVeškeré operace prováděné Mosadem byly vždy plánovány tak, aby v případě jejich tzv. provalu (prozrazení) nebylo možné Mosad ani Izrael s nimi spojovat (tzv. taktika hodnověrného popření). V případech jako byla např. Lillehammerská aféra, při které bylo toto spojení zřejmé, byla odpovědnost přesto popírána bez ohledu na to, jak nepravděpodobně toto popírání zní.\n\nExistence Operace Boží hněv nebyla Mosadem či oficiálními místy Izraele nikdy potvrzena ani vyvrácena. Samotný název operace je patrně novinářská fabulace a ani historiky píšícími o této operaci (např. I. Black, B. Morris, A. Klein) nebyl v jejich publikacích nikdy použit.\n\nZ morálního hlediska byl Mosad a potažmo i Izrael kritizován nejen za nemorálnost celé kampaně, při níž klesl na úroveň těch, proti nimž zasahoval, ale i za používání teroristických metod a za porušování územní integrity států, ve kterých své operace prováděl.\n\nKritice byl podroben výběr cílů i způsob, jakým výběr probíhal. Prokázalo se, že ani jeden ze zabitých neměl přímé spojení s Mnichovským masakrem či Černým zářím. Někteří z nich dokonce neměli nic společného s jakýmikoliv útoky proti Židům a jednalo se o vyslance OOP (ačkoliv podle obranných směrnic OOP je každý příslušník OOP, tedy i vyslanec také agentem v terénu). Pro nedosažitelnost skutečných strůjců Mnichovského masakru jako Abú Ijád či Abú-Daoub byli likvidovány osoby „nižších“ hodností a postavení v hierarchii palestinského odboje či společenského života. Jejich likvidace, jakkoliv byla jejich příslušnost k teroristickým strukturám diskutabilní, nebyla přezkoumávána, neboť Mosad požíval bezmezné důvěry u izraelské veřejnosti \"...a pokud se Mosad rozhodl někoho zabít, tak to musel být terorista\". Tato důvěra v neomylnost Mosadu byla patrná i u Palestinců, neboť zabitý civilista, který neměl s palestinským odbojem nic společného, okamžitě získal status národního hrdiny, neboť „...\"koneckonců, Mosad si dal tu práci, že ho vystopoval a zabil stovky mil od domova\"...“\n\nZe strategického hlediska byla Operace Boží hněv fiasko, neboť mír na Blízkém východě nezajistila.\n\n\"\"Nemáme na výběr, musíme ničit teroristické organizace všude, kde na ně narazíme. Je to naše povinnost vůči sobě i vůči míru. A my tu povinnost beze strachu splníme\".\" G. Meirová\n\n\"\"Jako žena nebyla zrovna nadšena představou přímé likvidace, ale já jsem na tom opravdu tvrdě trval a velice jsem naléhal. Nakonec se mi podařilo ji přesvědčit. Uznala to.\"\" A. Jariv (o G. Meirové)\n\n\" \"Cílem nebyla ani tak pomsta jako vyvolání strachu. Proto jsme se ani nesnažili zastřelit jednoduše člověka na ulici. To je moc snadné\".\" D. Kimche (bývalý zástupce ředitele Mosadu)\n\n\n"}
{"id": "286816", "url": "https://cs.wikipedia.org/wiki?curid=286816", "title": "Donald Slayton", "text": "Donald Slayton\n\nDonald Kent Slayton (1. března 1924, Sparta, Wisconsin, USA – 13. června 1993 League City, Texas, USA) byl vojenským letcem a astronautem USA zapojeným do programu Sojuz-Apollo.\n\nDonald Slayton se narodil roku 1924 ve městě Sparta ve státě Wisconsin. V roce 1942 ukončil leteckou školu a byl poslán s bambardérem A-25 do Evropy. Stal se z něj zkušený letec, který absolvoval 63 bojových letů (v Evropě 56) ještě koncem 2. světové války nad Evropou a Japonskem v 304. skupině bombardérů B-25. Po válce se rozhodl studovat. Dokázal získat diplom leteckého inženýra na Minnesotské univerzitě (University of Minnesota). Pak se stal vynikajícím vojenským zkušebním letcem u NACA na základně Edwards.\n\nOženil se v Los Angeles s dcerou farmáře. V roce 1957 se manželům narodil syn.\n\nByl od 2. dubna 1959 v první sedmičce formující se skupiny kosmonautů, později byl jmenován velitelem Mercury-Atlas 7 v rámci amerického programu Mercury. Po lékařské kontrole v roce 1962 znamenal nález srdeční arytmie stop kariéře čtvrtého plánovaného kosmonauta. Nastalo období léčení a pokračování ve výcviku, zůstával v NASA. Nejdříve se podílel na výcviku svých šťastnějších kolegů, podílel se na řídící práci k programům NASA Gemini a Apollo. Až po 10 letech, v roce 1972, byl podle lékařů zdráv a připraven letět. Protože lety k Měsíci skončily, měl jedinou šanci, program Apollo-Sojuz. A už v době prvních jednání státníků se začal učit rusky.\n\nPlatil za přímého, poctivého a hlučného kolegu. Bylo známé i jeho zaujetí pro lov.\n\nOdstartoval 15. července 1975 v kosmické lodi, která zůstala nevyužitá z programu letů na Měsíc Apollo. Startoval z mysu Canaveral společně s astronauty Thomasem Staffordem a Vancem Brandem. Tentokrát se jednalo o program „EPAS“, tedy mezinárodní let Sojuz-Apollo sovětské a americké posádky. Po dvou dnech se Apollo připojilo k lodi Sojuz 19 s kosmonauty Alexejem Leonovem a Valerijem Kubasovem. Velitelem spojovacího modulu byl Slayton, přezdívaný Deke, v té době ve věku 51 roků. Trojice amerických astronautů přistála po 9 dnech letu ve své kabině s pomocí padáků na hladině Tichého oceánu.\n\n\nU NASA ještě zůstal ve funkci manažera pro lety amerických raketoplánů. Z NASA odešel 1. března 1982 a stal se ředitelem firmy \"Space Services Inc. of America\", sídlící v Houstonu. Zemřel roku 1993 ve věku 69 let na rakovinu mozku. Posmrtně byl roku 1995 zapsán v Ohiu do National Aviation Hall of Fame (Národní letecká síň slávy).\n\n"}
{"id": "286818", "url": "https://cs.wikipedia.org/wiki?curid=286818", "title": "Jan Nepomuk Maýr", "text": "Jan Nepomuk Maýr\n\nJan Nepomuk Maýr (psáno také Mayr, Mayer, Maier) (17. února 1818 Mělník – 25. října 1888 Praha) byl český operní pěvec, pedagog a skladatel, ředitel kůru v několika pražských chrámech, kapelník Stavovského divadla. Posléze působil jako ředitel Prozatímního divadla, kde se opět vrátil k dirigování operních představení, a Národního divadla.\n\nJeho osoba byla a je různými zdroji uváděna hlavně v kontextu postupného budování české operní scény, často pod synonymem zpátečníka, který neměl v rámci tohoto hudebního útvaru cit pro budování národních ideálů, což mu vyčítali hlavně zastánci Bedřicha Smetany. Tyto výroky měly podtext osobní nevraživosti a také politických neshod mladočechů a staročechů. Literatura podala o Maýrovi také objektivnější informace, které dokazují jeho nesporné zásluhy v počátcích budovaní české operní scény.\n\nHudebně se začal rozvíjet nejprve ve své rodině. S podporou rodiny Lobkoviců následovalo vzdělávání v pražském křižovnickém konventu. Po absolutoriu dvouletého varhanického kurzu u Roberta Führera (1807–1871) a školení u Jana Nepomuka Vitáska (1770–1839) odešel vyučovat hudbu do šlechtických rodin ve Vídni. Zde se dál zdokonaloval ve zpěvu.\n\nDo povědomí širší veřejnosti se nejprve zapsal jako operní zpěvák – tenor (debutoval pravděpodobně v roce 1839 v Klagenfurtu), jak v Čechách, tak v Evropě. V roce 1842 byl Maýr osloven ředitelem Stavovského divadla J. A. Stögrem, aby se vrátil do Prahy a vystupoval v českých hrách v právě otvíraném Novém divadle a Růžové ulici. Maýr nabídku přijal, ovšem po ukončení činnosti Stögrova divadla odešel na dva roky k dvornímu divadlu v Darmstadtu (1844–1846). Následoval další návrat do Prahy, tentokrát na výzvu Františka Ladislava Riegra, aby nastoupil jako tenorista Stavovského divadla. Po sezóně 1848–49 pěveckou dráhu ukončil a stal se kapelníkem českých představení Stavovského divadla.\n\nKritikou nebyl hodnocen nijak záporně. Měl příjemný hlas, zprvu mu byla vyčítána nepřirozená herecká gesta, což se s nabývajícími zkušenostmi lepšilo. Jeho velkou výhodou byla znalost češtiny. Pěvecké ambice nakonec nebyly zřejmě plně uspokojeny, tuto kapitolu své kariéry uzavřel a začal se věnovat dirigování českých, po zrušení českého souboru r. 1851 německých představení.\n\nPoté co se začal angažovat jako dirigent, zasáhl svou činností do několika hudebních institucí tehdejší Prahy.\n\nKdyž Stavovské divadlo v roce 1853 opustil, začal působil jako ředitel kůru v pražských chrámech (např. u Panny Marie Sněžné) a vybudoval si renomé výborného hudebníka. Je uváděn jako jeden z nejstarších reformátorů chrámové hudby. Nepatřil mezi přívržence Ceciliánské reformy. V této funkci se také skladatelsky realizoval v řadě církevních skladeb.\n\nV roce 1854 dostal Maýr povolení ke zřízení v té době třetího hudebního ústavu v Praze pro vyučování zpěvu. Do Maýrova pedagogického působení by se dala zahrnout i jeho činnost kapelnická. Sestavil a vedl ansámbl Prozatímního divadla, kde v začátcích působili česky mluvící činoherci. Někteří z nich se vypracovali na velmi dobré pěvce. Základem orchestru byla Komzákova kapela, která původně hrála po hospodách a na zábavních podnicích. Dobová kritika jej zajisté nešetřila, což je konečně stvrzeno nejen v Maýrově nekrologu, ale také v mnohých dobových kritikách na jím vedená představení. Negativní hodnocení se však týkalo spíše výběru repertoáru než práce se souborem. Dnes jsou Maýrovy nepopiratelné zásluhy při práci s ansámblem zcela uznány.\n\nJako dirigent Prozatímního divadla působil od r. 1861 do r. 1866, kdy na jeho místo přišel Bedřich Smetana. Maýr Smetanu vystřídal od r. 1874. Smetana musel místo opustit pro velké sluchové problémy. Maýr se zároveň stal ředitelem Prozatímního divadla. V r. 1880 se stal na doporučení F. L. Riegra ředitelem připravovaného Národního divadla. R. 1883 z funkce odstoupil a vystřídal ho F. A. Šubert.\n\nTato oblast Maýrovy činnosti byla vždy nejvíce propírána. Na jedné straně mu byla přiznána zřejmá zručnost a divadelní zkušenosti s řízením divadelního tělesa. Na druhé straně byl velmi kritizován za výběr repertoáru, který nesplňoval nároky probouzejícího se národního obrození (hlavně skupiny mladočechů kolem Umělecké besedy, která podporovala Smetanu; za Maýrem stáli staročeši), ovšem bez přihlédnutí k možnostem provozu divadla, které bylo limitováno nevhodnými prostory pro provozování požadovaného repertoáru, opatřováním základního notového materiálu, nebo možnostmi česky mluvícího ansámblu, jehož členové byly rekrutováni z řad tehdejších činoherců, nehledě na nedostatek hráčů, kteří by vytvořili stálý orchestr. Pro počáteční vývoj českého divadla byl tedy nepostradatelným organizátorem.\n\nZ doby, kdy přestal působit jako operní zpěvák (r. 1848) a začal dirigovat ve Stavovském divadle, pochází několik scénických hudeb, které Maýr skládal mimo jiné ke hrám Josefa Kajetána Tyla. Na svém kontě by měl mít také dvě opery: \"Horymír (Horymírův skok)\" a \"Jaromír, vojvoda český\", se kterou se neúspěšně zúčastnil soutěže hraběte Harracha o provedení původní české opery. Soutěž vyhrál Smetana s operou \"Braniboři v Čechách\". Dále je mu připisováno několik chrámových skladeb.\n\n\n"}
{"id": "286820", "url": "https://cs.wikipedia.org/wiki?curid=286820", "title": "Bornit", "text": "Bornit\n\nBornit (Haidinger, 1845), chemický vzorec CuFeS, je kosočtverečný minerál. Synonymické názvy jsou např. \"erubescit\", \"chalkomiklit\", purpurová měď, pestrá měděná ruda, paví ruda (dle nabíhání barev).\nPojmenován po: Ignác Antonín Born (1742 – 1791) – rakouský osvícenec, mineralog, geolog, montanista a svobodný zednář maďarského původu.\n\nMagmatický – je součástí bazických hornin, například v ofiolitech v Itálii, typický je jako součást porfyrických rud mědi.Hydrotermální – je druhotným minerálem žil Sn-W, Sn-Cu, Cu-As a Cu-křemen.Metamorfní – zastoupen ve skarnových ložiscích a greisenech.Sedimentární – z měděných břidlic.Vytváří tři polymorfní modifikace\n\nVzácnější jsou krystaly, které mají tvar dodekaedru, hexaedru, zřídka oktaedru. Většinou celistvý, zrnitý, masivní či jako vtroušeniny.\n\n\n\nV magmatických horninách s ilmenitem, chromitem, chalkozínem, chalkopyritem, pyritem, křemenen, na hydrotermálních žilách s apatitem, prehnitem, zeolity\n\nDůlní, povrchová těžba jako ruda mědi, vedlejší produkt při těžbě polymetalických ložisek, měděných břidlic.\n\nDůležitá ruda mědi, které obsahuje až 63% (např. Haiti).\n\n\n\n\n"}
{"id": "286821", "url": "https://cs.wikipedia.org/wiki?curid=286821", "title": "Absťák (Dr. House)", "text": "Absťák (Dr. House)\n\nAbsťák (anglicky: \"Detox\") je jedenáctá epizoda z první série seriálu Dr. House.\n\nNa začátku epizody si šestnáctiletý Keith vyjede s přítelkyní Porschem svého otce. Během jízdy začne vykašlávat krev, čehož se přítelkyně lekne a nabourá. Lékaři zjistí, že se Keithovi rozkládají červené krvinky. Cuddyová navrhne Housovi, že nebude muset měsíc sloužit na ambulanci, když se vzdá na týden Vicodinu. House souhlasí. Všechny testy, které jsou na Keithovy jsou prováděny jsou negativní. Najednou Keith přestává vidět a jedno oko, protože má sraženinu na sítnici. Chase navrhne, že oko by šlo zachránit tak, že z oka chirurgicky odeberou část sklivce, což by mělo uvolnit sraženinu. Díky němu Keith znovu vidí. Housovi se dostavily abstinenční příznaky a nezvládá bolest. Aby ji částečně utěšil, zlomí si ruku hmoždířem. Keith pozvrací přítelkyni, která jej přijde navštívit a následně mu zkolabují ledviny. Tým přišel na dvě nemoci, které by to mohli způsobovat a to buď lupus nebo hepatitida E. Dalším příznakem, který se u Keitha projevuje je rektální krvácení, posléze se přidají halucinace, v nichž volá July. Cameronová chce léčit lupus, ale House zajímá July z Keithových halucinací. Dozví se, že to je Keithova kočka, která před měsícem zemřela. Keitha mezitím připravují na transplantaci jater. House pošle Foremana a Chase, aby ji tělo kočky vykopali a přinesli. Kočku sám pitvá a zjistí, že zemřela na akutní otravu naftalínem. V kočce našel termita, který měl hnízdo ve stěnách Keithova pokoje. Musí rychle zastavit transplantaci, která by Keitha zabila. Naftalín se totiž uložil do tukových zásob a tím, že v nemocnici Keith špatně jí, se začaly tukové zásoby a v nich uložený naftalín uvolňovat. Vběhne na operační sál a poplivá a pokašle doktora i pacienta. Tím se poruší sterilita a operace nemůže pokračovat. Keithův rozzuřený otec dá Housovi pěstí, aby mu pak House vše vysvětlil. Ke konci epizody se House přiznává Wilsonovi, že je závislý, ale nijak ho to netrápí.\n\n\n"}
{"id": "286824", "url": "https://cs.wikipedia.org/wiki?curid=286824", "title": "Dry As a Bone", "text": "Dry As a Bone\n\nDry As a Bone je album americké grungeové kapely Green River. Album bylo vydáno jako EP pod vydavatelstvím Sub Pop. V roce 1990 bylo vydáno znovu společně s albem \"Rehab Doll\" a dalšími bonusovými skladbami jako \"Rehab Doll/Dry As a Bone compilation\".\n\n"}
{"id": "286826", "url": "https://cs.wikipedia.org/wiki?curid=286826", "title": "Come on Down", "text": "Come on Down\n\nCome on Down je EP americké grungeové kapely Green River, které bylo vydáno v roce 1985 pod vydavatelstvím Homestead Records.\n\n"}
{"id": "286828", "url": "https://cs.wikipedia.org/wiki?curid=286828", "title": "Anamnéza (Dr. House)", "text": "Anamnéza (Dr. House)\n\nAnamnéza (anglicky: \"Histories\") je desátá epizoda z první série seriálu Dr. House.\n\nBezdomovkyně chce jít do domu, kde kdysi bydlela se svým manželem a synem. Nyní se tam pořádá diskotéka. Vyhazovač ji nejprve nechce pustit, ale nakonec ji pustí. Usilovně hledá Jamese, ale nenajde ho. V domě pak vypukne rvačka, kterou ukončuje policie. Na zem povalí i ji a ona zkolabuje. Foreman tvrdí, že nemocná není, a že jediný důvod, proč je v nemocnici, je ten, aby se měla kde vyspat. V nemocnici nakreslí portrét Foremana a pak ho v záchvatu kousne, což Foremana rozzuří. House ho pak pošle, aby zjistil, kdo neznámá bezdomovkyně je. Jeden z bezdomovců mu sdělí, kde pobývala výměnou za jeho bundu. Podle chirurgického hřebu, který měla v paži, zjistí, že se dotyčná jmenuje Victoria Macenová. Po vyšetření ultrazvukem si Wilson myslí, že má rakovinu vaječníků. House dostane od Cuddyové dvě školačky, aby je učil diagnostice. Foreman se později s Victorií sblíží a slíbí jí, že najde Jamese. Victoria dostává vysokou horečku a musí jít do vany s ledem. Když se Victoriin stav zlepší, uteče z nemocnice a na stěnách zanechá kresby. Záchranka po chvíli přiváží Victorii do nemocnice s velmi vysokým pulsem. House se domnívá, že puls je způsoben zásahem elektrickým obuškem. Podle necitlivého svalu v noze House zjistí, že má vzteklinu. Foreman musí být očkován a poté se vydává s Wilsonem hledat Jamese. Zjistí však, že James je Victoriino dítě. Společně s jejím manželem zahynuli při autonehodě. Victoria, která auto řídila, si jen zlomila ruku (proto ten hřeb).\n\nWilson řekne Housovi, že nemá jednoho sourozence, ale dva. Jednoho neviděl devět let.\n\n"}
{"id": "286831", "url": "https://cs.wikipedia.org/wiki?curid=286831", "title": "Rehab Doll/Dry As a Bone", "text": "Rehab Doll/Dry As a Bone\n\nRehab Doll/Dry As a Bone je kompilační album americké grungeové kapely Green River. Album bylo vydáno pod vydavatelstvím Sub Pop v září 1990. Obsahuje písně z alb \"Dry As a Bone\" a \"Rehab Doll\" a další bonusové skladby.\n\n\n"}
{"id": "286835", "url": "https://cs.wikipedia.org/wiki?curid=286835", "title": "Rial", "text": "Rial\n\nRial je měnovou jednotkou pěti arabských zemí. V češtině lze pro tyto měny použít výraz rijál nebo riál. Různé publikace a jiné zdroje informací používají všechny zmíněné názvy. Někdy můžeme nalézt i anglické pojmenování riyal.\n"}
{"id": "286837", "url": "https://cs.wikipedia.org/wiki?curid=286837", "title": "Lạc Long Quân", "text": "Lạc Long Quân\n\nLạc Long Quân, zjednodušeně Lac Long Quan, doslova \"Pán draků Lacu\", byl podle vietnamských legend otec prvních Vietnamců. Byl jediný syn a následník Khuong Loc Tuca (v 1. pádě Khuong Loc Tuc), krále Xich Quyu (v 1. pádě Xich Quy). S jeho ženou Âu Cơ zplodil 100 vajec, ze kterých se později vylíhlo 100 lidí. Jednoho dne jí řekl: \"Já pocházím z draků a ty z víl. Jsme neslučitelní jako voda a oheň, proto nemůžeme žít v harmonii.\" Potom se jejich cesty rozešly. 50 potomků šlo s matkou a 50 s otcem.\n"}
{"id": "286841", "url": "https://cs.wikipedia.org/wiki?curid=286841", "title": "Nechat zemřít (Dr. House)", "text": "Nechat zemřít (Dr. House)\n\nNechat zemřít (anglicky: \"DNR\") je devátá epizoda z první série seriálu Dr. House.\n\nPodle mnoha lidí je John Henry Giles jedním z nejlepších hráčů na trubku. Jedna hudební skupina by ráda, kdyby jí doprovázel hraním na trubku. Při nahrávání ale dostane dýchací potíž. House by rád léčil i jeho paralyzované nohy, ale Cuddyová mu to zakáže a celý případ přebírá Foreman, jelikož pacientův ošetřující lékař Hamilton je Foremanův učitel. Foreman souhlasí s předchozí diagnózou - tj. RS (roztroušená skleróza). John podepisuje DNR (tzn. že si v případě komplikací nepřeje být resuscitován). Náhle však zkolabuje, ale nemohou ho resuscitovat. House ho i přes tento zákaz intubuje a zachrání mu tak život, avšak zároveň poruší zákon. House zažalují za ublížení na zdraví. Domnívá se, že se jedná o Vegenerovu granulomatózu. Johnům ošetřující lékař Hamilton přiletí do Princetonu, aby jej odpojil od přístrojů a on tak mohl klidně zemřít. House si však zajistí soudní příkaz. Jelikož však je později stažena žaloba, je ztracena možnost, jak House mohl zabránit odpojení. Po vypojení dýchacích přístrojů, ale John stále dýchá, což ukazuje, že se nejedná o „Vegenera“. John však chce stále zemřít, jelikož již nemůže hrát. House zjistí, že prodělal mrtvici a sraženinu na mozku mu operativně odstraní, čímž opět získá cit do ruky. Zázrakem se mu částečně vrátí i cit do nohou. Vysadí mu tak všechny léky a zjišťují, který lék zabírá. Nakonec zjistí, že má na páteři malformaci, která stlačuje nerv. Chirurgicky ji odstraní a John Henry opět začne chodit. Ke konci epizody věnuje Housovi svoji trubku.\n\n\n"}
{"id": "286845", "url": "https://cs.wikipedia.org/wiki?curid=286845", "title": "Karel z Durazza", "text": "Karel z Durazza\n\nNositeli tohoto jména byli:\n"}
{"id": "286846", "url": "https://cs.wikipedia.org/wiki?curid=286846", "title": "Lateralus", "text": "Lateralus\n\nLateralus je třetí řadové album skupiny Tool, bylo vydáno 15. května 2001. 5. října 2003 obdržel Lateralus dvojnásobnou platinovou desku.\n\nAutorem všech skladeb je skupina Tool.\n\n\n"}
{"id": "286848", "url": "https://cs.wikipedia.org/wiki?curid=286848", "title": "Cycas thouarsii", "text": "Cycas thouarsii\n\nCykas Thouarsův (\"Cycas thouarsii\") je rostlina z čeledi cykasovitých (\"Cycadaceae\") ve třídě cykasy (\"Cycadopsida\"). \"Cycas thouarsii\" je jediným příslušníkem rodu rostoucím v Africe. Je pokládán za vývojově nejstarší rostlinu rodu cykas.\n\nPojmenován je po francouzském botanikovi Louis Marie Aubert Du Petit-Thouarsovi (1758–1831).\n\nJedná se o velký cykas dorůstající až 10 m výšky. Vzhledově je velmi podobný druhu \"Cycas rumphii\".\n\nCykas Thouarsův roste na Madagaskaru a ve východní Africe. U výskytu ve východní Africe není jasné, jestli se jedná o původní rostlinu nebo druh zavlečený arabskými obchodníky.\n\nRelativně velkou rostlinu tohoto cykasu vlastní pražský skleník Fata Morgana.\n\nJedná se o chráněnou rostlinu, jejíž přežití je v přírodě ohroženo. Druh \"Cycas thouarsii\" je zapsán na seznamu CITES II, který kontroluje obchod s ohroženými druhy.\n\n \n"}
{"id": "286849", "url": "https://cs.wikipedia.org/wiki?curid=286849", "title": "Trolejbusová doprava v Olsztyně", "text": "Trolejbusová doprava v Olsztyně\n\nJedna ze sítí trolejbusové dopravy se nacházela také v severopolském městě Olsztyn.\n\nPočátek historie trolejbusů v Olzstyně se datuje k 1. září 1939, kdy do městských ulic poprvé vyjely vozy této elektrické nekolejové trakce. Tento den byla zprovozněna první linka v trase železniční stanice – \"Osiedle Mazurskie\", na které jezdilo 5 vozů. O několik dní později začaly trolejbusy jezdit i na druhé lince, která vedla z \"placu Roosevelta\" přes ulici \"Jagiellończyka\" k vojenským kasárnám. V roce 1943 nahradily trolejbusy tramvajovou linku č. 2 v úseku \"Ratusz – Jakubowo\". Kvůli válečným událostem byl trolejbusový provoz v Olsztyně ukončen 22. ledna 1945. Tratě byly po průchodu Rudé armády zničené, nicméně vozy přečkaly boje bez poškození.\n\n10. prosince 1946 byla zprovozněna první obnovená trať \"Osiedle Mazurskie – Plac Roosevelta\", která byla za dva měsíce prodloužena až k železničnímu nádraží. O rok později, v lednu 1948, byl zahájen provoz na nové trati \"Plac Roosevelta\" – Kortowo. Ta byla o něco později prodloužena z \"placu Roosevelta\" na ulici \"Jagiellońska\". Roku 1949 byla zprovozněna nákladní trať z ulice \"Lubelskie\" k městské plynárně.\n\nV 50. letech tak byly v provozu dvě trolejbusové linky o délce 10 km, které obsluhovalo kolem osmi vozů. V roce 1959 byly do Olsztyna dodány československé trolejbusy Škoda 8Tr (9 kusů).\n\nV 60. letech ale nastal všeobecný rozmach autobusové dopravy, která postupně do roku 1965 nahradila olsztynské tramvaje a do roku 1971 také místní trolejbusy. V roce 1968 byla zrušena trať \"Jagiellońska\" – Kortowo, takže v provozu zůstala jediná linka \"Osiedle Mazurskie\" – železniční nádraží. Definitivní konec nastal 31. července 1971, kdy byl i na této trati zastaven trolejbusový provoz.\n\nV 80. letech bylo plánováno vybudovat 4 trolejbusové tratě, které měly nahradit nejvytíženější autobusové linky. Tento projekt nebyl nikdy realizován. Také na počátku 21. století se uvažovalo o trolejbusech, přednost ale dostalo obnovení tramvajového provozu.\n\n"}
{"id": "286855", "url": "https://cs.wikipedia.org/wiki?curid=286855", "title": "Desmod", "text": "Desmod\n\nDesmod je slovenská rocková skupina, která původně vznikla roku 1996 jako metalová formace v Nitře. Název skupiny je inspirován latinským názvem upíra obecného (\"Desmodus rotundus\"), čímž konvenuje s jedním z oblíbených motivů metalové hudby (tento netopýr se živí sáním krve savců). \n\nZákladní sestava skupiny se úplně rozpadla. Postupnými personálními změnami se vystřídalo obsazení jednotlivých nástrojů a zároveň se změnil i jejich hudební styl od heavy metalu přes crossover, punk rock až k melodickému rocku. \n\n\n\n\n"}
{"id": "286857", "url": "https://cs.wikipedia.org/wiki?curid=286857", "title": "Mother Love Bone", "text": "Mother Love Bone\n\nMother Love Bone byla americká rocková hudební skupina ze Seattlu, hudebně aktivní mezi lety 1988–1990. Jejím frontmanem byl Andrew Wood, který zemřel na předávkování heroinem jen několik dní předtím, než vyšlo debutové album skupiny \"Apple\". Na Woodovu počest vznikla skupina Temple of the Dog a pozdější Pearl Jam.\n\nSkupina Mother Love Bone byla založena v roce 1988 bývalými členy skupiny Green River Stonem Gossardem, Jeffem Amentem, Bruce Fairweatherem, Andrewem Woodem a bubeníkem Gregem Gilmorem.\n\n\n"}
{"id": "286858", "url": "https://cs.wikipedia.org/wiki?curid=286858", "title": "Jed (Dr. House)", "text": "Jed (Dr. House)\n\nJed (anglicky: \"Poison\") je osmá epizoda z první série seriálu Dr. House.\n\nHlavní pacient Matt zkolabuje u zkoušky z matematiky. House se domnívá, že jde o drogy, ale toxikologie vyšla negativně. Vyšle Cameronovou a Foremana, aby u Matta doma našli drogy, ale jediné, co najdou, je rajčatové pyré, které jeví známky botulotoxické kontaminace. House se domnívá, že příčinou budou pravděpodobně pesticidy, které mohly být používány při pěstování rajčat. Situace se zkomplikuje, když se objeví druhý student - Chi Ling - se stejnými příznaky jako Matt, který s ním však nemá nic společného. Mattova matka však již nechce, aby byl léčen Housem a přestože již vědí, co nemoc způsobilo, chce počkat na vyjádření epidemiologického ústavu. House na ní nastraží lest, kdy ji zavolá Chase a vydává se za zaměstnance ústavu s tím, že konzultace bude možná až příští měsíc. Mattova matka nakonec svoluje k léčbě a tím zachrání svého syna. Matt a Chi Ling přišli do styku s pesticidem, který byl vylit na oblečení, které si oba koupili.\n\n\n"}
{"id": "286859", "url": "https://cs.wikipedia.org/wiki?curid=286859", "title": "Hostinský", "text": "Hostinský\n\nHostinský je pracovník v hospodě (hospodský), může se jednat o příjmení různých osob:\n\n"}
{"id": "286875", "url": "https://cs.wikipedia.org/wiki?curid=286875", "title": "Kapitán (sport)", "text": "Kapitán (sport)\n\nKapitán je v mnoha kolektivních sportech člen družstva vybraný jako jeho představitel. Význam kapitána se v různých sportech liší – někdy se jedná o výlučně čestný titul, v jiných sportech je např. kapitán jediná osoba, která smí jednat s rozhodčími apod. V některých sportech (např. v tenise) se jako \"nehrající kapitán\" označuje osoba, která se samotného sportovního klání neúčastní a zastává spíše funkci trenéra.\n\nVe fotbale je jako kapitán předem určen jeden z hráčů na hřišti. Po celou dobu utkání je označen páskou na levém rukávě. Kapitán zastupuje družstvo při komunikaci s rozhodčím a vede družstvo při nástupu na hrací plochu apod. Pokud je vystřídán, jednoho z hráčů na hřišti jmenuje svým zástupcem (a předá mu kapitánskou pásku).\n\nV ledním hokeji je jako kapitán družstva před zápasem určen jeden z hráčů, který je po celou dobu zápasu označen na dresu velkým písmenem \"C\" (z anglického '). Dále pak mohou být nejvýše dva hráči určeni jako náhradní kapitáni a označeni na dresu písmenem \"A\" (z anglického '). Kapitán (nebo některý z náhradních kapitánů, pokud kapitán není v danou chvíli na ledě) zastupuje družstvo při komunikaci s rozhodčími, je jediným hráčem oprávněným na ledě diskutovat s rozhodčím o výkladu pravidel.\n"}
{"id": "286877", "url": "https://cs.wikipedia.org/wiki?curid=286877", "title": "Věrnost (Dr. House)", "text": "Věrnost (Dr. House)\n\nVěrnost (anglicky: \"Fidelity\") je sedmá epizoda z první série seriálu Dr. House.\n\nMuž jménem Ed se vrací domu po joggingu s nejlepším přítelem a nachází v posteli nemocnou manželku Allison. Ta spí 18 hodin denně a je velmi podrážděná. House se z počátku domnívá, že se jedná o klinickou depresi. Jeho teorie se ale nepotvrdí. Poté co nejsou schopni odhalit diagnózu je poslána na vyšetření magnetickou rezonancí. Poté dostává záchvaty. House si myslí, že možná diagnóza je nádor na mozku, zatímco Wilson si myslí, že je to rakovina prsu Na vyšetření však žádný tumor není nalezen. House posílá Foremana do Allisonina zaměstnání, kde však nic nenajde. Zjišťuje však, že se zde připravuje i králičí maso, a že by se tudíž mohlo jednat o králičí chřipku. Další symptomy ukazují na africkou spavou nemoc. Obě léčby jsou však velmi riskantní. Musí tedy zjistit, zda některý z páru neměl poměr s někým jiným. To však oba zásadně popřou. House ji tedy začne léčit králičí chřipku Melarsoprolem, avšak Allison krátce poté upadne do kómatu. Tím se ukáže, že se jedná o africkou spavou nemoc a House potřebuje manželům souhlas, aby začal s léčbou. Ten manželčinu nevěru velice špatně snáší. Dokonce Cameronové říká, že si přeje, aby zemřel. Ta, jelikož zažila situaci, kdy jí umíral její manžel na rakovinu, jeho chování odsoudí. Když se Allisonin stav rapidně zhoršuje, její manžel začne brečet a prosí ji, aby neumírala. Poté co se však její stav zlepší a ona se probudí, ji opustí. House se Allison ptá, kdo byl její milenec, aby se mohl léčit. Cameronová pak za ním jde a zjišťuje se, že je to Edův nejlepší přítel.\n\n\n"}
{"id": "286880", "url": "https://cs.wikipedia.org/wiki?curid=286880", "title": "Halmstad", "text": "Halmstad\n\nHalmstad je přístavní město v jihozápadním Švédsku, ležící v ústí řeky Nissan do průlivu Kattegat. V současnosti zde žije zhruba 70 000 obyvatel. \"Halmstad\" je hlavním městem provincie Halland. Město bylo založeno roku 1307. Ve městě se nachází úspěšný fotbalový klub Halmstads BK. Narodil se zde známý zpěvák Basshunter.\n\nNa tomto místě se v minulosti odehrálo několik krvavých bitev. Podél pobřeží ve vikinské době a středověk u proti sobě bojovali dva severští králové. V těch dobách byl Halmstad největším městem na západním pobřeží. Statut města mu byl udělen již v roce 1307. Halmstad dlouhou dobu patřil pod dánskou správu. Teprve v roce 1645 se město stalo švédskou provincií.\n\nKristián IV. – Král Dánska v letech 1588–1648, zanechal na Halmstadu nesmazatelné stopy. Často pobýval v dánském regionu Halland a mj. postavil Halmstadský hrad (Halmstad Slott), bránu Norre Port a dal městu podobu, jakou má dnes, s Torg Stora (Velké náměstí) v centru. Kvůli snaze Dánska bránit hranici proti Švédům se Halmstad změnil z poklidného obchodního města na silnou pohraniční pevnost. Tato přeměna se začala v roce 1590 pod jurisdikcí Hanse van Stenwinkela a Willuma Cornelissena (oba jsou pohřbeni v kostele svatého Nikolase).\n\nV roce 1619 bylo město zničeno požárem, čehož král Kristián IV. využil na přestavbu Halmstadu na moderní renesanční město. Podél Storgatanu, mezi hradem a Norre Portem lze vidět obchodní domy, postavené po požáru.\nHalmstad ztratil svůj význam jako hraniční pevnost v roce 1645, kdy se stal švédskou provincií. V 18. století ho opustila posádka, hradby byly strženy a vodní příkop zasypán.\n\nHrad byl postaven jako rezidence pro šlechtu, krále a jeho dvůr při návštěvě Halmstadu. V porovnání s ostatními hrady, které Kristián IV. postavil, je Halmstad poměrně jednoduchý hrad. V roce 1619, kdy byl téměř dokončen, pozval Kristián IV. na hrad Gustava II. Adolfa. Hostina na zámku trvala celých sedm dní. Vzpomínkou na setkání je Astenen Kung (Královský kámen), kamenný reliéf vytvořený Edvinem Öhrströmom z radnice Torg Stora.\n\nHalland Konstmuseum (Halmstadské krajské muzeum) bylo postaveno v roce 1933, stojí u řeky Nissan a Norra Katts parku v centrálním Halmstadu. Nabízí trvalé a dočasné výstavy umění a dějin kultury, stejně jako bohatý program.\n\nMjellby Konstmuseum (Mjellbyjske muzeum umění) je domovem Halmstadské skupiny, ale organizují se zde i národní a mezinárodní výstavy historických, ale i současných prací. Surrealistická Halmstadská skupina vznikla v roce 1929 a jejích šest členů spolupracuje již více než 50 let.\n\nVe městě působí fotbalový tým Halmstads BK. Založen byl v roce 1914 a hrává švédskou nejvyšší fotbalovou soutěž.\n\n\n\n"}
{"id": "286881", "url": "https://cs.wikipedia.org/wiki?curid=286881", "title": "Pravoslavná církev v českých zemích a na Slovensku", "text": "Pravoslavná církev v českých zemích a na Slovensku\n\nPravoslavná církev v českých zemích a na Slovensku (: \"Pravoslávna cirkev v českých krajinách a na Slovensku\") je místní autokefální (samostatná a nezávislá) pravoslavná církev složená z Pravoslavné církve v českých zemích (podle sčítání lidu 2011 měla 20 533 věřících) a Pravoslavné církve na Slovensku (podle sčítání lidu 2011 49 133 věřících). Zájem o pravoslavné bohoslužby je ovšem v obou zemích vyšší, neboť se v nich mimo stálých návštěvníků vyskytuje velký počet věřících z řad turistů, dočasně pobývajících cizinců a dělníků z východní Evropy. V Česku se jejich počet odhaduje na sto tisíc.\n\nDnešní název má církev na základě sněmovního usnesení z prosince roku 1992 o změně názvu. Do té doby nesla název Pravoslavná církev v Československu, pod nímž byla od roku 1946 autonomním exarchátem Ruské pravoslavné církve, od roku 1951 pak získala od Ruské pravoslavné církve autokefalitu. V letech 1950–1968 pod ni byli začleněni i slovenští řeckokatolíci, protože řeckokatolická církev byla státem zakázána. Dne 27. srpna 1998 byla autokefalita Pravoslavné církve v českých zemích a na Slovensku potvrzena církví konstantinopolskou (cařihradským patriarchátem). Církev má dvě metropolitní rady, ale pouze jednoho metropolitu, jednotný Posvátný synod biskupů a jednotný místní sněm.\n\nMetropolitou církve je arcibiskup prešovský Rastislav, který se funkce ujal v lednu 2014. Ve funkci vystřídal metropolitu Kryštofa, který rezignoval již v dubnu 2013.\n\n\n\nVrcholným představitelem celé místní církve je metropolita, kterým může být zvolen buď arcibiskup pražský, nebo arcibiskup prešovský. Podle současné místní církevní ústavy volí metropolitu nejvyšší správní orgán místní církve, jímž je sněm skládající se ze zvolených duchovních i laiků.\n\nČeští a slovenští pravoslavní se hlásí k tradici svatých Cyrila a Metoděje a jejich následníků. Novodobé pravoslaví se začalo v českých zemích a na Slovensku vzmáhat až v 19. století v souvislosti s národním sebeuvědomováním, kdy byl podporován některými významnými českými osobnostmi tehdejší doby. Kvůli možnému spojení s panslavistickými ideály však neměla církev důvěru rakousko-uherských úřadů a také římskokatolická církev bránila vytvořit patřičné diecézní struktury. Ty částečně nahrazovaly spolky Pravoslavná beseda (založena 1903) a později Československá obec pravoslavná v Praze.\nPo zániku Rakousko-Uherska se čeští pravoslavní nejprve hojně angažovali v rámci československé církve husitské, kde však bylo nakonec pravoslavné křídlo Pavlíkovo poraženo radikálně liberálním křídlem Farského a nakonec nově vznikající církev zcela opustilo. Československá obec pravoslavná v Praze se připojila (stejně jako pravoslavná církev na Slovensku) k Srbské pravoslavné církvi (ke které fakticky náležela už dříve) a byla zřízena pražská eparchie. Jejím biskupem se stal právě Matěj Pavlík pod jménem Gorazd.\n\nJednou z prvních potíží, se kterými se mladá československá pravoslavná církev potýkala, byl nedostatek prostor pro konání bohoslužeb. S výjimkou lázeňských měst v západních Čechách, kde fungovaly pravoslavné chrámy pro lázeňské hosty z ruských zemí (Karlovy Vary, Mariánské Lázně, Františkovy Lázně), které ovšem byly v ruském vlastnictví. Jediný chrám, který v té době patřil čs. pravoslavným, byl kostel z roku 1923 v obci Chudobín u Litovle, o nějž se vedl letitý spor s církví husitskou.\n\nPři výstavbě nových pravoslavných kostelů na území tehdejšího Československa se postupovalo systematicky, vždy se stavěl pouze jeden chrám a teprve poté, co byl dokončen, začal se stavět další. Stavba každého nového chrámu byla událostí pro celou českou eparchii. Organizaci a plány výstavby měl na starosti archimandrita Andrej (Kolomacký), který byl sám architektem mnoha z nových kostelů a podílel se také na jejich výzdobě.\n\nV době druhé světové války, když v Protektorátu Čechy a Morava provedli parašutisté Jozef Gabčík a Jan Kubiš atentát na zastupujícího říšského protektora Reinharda Heydricha, poskytli zástupci pravoslavné církve úkryt sedmi parašutistům v kryptě chrámu sv. Cyrila a Metoděje v Resslově ulici v Praze.\n\nSoud se členy České pravoslavné církve se konal 3. září 1942. Biskup Gorazd, farář Václav Čikl a předseda rady starších Jan Sonnevend byli odsouzeni k trestu smrti zastřelením následujícího dne, ThDr. Vladimír Petřek byl popraven 5. září. Dne 24. října bylo zastřeleno devět členů katedrální kongregace.\n\nVýnosem říšského protektora pro Čechy a Moravu z 27. září 1942 se s okamžitou platností zavíraly všechny české pravoslavné kostely a zabavoval jejich majetek. Pravoslavní kněží byli posláni na nucené práce v Německu. Tehdejší česká pravoslavná církev byla téměř zničena.\n\nPo skončení druhé světové války přešly všechny pravoslavné komunity na území Československa, spravované metropolitou Jevlogijem, tak i české eparchie Srbské pravoslavné církve, pod jurisdikci Ruské pravoslavné církve. Sjednocení s Moskevským patriarchátem biskupa Sergije s jemu svěřenými obcemi provedl 15. října 1945 biskup Fotij, který za tím účelem přicestoval do Prahy. Nejprve vznikl autonomní exarchát (1946), kterému byla později udělena autokefalita (samostatnost, 1951). Ne všechny pravoslavné církve ji ovšem ihned uznaly, např. cařihradský patriarchát ji akceptoval a požehnal až v roce 1998. V letech 1949–1950 vznikly eparchie olomoucko-brněnská, prešovská a michalovská. Komunistický režim byl k pravoslavné církvi poměrně vstřícný, což jí přineslo okamžitý prospěch, nicméně v dlouhodobém měřítku některé těžko napravitelné škody.\n\nV roce 1950 počet československých pravoslavných prudce stoupl, když k nim komunistický režim násilně připojil řeckokatolíky a většinu nemovitého majetku jejich církve, na jejíž likvidaci se ruská pravoslavná církev ochotně podílela. Řeckokatoličtí věřící, kteří pravoslavné v Československu početně několikanásobně převyšovali, se ovšem s tímto násilným sloučením nikdy nesmířili, v roce 1968 většina z nich odešla zpět do obnovené řeckokatolické církve, další odliv přišel po sametové revoluci, kdy navíc pravoslavná církev musela řeckokatolické církvi vrátit část kostelů a budov. Neloučila se s nimi snadno a rozhořčené spory o kostely zanechaly na vztazích řeckých katolíků a pravoslavných těžké šrámy, které se v některých případech nezahojily dodnes.\n\nS rozdělením Československa byl oficiální název \"Pravoslavná církev v Československu\" změněn na současný název \"Pravoslavná církev v českých zemích a na Slovensku\".\n\nV současné době je patrný nárůst počtu věřících Pravoslavné církve v českých zemích a na Slovensku (při srovnání dat ze sčítání lidu z let 1991 a 2001 vykázala pravoslavná církev 18% růst počtu stálých obyvatel, kteří se k ní hlásí), zejména díky imigraci, přičemž počet praktikujících věřících z cizích zemí (především Rusko, Kypr, Řecko, Ukrajina, Rumunsko ad.) výrazně převyšuje počet pravoslavných z řad Čechů.\n\n\n\n"}
{"id": "286886", "url": "https://cs.wikipedia.org/wiki?curid=286886", "title": "Jeptiška (Dr. House)", "text": "Jeptiška (Dr. House)\n\nJeptiška (anglicky: \"Damned If You Do\") je pátá epizoda z první série seriálu Dr. House.\n\nSestra Augustina přijde na kliniku s oteklýma rukama. House se domnívá, že vše způsobila alergická reakce na mycí prostředek a tak jí dá antihistaminika. Po chvíli se jí ale prudce přitíží a tak ji House musí dát adrenalin, který ale způsobí zástavu srdce. Chase projevuje svůj velmi negativní vztah k náboženství. Na vyšetření CT má Augustina vidinu, v které spatří Ježíše. Zjistí se, že má vážně poškozený imunitní systém. House ji nechá zavřít do kyslíkové komory, což by mělo problémy vyřešit. Tento způsob léčby se však nelíbí Foremanovi, který to řekne Cuddyové. Ta mu následně případ odebere. S tím se však House nesmíří a vydá se do kláštera zjišťovat přesnější anamnézu. Dozví se, že Augustina nežila celý život v klášteře. Přišla tam v šesti a odešla ve dvanácti. Poté žila na ulici, brala drogy, v patnácti otěhotněla a podstoupila potrat. Sestra v klášteře Housovi uvaří bylinný čaj. House se domnívá, že na něj má alergickou reakci a následně se dozví, že v čaji jsou látky, které v kombinaci s adrenalinem způsobily zástavu srdce, tj. že on za to nemůže. Augustině, která je na sterilním pokoji, pomáhá Chase, který se přizná, že sám chodil do katolického semináře. Po chvíli dostává Augustina na sterilním pokoji alergickou reakci. Je vyšetřována na rezonanci, kde se zjistí, že v sobě má DANU (antikoncepci nepoužívanou od 80. let 20. století ve tvaru měděného kříže. Dojde jim tak, že má alergii na měď.\n\n\n"}
{"id": "286887", "url": "https://cs.wikipedia.org/wiki?curid=286887", "title": "Minerální látka", "text": "Minerální látka\n\nMinerální látkou se rozumí látka nerostného (neorganického) původu. Může to být\n\nMinerální látky (v těchto souvislostech obvykle označované jako \"minerální soli\") jsou důležitou složkou lidské výživy. Viz\n\n"}
{"id": "286889", "url": "https://cs.wikipedia.org/wiki?curid=286889", "title": "Africký pohár národů 2008 (soupisky)", "text": "Africký pohár národů 2008 (soupisky)\n\nTento článek se zabývá informacemi o sestavách týmů, které se v roce 2008 účastnily Afrického poháru národů v Ghaně. Všechny informace jsou aktuální k datu 20. ledna 2008.\n\nHlavní trenér: Claude Le Roy\n\nHlavní trenér: Robert Nouzaret\n\nHlavní trenér: Henri Michel\n\nHlavní trenér: Arie Schans\n\nHlavní trenér: Reinhard Fabisch\n\nHlavní trenér: Gérard Gili\n\nHlavní trenér: Jean-François Jodar\n\nHlavní trenér: Berti Vogts\n\nHlavní trenér: Otto Pfister\n\nHlavní trenér: Hassan Shehata\n\nHlavní trenér: Mohamed Abdallah\n\nHlavní trenér: Patrick Phiri\n\nHlavní trenér: Luís Oliveira Gonçalves\n\nHlavní trenér: Lamine N'Diaye\n\nHlavní trenér: Carlos Alberto Parreira\n\nHlavní trenér: Roger Lemerre\n"}
{"id": "286890", "url": "https://cs.wikipedia.org/wiki?curid=286890", "title": "Aeromonas punctata", "text": "Aeromonas punctata\n\nAeromonas punctata (syn. \"A. hydrophila\", \"A. iquefaciens\", \"Bacillus punctatus\", \"Pseudomonas punctata\") je gramnegativní půdní bakterie z rodu \"Aeromonas\". Tento druh obsahuje peptidázy. Používá se k výrobě fytohemagglutininu.\n"}
{"id": "286892", "url": "https://cs.wikipedia.org/wiki?curid=286892", "title": "Kate Thompsonová", "text": "Kate Thompsonová\n\nKate Thompsonová (* 1962 Halifax Yorkshire) je britská spisovatelka, autorka knih pro děti i dospělé.\n\nNarodila se v roce 1956 jako nejmladší dítě historiků a mírových aktivistů E. P. Thompsona a Dorothy Towersové.\n\nPracovala s koňmi a cestovala po Indii, než se usadila na západě Irska se svým partnerem Conorem. Společně vychovávají dvě dcery, Cliodhnii a Dearbhlii. Kate je kvalifikovanou houslistkou se zájmem o irskou tradiční hudbu.\n\n\nFikce pro dospělé\n\nDětská fikce\n\n"}
{"id": "286897", "url": "https://cs.wikipedia.org/wiki?curid=286897", "title": "Česko-uherské války", "text": "Česko-uherské války\n\nČesko-uherské války (též zvané jako \"„Druhá válka husitská“\") probíhaly v českých zemích na konci 60. let a v 70. letech 15. století.\n\nDne 23. prosince 1466 prohlásil papež Pavel II. Jiřího z Poděbrad jako kacíře za sesazeného z trůnu a vyhlásil proti kališnickým Čechám křížovou výpravu. Roku 1467 papež potvrdil za vůdce katolíků Zdeňka ze Šternberka, předáka Zelenohorské jednoty. Jemu byly na pomoc poslány houfy křižáků z okolních zemí, avšak jejich útoku vojska Jiřího z Poděbrad úspěšně čelila. V březnu roku 1468 zahájil přímý boj vykonavatel papežské klatby uherský král Matyáš Korvín. Vpadl na Moravu a postupně likvidoval pozice Jiřího z Poděbrad. V květnu se bojovalo na jihozápadní Moravě, 14. května byla útokem dobyta Třebíč. Poté Matyášova vojska oblehla hrad Špilberk v Brně a opevněný klášter Hradisko u Olomouce. Výprava Čechů proti Matyášovým vojskům skončila katastrofou, když v bitvě u Zvole byla rozprášena a její velitel Zdeněk Kostka z Postupic byl smrtelně zraněn. Po obléhání se vzdala i posádka kláštera Hradisko a v únoru 1469 po půlročním obléhání i Špilberk.\n\nV únoru roku 1469 se vydal Matyáš Korvín se silným vojskem do Čech a zaútočil na Kutnou Horu. Jeho vojsko však bylo obklíčeno českým vojskem u Vilémova na Českomoravské vrchovině. Matyáš byl přinucen k osobní schůzce s Jiřím z Poděbrad, na níž slíbil, že zanechá dalšího nepřátelství vůči českému králi a za tento slib byl propuštěn. Svůj slib však nedodržel a zbrojil proti Jiřímu dál. 3. května téhož roku byl katolickými pány zvolen v Olomouci za českého krále. V červnu však zemský sněm tuto volbu odmítl a na návrh Jiřího z Poděbrad uznal nástupnictví Vladislava Jagellonského na český trůn. Zejména na Moravě a ve Slezsku se rozhořely boje mezi příznivci obou znesvářených táborů.\n\nByly dobývány hrady protivníků, došlo k zániku mnoha vesnic. Ještě v roce 1469 poslal Jiří z Poděbrad svého syna Jindřicha na jižní Moravu, ten pronikl až na Slovensko, kde zpustošil okolí Trenčína. Počátkem roku 1470 válka pokračovala, v únoru byl dobyt Nový Hrad, který byl v držení rodu pánů z Kunštátu. V létě Jiří z Poděbrad vstoupil do Uherského Hradiště a odtud se vypravil do Slezska. Toho využil Matyáš a vpadl do východních Čech. Zde byl však zastaven vojskem královny Johany. 22. března roku 1471 Jiří z Poděbrad zemřel a v květnu téhož roku byl českým sněmem zvolen králem Vladislav Jagellonský.\n\nMatyáš, který ovládal část Čech a polovinu Moravy se nechal korunovat v Jihlavě papežským legátem za českého krále a poté se rozhořely další boje. V Čechách měla převahu jagellonská strana, ve vedlejších zemích Koruny české měl převahu Matyáš. Důležitou politickou a vojenskou složkou bylo Polsko, které pochopitelně podporovalo Vladislava Jagellonského. Poláci se pokusili podporovat povstání v Uhrách. V roce 1467 přešla na stranu Matyáše část panské šlechty, která stála dosud na straně Jiřího z Poděbrad a Vladislava Jagellonského. Válka pokračovala bez velkých bitev pouze v lokálních drobných střetech po celou první polovinu 70. let.\n\nO ukončení války a nalezení přijatelného kompromisu se jednalo mezi oběma panovníky i na zemských sněmech. 7. prosince 1478 byla na radnici v Olomouci vyhlášena smlouva o příměří, podle níž mohli oba panovníci užívat titulu „český král“. Tyto dohody byly potvrzeny Olomouckou smlouvou ze dne 21. července 1479. Vladislav vládl pouze v Čechách, Matyáš na Moravě, ve Slezsku a v Lužicích. Tento stav trval až do jeho smrti roku 1490. Podle těchto smluv se dědičným králem stal ten, který přežil toho druhého. Vladislav Jagellonský tak získal korunu pro své nástupce, za což musel Matyášovým dědicům vyplatit 400 000 dukátů.\n\n\n"}
{"id": "286898", "url": "https://cs.wikipedia.org/wiki?curid=286898", "title": "Aeromonas hydrophila", "text": "Aeromonas hydrophila\n\nAeromonas hydrophila je heterotrofní, gramnegativní bakterie, která se vyskytuje především v oblastech s teplejším podnebím. Je možné ji najít v sladké, slané, mořské, brakické, chlorované i nechlorované vodě. \"Aeromonas hydrophila\" přežívá jak v aerobním, tak i anaerobním prostředí. Živnou půdou jí může být želatina a hemoglobin. Bakterie byla izolována u lidí a u živočichů v 50. letech 20. století. Je značně rezistentní, především vůči chloru, mrazu a chladu.\n"}
{"id": "286903", "url": "https://cs.wikipedia.org/wiki?curid=286903", "title": "Greg Gilmore", "text": "Greg Gilmore\n\nGreg Gilmore (3. ledna 1962) je původem francouzský muzikant, který však působí v americkém Seattelu. Je zakladatel vydavatelství First World Music a hrál na bicí s grungeovou skupinou Mother Love Bone. Gilmore také spolupracoval s producentem Jackem Wldinem, zakladatelem skupiny Skin Yard. Dále pracoval mnoha dalších hlavně hudebních projektech, mimo jiné např. se Stevem Fiskem. Koncem devadesátých let byl členem skupiny Ventilator. Dále působil například v kapele 10 Minute Warning.\n"}
{"id": "286905", "url": "https://cs.wikipedia.org/wiki?curid=286905", "title": "Systémové volání", "text": "Systémové volání\n\nSystémové volání () je v informatice mechanismus používaný aplikacemi k volání funkcí operačního systému, který se používá u jader systému monolitického typu. Najdeme je u všech unixových systémů. Systémy Microsoft Windows mají hybridní jádro a používají meziprocesovou komunikaci prostřednictvím Windows API, kde programátor nerozlišuje mezi knihovní funkcí a využíváním služeb operačního systému.\n\nModerní procesory umožňují spouštět procesy ve vlastním adresním prostoru (v rámci tzv. user space). Aplikační program může požadovat data nebo služby nabízené operačním systémem resp. jeho jádrem, které běží v jaderném prostoru (kernel space). Příkladem může být přístup k hardwarovým zařízením (grafická, síťová nebo zvuková karta) nebo komunikace s jinými procesy.\n\nNesprávné použití systémového volání (tj. nesprávný vstup do kódu jádra) by mohlo způsobit pád nebo poškození systému. Proces proto nemůže jednoduše skočit do kódu jádra na požadovanou rutinu, nýbrž musí využít \"systémové volání\", které je tak jedinou možností, jak si proces může korektně službu jádra vyvolat.\n\nNávrh architektury mikroprocesorů u prakticky všech moderních systémů proto nabízí několik privilegovaných úrovní:\n\n\nS vývojem rozdílných operačních módů s různými privilegovanými úrovněmi tento mechanismus je potřeba k bezpečnému přenesení kontroly z nižších privilegovaných úrovní k vyšším úrovním. Méně privilegovaný kód nemůže změnit svojí privilegovanou úroveň na vyšší v libovolném bodě. Umožnění těchto změn by mohlo znamenat porušení bezpečnosti. Například by mohlo dojít ke spuštění privilegovaného kódu ve špatném pořadí.\n\nObvykle operační systém nabízí knihovnu, která zprostředkovává obyčejným programům přístup ke službám operačního systému, například glibc. Tato knihovna skrývá detaily předávání informací operačnímu systému, přepínání privilegovaného módu, provádí případné změny reprezentace dat, odstiňuje detaily operačního systému od programu a tím zvětšuje přenositelnost.\n\nKaždé systémové volání má přiřazeno unikátní číslo. Toto číslo vloží knihovní funkce do registru a provede instrukci \"TRAP\". Parametry se předávají přes zásobník, registr nebo tabulku; adresa se předává v registru nebo zásobníku.\n\n"}
{"id": "286907", "url": "https://cs.wikipedia.org/wiki?curid=286907", "title": "Altocumulus", "text": "Altocumulus\n\nAltocumulus (Ac, vyvýšená kupa) jsou menší či větší oblaky bílé až šedé barvy, popřípadě obojí. Skládají se z částeček ve tvaru vln, oblázků nebo valounů, které jsou navzájem oddělené, ale mohou i souviset. Vyskytují se uspořádané do řad, někdy i ve více vrstvách; tyto části od sebe bývají odděleny ostře ohraničenými bezoblačnými pásy.\n\nMívají vláknitý či rozplývavý vzhled, ale jejich obrysy jsou ostře ohraničeny. Zřídka mohou připomínat síť nebo včelí plást, pokud se v jejich ploše vyskytují malé okrouhlé mezery s řásnitými okraji.\n\nTvoří je drobné kapičky vody, avšak při velmi nízkých teplotách mohou vznikat ledové krystaly. Altocumuly se vytváří v oblasti středního patra (1,5 – 7 km) při okraji rozsáhlé vystupující vzduchové vrstvy. Může vzniknout z cumulu, když přestane být zásobován vlhkostí. Skládají se buď z malých, zahuštěných částí, nebo jsou celistvým, hladkým oblakem.\n\nMají vlastní stín; v posledním jmenovaném případě je tento stín markantní, avšak průsvitnost altocumulů je proměnlivá.\n\nMěsíc i Slunce pouze prosvítají; jejich kotouč je neohraničený, kolem se vytváří malý kruh.\n\nČasto lze na oblacích tohoto typu pozorovat korónu či irizaci. Pokud z oblaku vypadávají ledové krystalky, vznikají také halové jevy jako nepravé slunce či halový sloup.\n\n"}
{"id": "286913", "url": "https://cs.wikipedia.org/wiki?curid=286913", "title": "Andrew Wood", "text": "Andrew Wood\n\nAndrew Wood (8. ledna 1966 – 19. března 1990) byl zpěvák a frontman rockové skupiny Mother Love Bone a dříve Malfunkshun. Zemřel již ve věku 24 let na předávkování heroinem čtyři měsíce předtím, než vyšlo debutové album skupiny \"Apple\". Na Woodovu počest vznikla skupina Temple of the Dog.\n"}
{"id": "286916", "url": "https://cs.wikipedia.org/wiki?curid=286916", "title": "Arcibiskup prešovský", "text": "Arcibiskup prešovský\n\nJako arcibiskup prešovský může být označen:\n\n"}
{"id": "286919", "url": "https://cs.wikipedia.org/wiki?curid=286919", "title": "Touché", "text": "Touché\n\nTouché (z francouzského ; česky \"dotyk\", \"zásah\") je výraz ze sportovního šermu, jímž se označuje úspěšné zasažení protivníka. V oficiálních soutěžích registruje zásahy elektrický přístroj. \n\nVýraz se užívá též v přeneseném významu v debatách a běžné komunikaci ve smyslu „zásah do černého“, jímž mluvčí chválí dobrou reakci nebo argumentaci druhého diskutujícího.\n"}
{"id": "286920", "url": "https://cs.wikipedia.org/wiki?curid=286920", "title": "Yellowcard", "text": "Yellowcard\n\nYellowcard byla americká rocková/pop punková skupina, založená roku 1997 v Jacksonville ve státě Florida v USA. Skupina oficiálně debutovala roku 1997 albem \"Midget Tossing\", skutečnou popularitu si pak získala roku 2003, po vydaní alba \"Ocean Avenue\", pojmenovaném po singlu na tomto albu. Mezi lety 2008 až 2010 kapela přerušila činnost, poté se dala opět dohromady a na jaře roku 2011 vydala album \"When You're Through Thinking, Say Yes\". V roce 2016 ohlásila plánovaný rozpad na jaře 2017 a vydala závěrečné eponymní album \"Yellowcard\".\n\nNa území Česka koncertovali celkem čtyřikrát. 31. srpna 2011 navštívili při svém turné po Evropě poprvé Prahu, jejich druhý koncert v ČR se konal 19. srpna 2012 na OAMF Trutnov. 7. listopadu 2013 proběhlo vystoupení v klubu Roxy v Praze v rámci turné \"Ocean Avenue Acoustic\", naposledy pak v Česku vystoupili 6. června 2015 při příležitosti festivalu Rock for People v Hradci Králové.\n\nSkupina Yellowcard byla založena roku 1997 v Jacksonville na Floridě po tom, co se zakládající členové setkali na škole umění Douglase Andersona. Název jejich kapely je odvozen z fráze, kterou používali na střední škole. Kdykoliv někdo něco na párty provedl, třeba rozlil pivo, vnutili mu žlutou kartu (yellow card) dle pravidel fotbalu za to, že se dopustil párty faulu.\n\nSvé první album vydali v roce 1997. Původní kapela se skládala z Bena Dobsona u zpěvu, Toddy Claryho u kytary a zpěvu, Bena Harpera u zpěvu, Warrena Cookeho u bassy a Longineu Parsons u bubnů. Občas dopomáhá Sean Wellman se svými houslemi.\n\nBen Dobson brzy po vydání druhého alba z kapely odešel a byl nahrazen Ryanem Keyem. Ryan Key byl původně v kapele Craig's Brother. Po tomto se hudební styl kapely velice změnil, z hardcore punku na pop punk. To se dále podepsalo na jejich fanouškovské základně, což pro ně znamenalo čerstvý začátek.\nV počátcích roku 2000 kapela nahrála EP s názvem Still Standing. Brzy po vydání tohoto EP, Todd Clary odešel z kapely. Ryan Key potom zasoupil i funkci Claryho, takže hrál na kytaru a zpíval.\n\nPo tom co zaslali své EP do Lobster Records, kapela podepsala svůj první kontrakt v červnu 2000 a v listopadu začali pracovat na svém druhém plnohodnotném albu.\nSkupina v roce 2001 vydala své třetí album s názvem One for the Kids, které v roce 2002 následovalo Underdog EP. Obě tyto alba byla velmi kladně hodnocena, po vydání Underdog EP však z kapelay odešel Warren Cooke kvůli osobním důvodům.\nKapela se pokusila na basu naverbovat svého známého Petera Moselyho z Inspection 12. Než Warren Cooke odečel, stihla kapela natočit nevydaný hudební klip k písní \"Powder\". Video později bylo přidáno k rozšířené verzi příštího alba kapely, Ocean Avenue.\n\nBrzy po vydání EP Underdog se Yellowcard upsala pod Capitol Records, která se v té době sháněla po pop punkových kapelách. Yellowcard začali nahrávat své debutové album pod záštitou hudební společnosti ke konci roku 2002, to bylo dokončeno na jaře roku 2003.\nBěhem nahrávání Ocean Avenue Mosely opustil kapelu, chtěl se totiž věnovat své původní kapele Inspection 12.\n\nKapela tedy začala shánět nového basáka a našla Alexe Lewise, jehož sestra, Alieke Wijnveldt, ta se podílela na zpěvu v písní \"View From Heaven\".\nPrvně byl vydán singl \"Way Away\", který se v žebříčcích vyšplhal na 25. příčku. Díky tomu kapela zaznamenala velké ohlasy. V průběhu prvního turné se Peter Mosely rozhodl odejít z Inspection 12 a dotázal se o znovuzařazení do kapely Yellowcard.\nProtože se Mosely podílel na psaní pro Ocean Avenue a také byl se členy kapely kamarád, Lewis byl požádán o odchod a Mosely byl znovu zapsán ke kapele jako basák.\n\nKe konci roku 2003, skupina prorazila s písní \"Ocean Avenue\". Píseň měla premiéru na MTV a rychle se dostala na první místo v žebříčku. Píseň se začala vysílat i v rádiích a píseň se dostala na 37. pozici v Billboard Hot 100. Píseň \"Empty Apartment\" se objevila v televizní show One Tree Hill.\n\nNajednou byl Yellowcard všude od obálek časopisů po vystoupení na předávání cen MTV, odkud si cenu odnesli také. První píseň \"Way Away\" se objevila v soundtracku SSX 3 a Madden NFL 2004. Druhá píseň \"Breathing\" se objevila v Burnout 3: Takedown a FlatOut 2.\n\nAlba Ocean Avenue se prodalo více než milion kopií jen ve Spojených státech. Jakmile začala popularita kapely zkomírat, kapela dále přispívala písně do soundtracků. Například, \"Gifts and Curses\", zahrála ve filmu Spider-Man 2.\n13. srpna byla vydána akustická verze Ocean Avenue k oslavě 10. výročí platinového alba.\n\nPo necelých dvou letech turné, Yellowcard si na počátku roku vzalo několikaměsíční pauzu. Ryan Key a Peter Mosely se přestěhovali do New Yorku aby napsali písně pro jejich nové album. Zbytek kapely zůstal v Los Angeles. Na jaře se kapela zase dala dohromady a začala produkci.\n\nKapela původně oznámila, že album bylo očekáváno na srpen 2005, ale produkce a další zpoždění album odsunulo o několik měsíců dál. V dalších měsících se mezi členy kapely vytvořilo mnoho nešvarů. Ben Harper byl z kapely vyhozen a nakonec byl nahrazen Ryanem Mendezem z kapely Staring Back. Po odchodu z Yellowcard harper přešel do Amber Pacific jako turné kytarista. Lights and Sounds bylo vydáno v lednu 2006.\n\nNa albu bylo nahráno 20 písní, 14 z nich je na CD plus zbytek na B-side. Úvodní píseň \"Three Flights Up\" byla první instrumentální píseň od \"Interlewd\" na prvním album kapely Midget Tossing.\n\nPíseň \"Lights and Sounds\" byla vypuštěna týden před samotným albem. Píseň zahrála ve hrách Burnout Revenge a Guitar Hero: Modern Hits. V prvním týdnu od vydání se prodalo více než 90 000 kopií. Zpočátku se prodeje podobaly albu Ocean Avenue, celkově nízké prodeje potvrdily Ryanovo oznámení, že album je oproti Ocean Avenue velice ambiciózní a jiné.\nV roce 2006 byl Ryan Key na operaci hlasivek po problémech se zpíváním. Po týden byl němý a měsíc nemohl zpívat. Po zrušení několika show se poté kapela přidala na Virgin Mega Tour 2006.\n\n\n\n\n\n\n"}
{"id": "286921", "url": "https://cs.wikipedia.org/wiki?curid=286921", "title": "Řež", "text": "Řež\n\nŘež je rozsáhlá osada ležící v meandru Vltavy na jejím pravém břehu, asi 12 km severně od Prahy, ve Středočeském kraji, v okrese Praha-východ, a spadá pod obec Husinec.\n\nHusinec a Řež tvoří dohromady jediné katastrální území \"Husinec u Řeže\", vesnice Husinec leží v téměř souvislém pásmu zástavby východně od Řeže. Většina zástavby obce Husinec i její obecní úřad jsou dnes na území Řeže. V severní části obce je rozsáhlý areál společnosti ÚJV Řež, a. s. v němž najdete řadu firem a institucí např. Centrum výzkumu Řež a Ústav jaderné fyziky AV ČR, k nimž vede lávka od železniční zastávky Řež. V Řeži je pošta a kaple sv. Václava.\n\nOsada Řež je poprvé uváděna v listině krále Vratislava I. z roku 1088 pro Vyšehradskou kapitulu, jíž měl darovat mimo jiné ves \"Raseh\". V další listině, tentokrát falsu darovací listiny pro klášter sv. Jiří k roku 1227, se uvádí vedle Husince pod názvem \"Rese\". Počátkem 15. století se ves uváděla ve tvaru \"Rzezy\". V roce 1556 byl svědkem ve sporu o hranice nad rybníky Suchdolskými jakýsi Václav Knotek z Řezí. V urbáři kláštera sv. Jiří z roku 1631 je název ve formě \"Rzezj\".\n\nMístní jméno Řež bývá vysvětlováno ze slova řež, tj. řezanice, pračka, přičemž kolísalo mezi jednotným a množným číslem, jak je vidět na nejstarším dokladu (latinský přepis spojení v Řažech). Může se však jednat též o praindoevropské pojmenování místa v řece, kde je „řezána“ voda.\n\nHistorické osudy Řeže byly spjaty s Husincem. Od roku 1227 patřily klášteru sv. Jiří, v 16. století patřily ke statku Roztoky, poté na nějakou dobu zase klášteru sv. Jiří.\n\nOd roku 1850 byla Řež osadou obce Husinec v okrese Karlín, v letech 1869–1919 byl Husinec i s Řeží osadou obce Klecany, v roce 1919 se odloučily jako obec s názvem \"Husinec-Řež\".\n\nNa konci roku 2008 byly v celé obci po roku a půl shromažďování návrhů pojmenovány ulice.\nKatastrálním územím Řež je navržena severní varianta vnějšího silničního obchvatu Prahy – Pražského okruhu. O trasu této části obchvatu se v současnosti vedou vášnivé spory..\n\n"}
{"id": "286922", "url": "https://cs.wikipedia.org/wiki?curid=286922", "title": "Eusebi Güell", "text": "Eusebi Güell\n\nEusebi Güell i Bacigalupi, Conde de Güell (1846 Barcelona – 8. srpna 1918 Barcelona) byl katalánský průmyslník, politik a mecenáš.\n\nJeho rodiči byli úspěšný obchodník a průmyslník Joan Güell i Ferrer a šlechtična Francisca Bacigalupi. Eusebi Güell, který studoval právo a ekonomii v Barceloně, Francii a Anglii, pak úspěšně pokračoval v práci svého otce. Profitoval z rozvíjející se industrializace regionu začátkem 19. století, zejména v textilním průmyslu. Úspěšný byl i v podnikání s pozemky a nemovitostmi; ceny pozemků, jež v Barceloně vlastnil, se v důsledku rychlého rozrůstání města prudce zvyšovaly.\n\nByl také kultivovaným a skromným mecenášem umění a angažoval se i v sociálních projektech. Zaměstnanci jeho textilních továren, jako byla například Colònia Güell, měli dobré pracovní podmínky a četné sociální výhody.\n\nV roce 1875 byl zvolen městským radním, v roce 1878 poslancem. Za své zásluhy byl španělským králem Alfonsem XIII. povýšen do šlechtického stavu.\n\nDnes je znám především pro svůj vztah s Antoni Gaudím.\n\nS Gaudím se seznámil v souvislosti s architektovo menší prací pro pařížskou Světovou výstavu 1878. Oba dva spojilo doživotní přátelství a obchodní vztah; blízcí si byli i hlubokým náboženským cítěním. Gaudího uvedl do vyšší společnosti a zprostředkoval mu další zakázky.\n\nV roce 1884 získal pro Gaudího zakázku na stavbu oplocení včetně vstupní brány svého sídla (\"Pavellons Güell\"). O dva roky později byla zahájena stavba Paláce Güell, nového rodinného sídla v Barceloně.\n\nV roce 1898 pak pověřil Gaudího stavbou kostela v místě jeho továrny a sídla Colònia Güell v Santa Coloma de Cervelló nedaleko Barcelony. Kostel však zůstal po dlouhých přípravách a technických problémech nedokončen. Zbudována byla pouze krypta a portikus.\n\nV roce 1900 započal Gaudí s výstavbou parku Güell. Původně zamýšlel vystavět zahradní město. Projekt se ale nepodařilo dokončit, neboť se nenašel dostatek zájemců pro plánovaných 60 vil. Vystavěny byly pouze 2 domy, ve kterých bydleli samotní stavitelé parku Güell a Gaudí. Po jeho smrti odkoupilo park město a zpřístupnilo jej veřejnosti.\n\n\n"}
{"id": "286925", "url": "https://cs.wikipedia.org/wiki?curid=286925", "title": "Kimono", "text": "Kimono\n\nKimono (: 着物, doslova \"„oděv“\", \"„šat“\") je tradiční japonský oděv. Původně slovo \"kimono\" označovalo všechny typy oblečení, ale později se začalo používat pro zvláštní typ tradičního plně dlouhého roucha. Originální a přesný název by měl být wafuku (和服, doslova \"„oblečení japonského stylu“\").\n\nKimona jsou rovně střižená roucha tvaru T sahající po kotníky, s límcem a širokými, dlouhými rukávy. Kimona se váží kolem těla, vždy levou stranou přes pravou (výjimkou je pouze oblékání mrtvého při pohřbu) a upevněná širokým pásem nazývaným obi, který je obvykle vázán vzadu. Kimona se většinou nosí s tradiční obuví (především s dřeváky geta nebo sandály zóri) a „ponožkami“ s odděleným palcem – tabi.\nDnes kimono nosí především ženy, a při zvláštních příležitostech. Tradičně nosí svobodné ženy při zvláštních příležitostech kimono nazývané \"furisode\", které má rukávy až k zemi. Už jen velmi málo žen, hlavně starších, a ještě méně mužů nosí kimono jako běžné oblečení. Tradiční japonské oblečení rovněž nosí muži a ženy určitých tradičních povolání jako jsou např. šintoističtí a buddhističtí kněží, šintoistické kněžky miko a gejši a osoby věnující se tradičním uměním (čajový obřad, ikebana, kaligrafie ap). Japonci si často oblékají kimono i při zvláštních a formálních příležitostech (svatbách, pohřbech, promocích…). Zvláštní druhy kimon pak nosí ženy i muži při určitých druzích sportu, jako je např. kendó. Profesionální zápasníci sumó jsou často vídáni v kimonech, protože je u nich vyžadováno nošení tradičního japonského oblečení, kdykoliv se objeví na veřejnosti.\n\nNadšenci pro kimona mohou také v Japonsku navštěvovat lekce jak oblékat a nosit kimono. Hodiny se týkají vybírání vzorů a látek odpovídajících ročnímu období a příležitosti, sladění spodních dílů kimona a doplňků, vrstvení spodních dílů kimona podle přesného významu, výběr a vázání obi a další témata. Existují i kluby zaměřené na kulturu kimona jako \"Kimono de Ginza\".\n\nPrvní kimona byla silně ovlivněna tradičním čínským oblečením zvaným \"hanfu\" kvůli značnému kulturnímu propojení mezi Čínou a Japonskem už v 5. století n. l. Avšak samotná čínská móda přišla mezi Japonce až v 8. století, kdy se překrývání límce stalo charakteristické hlavně pro ženskou módu. Během japonského období Heian (794–1192) začalo být kimono více stylizované, přestože se přes něj pořád nosila polosukně zvaná \"mo\". Během období Muromači (1392–1573) se začalo nosit \"kosode\" – spodní prádlo dříve na úrovni kimona, ale už bez kalhot zvaných \"hakama\", to dalo za vznik upevňování kimon pomocí pásu \"obi\". Během období Edo (1603–1876) se postupně rozšiřoval trend prodlužování rukávů, hlavně mezi svobodnými ženami obi začala být širší, s různými novými styly vázání. Od té doby zůstala jak ženská tak mužská kimona v podstatě nezměněna.\n\nKimona pro muže jsou dostupná v různých velikostech, ale kimona pro ženy jsou typicky stejně velká a jsou přizpůsobována různým rozměrům těla zahýbáním a skládáním. Ideálně ušité kimono má rukávy končící u zápěstí, když jsou ruce spuštěné. Mužské kimono by mělo být o něco delší než je mužova postava a přebytečná délka se v pase zapošívá. Ženské kimona je delší asi o 20 cm než postava jeho majitelky, aby bylo možné vytvořit \"ohašori\" – sklad, který je vidět pod obi.\n\nKimona jsou vyráběna z jednoho kusu látky zvaného \"tan\". Jednotlivé kusy jsou přibližně 36 cm široké a 11,5 metru dlouhé (dostatečně pro kimono pro dospělého) a kimono se šije z celého kusu látky. Hotové kimono sestává ze čtyř hlavních pruhů látky: dva kryjí tělo a dva tvoří rukávy a další menší pruhy tvoří úzký přední díl a límec. V dřívějších dobách bylo při praní kimono obvykle rozpáráno na jednotlivé části, a poté opět ručně sešito. Díky tomu, že kusy látky zůstávají při výrobě kimona v celku, může být kimono bez problému přešito pro jiného člověka.\n\nMaximální délka rukávu je určena šíří látky. Vzdálenost od středu páteře ke konci rukávu nemůže přesáhnout délku dvounásobku šíře látky. Tradiční látky pro výrobu kimona nebyly širší než 36 cm. Proto vzdálenost od páteře k zápěstí nemohla být větší než 68 cm. Moderní materiály pro výrobu kimona jsou tkány v šíři 42 cm, aby vyhovovaly současným rozměrům Japonců. Hodně vysocí nebo silní lidé, jako zápasníci sumó, musí mít kimona šitá na míru z více kusů látky dohromady, nebo z látek utkaných na míru.\n\nTradiční kimona jsou ručně šitá a i látky jsou často ručně tkané a dekorované. Různé techniky jako barvení \"júzen\" se používají pro aplikaci zdobení a vzorů na základní látce. Opakující se vzory, které pokrývají velkou plochu kimona jsou tradičně zhotovovány technikou \"júzen\" a šablonou. Během let probíhaly různé změny v barvách, látkách, stylech i v doplňcích jako je obi.\n\nKimona a obi jsou tradičně vyráběna z hedvábí, hedvábného brokátu, hedvábného krepu (jako \"čirimen\") a saténových tkanin (jako \"rinzu\"). Moderní kimona jsou také široce dostupná v levnějších a na údržbu snazších materiálech jakou je umělé hedvábí, bavlněný satén, bavlna, polyester a jiná syntetická vlákna. Hedvábí je přesto považovanou za ideální materiál a je nutností pro formální příležitosti.\n\nPodle zvyku jsou tkané vzory a opakující se barvené vzory považovány za neformální. Formální kimono má vzor ve volném stylu malovaný po celém povrchu nebo kolem okraje. V období Heian se kimono nosilo s až 12 barevně rozdílnými vrstvami a každá barevná kombinace měla svůj název a vzorec. Dnes má kimono obvykle jeden vrchní díl a jednu spodničku. Vzor kimona může také napovídat, ve kterém ročním období by se mělo nosit. Například kimono se vzorem s motýli nebo květy třešně by se nosilo na jaře. Vzory s motivy vody jsou běžné v létě. Oblíbeným podzimním motivem je červenohnědý list japonského javoru a na zimu mohou motivy znázorňovat bambus, borovice a květy švestky.\n\nStará kimona se často různými způsoby „recyklují“: upravují se na \"haori\", \"hijoku\", nebo kimona pro děti, používají se na opravu podobných kimon, pro výrobu kabelek a podobných doplňků, na výrobu obalů, tašek a krabiček pro různý obsah – zvlášť na sladkosti pro čajové obřady. Kimono s poškozením pod úrovní pasu se také může nosit s kalhotami \"hakama\", aby se skryla poškození. V minulosti zkušení řemeslníci pracně vybírali hedvábné nitě ze starých kimon a znovu z nich tkali látku pro výrobu \"heko obi\" pro mužská kimona. Metoda používání „recyklované příze“ se nazývá \"saki-ori\".\n\nKimona mohou být velmi drahá. Cena ženského kimona může snadno přesáhnout 10 000 US$. Kompletní šaty – kimono, spodní části, obi, vázanky, tabi, obuv a doplňky, může přesáhnout 20 000 US$. Jen samotné obi může stát několik tisíc dolarů. Přesto je ale většina kimon, která vlastní nadšenci nebo umělci zabývající se tradičním uměním mnohem levnější. Zruční lidé si šijí vlastní kimona a spodní díly podle standardních vzorů nebo „recyklováním“ starých kimon. Levnější a strojově vyráběné látky mohou být náhradou za tradiční, ručně barvené hedvábí. V Japonsku jsou běžně k dostání i použitá kimona v různých cenových relacích. Má-li kupující štěstí, dá se v bazaru či na trhu se starožitnostmi sehnat poměrně kvalitní hedvábné kimono nebo brokátové obi za pouhých 2000 jenů (zhruba 300 Kč). Nová ženská obi ale většinou zůstávají nákladnou záležitostí, nezřídka bývají dražší než kimono samotné a na jejich výrobu je třeba zkušených odborníků. Mužská obi, i ta vyrobená z hedvábí, bývají většinou mnohem levnější, protože jsou užší, kratší a mnohem méně dekorativní než ta ženská.\nKimona se liší od extrémně formálních až po běžná. Úroveň formálnosti u ženských kimon je obvykle určena vzorem, látkou a barvou. Mladé ženy nosí kimono s delšími rukávy značící že jsou svobodné a jejich kimona bývají propracovanější než jednoduchá formální kimona pro starší ženy. Mužská kimona mají většinou stejný střih a jsou obvykle v tlumených barvách. Formálnost je také určována typem a barvou doplňků, látkou, počtem nebo absencí \"kamon\" (rodinné znaky) – 5 znaků značí extrémní formálnost. Hedvábí je nejvhodnějším a nejformálnějším materiálem. Kimona šitá z bavlny nebo polyesteru jsou neformální.\n\nHodně moderních Japonek se bez pomoci při oblékání kimona neobejde. Tradiční ženské kimono se skládá z dvanácti a více jednotlivých částí, které se nosí, kombinují a upevňují předepsaným způsobem a asistence licencovaného oblékače může být potřeba. Většinou se objednávají pro zvláštní příležitosti. Oblékači kimona pracují také v kadeřnických salónech a jezdí i k zákazníkům domů.\n\nVolba odpovídajícího typu kimona vyžaduje znalosti o symbolice oděvu, která odráží věk ženy, její úroveň a stupeň formálnosti dané příležitosti.\n\nNa rozdíl od ženských kimon jsou ta mužská mnohem jednodušší. Obvykle se skládají z maximálně pěti částí, nepočítáme-li obuv.\n\nRukávy mužského kimona jsou spojené s tělem, pouze několik centimetrů na konci je volných. Ženská kimona mají naopak rukávy většinou otevřené. Rukávy mužského kimona jsou kratší, aby nepřekážely při vázáni obi kolem pasu, zatímco u ženského kimona mohou dlouhé volné rukávy viset kolem obi bez toho, aby překážely.\n\nV současnosti je největší rozdíl mezi mužskými kimony druh látky. Tradiční kimono je v tmavých tlumených barvách jako je černá, tmavě modrá, zelená a hnědá. Látky jsou většinou matné. Některé materiály mají jemný vzor a kimona pro denní nošení se často šijí z texturovaných látek. Kimona pro běžné nošení mohou mít i jasnější barvy jako je světlejší fialová, zelená a modrá. Zápasníci sumo někdy nosí i kimono v docela jasných barvách jako je fuchsiová.\n\nNejformálnější mužské kimono je čistě černé s pěti \"kamon\" na hrudi, rukávech a zádech. O něco méně formální jsou kimona s třemi \"kamon\". Ta se obvykle nosí s bílými spodními díly a doplňky.\n\nTéměř každé kimono může získat na formálnosti přidáním kalhot \"hakama\" a \"haori\".\n\nV minulosti muselo být celé kimono při čištění úplně rozpáráno a potom znovu ručně sešito. Tato tradiční metoda čištění se nazývá \"arai hari\". Protože se při čištění kimona musely stehy vyndavat, bylo nutné, aby byla kimona ručně šitá. \"Arai hari\" je velmi drahý způsob čištění a je jedním z důvodů klesající obliby kimon. V současnosti už existují moderní materiály a nové způsoby čištění, které čištění usnadňují, ale i přesto se tradiční čištění stále používá a to hlavně u obzvlášť cenných kimon.\n\nNové kimono ušité zákazníkovi na míru mu bude doručeno s dlouhými stahovacími švy kolem vnějších lemů. Tyto švy se nazývají \"šicuke ito\" (zkráceně šicuke). Někdy se před uložením přešívají. Pomáhají předcházet mačkání a udržují jednotlivé vrstvy kimona přesně na sobě.\n\nJako u dalších tradičních japonských oděvů, i u kimona jsou specifické způsoby, jak ho skládat. Tyto metody skládání chrání kimono při skladování a brání jeho mačkání. Často se kimona skladují zabalená v papíru.\n\nKimono se musí občas vyvětrat, přinejmenším sezonně a nebo před a po každém nošení. Mnoho lidí si dnes svá kimona nechává čistit chemicky. Přestože je to někdy velmi nákladné, obvykle je to levnější než \"arai hari\" a pro některé typy materiálu a barvení není možné tento způsob čištění použít.\n\n"}
{"id": "286929", "url": "https://cs.wikipedia.org/wiki?curid=286929", "title": "Alan Hovhaness", "text": "Alan Hovhaness\n\nAlan Hovhaness ( \"Ալան Յովհաննէս\", 8. března 1911, Somerville u Bostonu – 21. června 2000, Seattle) byl arménsko-americký hudební skladatel. V pantheonu skladatelů 20. století se zařadil mezi nejodvážnější experimentátory na hudebním scéně. Ve známost vešel několika asociativními, přesto spíše konvenčními partiturami, byl jedním z průkopníků propojování hudby západu s východem a starobylého s moderním.\n\nNarodil se do rodiny arménského přistěhovalce z Bostonu. V mládí se mu dostalo tradičního hudebního vzdělání, které zahrnovalo velice důkladné studium kontrapunktu. Následně při setkávání s komunitami ze středního východu, Indie a Arménie, vstřebával tyto odlišné kultury, jejich hudbu a zároveň zkoumal jejich filosofie. V New Yorku v roce 1940, našel podporu na východ orientovaných průkopníků jakými byli Henry Cowell, Lou Harrison a John Cage, přesto zachovával věrnost východní hudbě. V té době prohlásil, že \"je to evropská sofistikovanost, přinutit melodii, aby se podrobila nadvládě harmonie\".\n\nV průběhu let během pobytu v Indii, Japonsku a Koreji, získal další hudební napady. Založil vlastní nahrávací společnost \"Poseidon\". Stejně jako překračoval hranice hudebních tradic Henry Cowell, byl i Hovhaness velmi činorodý (sbírka čítá přes 500 prací). Přes nesourodost jeho rozsáhlé produkce je považován za jednoho z průkopníků, který otevřel cestu východním hudebním stylům a jejich začlenění do našeho současného hudebního povědomí.\n\n"}
{"id": "286932", "url": "https://cs.wikipedia.org/wiki?curid=286932", "title": "Richard Strejka", "text": "Richard Strejka\n\nRichard Antonín Strejka (13. prosince 1908 Praha – 2. září 1990 Praha) byl český herec a konferenciér.\n\nV roce 1932 působil v kabaretu Červené eso, který hrál v Praze v sálu paláce Československé tiskové agentury (pozdější Divadlo hudby). V souboru s ním působili např. Ferenc Futurista, Jára Kohout, Josef Gruss a dirigentem jazzového orchestru zde byl E. F. Burian. Kabaret však v krátké době zanikl z finančních důvodů .\n\nPozději působil především ve filmu. Mezi jeho nejznámější filmové role patři role studentů z filmů režiséra Martina Friče \"Cesta do hlubin študákovy duše\", kde hrál postavu \"šejka\" studenta Peterky a dále film \"Škola základ života\", kde ztvárnil postavu studenta Antonína Holouse. Kromě těchto nejznámějších filmových postav vytvořil v českém filmu asi 30 dalších epizodních postav a postaviček. Jednalo se o velice zábavného a energického kabaretního herce, konferenciéra a baviče, který je, mimo jiné, také znám jako první český rozhlasový představitel Ferdy Mravence Ondřeje Sekory.\n\n\n"}
{"id": "286933", "url": "https://cs.wikipedia.org/wiki?curid=286933", "title": "Bělgorodská oblast", "text": "Bělgorodská oblast\n\nBělgorodská oblast ( [b’jelgarodskaja oblasť]; [belhorods’ka oblasť]) je federální subjekt Ruské federace. Oblast leží ve středním Rusku na hranici s Ukrajinou. Hlavním městem je Bělgorod. Na ploše 27 100 km²\nzde žije 1 513 000 obyvatel, z toho 66 % ve městech. Oblast má na ruské poměry relativně vysokou hustotu zalidnění – 55,8 osob/km².\n\nOblast je významným zemědělským územím; jsou zde také zásoby železné rudy. Prochází tudy hlavní železniční a silniční tah Moskva – Charkov – Krym.\n\nOblast sousedí s Kurskou oblastí na severu, s Voroněžskou na východě, na západě a jihu pak se Sumskou, Charkovskou a Luhanskou oblastí Ukrajiny. Povrch tvoří mírná pahorkatina (Středoruská vrchovina) se střední nadmořskou výškou okolo 200 m, nejvyšší bod má 277 m. Největšími řekami jsou Severní Doněc a do něj se vlévající Oskol v povodí Donu; do Dněpru se naopak vlévá řeka Vorskla a Psel. Je zde úrodná černozem.\n\n\nBělgorodská oblast se dělí na 21 rajónů; je zde 6 měst oblastního významu, 4 další rajónní města, 20 sídel městského typu a 1592 vesnic.\n\nodhad k 1. 1. 2007\n\n"}
{"id": "286934", "url": "https://cs.wikipedia.org/wiki?curid=286934", "title": "Messier 46", "text": "Messier 46\n\nMessier 46 (také M46 nebo NGC 2437) je otevřená hvězdokupa v souhvězdí Lodní zádě s magnitudou 6,1. Objevil ji Charles Messier 19. února 1771. \n\nM46 se nachází v severní části souhvězdí a v její blízkosti se nenachází žádné výrazné hvězdy. Za zmínku stojí pouze dvojhvězda 2 Puppis (dříve \"2 Argus Navis\"), která je 6. magnitudy. Nejvýraznějším objektem v její blízkosti tak zůstává otevřená hvězdokupa M47, která leží 1,5° západně od ní. Hvězdokupa je dobře viditelná i triedrem, pomocí kterého je možné rozeznat v ní několik jednotlivých hvězd. Pomocí dalekohledu o průměru 150 až 200 mm je možné ji zcela rozložit na jednotlivé hvězdy a je možné zahlédnout i její největší zajímavost, tedy planetární mlhovinu NGC 2438, která se na hvězdu promítá při pohledu ze Země.\n\nM46 se nachází na jižní nebeské polokouli, ale její deklinace je dostatečně nízká na to, aby byla pozorovatelná ze všech obydlených oblastí Země. Nejvhodnější období pro její pozorování na večerní obloze je od ledna do dubna.\nCharles Messier tuto hvězdokupu objevil 19. února 1771 a popsal ji takto: \"Kupa maličkých hvězd mezi hlavou Velkého psa a zadními nohami Jednorožce. Její poloha byla určena pomocí hvězdy 2 Navis (2 Puppis), která je podle Flamsteeda 6. magnitudy. Hvězdy jsou viditelné pouze dobrým dalekohledem. Hvězdokupa obsahuje slabou mlhovinu.\" Podobně jako u několika dalších Messierových objektů, i tento byl zapsán s chybnými souřadnicemi a byl tak jedním ze ztracených objektů, dokud nebyl v roce 1959 znovu objeven. Po Messierovi hvězdokupu pozorovali a popsali další astronomové, jako například admirál Smyth a Thomas William Webb.\n\nHvězdokupa je od Země vzdálená okolo 5 400 ly a její věk se odhaduje na 250 milionů let. Obsahuje okolo 500 hvězd, z nichž 150 má zdánlivou hvězdnou velikost v rozsahu 10 až 13. Úhlová velikost hvězdokupy je 27' a její skutečný průměr je 30 ly. Měřením jejího rudého posuvu bylo zjištěno, že se od Země vzdaluje rychlostí 41,4 km/s.\n\nZajímavou vlastností této hvězdokupy, jak bylo zmíněno výše, je planetární mlhovina NGC 2438, která se na hvězdokupu promítá. Vypadá, jako by ležela uvnitř hvězdokupy, ale ve skutečnosti leží poněkud blíže k Zemi než M46. Vzdálenost této mlhoviny se odhaduje na 2 900 ly a při pohledu ze Země se na hvězdokupu pouze promítá díky perspektivě.\n\n"}
{"id": "286935", "url": "https://cs.wikipedia.org/wiki?curid=286935", "title": "Messier 47", "text": "Messier 47\n\nMessier 47 (také M47 nebo NGC 2422) je otevřená hvězdokupa v souhvězdí Lodní zádě.\nObjevil ji Giovanni Battista Hodierna již před rokem 1654 a nezávisle na něm pak Charles Messier 19. února 1771. Hvězdokupa je od Země vzdálená okolo 1 600 ly a její věk se odhaduje na 78 milionů let. Obsahuje okolo 50 hvězd.\n\nM47 je jasná hvězdokupa viditelná i pouhým okem. Její úhlová velikost 30' je srovnatelná s rozměrem Měsíce v úplňku. Nejvýznamnějším objektem v okolí M47 je otevřená hvězdokupa M46, která se nachází přibližně jeden stupeň východně od M47. Dobrý triedr dokáže obě tyto hvězdokupy zcela rozložit na jednotlivé hvězdy a tím pozorovateli poskytne nádherný pohled. Půl stupně severně od M47 se nachází další trochu slabší hvězdokupa NGC 2423.\n\nM47 se nachází na jižní nebeské polokouli, ale její deklinace je dostatečně nízká na to, aby byla pozorovatelná ze všech obydlených oblastí Země. Nejvhodnější období pro její pozorování na večerní obloze je od ledna do dubna.\nHvězdokupu objevil Giovanni Battista Hodierna před rokem 1654, ale jeho záznam pozorování byl nalezen až v roce 1984. Do té doby byl její objev připisován Charlesi Messierovi, který ji nezávisle spoluobjevil v roce 1771.\n\nMessier ovšem ve svém zápisu udělal chybu, když špatně uvedl znaménko v poloze hvězdokupy, a proto byla tato hvězdokupa dlouho považována za chybějící objekt Messierova katalogu. V New General Catalogue dostala označení NGC 2478. Někteří historikové sice tvrdí, že polohu M47 vyjasnil Oswald Thomas v roce 1934, ale ten zjevně pozoroval M48. Chybně uvedené znaménko odhalil až T. F. Morris v roce 1959 a přitom určil i správnou polohu M48.\n\nJe zajímavé, že díky Messierově chybě hvězdokupu M47 pozorovala přinejmenším dvakrát i Caroline Herschel v roce 1783 a následně také William Herschel v roce 1785. Jimi pozorovaný objekt byl v New General Catalogue označen jako NGC 2422. Teprve T. F. Morris vysvětlil, že M47 a NGC 2422 jsou dvě různá označení stejného objektu. Morrisovo vysvětlení ovšem není příliš přesné, pokud se vezme v úvahu precese zemské osy.\n\nM47 se nachází ve vzdálenosti 1 600 světelných let od Země. Její stáří se odhaduje na 78 milionů let, takže je to docela mladá hvězdokupa. Její hvězdy jsou podobné Plejádám. Hvězdokupa obsahuje přibližně 50 hvězd, nejjasnější z nich je obr třídy B2 s magnitudou 5,7. Nachází se zde i dvě oranžové hvězdy třídy K s magnitudami 7,83 a 7,93, které musí být 200x jasnější než Slunce, pokud jsou opravdovými členy hvězdokupy. Průměrná hustota hvězdokupy je pouhých 0,62 hvězd na krychlový parsek, ale uprostřed hvězdokupy je hustota až 16 hvězd na krychlový parsek. Hvězdokupa se od Země vzdaluje rychlostí 9 km/s.\n\n"}
{"id": "286936", "url": "https://cs.wikipedia.org/wiki?curid=286936", "title": "Messier 48", "text": "Messier 48\n\nMessier 48 (také M48 nebo NGC 2548) je rozsáhlá otevřená hvězdokupa v souhvězdí Hydry. Objevil ji Charles Messier 19. února 1771. Hvězdokupa je od Země vzdálená okolo 1 500 světelných let a její věk se odhaduje na 300 milionů let.\n\nM48 se nachází v oblasti oblohy bez výrazných hvězd nebo jiných objektů, ale přesto je to poměrně snadný objekt k nalezení díky její velké jasnosti. Leží přibližně 14° jihovýchodně od jasné hvězdy Prokyon (α CMi) s magnitudou 0,34 a 3,5° jihozápadně od nápadné trojice hvězd, z nichž nejjasnější je C Hydrae (30 Mon). Za příznivých atmosférických podmínek je vidět pouhýma očima jako velmi slabý světlý kotouček, zatímco již malý dalekohled umožní pozorovat přibližně padesát hvězd. I pomocí triedru je možné rozeznat některé její nejjasnější hvězdy, ovšem v amatérském astronomickém dalekohledu malých rozměrů se počet viditelných hvězd znásobí až na několik desítek. Hvězdokupa je tak rozsáhlá, že se stěží vejde do zorného pole dalekohledu.\n\nM48 se nachází na jižní nebeské polokouli, ale je tak blízko nebeskému rovníku, že je pozorovatelná ze všech, i těch nejsevernějších, obydlených oblastí Země. Nejvhodnější období pro její pozorování na večerní obloze je od konce prosince do května.\nHvězdokupu objevil Charles Messier 19. února 1771, udělal ovšem chybu při výpočtu souřadnic a tuto chybnou hodnotu zapsal do svého katalogu, takže hvězdokupa byla až do roku 1959 považována za chybějící objekt. T. F. Morris však v roce 1959 tuto chybu odhalil a vysvětlil, že objekt M48 je totožný s objektem označeným jako NGC 2548. Thomas William Webb tento objekt popsal jako téměř rovnoměrnou skupinku hvězd deváté magnitudy s mnoha dalšími slabšími hvězdami.\n\nHvězdokupa se nachází přibližně ve vzdálenosti 1 500 světelných let od Země a obsahuje asi 80 hvězd do 13. magnitudy, z nichž asi 50 je viditelných i triedrem nebo malým dalekohledem. Hustý střed hvězdokupy má rozměr přes 30' a celkový průměr hvězdokupy včetně okrajových oblastí je 54', takže její skutečný průměr je asi 23 světelných let. Prameny udávající její rozměr jako 54', tedy včetně okrajových oblastí, většinou uvádí její magnitudu 5,5. Některé ovšem počítají pouze s hustým středem hvězdokupy, udávají tedy rozměr hvězdokupy pouze 30' a tomu odpovídající menší magnitudu 5,8.\n\nNejžhavější hvězda je spektrální třídy A2 s magnitudou 8,8 a zářivostí 70 svítivostí Slunce. Dále hvězdokupa hostí tři žluté obry spektrální třídy G a K. Stáří hvězdokupy se odhaduje na 300 milionů let, což je střední věk tohoto typu objektů. Při její vzdálenosti 1 500 světelných let od Země patří do stejného spirálního ramene Galaxie jako Země, tedy do ramena Orionu.\n\n"}
{"id": "286937", "url": "https://cs.wikipedia.org/wiki?curid=286937", "title": "Stella Májová", "text": "Stella Májová\n\nStella Májová, původním jménem Stella Weingärtnerová (19. července 1923 Havlíčkův Brod – 5. listopadu 2009 Falbrook) byla česká herečka, operetní a muzikálová zpěvačka. Mezi její nejznámější filmové role patří role princezny \"Zpěvanky\" z filmové pohádky \"Byl jednou jeden král…\" a role tetičky z Ameriky z filmové komedie \"Co je doma, to se počítá, pánové...\".\n\nJejí bratr Jiří Weingärtner působil jako operní pěvec v olomoucké opeře. Na divadle působila v divadelní společnosti Oldřicha Nového, od roku 1958 hrála ve Werichově Divadle ABC, připojeném v roce 1962 k Městským divadlům pražským, kde pak působila až do roku 1990 . Též několik let zpívala v nuselském hudebním divadle Na Fidlovačce. Od 90. let 20. století trvale žila až do své smrti se svojí rodinou v americkém městečku Falbrook v Kalifornii.\n\nV roce 2003 vydala autobiografickou knihu \"Kam až mě osud zavál\".\n\n\n\n"}
{"id": "286939", "url": "https://cs.wikipedia.org/wiki?curid=286939", "title": "Ben Bernanke", "text": "Ben Bernanke\n\nBen Shalom Bernanke (*  Augusta, Georgia) je americký ekonom, bývalý předseda rady guvernérů Federálního rezervního systému Spojených států. Časopis \"Time\" jej v roce 2009 vyhlásil \"osobností roku\".\n\nNarodil se v Augustě ve státě Georgie, ale dětství strávil v Dillonu v Jižní Karolíně. Jeho otec byl lékárníkem a jeho matka učitelkou na základní škole. Bernankeovi byli jednou z mála židovských rodin v Dillionu a navštěvovali místní synagogu Ohav Shalom. Bernanke se naučil hebrejsky od svého dědečka Harolda Friedmana, chazana, šocheta a učitele hebrejštiny.\n\nJe ženatý s Annou Friedmannovou. Ve volném čase píše knihy (od roku 1983 jich publikoval již sedm) a hraje na saxofon.\n\nBen Bernanke získal titul B.A. na Harvardu v roce 1975 a doktorát na MIT v roce 1979 za práci \"Long-Term Commitments, Dynamic Optimization, and the Business Cycle\". Jeho vedoucím práce byl pozdější guvernér Banky Izraele Stanley Fischer. Mezi jeho další lektory patřili i nositelé Nobelovy ceny za ekonomii Robert Solow a Peter A. Diamond.\nPoté, do roku 1985, učil na Stanfordově univerzitě, o 11 let později přešel na Princetonskou univerzitu.\nVe výzkumu se soustředil se na ekonomický původ světové hospodářské krize. Bernanke je dnes uznávaným ekonomem, který se v minulosti často vyslovoval pro větší transparentnost měnové politiky Fed.\n\nPřed postem předsedy Fedu byl jeho členem a předsedou prezidentského sněmu ekonomických poradců. Bernanke byl jmenován 24. října 2005 prezidentem George W. Bushem, čímž nahradil Alana Greenspana, který tuto funkci vykonával od roku 1987. Bernanke vstoupil v tento úřad na přelomu ledna a února 2006.\n\nNastupující prezident Barack Obama jej znovu nominoval na vedení Federálního rezervního systému dne 27. srpna 2009, poté, co kladně zhodnotil jeho fungování v této funkci na začátku ekonomické krize.\n\nBernanke v otázce úlohy trhu tíhne k myšlenkám Miltona Friedmana a obhajuje volný trh a největší míru deregulace. V roce 2005 zavedl termín \"přesycení úsporami\", kdy podle jeho názoru převis nabídky peněz ve spořicích účtech umožňuje financovat současné finanční deficity Spojených států a drží inflaci nízkou.\nStaví se odmítavě k deflaci. Jednu z jeho prvních řečí v pozici šéfa FEDu shrnul do věty: „\"Deflace: zajistěte, aby se nestala tady\"“, která byla překřtěna jako Bernankeho doktrína.\n\nVe svém projevu z roku 2002 Bernanke obhajoval expanzivní měnovou politiku za předpokladu, že americká ekonomika spadne do deflace.\n\nBernanke sklízel kritiku od kongresmana Rona Paula, který mu posledních několik let vyčítal bezuzdý tisk peněz a z toho vyplývající inflaci a „záměrnou destrukci dolaru“. V jednom z kongresových slyšeních doslova řekl, že kdyby on (jsa původním povoláním praktický lékař) svoji práci vykonával tímto způsobem, jeho pacienti by umírali. Po Bernankově potvrzené znovunominaci prezidentem Obamou o něm (a o Fedu jako takovém) napsal Paul knihu \"End the FED\". Mimo jiné o něm a o jeho moci coby šéfa Fedu řekl: „je to nejmocnější muž na světě. … ovládá nabídku peněz, kterým je dolar, což je světová rezervní měna – může vytvořit bilion dolarů v tajnosti bez jakéhokoliv dohledu Kongresu, čili – není zde žádná transparentnost, … Myslím si, že je mocnější než americký prezident. Otázkou je: využil této moci pro dobro nebo pro zlo?“\n\nNa podzim 2008, v průběhu dramatických okolností světové ekonomické krize v USA, v korespondenci se svými kolegy a ostatními státními či korporátními finančníky, skrýval svoji identitu a vydával se za jinou osobu – Edwarda Quince.\n\n"}
{"id": "286940", "url": "https://cs.wikipedia.org/wiki?curid=286940", "title": "Gauneři", "text": "Gauneři\n\nGauneři (: \"Reservoir Dogs\") je americký film a první film režiséra Quentina Tarantina. Odehrává se v Los Angeles.\n\nJoe Cabot měl geniální plán. Najme si skupinku lupičů, kterým důvěřuje a plánuje s nimi do puntíku propracovanou loupež - krycí jméno má každý z nich podle barvy. Stane se však to, s čím nikdo nepočítal. Policie na místo dorazila s předstihem a celou akci zhatila. Několik lupičů zemřelo, dalším se podařilo uprchnout. Děj filmu se prakticky celý odehrává v garáži. Pan Oranžový utrpěl při střetu těžké zranění, ujme se ho pan Bílý, který ho nechce nechat za žádnou cenu zemřít. Časem na místo dorazí pan Růžový, který se snaží celou věc rozluštit - shodnou se na tom, že je někdo z nich musel podvést, mají mezi sebou policistu.\n\nNakonec se dozvíme že policistou je skutečně pan Oranžový. Nakonec Joe Cabot dorazí a prohlásí že \"krysa\" je pan Oranžový, pan Bílý se ho zastane, a po dramatickém duelu je mrtvý Joe, a jeho syn Eddie. Pan Bílý je střelen a pan Oranžový podruhé. Jediný nezraněný je pan Růžový, který uteče s diamanty, ale je pravděpodobně zatčen či zastřelen. Pan Oranžový přizná panu Bílému, že je policista. Policie vběhne do garáže a pan Bílý střelí pana Oranžového do hlavy, vzápětí policisté zastřelí pana Bílého.\n\nPůvodně chtěl Tarantino natočit film se svými kamarády na 16mm formátu jen s 50 000 US$, ale do produkce se zapojil Harvey Keitel a dokázal zvednout částku na 1,3 milionu.\n\nVe filmu se nacházejí písně od evropských skupin jako například George Baker Selection, Blue Swede, Stealers Wheel či od amerického písničkáře Harryho Nilssona. Tarantino se později vyjádřil, že o složení originální hudby k filmu jednal s Johnem Calem, který podle jeho slov udělal skvělou práci na filmu \"Caged Heat\". Cale se však poté, co zhlédl části připravovaného snímku, vyjádřil, že kvůli již tak silným dialogům nemá význam doplňovat film hudbou.\n\n"}
{"id": "286945", "url": "https://cs.wikipedia.org/wiki?curid=286945", "title": "Apple (album, Mother Love Bone)", "text": "Apple (album, Mother Love Bone)\n\nApple je jediné dlouhohrající studiové album americké grungeové kapely Mother Love Bone. Album bylo vydáno v létě roku 1990, jen několik dní po smrti frontmana kapely Andrewa Wooda.\n\n"}
{"id": "286946", "url": "https://cs.wikipedia.org/wiki?curid=286946", "title": "Chobotnička", "text": "Chobotnička\n\nChobotnička (: \"Octopussy\") je britský film z roku 1983. Jde o třináctý oficiální film o Jamesu Bondovi, kterého v tomto filmu hraje Roger Moore. Film je adaptací povídky Iana Fleminga.\n\nJames Bond vyšetřuje vraždu agenta 009, který zemřel ve východním Berlíně. Stopy vedou k zločinci Kamalu Channovi, který má s vraždou agenta pletky. Ve vyšetřování Bondovi pomáhá žena, které se říká Chobotnička, do které se Bond později zamiluje.\n\nFilm \"Chobotnička\" je poslední bondovka, která oznámila název příští bondovky během závěrečných titulků.\n\n\nHudbu složil John Barry, text napsal Tima Rice a zpívá Rita Coolidge. Původní disk vyšel v roce 1985 od A&M Records, jenže ten obsahoval plno chyb, tak byl z prodeje stažen (nyní je to vyhledávaná a ceněná rarita).\n\n"}
{"id": "286948", "url": "https://cs.wikipedia.org/wiki?curid=286948", "title": "Shine (EP, Mother Love Bone)", "text": "Shine (EP, Mother Love Bone)\n\nShine je album americké grungeové kapely Mother Love Bone. Bylo vydáno v roce 1989, i když bylo nahráno již o rok dříve. Mnoho skladeb z alba později vyšlo na kompilaci \"Stardog Champion\" z roku 1992.\n\n"}
{"id": "286950", "url": "https://cs.wikipedia.org/wiki?curid=286950", "title": "Stardog Champion", "text": "Stardog Champion\n\nStardog Champion je kompilační album americké grungeové kapely Mother Love Bone. Bylo vydáno v roce 1992, tedy již dva roky po rozpadu kapely. Zahrnuje převážně skladby z předchozích alb \"Apple\" a \"Shine\".\n\n\nBonusové skladby:\n"}
{"id": "286951", "url": "https://cs.wikipedia.org/wiki?curid=286951", "title": "Worms", "text": "Worms\n\nWorms (keltsky: \"Borbetomagus\", ve starověku latinsky: \"Civitas Vangonium\", jidiš: \"Vermayze\") je město na jihozápadě Německa ve spolkové zemi Porýní-Falc. Jde o jedno z nejstarších německých měst a jako jediné z nich je členem organizace \"Most Ancient European Towns\". Rozloha města je asi 108,7 km² a žije zde obyvatel.\n\nJméno města je keltského původu, výraz \"Borbetomagus\" znamená přibližně \"osada na vodnatém území\". To později přešlo do latinského názvu \"Vormatia\", který se používá od 6. století. \n\nMísto pro založení tohoto města si vybrali již Keltové a to především kvůli výjimečně teplému a suchému klimatu. Různá sídla zde byla ovšem již v době předhistorické, především významné jsou hroby z doby bronzové, tzv. \"Adlerbergkultur\" (Ernst Probst, 1996). V 5. století se zde usadil germánský kmen Burgundů a v 7. století se Worms stal sídlem biskupů, jejichž význam vzrostl v době karolínské, kdy získali významný vliv u královského dvora, neboť římský král Karel Veliký si Worms zvolil za své letní sídlo a zbudoval zde falc.\n\nV letech 829-926 byl Worms sněmovním městem Východofranské říše a později jedním ze sněmovních měst Římské říše. Krypta wormské katedrály byla rodovým pohřebištěm předků císaře Konráda II. z rodu Sálských. Roku 1049 zde byl zvolen papežLev IX., pravděpodobně nejvýznamnější německý papež středověku. \n\nRoku 1096 se městem prohnalo křižácké vojsko, směřující do Svaté země, a uspořádalo pogrom na místní velkou židovskou komunitu, jejíž kamenná synagoga a rituální lázeň mikve byly budovány již od 11. století. \n\nV roce 1122 byl ve městě uzavřen slavný wormský konkordát. Na konci 12. století udělil římský císař Friedrich Barbarossa Wormsu četná městská práva, čímž se Worms stal městem říšským. Od této doby až do 16. století probíhal mocenský zápas mezi měšťanstvem a biskupem. \n\nWorms sehrál významnou roli v době německé protestantské reformace. Martin Luther zde na říšském sněmu v roce 1521 obhajoval svých 95 tezí reformace před císařem Karlem V. a kurfiřty. \n\nWorms se stal evangelickým městem. Roku 1698 bylo město vyrabováno francouzskými vojsky Ludvíka XIV. a poté již nedosáhlo svého někdejšího významu, jaký mívalo ve středověku. \n\nV letech 1792-1814 byl Worms anektován Francií a roku 1816 přičleněn k Hesensku-Darmstadtsku.\n\nNa konci druhé světové války bylo během dvou spojeneckých náletů 21. února a 18. března 1945 zničeno 85 % budov ve městě. Náletu padla za oběť podstatná část slavné katedrály, která byla znovu postavena během 50. a 60. let 20. století. Vnitřní zařízení bylo během války zčásti uchráněno, zčásti zrekonstruováno. \n\nV 90. letech 20. století byla rekonstruována také židovská čtvrť se synagogou a hřbitov.\n\nModerní Worms je městem vysokých škol a turismu, důležitý je říční přístav. Stejně jako většina ostatních měst v Porýní je Worms průmyslovým centrem, a to s tradicí především chemozpracující a metalurgickou, ve městě a okolí jsou ale i podniky dřevozpracující, strojírenské a optické. Dlouhou tradici zde má i vinařství, neboť vinohrady zde založili Římané před 2 000 lety. Místní slavná odrůda vína je Liebfrauenmilch, které bylo podle tradice vymačkáno pouze z hroznů z vinic v okruhu chrámu Milostné Panny Marie (Liebfrauenkirche), jen kam dosáhl stín věže tohoto kostela.\n\n42% obyvatel je vyznání evangelického, 31% jsou římští katolíci. V posledních volbách do městského zastupitelstva (2004) získala nejvíce křesel CDU (21) následovaná SPD (19), SPD má ovšem díky podpoře koaličních partnerů momentálně poněkud větší vliv a starostou je její člen Michael Kissel.\n\nVně při severní zdi se každoročně koná divadelní festival zobrazující scény z Písně Nibelungů, tzv.Nibelungen-Festspiele.\n\n\n\n"}
{"id": "286954", "url": "https://cs.wikipedia.org/wiki?curid=286954", "title": "Kiss Symphony: Alive IV", "text": "Kiss Symphony: Alive IV\n\nKiss Symphony: Alive IV je koncertní album od Kiss nahrané roku 2003 s melbournským symfonickým orchestrem. Skladby pro orchestr upravil David Campbell, který byl zároveň dirigentem. Jde o pátý živák od Kiss a první od Kiss Records a Sanctuary Records.\n\nVšechno nahráno v Telstra Dome v Melbourne, Austrálie, 28. února, 2003.\n\nAct One: Kiss\n\nAct Two: Kiss a Melbournský Symfonický Orchestr\n\nAct Three: Kiss a Melbournský Symfonický Orchestr\n\nAct One: Kiss\n\nAct Two: Kiss a Melbournský Symfonický Orchestr\n\nAct Three: Kiss a Melbournský Symfonický Orchestr\n\nBonus\na dále\n\n"}
{"id": "286959", "url": "https://cs.wikipedia.org/wiki?curid=286959", "title": "Mateřství (Dr. House)", "text": "Mateřství (Dr. House)\n\nMateřství (anglicky: \"Maternity\") je čtvrtá epizoda z první série seriálu Dr. House.\n\nEpizoda začíná tím, že si matka hraje s právě narozenou dcerou, která ale začne zvracet. Zavolají porodníka, aby se na ní podíval. Ten dceři zjistí teplotu a po chvíli má i záchvat. House se to dozví, když kouká u porodníků na pokoji na televizi. Začne zkoumat i ostatní novorozence a najde podobné případy. Z toho vydedukuje, že se v nemocnici nachází infekce. Cuddyová to však odmítá. Dětem začínají selhávat ledviny. Celkem je šest nemocných, ale tým se nemůže shodnout na léčbě. House se proto rozhodne léčit každé dítě jiným postupem. Hodí si mincí a rozhodne co komu nasadit. Cuddyová nechává prohledat celou nemocnici, ale nic se nenajde. Mezitím jednomu dítěti selhává srdce. House proto ví, která léčba byla špatná a zbývající děti už léčí správným lékem. Provede pitvu zemřelého a zjistí, že dítě mělo virem poškozené srdce. Podle protilátek v těle matky zjistí, že se jedná o echovirus 11. Léčba zabírá a ostatní děti se uzdravují. Stále se však neví, kdo děti nakazil. Ke konci epizody však House zjistí, že původcem nákazy byla stará zaměstnankyně nemocnice, která dětem roznášela plyšové medvídky.\n\n"}
{"id": "286960", "url": "https://cs.wikipedia.org/wiki?curid=286960", "title": "Thomas Stafford", "text": "Thomas Stafford\n\nThomas Patten Stafford (* 17. září 1930 Weatherford, Oklahoma, USA) je bývalý americký vojenský letec a astronaut, zapojený v programech Gemini a Apollo.\n\nPo skončení základní školy se rozhodl jít na námořní vojenskou akademii (United States Naval Academy) a stal se námořním letcem. Po čase se objevil na škole zkušebních pilotů na základně Edwards v Kalifornii. Patřil mezi letecká esa, nalétal přes 6200 hodin. Školu absolvoval s výtečným prospěchem a ihned v ní zůstal jako učitel. Napsal pro budoucí letce dvě učebnice mladých pilotů. V roce 1962 byl přijat do druhé skupiny amerických astronautů a o tři roky později se vydal poprvé na oběžnou dráhu Země.\n\nPrvní let na Gemini 6A absolvoval s Walterem Schirrou. Startovali z mysu Canaveral. Byl to jednodenní let se startovními problémy po orbitě kolem Země, letěli souběžně s Gemini 7, ke které se přiblížili na dva metry. Stafford zde měl funkci druhého pilota. Přistáli v kabině s pomocí padáku na hladině Tichého oceánu.\n\nZa půl roku letěl už jako velitel ze stejného kosmodromu znovu s Gemini 9, tentokrát s kosmonautem E. Cernanem. Na oběžné dráze Země se několikrát setkali s cílovou raketou Atlas ATDA, spojit se pro technickou závadu nemohli, i tak však úkol přípravy na případnou havarijní situaci plánovaného projektu Apollo splnili a po 3 dnech přistáli na padácích v Atlantiku.\n\nPotřetí vyletěl opět jako velitel lodě o tři roky později na Apollu 10. Byl to osmidenní let na oběžnou dráhu Měsíce. Trojčlenná posádka ve složení Thomas Stafford, John Young a Eugene Cernan vykonala 31 obletů Měsíce a vyzkoušela všechny fáze budoucího přistání, přiblížila se k povrchu na 13 km, pak se vrátili k Zemi a přistáli na hladině Tichého oceánu.\n\nČtvrtý, poslední let: Odstartoval už jako brigádní generál 15. července 1975 v kosmické lodi, která zůstala nevyužitá z programu letů na Měsíc Apollo. Startoval s funkcí velitele lodě z mysu Canaveral společně s kosmonauty Brandem a Slaytonem. Tentokrát se jednalo o program EPAS, tedy mezinárodní let Sojuz-Apollo sovětské a americké posádky. Po dvou dnech se loď Apollo 18 připojila k lodi Sojuz 19 s kosmonauty Leonovem a Kubasovem. Trojice amerických kosmonautů přistála po 9 dnech letu na hladině Tichého oceánu.\n\n\nPo svém čtvrtém letu v roce 1975 z NASA odešel. Byl zprvu velitelem zkušebního střediska vojenského letectva na Edwardsově základně, odtud odešel do štábu letectva ve Washingtonu. Do důchodu odešel v hodnosti generálporučíka roku 1979.\n\nStafford patřil mezi velké příznivce spolupráce kosmonautů USA a SSSR, mezi ruskými kolegy měl mnoho přátel a také do SSSR často jezdil. Mluvil ohlahomskou angličtinou, ani žena mu prý často nerozuměla a kamarád kosmonaut Cernan mu dal přezdívku Drmola. V roce 1996 byl členem správní rady holdingu Daventree Ltd, který se propojil s Koženého Harvardskými fondy, aby je společně vytunelovali. V roce 1997 byl zapsán v Ohiu do National Aviation Hall of Fame (Národní letecká síň slávy).\n\n"}
{"id": "286962", "url": "https://cs.wikipedia.org/wiki?curid=286962", "title": "Horní Normandie", "text": "Horní Normandie\n\nHorní Normandie ( ) byl jeden z 27 regionů Francie, ze kterých sestávala francouzská republika v období do roku 2015. Skládal se ze dvou departmentů (Eure a Seine-Maritime). Jeho hlavním městem byl Rouen. 1. ledna 2016 byl region Horní Normandie sloučen se sousední Dolní Normandií a společně tak vytvořily nový region Normandie.\n\n"}
{"id": "286965", "url": "https://cs.wikipedia.org/wiki?curid=286965", "title": "Synové Horovi", "text": "Synové Horovi\n\nSynové Horovi je původní egyptské označení skupiny čtyř převážně pohřebních staroegyptských bohů pokládaných za syny boha Hora v jeho podobě Haruera, Harsemsua nebo Hora z Chemu; podle nejasných náznaků jejich matkou měla být bohyně Eset. Jsou jimi:\n\nV Textech pyramid jsou zmiňováni jako \"„přátelé krále“\" a zemřelému panovníkovi pomáhají v jeho výstupu na nebesa. Později jsou zmiňováni jako ochránci zemřelých, zejména před hladem a žízní. Účastní se pohřbu a ochraňují plíce, játra, žaludek a střeva, tedy jednotlivé vnitřní orgány vyjímané z těla zemřelého při mumifikaci. Proto jsou od konce 18. dynastie často zobrazováni na kanopách, v nichž bývaly orgány uloženy.\n\nSynové Horovi vystupují v lidské podobě, v pozdější době mohou být s výjimkou Imseta zobrazováni i se zvířecimi hlavami: Duamutef šakalí, Hapi opičí a Kebehsenuf s hlavou sokola. V Knihách mrtvých mají podobu malých mumifikovaných postaviček stojících při podsvětním soudu v blízkosti Usira. V hrobce připisované panovníkovi Ajemu jsou neobvykle zachyceni jako čtyři zcela lidské mumifikované královské postavy sedící ve dvojicích po straních obětního stolu, přičemž Duamutef a Kebehsenuf mají na hlavách hornoegyptskou bílou korunu, zatímco Imset a Hapi nesou červenou korunu Dolního Egypta.\n\nSynové Horovi byli zároveň i představiteli větrů vanoucích ze čtyř světových stran, případně světových stran samotných: Duamutef východní, Hapi severní, Kabehsenuf západní a Imset jižní.\n\n"}
{"id": "286967", "url": "https://cs.wikipedia.org/wiki?curid=286967", "title": "Vasiľ Hopko", "text": "Vasiľ Hopko\n\nBlahoslavený Vasiľ Hopko (21. dubna 1904, Hrabské, okres Bardejov – 23. července 1976, Prešov) byl slovenský řeckokatolický duchovní, pomocný biskup prešovské eparchie (1947–1976).\n\nPo násilné likvidaci řeckokatolické církve komunistickým režimem byl nejprve internován a posléze odsouzen ve vykonstruovaném procesu k 15 letům vězení, peněžitému trestu 20 000,- Kčs, ztrátě občanských práv na 10 let a propadnutí majetku. Původně měl být souzen v procesu Buzalka a spol. společně s biskupy Buzalkou, Gojdičem a Vojtaššákem, ale byl brutálním mučením natolik poznamenán, že nemohl být zařazen do veřejného procesu, takže byl souzen samostatně a tajně. Prošel nejkrutějšími komunistickými věznicemi (mimo jiné Mírovem a Leopoldovem). V průběhu věznění mu bylo nabídnuto (stejně jako biskupu Gojdičovi) propuštění a post patriarchy pravoslavné církve v Československu, pokud přestoupí k pravoslaví a stvrdí jeho spojení s řeckokatolickou církví, nicméně toto on odmítl.\nV roce 1964 byl propuštěn a další 4 roky internován v charitním domově v tehdy zrušeném klášteře v Oseku. V roce 1968 se ujal znovu povinností pomocného biskupa prešovské eparchie, ale vězením zničené zdraví a později i opět zesílená perzekuce ze strany komunistického režimu značně omezovaly jeho činnost. Jeho žádost o rehabilitaci byla za normalizace odmítnuta. Zemřel 23. července 1976 v Prešově a byl pochován v kryptě Katedrálního chrámu sv. Jana Křtitele tamtéž. V neděli 14. září 2003 jej papež Jan Pavel II. vyhlásil za blahoslaveného.\n\n"}
{"id": "286969", "url": "https://cs.wikipedia.org/wiki?curid=286969", "title": "Pilotní díl (Dr. House)", "text": "Pilotní díl (Dr. House)\n\nPilotní díl (anglicky: \"Pilot\") je první epizoda z první série seriálu Dr. House.\n\nKrátce po začátku epizody začne být učitelka v mateřské školce Rebecca Adler (Robin Tunney) dysfatická (tj. není schopná mluvit) a krátce poté zkolabuje a upadne na podlahu. Wilson (Robert Sean Leonard) přiměje House (Hugh Laurie), aby ji léčil. House ho však odmítne s tím, že případ je nuda. Wilson proto zalže a tvrdí, že žena je jeho sestřenice, poté House souhlasí. Po prvotním vyšetření naleznou lézi na mozku. Při poradě s týmem poprvé sděluje svoji představu, že všichni lžou. Když jde domů a čeká na výtah, potká ho jeho nadřízená, ředitelka nemocnice Cuddyová (Lisa Edelstein), která se ho snaží přimět, aby plnil své povinnosti a sloužil na ambulanci. On však tvrdí, že ho vyhodit nemůže a pak odejde. Později, když chce House nechat Rebeccu vyšetřit na magnetické rezonanci, dozví se, že mu bylo Cuddyovou odejmuto oprávnění. Ta ho obviní z toho, že riskuje pacientčin život. Výměnou za přidělení oprávnění nyní House musí sloužit na ambulanci.\n\nBěhem magnetické rezonance se Rebecce sevře hrdlo, následkem alergické reakce na gadolinium (kontrastní látku, která se rozptýlí v mozku a působí kontrastně na MRI), a tak ji musí Chase (Jesse Spencer) a Cameronová (Jennifer Morrison), dva členové Housova týmu, provést tracheotomii. Na ambulanci přijde muž, který si stěžuje na bolesti v zádech. House mu na základě jeho oranžové barvy, kterou podle něj způsobilo příliš mnoho karotky a vitamíny, sdělí, že je mu žena nevěrná, a že by se měl rozvést. Dalším pacientem na ambulanci je desetiletý chlapec, kterému matka dovolila užívat inhalátor na astma jen někdy, namísto denního používání. Zdůvodnila to tím, že se bojí, aby chlapec používal tak často silné léky. House ji velmi sarkasticky vysvětlí co je to astma. Během své krátké přednášky o astmatu se dostane ke steroidům a to ho přivede na myšlenku, že má Rebecca cerebrální vaskulitidu, a bez jakýchkoliv důkazů pro své tvrzení ji začne léčit steroidy. Cuddyová protestuje, ale Rebeccy stav se zlepšuje. Následně se však zase zhorší. Rebecca přestane vidět a dostane záchvat, při kterém se jí zastavilo srdce. Týmu dochází, že to co způsobuje nemoc je v jejím mozku.\n\nNa Housovu žádost se třetí z jeho týmu, Foreman (Omar Epps) s Cameronovou vloupá do Rebečina domu, aby nalezli něco co může způsobovat jeden z jejích symptomů - dysfázii. V její kuchyni naleznou otevřené balení krájené šunky (která není košer), což vede Foremana k závěru, že Wilson lhal Housovi o Rebecce, protože Wilson je Žid a Rebecca není. House se rozzlobí. Ne však na Wilsona, ale na Foremana, že mu nedošlo, že ve vepřovém se může nacházet tasemnice. Ta se dostane do jejího zažívacího ústrojí a vajíčka tasemnice se tak mohou dostat do krevního oběhu a tím i do mozku. Tam se může projevit jako neurocysticerkóza (tj. larvy \"T. solium\" v mozku). Přestože již House ví jak ji vyléčit, Rebecca nechce žádnou další léčbu a žádné další experimenty. Chce jít domů a tam zemřít. House se ji však snaží přesvědčit. Rebecca se ho ptá, jak přišel ke zranění nohy a House jí to vysvětluje. Rebecca chce zemřít důstojně a House ji vysvětluje, že důstojná smrt neexistuje. Stejně ji ale nepřesvědčí.\n\nChase však napadne, jak Rebecce dát důkaz. Použijí rentgen a zrentgenují jí nohu, kde v jejím stehně naleznou larvu tasemnice. Tím ji přesvědčí, aby se léčila a brala tabletky, čímž se úplně vyléčí.\n\nHouse si v lékárně vyzvedne bez předpisu Vicodin, který je ale na předpis. V ostatních epizodách však již tato chyba není. V třetí sérii se House málem dostane kvůli užívání Vicodinu a falšování předpisů do vězení.\n\n\n\n"}
{"id": "286974", "url": "https://cs.wikipedia.org/wiki?curid=286974", "title": "Otázka rodičovství (Dr. House)", "text": "Otázka rodičovství (Dr. House)\n\nOtázka rodičovství (anglicky: \"Paternity\") je druhá epizoda z první série seriálu Dr. House.\n\nDan hraje lakros. Při zápasu má mžitky před očima, a poté do něj narazí hráč, ale Dan se už nezvedne. Cameronová ví, že by chlapce nepřijal, a tak zfalšuje Housův podpis. Chlapec si stěžuje na noční děsy. Podle House to může být příčinou buď prožité trauma nebo pohlavní zneužívání. Chlapce chce odmítnout, ale všimne si, že má myoklonické záškuby i když je vzhůru a není unavený. V jednom z nočních děsů se chlapci zdá, že mu chce House ustřihnout palec u nohy. Testují mozkomíšní mok. Tým se domnívá, že má Dan roztroušenou sklerózu, ten však v noci zmizí a najdou ho na střeše nemocnice. On si však myslí, že je uprostřed hřiště a málem spadne. Naštěstí ho Chase zachrání. To Housovi nesedí na RS, a tak ho začnou léčit na neurosyfilis podáváním penicilinu. Léčba však nezabírá. House se domnívá, že Dan není synem svých rodičů, a tak provede test DNA z kelímků od kávy, ze kterých pili Danovi rodiče. Z testu vyplyne, že nejsou jeho rodiče. Od Danovy adoptivní matky se dozvídá, že Danova biologická matka nebyla očkována, a tak v prvních šesti měsících, kdy dítě chrání imunitní systém matky, nebyl chráněn a dostal spalničky. Virus spalniček pak zmutoval.\n\n"}
{"id": "286978", "url": "https://cs.wikipedia.org/wiki?curid=286978", "title": "Franciszek Piper", "text": "Franciszek Piper\n\nFranciszek Piper (* 1941 Varšava) je polský historik, spjatý zejména s tematikou holocaustu a koncentračního tábora Auschwitz - Birkenau.\n\nV roce 1959 dokončil gymnázium Stefana Żeromského v Bílsku-Bělé a zahájil studium historie na Jagellonské univerzitě v Krakově. V roce 1964 získal magisterský titul a doktorát obhájil v roce 1979 za práci \"Zatrudnienie więźniów KL Auschwitz. Organizacja pracy i metody eksploatacji siły roboczej\", pojednávající o využívání vězeňské pracovní síly v Auschwitz - Birkenau.\n\nV roce 1965 začal pracovat jako asistent historicko-výzkumného oddělení Státního muzea Auschwitz-Birkenau. Od 90. let byl jeho vedoucím. V této funkci setrval až do září roku 2008, kdy odešel do důchodu.\n\nOd roku 1980 se začal zabývat problematikou vyvražďování vězňů v KL Auschwitz. Výsledky svého výzkumu publikoval nejprve ve zkrácené verzi v Izraeli v roce 1991 a později již celé v knize \"Ilu ludzi zginęło w KL Auschwitz. Liczba ofiar w świetle źródeł i badań 1945 - 1990\" (Kolik lidí zemřelo v KL Auschwitz. Počet obětí ve světle pramenů a výzkumů z let 1945-1990).\n\n\nKromě těchto prací často publikuje v různých časopisech.\n\n\n"}
{"id": "286982", "url": "https://cs.wikipedia.org/wiki?curid=286982", "title": "Realgar", "text": "Realgar\n\nRealgar (Wallerius, 1747), chemický vzorec AsS, je jednoklonný minerál. Název pochází z arabských slov رهج الغار (rahj al gár) - rudní prach.\n\nVzniká nejčastěji rozkladem ostatních sulfidů, především arsenopyritu. Tvoří povlaky na hydrotermálních žilách a na ložiskách, jež jsou vázány na horké prameny (např. poblíž sopečných sopouchů).\n\nVytváří prizmatické krystaly, které jsou často rýhované rovnoběžně s [001], častěji masivní, hrubě až jemně zrnité agregáty nebo tvoří povlaky. Dvojčatí podle {100}.\n\n\n\n\nVšechny sloučeniny arzenu jsou jedovaté, přesto se dříve využívaly např. ve sklářství, medicíně nebo kožedělnictví. V současnosti se využívají především pro výrobu pesticidů.\n\nŘídce se vyskytující minerál.\n\n\n"}
{"id": "286983", "url": "https://cs.wikipedia.org/wiki?curid=286983", "title": "Pánini", "text": "Pánini\n\nPánini ( \"Pāṇini\") je jméno starověkého indického jazykovědce odvozené od sanskrtského výrazu \"pani\", což znamená \"potomek pániů\".\n\nJe znám svým spisem \"Vjákarana\" (mluvnice), který obsahuje 3959 gramatických a fonetických pravidel sanskrtu. Tento originální spis komentoval později Mahariši Pataňdžali ve spise \"Mahábhášja\". Vjákarana patří mezi odvětví védské literatury, \"védángy\" (doslova údy véd), zahrnující všechny disciplíny umožňující studium véd: šikšá (fonetika), kalpa (obřad), vjákarana (mluvnice), nirukta (etymologie a lexikologie), čhanda (védská metrika) a džjótišá (astronomie a astrologie). Toto souhrnné dílo v Indii ukončilo období védského sanskrtu a zahájilo období klasického sanskrtu, kdežto v moderní době slouží jako podklad pro lingvistiku.\n\nO životě Pániniho se nic určitého neví, dokonce i o století, ve kterém žil, se názory jazykovědců rozcházejí. Nejpravděpodobnější doba Pániniho života je 4. stol. př. n. l., ale podle jiných názorů to mohlo být i dříve, 5. stol. př. n. l. nebo dokonce i 6. stol. př. n. l. Podle legend se narodil ve městě \"Šatula\" na pobřeží řeky \"Indus\" v provincii \"Gandharva\" - tato provincie se nyní jmenuje \"Attock\" v nynější pákistánské provincii Paňdžáb a leží mezi městy Rávalpindí a Péšávar. Jisté je, že Pánini žil na konci védského období, protože vytvořil speciální pravidla, podle nichž bylo možné rozluštit archaický védský sanskrt, který se stával nečitelným, ale byl ještě srozumitelným dialektem.\n\nAštádhjájí, v dévanágarí अष्टाध्यायी, neboli Osmero pojednání, je Pániniho hlavní spis založený na gramatickém rozboru slov ve slovnících \"Dhátupatha\" a \"Ganapatha\". Je to velice systematický morfematický a fonematický výklad sanskrtských slovních kořenů. Jeho výklad je tak dokonalý, že jazykovědci teprve o dva tisíce let později pochopili celý jeho dosah. Jeho dílo beze zbytku popisuje sanskrtskou lingvistickou morfologii.\n\nAštádhjájí se skládá z 3959 súter (aforismů), jinak také pravidel rozdělených do osmi pojednání, která jsou dále rozdělena do čtyř oddílů (\"padani\").\n\nPániniho Aštádhjájí rozebírají text ve spisu Šiva sútry a zároveň ve slovnících sanskrtských slovních kořenů Dhátupatha a Ganapatha.\n\n\n\n"}
{"id": "286984", "url": "https://cs.wikipedia.org/wiki?curid=286984", "title": "Přelouč", "text": "Přelouč\n\nPřelouč (německy:\"Prelauc\", též \"Pritzland, Pschelautsch\") se nachází asi 13 kilometrů západně od krajského města Pardubice. Město s jádrem na levém břehu řeky Labe se skládá z osmi místních částí – Přelouč, Klenovka, Lhota, Lohenice, Mělice, Škudly, Štěpánov a Tupesy. Žije zde  obyvatel.\n\nPřelouč je jedním z nejstarších historicky doložených míst regionu. Ve svém znaku má černý rošt ve zlatém poli, který je atributem sv. Vavřince, patrona opatovického kláštera, kterému byla v roce 1086 králem Vratislavem I. věnována. K tomuto roku se vztahuje i první písemná zmínka o osadě s chmelnicí. Od té doby se význam Přelouče výrazně měnil. Dne 8. září roku 1261 byla původní osada povýšena Přemyslem Otakarem II. na město a bylo jí uděleno magdeburské soudní právo. Správa náležela zvláštní rychtě. Mezi jejími držiteli byl například i Jiří z Poděbrad. Ještě ve 13. století se město stalo významným strategickým tranzitním místem při labském brodu na spojnici Hradce Králové a Kutné Hory. Roku 1421 byla Přelouč údajně dobyta a zničena katolickým vojskem Jana Městeckého z Opočna.\n\nRoku 1518 připojil Přelouč Vilém z Pernštejna k panství Pardubice. V druhé polovině 16. století dostala renesanční podobu a roku 1580 se stala královským komorním městem, když tato privilegia potvrdil Rudolf II.. Zároveň byl městu udělen městský znak s roštem sv. Vavřince. Za dob třicetileté války byla ale znovu poničena a rozkvět městu přinesla až stavba železnice a císařské silnice v 1. pol. 19. století. Díky těmto stavbám se Přelouč stala po Pardubicích druhým hospodářsky nejvýznamnějším městem regionu. V letech 1949 až 1960 byla městem okresním. V celém městě je v současnosti registrováno celkem 3563 domů a bytů a žije zde 9193 obyvatel.\n\nPrvní písemná zmínka o Přelouči, kladená do sklonku 11. století je nejstarším pramenným dokladem o její existenci. Jedná se o zakládací listinu benediktinského kláštera v Opatovicích nad Labem, v níž je jako součást panovnické donace nově založené církevní instituce jmenována i osada Přelúčie. Dochovaná listina, jejímž vydavatelem měl být král Vratislav, je sice padělkem, vyrobeným asi až v polovině 12. století, nicméně její obsah lze do značné míry považovat za autentický.\n\nPodle latinského textu listiny získal klášter \"„… Priluche villam cum hospitibus et omulum et quosque campi ipsius ville protendetur, villam Mocossin cum hospitibus, villam quosque inter Mocossin et Priluche Opatouici dictam…“,\" tedy Přelouč, Mokošín a ves Opatovice, ležící tehdy mezi Mokošínem a Přeloučí. Středověká latina neměla zvláštní znaky pro rozlišení tehdejší staročeské výslovnosti, a tudíž se lze domnívat, že zapsaný tvar „Priluche“ se tehdy četl [prilučje], tedy osada, ležící „při lukách“, resp. „před lukami“.\n\nDalší písemný doklad o Přelouči pochází až z doby o půldruhého století mladší. V listině z roku 1229 český král Přemysl Otakar I. potvrdil opatovickému klášteru držbu Přelouče. Text listiny je v případě Přelouče formulován, jako by šlo o darování vsi \"Přelúčie\" do majetku kláštera: \"„… Przelluccssie cum appendiis suis…“\".\n\nNa základě rozboru fonetického vývoje předložky „pře-“ se dává přednost vysvětlení vzniku jména jako místa, ležícího \"před\" loukou či lukami. Nejvýznamnějším argumentem pro tuto variantu je tvar jména Přelouče v zakládající listině města z roku 1261, a to jako \"„Predlutzs“\".\n\nÚvaha o vzniku jména Přelouče podle toho, že se k ní chodilo „přes louky“, nemá jazykové ani pramenné opodstatnění.\n\nAž do 18. století se jméno města užívalo výhradně ve středním rodu, tj. „to Přeloučí“. Ženský rod „ta Přelouč“ převládl až v průběhu 19. století.\n\nOd konce 13. století bylo budováno městské opevnění. Mělo dvě hlavní brány, Horskou na západě (též Pražskou) a na východě Pardubickou a dvě fortny, na severní straně Semínská, na jižní Benešovická. Obě brány byly zbourány po požáru v roce 1809.\n\nPrvní radnice je doložena z roku 1562, zbořena byla roku 1852. Nová radnice s chlapeckou a dívčí školou v novorenesančním stylu byla vystavěna v roce 1882. Ve stejném stavebním slohu byla v letech 1899–1901 vybudována Občanská záložna, kostel evangelického sboru 1905 a Divišova vila, vše dle plánů architekta Rudolfa Kříženeckého. Vila sloužila pro účely městského muzea, pak jako pečovatelský dům Církve českobratrské evandelické, nyní je zprivatizována a upravena.\n\nŘímskokatolický kostel svatého Jakuba Většího, původně románský, barokně přestavěn v roce 1646 po požáru v roce 1621, barokní varhany pocházejí z roku 1692. Hřbitovní kaple Navštívení Panny Marie byla postavena v letech 1682–84 v souvislosti s pověstí o zázračné moci mariánského obrazu. Sloup sv. Jana Nepomuckého pochází z roku 1704.\n\nNovorománská synagoga z roku 1861 byla roku 1937 pronajata Církvi československé, v letech 1949–1952 zmodernizována na sbor Tůmy Přeloučského.\n\nNa počátku 16. století vybudoval Štěpán Anděl z Ronovce vodovod, rozvádějící vodu z labského mlýna do dvou pivovarů a kašny na náměstí. Zároveň nechal postavit most přes řeku Labe.\n\nRoku 1923 byla zřízena čokoládovna Ego, zrušena v roce 1957, kdy budovy převzala Tesla Přelouč. Tato továrna, původně firma Radiozávody Přelouč – J.V.Myslík-Hyršovský a spol., později Radio Zenit Přelouč, byla v letech 1928–45 ve vlastnictví firmy Siemens-Halske a od roku 1948 se jmenovala Tesla Přelouč. Podnik zrušen v roce 1992.\n\nV letech 1922–3 vznikla filiálka Chlumeckých strojíren, kterou roku 1928 koupila vojenská správa a zřídila zde opravárenský závod.\n\nV roce 1845 byla Přelouč napojena na železniční trať z Olomouce do Prahy, v roce 1882 vystavěna odbočka do Vápenného Podola.\n\nNa budově malé vodní elektrárny byla v r. 2009 zprovozněna fotovoltaická elektrárna s instalovaným výkonem 21 kW.\n\n\n\n\n"}
{"id": "286990", "url": "https://cs.wikipedia.org/wiki?curid=286990", "title": "Occamova břitva (Dr. House)", "text": "Occamova břitva (Dr. House)\n\nOccamova břitva (anglicky: \"Occam's Razor\") je třetí epizoda z první série seriálu Dr. House.\n\nStudent Brandon zkolabuje při sexu se snoubenkou. Prohlídka odhalí kašel, zvracení, nízký krevní tlak, horečku a bolesti v břiše. Cameronová říká, že žádná z nemocí nezpůsobuje všechny příčiny. Na ambulanci má House proslov, po němž k němu nikdo nechce jít. U pacientky, která k němu nakonec jde, zjistí, že ji chtějí vyhodit z práce, a tak si vybírá ze zdravotního pojištění, co může. Chase má s Cameronovou rozhovor o sexu, po němž je Chase velmi roztržitý. Po nasazení antibiotik mu začínají selhávat ledviny. House se po diferenciální diagnóze domnívá, že za Brandonův stav mohou dvě nemoci najednou. Occamova břitva znamená, že nejjednodušší vysvětlení je vždycky nejlepší. House začne bez testů léčit zánět dutin a hypotyreózu. Housův tým však začne Brandona testovat na viry, protože Foreman Housově teorii nevěří. Po léčbě se začíná uzdravovat, ale kašel mu stále zůstává. Z testu Foreman zjistí, že Brandonovi kolabuje imunitní systém. Je umístěn na sterilní pokoj. House se domnívá, že na Brandonův předpis na prášky proti kašli mu lékárník omylem dal kolchicin (tj. lék proti dně). To by vše vysvětlovalo. Chase se tak vydá s Brandonovou matkou a snoubenkou do lékárny, aby si ověřili, zda bral správné léky. To se však potvrdí. Při jednom vyšetření nastane zástava srdce, ale lékaři ho zachrání. Brandonovi začnou brnět prsty, z čehož House vydedukuje, že bral drogy. Brandon se následně přizná, že bral extázi. Ta byla zřejmě naředěná kolchicinem. Po podání protilátek se jeho zdravotní stav zlepší.\n\n"}
{"id": "286991", "url": "https://cs.wikipedia.org/wiki?curid=286991", "title": "Progresivní metal", "text": "Progresivní metal\n\nProgresivní metal je jeden z podžánrů heavy metalu, který spojuje silný kytarový zvuk metalu s komplexem kompozičních struktur a složitých instrumentálních částí progressive rocku. Někteří progmetaloví interpreti jsou ovlivněni jazz fusion a klasikou. Stejně jako progrockové songy, jsou progmetalové většinou delší než standardní metalové skladby a obvykle jsou vydávány na konceptuálních albech. Z tohoto důvodů jsou progressive metalové skladby zřídkakdy slyšet v mainstreamových radiích a na video programech.\n\nPočátky progressive metalu nás zavedou zpět ke skupinám hrající progressive rock na přelomu 60. a 70. let, jako jsou Yes, Pink Floyd, Emerson, Lake & Palmer, Jethro Tull, King Crimson, Genesis, Gentle Giant, Focus, Renaissance, The Alan Parsons Project, dříve Queen, Kansas, Atomic Rooster, Uriah Heep a Rush. Posledních 5 také často přimíchávalo do své hudby metalové prvky. Nicméně progressive metal se nevyvinul do vlastního stylu až do poloviny 80. let. Skupiny jako Rainbow měly mnoho kvalit progresivního metalu. Skupiny jako Fates Warning, Queensrÿche a Dream Theater si vzaly prvky těchto progressive metalových skupin - zejména instrumentalizaci a kompozitní strukturu skladby - a sloučily je s heavy metalovými styly dříve spojovanými s Metallicou a Megadeth. Výsledek lze popsat jako progressive rockovou duši s metalovým zvukem.\n\nNa světě jsou tři \"vlajkové lodě\" prog. metalu a každá z nich je něčím specifická. Queensrÿche má jednoznačně nejmelodičtější zvuk a z této trojice je skutečně komerčně nejúspěšnější. Dream Theater si vzali nejvíc z tradičního prog. rocku a hodně ze svých začátků stavěli na dovednosti jednotlivých členů kapely, nicméně později během své kariéry se už nenechali prog. rockem tolik ovlivňovat (ovšem svou komplexnost prog rocku si zachovali), protože upřednostnili spíše ostřejší zvuk moderního prog. metalu. Fates Warning byli nejagresivnější a nejtvrdší skupinou z uvedených. Prokazatelně měli nejvíce společného s tehdejší thrash a extreme metalovou scénou, což způsobilo, že se stali z uvedených tří skupin nejméně přístupnými masám. I přesto měli krátké období komerčního úspěchu se svým albem Parallels.\n\nHlavní proud progressive metalu nastal počátkem 90. let, když se Queensrÿche se svou skladbou \"Silent Lucidity\" (1990, album Empire) dostaly na vrcholy žebříčků rádií a MTV. Nebyla to typicky progresivně metalová píseň, ale svou popularitou prospěla ostatním prog. metalovým kapelám. Dream Theater se staly populární v rádiích a na MTV songem \"Pull Me Under\" (z alba Images and Words z roku 1992) v roce 1993. V 90. letech si kapely jako Pain of Salvation, Opeth, Ayreon a Symphony X vyvinuly svůj vlastní typický zvuk.\n\nPain of Salvation zakládali na obskurnějších vlivech z 70 let. Ayreon zůstal u tradičních prog. metalových témat, ale smíchal je s rockovou operou a ambient metalem. Symphony X oženily progresivní prvky s power metalem a klasickou hudbou, tím přemostily mezeru mezi třemi podstyly. Devin Townsend, zakladatel, zpěvák a kytarista heavy metalové skupiny Strapping Young Lad, zkombinoval prvky post-metalu a ambient s tradičním progresivním metalem na jeho prvních dvou sólových deskách a Infinity. Opeth kombinoval jejich prog. metal s death metalem. Další vliv na prog. metal měly kapely hrající technical metal, například Meshuggah, Watchtower, Atheist a Cynic kteří hrály složitě strukturované skladby za pomoci hudebních virtuózů.\n\nSkupiny podobné Sun Caged, Dominici a Circus Maximus jsou ovlivněny tradičním prog. metalem a některými skupinami z 90. let. Kapely jako Dark Suns, Disillusion nebo Conscience jsou ovlivněny emotivně prog. metalovými skupinami Opeth, Pain of Salvation, Green Carnation a Anathema. Švédský Tiamat byl také ovlivněn progresivním metalem a to konkrétně v roce 1994 na jejich průlomovém albu Wildhoney.\n\nProgresivní metal může být rozložen na nespočet podžánrů korespondujících s nějakým jiným hudebním stylem, kterým se prog. metalové kapely nechaly ovlivnit. Například, dvě kapely, které jsou běžně označované jako progresivně metalové, King's X a Opeth, jsou od sebe navzájem na opačném konci zvukového spektra. King's X jsou skvěle ovlivněni lehčím mainstreamovým rockem a výrazně přispěli k růstu grunge, ovlivnili skupiny jako Pearl Jam, jejich basák Jeff Ament jednou řekl, \"King's X \"vynalezli\" grunge.\" Vrčivé vokály a těžké kytary Opethu (liberálně smíšené s goticky-evokativními akustickými pasážemi) jsou často citované jako progresivní death metal, nicméně jejich front man Mikael Akerfeldt odkazuje na Yes a Camel jako na hlavní ovlivnitele stylu jejich hudby.\n\nEvropská klasická a symfonická hudba má také významný dopad na určité oblasti progresivního metalu, s umělci jako Devin Townsend, Symphony X a Shadow Gallery fúzuje tradiční progresivní metal s komplexností a velkolepostí běžně nacházenou v klasických kompozicích. Podobně, jako kapely Dream Theater, Planet X a bokovka kapely Dream Theater, projekt Liquid Tension Experiment jsou výrazně ovlivněni jazzem s rozšířenými sekcemi sól. Cynic, Atheist, Opeth, Pestilence, Between the Buried and Me, a Meshuggah také míchají jazz fusion do svého death metalu. Devin Townsend se zaměřuje více na ambient vliv v atmosféře své hudby. Progresivní metal je také často spojován s power metalem, díky tomu vznikl ProgPower hudební festival. Krom toho progresivní metal zasahuje i do thrash metalu - se zřejmě nejslavnějším albem labutích písní skupiny Dark Angel \"Time Does Not Heal\", které bylo slavné pro svou nálepku, na které stálo \"9 songů, 67 minut, 246 rifů.\" Skupina Watchtower, která své první album vydala v roce 1985, míchala moderní trash metalový zvuk s těžkým progresivním vlivem. Dokonce Megadeth byl často a vlastně je stále často spojován s progresivním metalem, jak Dave Mustaine jednou prohlásil, že v raných 80. letech byla kapela zařazena jako \"jazz metal\".\n\nV poslední době, s novou vlnou popularity \"shred kytar\", se na metalové scéně stala pomalu převládající a populární předtím utlačovaná myšlenka \"technického metalu\". To vedlo k oživení popularity tradičně progresivně metalových kapel, jako Dream Theater a Symphony X, ale také k formování \"prog metalových\" kapel, které ne nutně hrají tradiční prog. metalový styl, jako třeba Nevermore, a Into Eternity. Tyto kapely jsou správně, nebo špatně, často označované jako progresivní metal, jelikož hrají relativně komplexní a technický metalovou hudbu, kterou jednoduše nelze zařadit do jiného podžánru metalu. Technicky death metalové kapely, jako třeba Necrophagist jsou často asociováni se stejnou subkulturou metalových fanoušku známých jako \"shred metalheads\".\n\nPřestože progresivní i avantgardní metal favorizují s experimentováním a nestandardními myšlenkami, jsou mezi těmito dvěma styly docela velké rozdíly. Experimentování progresivního metalu stojí většinou na hraní komplexních rytmů a složitých struktur písní s tradičními nástroji. Pro avantgardní metal znamená experimentování používání neobvyklých zvuků a nástrojů. Progresivní metal také klade větší důraz na teoretickou a technickou komplexnost (např.: složitá tempa skladeb, komplexní formy písní, jazz fusion vliv), zatímco avantgardní metal je více neortodoxní a často překračuje hudební konvence. Jednou z nestandardních myšlenek je například experiment skupiny Aeon Zen, kdy tvorba písní probíhá on-line na sociální síti, což umožňuje zapojení fanoušků do tvůrčího procesu. Skupina pro hudbu vzniklou tímto postupem vytvořila označení \"sociální metal\".\n\n"}
{"id": "286992", "url": "https://cs.wikipedia.org/wiki?curid=286992", "title": "Châlons-en-Champagne", "text": "Châlons-en-Champagne\n\nChâlons-en-Champagne [\"šálonzan šampaň\"], dříve \"Châlons-sur-Marne\", je francouzské město v kraji Champagne, v departementu Marne a v regionu Grand Est. Historické jádro leží mezi řekou Marne a jejími rameny Mau a Nau v rovinaté, úrodné a převážně zemědělské krajině. Město s bohatou historií a řadou historických památek je sídlem několika vyšších škol a biskupství. Dominantou města je kostel Notre-Dame-en-Vaux.\n\nMísto bylo osídleno už v neolitu, v římském \"Catalaunum\" byla od 3. století jízdní posádka. V první bitvě na Katalaunských polích (241) porazil císař Aurelianus galského vzdorocísaře Tetrica a vrátil Gallii pod římskou vládu, ve druhé bitvě v roce 451 zastavil římský vojevůdce Aetius postup hunského krále Attily na západ. V letech 320-350 tu misionář svatý Memmius kázal křesťanství a stal se patrně prvním biskupem.\nPočátkem 11. století bylo obnoveno opatství svatého Petra a založen klášter Všech svatých, roku 1114 vydal biskup Guillaume de Champeaux veřejnou listinu, která se považuje za zakládací listinu vinařství v kraji Champagne. V polovině 12. století vznikly vrcholné románsko-gotické stavby, z nichž se zachoval kostel Notre-Dame-en-Vaux s bohatě vyzdobenou křížovou chodbou a několik barevných vitráží. Město o rozloze asi 103 ha dostalo kamenné hradby se čtyřmi branami, ale skutečnost, že mu vládli biskupové, brzdila hospodářský růst a omezovala možnosti měšťanů. Teprve počátkem 15. století se za delší nepřítomnosti biskupa měšťané domohli samosprávy. Od 12. století tu kvetlo soukenictví a zpracování kůží, zemědělství však zůstalo dominantním odvětvím hospodářství až do moderní doby. V období zhruba od roku 1120-1320 vzniklo celkem 15 kostelů, dvě opatství, čtyři kláštery a nejméně sedm špitálů, zejména díky bohatství zdejších soukeníků.\n\nZa náboženských válek v 16. století zachovalo město přísnou loajalitu vůči králům a díky jejich přízni zažilo další období prosperity a růstu. V tomto období byla dokončena přestavba katedrály, vznikla mimořádná galerie okenních vitráží a řada paláců i měšťanských domů. Byl rozšířen a přestavěn hlavní městský špitál (\"Hotel-Dieu\"), k němuž bylo roku 1606 připojeno i dalších 12 menších špitálů uvnitř hradeb a 5 za hradbami. V 19. století měl hlavní špitál 40 míst pro muže, 60 míst pro ženy a 90 míst pro děti, o něž se staralo 11 nemocničních sester, 28 hospodyň, lékař a chirurg s pomocníky. V této podobě fungoval špitál až do druhé světové války, kdy byl zničen bombardováním.\n\nRoku 1806 byla založena \"Císařská škola umění a řemesel\", dnes prestižní inženýrská škola ENSAM, součást konsorcia ParisTech. Roku 1856 zřídil Napoleon III. blízko města vojenský prostor, \"Camp de Châlons\". Město obsadilo pruské vojsko roku 1870 a roku 1914 německé vojsko, které vyžadovalo výpalné 30 milionů franků; biskup Tisserand je usmlouval na půl milionu. Během okupace zmizelo ze sklepů za řekou 50 tisíc lahví šampaňského.\n\n10. června 1940 při náletu \"Luftwaffe\" zahynulo asi 70 osob a roku 1944 město bombardovali Američané. V 70. letech se začalo plošně bourat staré město, pro odpor občanů však byla akce zastavena. Roku 1997 se město rozhodlo nahradit novověké označení \"Châlons-sur-Marn\"e historickým názvem \"Châlons-en-Champagne\".\n\nChâlons má mezinárodní letiště Châlons-Vatry, západními předměstími prochází dálnice A 26. Od roku 1849 je město připojeno na železnicí, jízda do Paříže trvá 1°32 min., vlakem TGV hodinu. Městskou dopravu zajišťuje osm autobusových linek a šest linek příměstských.\n\n\n\n\n\n\n"}
{"id": "286995", "url": "https://cs.wikipedia.org/wiki?curid=286995", "title": "Listonella anguillarum", "text": "Listonella anguillarum\n\nListonella anguillarum je gramnegativní bakterie z čeledi \"Vibrionaceae\", která žije v mořské vodě a je zodpovědná za onemocnění ryb.\n"}
{"id": "286999", "url": "https://cs.wikipedia.org/wiki?curid=286999", "title": "Hlas Ameriky", "text": "Hlas Ameriky\n\nHlas Ameriky (\"Voice of America\", \"VOA\") je multimediální zpravodajský zdroj a instituce pro oficiální zahraniční vysílání vlády USA. Začala jako rozhlasová vysílací stanice v roce 1942, později přidala televizní vysílání a internetové zpravodajství v angličtině a dalších 30 jazycích. Hlavním posláním Hlasu Ameriky je šíření informací do zemí, kde panuje jistá dezinformovanost nebo cenzura. Vysílání v češtině bylo zahájeno v březnu 1942 a pokračovalo do 27. února 2004.\n\nNa jeho rozhlasových vlnách vysílali pořady osobnosti jako Jan Werich, Jiří Voskovec, Jaroslav Drábek či Josef Škvorecký a Ivan Medek. V letech 1950–1964 a 1968–1973 bylo vysílání na území Československa rušeno.\n\nJiž první vysílání obsahovalo slova „Zprávy pro nás mohou být dobré nebo špatné – my vám vždy řekneme pravdu.“\n\nČást akademické sféry a někteří komentátoři označují VOA za formu propagandy a to je občas předmětem sporů. Argumentují, že VOA je placená vládou a tak přirozeně přináší politický pohled blízký Vládě USA a propaguje běžný život v USA.\n\nVyšla však také Charta VOA ve formě zákona. Tato charta požaduje, aby VOA byl „konsistentně spolehlivý a autoritativní zpravodajský zdroj“, aby byl „přesný, objektivní a výstižný“. Cílem tohoto zákona bylo zabránit přílišnému zasahování státu do zpravodajství a za tímto účelem vedení VOA Chartou také opakovaně argumentovalo.\n\n\n"}
{"id": "287000", "url": "https://cs.wikipedia.org/wiki?curid=287000", "title": "Dlouhá cesta (kniha)", "text": "Dlouhá cesta (kniha)\n\nDlouhá cesta (\"The Long Walk\") je román Sławomira Rawicze, který vyšel poprvé v Londýně roku 1956. Děj se odehrává v období druhé světové války a hrdina zde popisuje své zážitky, když byl jako důstojník polské armády zajat Sověty při okupaci Polska v roce 1939 a následně po brutálních výsleších odsouzen k 25 letům nucených prací. S dalšími tisíci vězni byl dopraven na Sibiř a od Transsibiřské magistrály museli dojít až do Jakutské oblasti, kde se nacházel jejich gulag. Sławomir si tam našel přátele a společně naplánovali útěk. Po pečlivých přípravách se v příhodném období úspěšně vytratili z tábora a zamířili na jih. Cesta je stála mnoho utrpení a držela je jen touha po svobodě a vize nového života. Prošli kolem jezera Bajkal, překročili Transsibiřskou magistrálu a prošli poušť Gobi a Himálaj. V březnu 1942 se čtyřem ze sedmi podařilo dojít do Indie, kde se o ně postarali Britové.\n\nTato kniha se stala předlohou amerického filmu \"Útěk ze Sibiře\" (The Way Back, 2010, režie Peter Weir, scénář Peter Weir a Kenneth Clarke).\n"}
{"id": "287002", "url": "https://cs.wikipedia.org/wiki?curid=287002", "title": "Vibrio vulnificus", "text": "Vibrio vulnificus\n\nVibrio vulnificus je gramnegativní, pohyblivá, zakřivená, tyčinkovitá bakterie z rodu \"Vibrio\". Vyskytuje se v ústích řek, brakických a pobřežních vodách. Je původcem onemocnění ryb (vibriózy). Blízce příbuzný druh \"\"V. cholerae\"\" je zodpovědný za vznik cholery.\n"}
{"id": "287003", "url": "https://cs.wikipedia.org/wiki?curid=287003", "title": "Krecht", "text": "Krecht\n\nKrecht je svislá polní jáma zčásti nebo zcela zasypaná svrchu zeminou opatřená větracím světlíkem (truhlíkem). Krecht kdysi sloužil k dlouhodobému ukládání respektive ke skladování některých polních plodin, zejména brambor, cukrové řepy, mrkve a další kořenové i jiné zeleniny. Vlastní činnost se pak nazývala \"krechtování\".\n\nDnes se již tato primitivní historická technologie používá jen velmi zřídka, například ke skladování v ekologickém zemědělství.\n\n"}
{"id": "287007", "url": "https://cs.wikipedia.org/wiki?curid=287007", "title": "Bakteriální infekce", "text": "Bakteriální infekce\n\nBakteriální infekce či bakteriofisóza je obecné označení pro infekční onemocnění způsobené patogenními bakteriemi, bez ohledu na to, zda napadají člověka a jiné živočichy, houby nebo rostliny. Bakterie patogenního typu jsou v rámci celé bakteriální domény spíše výjimečné, většina bakterií je neškodná (či dokonce prospěšná).\n\nV názvosloví bakteriálních infekcí se buď používají tradiční názvy (např. mor, cholera), nebo se názvy tvoří přidáním řecké přípony \"-osis\" (v češtině \"-óza/-osa\") k rodovému jménu bakterie (např. listerióza od \"Listeria\").\n\nRozlišujeme \"striktní\" (obligátní) patogeny, které působí nemoc zpravidla vždy (jsou však méně hojné, patří mezi ně například \"Mycobacterium tuberculosis\", \"Neisseria gonorrhoeae\", a jiné), a \"oportunistické\" patogenní bakterie, které jsou běžně přítomné jako součásti mikroflóry, ale v určitém případě začnou škodit. Mezi oportunní patogeny patří například \"Escherichia coli\" nebo \"Staphylococcus aureus\".\n\nK farmakoterapii bakteriálních infekcí se používají antibiotika.\n\nKochovy postuláty, navržené Robertem Kochem v roce 1890, jsou kritéria navržená k prokazování souvislosti mezi patogenní bakterií a chorobou. Někdy trvá objevení bakterie, zodpovědné za danou chorobu, velmi dlouho, jak tomu bylo v případě bakterie \"Helicobacter pylori\".\n\nZnáme mnoho tzv. fytopatogenních bakterií, tedy bakterií, které způsobují infekční choroby rostlin. Podle některých údajů se tyto bakterie podílí na celkovém počtu hospodářsky důležitých infekčních chorob 8% (více je jen viróz a mykóz). K nejznámějším bakteriálním infekcím plodin patří například měkká hniloba brambor, skvrnitost a spála u bobovitých a skvrnitost a vadnutí lilkovitých rostlin. Zvláštní skupinou jsou navíc fytoplazmózy (způsobuje \"Fytoplasma\") a spiroplazmózy (původem je \"Spiroplasma\").\n\nPrimárním cílem bakterií je najít vhodné prostředí k životu, kde se rozmnoží a posléze rozšíří dál. Lidské tělo je vhodnou ekologickou nikou zejména proto, že nabízí stabilní podmínky, přijatelnou teplotu, vlhkost a dostatek potravy. Průběh bakterióz u člověka se dá rozdělit na několik fází.\n\nExistuje značné množství , jak proniknout z vnějšího prostředí dovnitř, skrz bariéry, jimiž je například kůže, hlen, řasinkový epitel či různé sekrety obsahující enzymy. Bakterie mohou buď prolomit tyto bariéry, nebo si najít způsob, jak se jim vyhnout, případně však zůstanou na pokožce (i tam však mohou být patogenní).\n\nPokud se bakterie chtějí kožní bariéře vyhnout, zpravidla bývají místem průniku následující části těla: ústa, nos, dýchací soustava, uši, oči, urogenitální trakt a řitní otvor, případně rány. S potravou (alimentárně) se do těla dostává například \"Salmonella\", \"Shigella\", \"Brucella\" nebo \"Listeria\", vdechem zase například \"Mycobacterium\" nebo \"Chlamydophila psittaci\". Ranami se do těla dostane například původce tetanu, \"Clostridium tetani\". Speciální případ jsou přenosy přes členovce, vyskytující se například u bakterií \"Borrelia\", \"Rickettsia\" a další. Přes urogenitální trakt se bakterie mohou dostat do těla pohlavním stykem, jako například \"Neisseria gonorrhoae\" či \"Treponema pallidum\".\n\nPo úspěšném vstupu do těla bakterie musí najít vhodné útočiště. Na tomto místě se uchytí (adheze), a to například díky speciálním látkám, adhezinům, které mohou být přítomné na povrchu fimbrií. Některé bakterie mohou vytvořit na určitém povrchu biofilm, tvořený převážně polysacharidy.\n\nPři snaze bakterií žít, přijímat potravu a rozmnožovat se ale dochází u patogenních bakterií k narušení hostitelského organismu, a to právě určitou činností bakterií (mechanickým narušováním, atp.) či zplodinami jejich metabolismu. Symptomy však způsobuje velmi často i imunitní reakce hostitele, mezi ně patří například sepse.\n\nLidské tělo bojuje s bakteriemi pomocí některých složek imunitního systému. Je velký rozdíl, zda se jedná o bakterie žijící uvnitř nebo vně lidských buněk. Proti extracelulárním bakteriím (žijícím mimo lidské buňky; namátkou streptokoky či neisserie) v těle bojují hlavně buňky neutrofily. K tomu jim však pomáhá i tzv. komplement a různé protilátky, které opsonizují povrch bakterie a usnadní její fagocytózu.\n\nVnitrobuněčné bakterie jsou cílem aktivovaných makrofágů, vyšší stupeň obrany proti nim představují T-lymfocyty.\n\nNejčastější chorobou vyvolanou bakteriemi je pravděpodobně tuberkulóza, která podle WHO způsobuje smrt asi 1,4 miliónů lidí za rok, především v rozvojových zemích. Známé však i jiné závažné nemoci, jako jsou bakteriální pneumonie (\"Streptococcus\", \"Pseudomonas\"). Jídlem se přenáší bakterie \"Shigella\", \"Campylobacter\", \"Salmonella\" a další. Bakterie však způsobují i infekce, jako tetanus, tyfus, syfilis a lepra.\n\n"}
{"id": "287008", "url": "https://cs.wikipedia.org/wiki?curid=287008", "title": "Stanislav Zela", "text": "Stanislav Zela\n\nStanislav Zela (12. července 1893 Horní Nětčice – 6. prosince 1969 Radvanov) byl český katolický duchovní a teolog, pomocný biskup olomoucký (1941–1969).\n\nStanislav Zela byl na kněze vysvěcen v 1917, dlouhá léta pak působil jako ceremoniář a sekretář olomouckých arcibiskupů Skrbenského, Stojana a Prečana. Roku 1926 byl promován na doktora teologie. V roce 1939 byl pro své protinacistické postoje zatčen a strávil tři měsíce v koncentračním táboře. Poté byl dlouhodobě šikanován povinností opakovaně se hlásit na gestapu. Roku 1935 byl jmenován papežským prelátem, r. 1938 nesídelním a r. 1940 sídelním kanovníkem olomoucké kapituly. V roce 1941 byl jmenován titulárním biskupem harpaským a olomouckým pomocným biskupem. Roku 1944 byl investován na preláta scholastika olomoucké kapituly\n\nV letech 1947–1948 byl kapitulním vikářem a poté generálním vikářem olomoucké arcidiecéze (1948–1950). V červenci 1950 byl zatčen a v prosinci téhož roku pak odsouzen ve vykonstruovaném procesu (proces Zela a spol.) k 25 letům vězení. V roce 1963 byl propuštěn, zbytek života dožil ve faktické internaci v charitním domově v Radvanově. V červnu 1969 byl rozsudek nad ním v plném rozsahu zrušen.\n\n\n\n\n"}
{"id": "287009", "url": "https://cs.wikipedia.org/wiki?curid=287009", "title": "Snooker sezóna 2007/2008", "text": "Snooker sezóna 2007/2008\n\nPřehled hlavních snookerových bodovaných turnajů a účastníků finále v sezóně 2007/2008.\n"}
{"id": "287011", "url": "https://cs.wikipedia.org/wiki?curid=287011", "title": "Kurská oblast", "text": "Kurská oblast\n\nKurská oblast ( [kurskaja oblasť]) je federální subjekt Ruské federace. Oblast leží ve středním Rusku na hranici s Ukrajinou. Hlavním městem je Kursk. Na ploše 29 997 km²\nzde žije 1 115 000 obyvatel (2018), z toho 62 % ve městech. Povrch tvoří mírně zvlněná Středoruská vysočina, největšími řekami jsou Sejm a Psjol v povodí Dněpru.\n\nV letech 1797–1928 zde existovala Kurská gubernie. Roku 1934 byla zřízena Kurská oblast. Její území se zmenšilo o jižní část (okolí Belgorodu) po zřízení Belgorodské oblasti roku 1954.\n\nV letech 1996–2000 byl guvernérem oblasti Alexandr Ruckoj, aktér ruská ústavní krize 1993.\n\nOblast je významným zemědělským územím: 77 % rozlohy zaujímají zemědělské plochy. Pěstují se obilniny, pícniny, cukrová řepa, chová se dobytek. Prochází tudy hlavní železniční a silniční tah Moskva – Charkov – Krym. Poblíž Kurčatova stojí Kurská jaderná elektrárna, spuštěná v roce 1976.\n\nKromě Kurska (449 000 obyv.) jsou zde jen menší města: Železnogorsk (100 700), Kurčatov (38 800), Lgov (19 200).\n"}
{"id": "287012", "url": "https://cs.wikipedia.org/wiki?curid=287012", "title": "Krám", "text": "Krám\n\nSlovo krám či krámy může znamenat :\n\n\n"}
{"id": "287015", "url": "https://cs.wikipedia.org/wiki?curid=287015", "title": "Estrela Negra de Bissau", "text": "Estrela Negra de Bissau\n\nEN Bissau (Estrela Negra de Bissau) je fotbalový klub státu Guinea-Bissau. Homecity (Domácí město) má EN Bissau v hlavním městě Bissau tohoto státu. Jejich barvy jsou červená, žlutá a alternativní zelená. Hraje za ně 22 hráčů. Stadion se jmenuje Estrela Negra Stade a má kapacitu 5 000 míst. Kapitán týmu je většinou Issa Modibo. Trenér se jmenuje Pierre Francis a manager týmu je Joao Allea.\n\nDO\n\nprázdno\n\nVEN\n\nÚ- Habir Fekke \"(Kamboi Eagles)\"\n"}
{"id": "287016", "url": "https://cs.wikipedia.org/wiki?curid=287016", "title": "Kovboj", "text": "Kovboj\n\nKovboj je zpravidla muž z amerického venkova, zemědělský pracovník, honák dobytka, pastevec skotu v prérii.\n\nSlovo pochází z prostředí severoamerického venkova, jako takové je přímo odvozeno z anglických slov cow – kráva a boy – hoch, chlapec, chlapík. Z počátku se označení používalo ve tvaru cow-boy, postupem času pomlčka zmizela.\n\nSlovo přešlo do mnoha literárních děl i písniček, odtud pak i do mnoha westernových filmů jako oblíbená literární a později i filmová postava příběhů z prostředí divokého západu.\n\nKovbojské řemeslo do dnešní doby přežívá spíše sporadicky. Většinou je udržováno v rámci koloritu či agroturistiky. Práci kovbojů lze vidět také ve westernových disciplínách.\n\n"}
{"id": "287017", "url": "https://cs.wikipedia.org/wiki?curid=287017", "title": "Krasetín", "text": "Krasetín\n\nKrasetín je vesnice spadající pod působnost obecního úřadu v Holubově. Nachází se přibližně o 100 m výše než středisková obec. Před 100 lety byl Krasetín lidnatější než Holubov.\n\nV Krasetíně se nachází dolní stanice lanové dráhy na vrchol Kleti. Lanová dráha má převýšení 383 m a na vrchol Kleti vyveze pasažéry během 15 min. Na sedačky lze umístit i lyže a na nich sjet zpět do Krasetína pod lanovou dráhou. Jedenkrát do roka se soutěží v počtu výstupu na Kleť během jednoho dne.\n\nNa svazích Kleti je vyznačena naučná stezka, která seznámí návštěvníky se základními zajímavostmi CHKO Blanský les.\n\nPrvní písemná zmínka o vesnici pochází z roku 1372.\n\nDne 26. června 1942 zde bylo gestapem zatčeno 15 mužů. 8 z nich bylo popraveno, 7 zemřelo v koncentračních táborech. Těmto obětem heydrichiády byl vystaven v obci pomníček.\n\n"}
{"id": "287026", "url": "https://cs.wikipedia.org/wiki?curid=287026", "title": "Kostým", "text": "Kostým\n\nSlovo kostým (z franc. \"costume\", oblek) má tyto významy:\n\n"}
{"id": "287027", "url": "https://cs.wikipedia.org/wiki?curid=287027", "title": "Koncentrační tábor Kraków-Płaszów", "text": "Koncentrační tábor Kraków-Płaszów\n\nKoncentrační tábor Kraków-Płaszów byl nacistický koncentrační tábor, který fungoval od podzimu 1942 jako pracovní tábor (něm. \"Zwangsarbeitslager Plaszow bei Krakau des SS und Polizeiführers im Distrikt Krakau\") a v období od 11. ledna 1944 do 15. ledna 1945 jako koncentrační tábor (něm. \"Konzentrationslager in Plaszow bei Krakau\"). Byl jedním ze tří \"židovských pracovních táborů\" (něm. Judenarbeitslager) založených v okolí Krakova s označením Julag I (Julag II byl vytvořen ve čtvrti Prokocim a Julag III ve čtvrti Bieżanów).\n\nByl vystavěn na jižním předměstí Krakova na území obcí Płaszów, Podgórze a Wola Duchacka (dnes všechny součástí Krakova). Výstavba začala na podzim 1942 na území dvou židovských hřbitovů z let 1887 a 1932, které se nacházely u ulic Abrahama (nový hřbitov) a Jeruzalémské (starý hřbitov) – náhrobky z těchto dvou hřbitovů byly později použity k vydláždění cest v táboře. Zpočátku měl tábor rozlohu přibližně 5 ha, později se rozrostl až na 80 ha. Položen byl v blízkosti vlakového nádraží Kraków-Płaszów, což umožňovalo dobré napojení na mezinárodní železniční síť (zejména na trať do podkarpatské oblasti, trať do Osvětimi i na tratě vedoucí z Maďarska).\n\nZpočátku měl Płaszów fungovat pouze jako sběrný tábor (\"Stammellager\"), v němž měli být shromažďováni Židé před deportací na východ. Ke konci roku 1942 však byla v souvislosti se změnami nacistických plánů, které počítali s co největším využitím židovské pracovní síly, zahájena intenzívnější výstavba pracovního tábora (\"Zwangsarbeitslager\"). Velitelem tábora se v té době stal SS-Oberscharführer Müller, který za účelem rychlejší výstavby zřídil v krakovském ghettu speciální oddíl (tzv. \"Barrackenbau\"), který byl každý den vysílán do Płaszowa a pracoval tam na výstavbě tábora.\n\nTábor byl obehnán dvěma ploty z ostnatého drátu, mezi nimiž byl hluboký příkop naplněný vodou. V několikasetmetrových odstupech byly rozmístěny strážní věže (celkem 13) vybavené reflektory a kulomety. Na území tábora se nacházelo 9 rybníků a 2 kamenolomy. V vězeňské části tábora (\"Schutzhaftlager\") byly budovy pro vězně, sprchy, kuchyň a místo pro konání apelů. Oddělen od této části byl tzv. \"Wachblock\"(ve východní části tábora) , v němž byly kanceláře a kasárna SS, vila velitele tábora, sklady, nemocnice SS. Celkem měl tábor kolem 180 budov.\n\nVstupní brána do tábora vedla od ulice Jeruzalémské v severovýchodní části tábora. Hned u ní byla strážnice, budova velitelství a dům s telefonní centrálou (před jejím zřízením zde bydlel Amon Göth, než se přestěhoval do vily asi o 300 m jižněji). V zimě na přelomu let 1943-1944 byla do tábora prodloužena železniční trať. Končila kousek za vstupní bránou, přímo před budovou velitelství. V tomto období byla zahájena také výstavba plynových komor a krematorií, které však nebyly nikdy dokončeny.\n\nOd léta 1943 se Płaszów stal pobočným táborem KL Lublin-Majdanek a od dubna 1944 se stal samostatným koncentračním táborem.\n\nVeliteli tábora byli:\n\nV prvním období existence tábora do něj byli přiváděni převážně obyvatelé blízkých ghett (Poláci židovského původu). V únoru 1943 bylo v Płaszowie asi 2 000 vězňů, po likvidaci krakovského ghetta v březnu téhož roku, se jejich stav zvýšil na 10 000. V době svého největšího rozmachu měl tábor kapacitu pro přibližně 25 000 vězňů.\n\nV červenci 1943 vznikl samostatný tábor pro Poláky, kteří byli pochytáni během razií nebo sem byli přemístěni ze zrušených pracovních táborů. Zpočátku jich v táboře bylo kolem 1 000, v pozdější době až 6 000.\n\nKdyž se v roce 1944 stal Płaszów samostatným koncentračním táborem, zvýšila podstatným způsobem i migrace jeho vězňů. Začaly přicházet transporty z likvidovaných ghett a menších pracovních táborů. Z Płaszowa naopak byly vypravovány transporty do jiných koncentračních táborů.\n\nS tím, jak se blížila od východu Rudá armáda, zvyšoval se počet transportů vysílaných do Říše.\n\nV září 1944 již byl počet vězňů v Płaszowě pouze kolem 5 000 a ke konci roku pobývala v táboře už pouze skupina asi 600 osob, jejichž hlavním úkolem bylo zahladit stopy po existenci tábora – rozebírali budovy a různá táborová zařízení, vykopávali těla z masových hrobů a pálili je.\n\nPoslední skupina vězňů opustila tábor pěšky 15. ledna 1945, 3 dny před příchodem Rudé armády.\n\nOdhaduje se, že táborem v Płaszowě prošlo asi 150 000 lidí, převážně z Polska, ale také z Rumunska, Maďarska, Slovenska a z okupovaných území SSSR. Asi 80 000 z nich se nedožilo konce války.\n\nNa území tábora byly dvě místa, na nichž byli vězni popravováni (za tímto účelem sem byly přiváženy i osoby z jiných nacistických věznic v Malopolsku, zejména z věznice Montelupich v Krakově). Šlo o pozůstatky někdejšího rakousko-uherského opevnění:\n\nDalším místem, kde se nacházely masové hroby byl starý židovský hřbitov (zde byly pohřbeny těla zabitých lidí z krakovského ghetta).\n\n\n"}
{"id": "287030", "url": "https://cs.wikipedia.org/wiki?curid=287030", "title": "Lolth", "text": "Lolth\n\nLolth (Lloth v drowském dialektu) je vůdčí bohyně drowů v hře na hrdiny Dungeons&Dragons. Je známa také jako Pavoučí královna a Královna jam démonických pavučin. Byla vytvořena Garym Gygaxem pro campaign setting Svět Greyhawku, později se objevila ve Ztracených Říších a nyní je součástí výchozího panteonu D&D.\n\nLolth je démoní královna či lord a bohyně uctívaná drowy (některé mýty tvrdí, že byla původně bohyní, jež se později přeměnila v démona). Promítá svou hrozivou moc a velkou krutost do vášně pro arachnidy. Jako bohyně temnoty, drowů, zla a pavouků (a vrahů a chaosu ve Ztracených říších) formuje drowskou společnost, kde přežije jen ten nejsilnější.\n\nLolth je chaoticky zlá, středně silná mocnost, jejím symbolem je černý pavouk s hlavou drowské ženy (ve Ztracených říších visící na pavučině). Má dvě formy vzhledu, drowskou a arachnidskou. V drowské formě je Pavoučí královna velmi krásná žena, někdy pokrytá pavouky. V arachnidské formě má podobu velké černé vdovy s hlavou drowí ženy nebo člověka s pavoučíma očima. Někdy má místo pavoučích nohou lidské paže. Ve třetí edici D&D je pod vlivem série románů “Válka Pavoučí královny” více podobná driderům (drovoukům).\n\nLolth sídlí v Jamách démonických pavučin, což je temné království v podobě jedné velké pavučiny, kde jí slouží zástupy mocných mystických otroků. Její rezidence v této říši je pohyblivá železná pevnost ve tvaru pavouka. Ve výchozí kosmologii D&D leží Jámy démonických pavučin v 66. patře Abbysu (v modulu Královna pavouků je uváděno 65. patro). Ve Ztracených říších jsou tyto Jámy sférou sami o sobě, stejně tak to platí ve třetí edici D&D.\n\nLolth je zapřisáhlým nepřítelem Corellona Larethiana a jeho panteonu Seldarine, je také rivalkou různých démoních lordů Abyssu, především Zuggtmoyi, démonické paní hub. Je také vůdkyní takzvaného Temného Seldarine, do kterého patří mimo ní i dobrá bohyně drowů Eilistraee, bůh slizu Ghaunadaur, bůh zlodějů Vhaeraun, bohyně otroctví a nemrtvých Kiaransalee a mrtvý bůh válečníků Selvetarm. Vztahy mezi bohy tohoto panteonu jsou však většinou nepřátelské.\n"}
{"id": "287032", "url": "https://cs.wikipedia.org/wiki?curid=287032", "title": "Darth Zannah", "text": "Darth Zannah\n\nDarth Zannah je fiktivní postava ze světa Star Wars. Byla první Sithská učednice v Řádu Sithských Lordů a žákyně Darth Banea.\n\nNarozena na Somov Rit, Zannah, známá jako Rain, byla sestřenice Roota, Tomcata (Darovita) a Buga (Hardina). Jako malá dívka byla rekrutována do boje po boku Lorda Hotha v Armádě Světla během bojů o Ruusan. Poté, co dorazila na Ruusan, byla považována za mrtvou, když spadla z lodě, která ji vezla – bez vědomí Jediů. Nicméně pád přežila a spřátelila se s Bouncerem jménem Laa.\n\nByla přítomna v Šesté bitvě o Ruusan, když jí bylo předpovězeno, že se stane velkým Temným Jediem. Poté, co byla Laa spolu s dalším Bouncerem zabita dvěma Jedii, Rain vypustila svůj hněv a oba Jedie zabila. Tím pocítila temnou stranu a vydala se její cestou. Krátce po této ukázce hněvu byla nalezena Darth Baneem. Ten se rozhodl, že z ní vychová svého učedníka.\n\nZannah byla jedna z mnoha dětí, rekrutovaných do Armády Světla a boje proti Sithům. Žila na Somov Rit se svým bratrancem Darovitem, Hardinem a Rootem a jako všichni na Somov Rit, byla známa jen pod svou přezdívkou Rain. Na rozdíl od Darovita a Hardina, Rain nejevila žádné známky spojení se Silou, a když Jediský průzkumník Torr Snapit dorazil na planetu hledajíc na Sílu citlivé jedince, kteří by se připojili k Armádě Světla, nechtěl jí vzít sebou. Avšak Rain nechtěla zůstat, když její bratranci jdou do války a když předvedla malou ukázku použití Síly (to ovšem byl podvod a Sílu použil Darovit) Snapit souhlasil a vzal ji, Darovita a Hardina bojovat na Ruusan.\nPo dosažení Atmosféry Ruusanu byla jejich loď napadnutá Buzzardy u Bratrstva Temnoty. Jakmile loď zasáhli, udělali do ní velkou díru a Rain z lodi vypadla do lesa, který se nacházel pod lodí. Její Bratranci věřili, že byla mrtvá ale ve skutečnosti byla zachráněna Bouncerem Laaou, který se zrovna prolétával kolem. Po tom co Rain dopadla na Laaina jemná záda, strávila s ní mnoho dnů a zotavovala se. Během Šesté Bitvy o Ruusan, Temní Pánové ze Sithu použili Sílu k vygenerování vlny destrukce, která zničila les a planiny na míle kolem. Rain a Laa byly zasaženy touto vlnou ale Rainino nevědomé používání Síly, zachránilo ji, Laa i místo, na kterém odpočívali Rain si uvědomila, že je silná v Síle a doufala, že se stane velkým Jediem, ale Laa ji předpověděla, že se nestane Jediem ale velkým a mocným Temným Jediem. Rain se ihned pokusila zabít skokem z útesu ale rozhodla se, že její osud nebude kontrolován žádným snem a pomocí Síly se zachránila.\n\nSe zkázou Ruusanu mnoho Bouncerů zešílelo a posílali obrázky smrti do hlav přeživších. Jedi Petja se svým společníkem, se rozhodli, že raději Bouncery zabijí, než by riskovali paniku ve svém mužstvu, ale když tuto činnost prováděli, zastřelili i Laa Tito dva Jediové viděli Rain jak spadla z mrtvého těla Bouncera a ihned se k ní rozběhli. Ve svém hněvu Rain použila temnou stranu Síly a oběma mužům zlomila krky a s brekem se vrátila k mrtvé Laa. To bylo v době, kdy Sithský Pán, Darth Bane, hledající učeníka, dorazil. Cítil její moc a promluvil k ní. Rain řekla že je vrah a že se to zdá být v pořádku a zvolila si připojit se k Baneovi. Od této chvíle přestala používat svou přezdívku, a začala pouívat své pravé jméno Zannah. Po bitvě, společně s Baneem navštívili jeskyně, kde Kaan vypustil Myšlenkovou Bombu, a tam se střetla se svým bratrancem Darovitem, jenž se snažil Banea zastavit. Zannah způsobila, že Darovitova ruka explodovala a Bane se jí zeptal proč ho nechala žít. Její odpověď byla, že v jeho zabití by nebylo ani uspokojení ani užitek. Po zničení Sithů, jimi samými, Bane přetvořil řád tak, že existují jen dva Sithové, mistr a učedník.\nZannah s Baneem necestovala na Dxun, místo toho se s ním měla setkat na Onderonu potom, co Bane dotvořil své plány pro vlastní Sithský řád. Na Onderonu vzal Bane Zannah jako svou učednici a dal jí titul Darth, který bude přecházet z mistra na učedníka v tomto jeho řádu. Jako součást mise se stala Zannah milenkou Twi'leka jménem Kelad'den, člena Anti-Republikové Osvobozenecké Fronty. Přesvědčila Twi'leka aby se pokusil zabít Nejvyššího Kancléře Tarsuse Valoruma, který se nezdařil a vyústil ve smrt čtyř členů. Po tomto nezdaru byla Zannah předvedena před vůdce této frakce. Jakmile se k nim dostala, použila sithské schopnosti a způsobila, že se jeden z vůdců zbláznil. Zabila pak další dva až zbyl jen jediný vůdce a to Hetton. Ten jí pověděl, že celý život čekal na někoho, jako je ona. Odhalil ji, že posledních třicet let strávil sběrem různých artefaktů temné strany. V jeho výzkumu objevil i dlouho ztracenou hyperprostorovou cestu vedoucí na planetu Tython, kde ležel – jak se dozvěděl – chrám Temné Paní jménem Belia Darzu, která znala mimo jiné tajemství tvorby holokronů. Během jejich konverzace, Hetton odhalil, že má k dispozici osm maskovaných zabijáků z akademie v Umbařě a pokud ho příjme za učedníka, budou ji přísahat loajalitu. Protože její mistr potřeboval znát tajemství stavby holokronu, Zannah Hattona podvedla a přijala ho za učedníka. Jakmile obdržela data kartu veškerých jeho znalostí, vzala jeho i Umbaranské zabijáky na Ambriu, zaútočit na Banea. Hetton a jeho strážci byli zabiti a Zannah zatím vše sledovala. Bane v domnění, že ho Zannah zradila, na ní zaútočil. Nebyla pro Banea žádný protivník a ten ji brzo zatlačil do kouta a ta v poslední chvíli vykřikla, že zná tajemství tvorby holokronu. To byla jediná věc v tu chvíli, která Bane mohla zastavit, aby ji nezasadil smrtelnou ránu. Zannah mu řekla, že má informace, které potřebuje k tvorbě holokronu a podala mu data kartu, překvapená, že nebyla během souboje zničena. Poté mu vysvětlila, že pouze využila Hettona, aby mohla kartu doručit. Dále vysvětlila, že věděla že Bane nepřátelé porazí a proto mu nepomohla a vše jen sledovala. Bane se ji zeptal, „Co kdyby mě porazili?“ a Zannah odpověděla, „Pak by si nebyl hoden toho, být Temným Pánem ze Sithu.“ Když Bane odletěl na Tython objevit tajemství tvorby holokronu, Zannah byl přidělen jiný úkol. Vydala se do Chrámu Jediů pod jedijským alias Nalia Adollu a její cíl byly Archívy Jediů a v nich nalézt informaci pro svého mistra, jak z jeho těla odstranit orbalisk. Zatímco byla v archívech, její bratranec Darovit přišel na Coruscant a podkal ji. Jakmile získala informace, které potřebovala, vzala bratrance na palubu \"Lorandy\", aby tak zabránila případnému odhalení ze stran Jediů. Potom se společně vydali na Tython, kde se setkali s Baneem. Následoval souboj Jediů se Zannah i s jejím mistrem, Zannah byla téměř přemožena masivním Jediem jménem Sarro Xaj. Nicméně jakmile byla jedijská Bitevní Medice, kterou produkoval Jedi Worror zničena, Zannah snadno svého soka porazila. Použila své Sithské maskovácí schopnosti a vplížila se za Rastu Lsu a zabila ji ranou do zad. A nakonec po tom, co Bane odzbrojil Jedie Johuna Othona, Zannah ho snadno zabila. Protože Bane byl v duel zraněn, Zannah musela použít Sílu, aby ho dostala na palubu Lorandy. Společně se vydali zpět na Ambriu za léčitelem Celebem. Zannah však nebyla schopna Celeba přesvědčit, aby jejího mistra vyléčil zato se to podařilo Darovitovi, který s Celebem uzavřel dohodu. Podmínka byla ta, že Zannah vyřadí Lorandu a přivolá Jedie, aby ti mohli Banea zatknout. Zannah souhlasila avšak brzy změnila názor když po rozhovoru se svým mistrem zjistila, že ten je stále schopný racionálního uvažování. Zabila Celeba a rozsekala ho na mnoho kousků, sebe a Banea ukryla pod Celebovou chatrčí a díky svým Sithským kouzlům, způsobila, že Darovit zešílel. Když Jediové dorazili, Darovit je napadl. Ti uvěřili, že on je Sithský Pán a zabili ho. Naštěstí pro Banea a Zannah, jediové ignorovali \"Lorandu\" a tak s ní mohli zatím ještě ukrytí Sithové později odletět kamkoliv. Zannah řekla svému mistrovi, že jednoho dne bude dostatečně silná a znalá aby ho přemohla a sama se stala jeho nástupcem, a sama se stala mistrem, nicméně ta doba je ještě daleko. Když Bane toto slyšel, usmál se a dal ji zapravdu.\n\nDarth Zannah byla mistryně formy boje se světelným mečem zvané Soresu. Díky svému dvojbřitému světelnému meči a této formě, dokázala vytvořit velmi těžko proniknutelnou obranu. Také byla velmi talentovaná v učení Temné strany síly, dokázala se ukrýt do falešné aury světlé strany nebo se v Síle maskovat úplně. Také dokázala do lidí promítat jejich největší strach což způsobilo, že se dotyční zbláznili.\n\nJako Sithský Pán, Zannah vlastnila unikátní červený dvoubřitý světelný meč poháněný krystalem, který jí dal sám Bane. Na rozdíl od většiny dvojbřitých světelných mečů, které měly tradičně každou čepel dlouhou kolem metru a půl, její byly sotva metr dlouhé. To bylo z důvodu efektivnější obrany za použití méně síly. Dlouho po její smrti se tento světelný meč dostal do vlastnictví Generála Grievouse a později N-K Necrosis.\n\n \n"}
{"id": "287034", "url": "https://cs.wikipedia.org/wiki?curid=287034", "title": "Acidum", "text": "Acidum\n\nAcida (mn.č.), z latinského \"Acidum\" (kyselina) jsou léky, které podporují tvorbu žaludečních šťáv. V současné době není jako acidum v České republice registrován žádný léčivý přípravek.\n\n"}
{"id": "287035", "url": "https://cs.wikipedia.org/wiki?curid=287035", "title": "Adstringens", "text": "Adstringens\n\nAdstringens je léčivo nebo rostlinná droga se stahujícími účinky, místně zužující cévy a snižující vyměšování (sekreci). Adstringencia působí koagulací bílkovin. Používají se místně ke zklidnění a urychlení hojení kůže a sliznic. Působí rovněž proti průjmu.\n\nPoužívají se především rostlinné drogy obsahující třísloviny – dubová kůra, nať řepíku, popenec obecný, ratanová tinktura aj.\n"}
{"id": "287036", "url": "https://cs.wikipedia.org/wiki?curid=287036", "title": "Amarum", "text": "Amarum\n\nAmarum je léčivo nebo rostlinná droga obsahující hořké látky (zejména hořčiny), stimulující sekreci trávicích šťáv a povzbuzující chuť k jídlu. \n\nMezi amara patří např. chinin, nať jablečníku, nať vachty, kořen hořce aj.\n\n"}
{"id": "287037", "url": "https://cs.wikipedia.org/wiki?curid=287037", "title": "Kostel Zvěstování Panny Marie (Duchcov)", "text": "Kostel Zvěstování Panny Marie (Duchcov)\n\nŘímskokatolický kostel Zvěstování Panny Marie v Duchcově je barokní zámecký kostel nacházející se v historickém centru města v jihozápadním rohu Náměstí Republiky. Je chráněn od roku 1958 jako kulturní památka České republiky.\n\nKostel stojí na místě předchozího renesančního kostela z roku 1587, který však již stál na místě raně gotického kostela či ještě předcházejících sakrálních staveb. Části zdiva těchto předchozích kostelů byly použity pro hmotu kostela současného. Na jižní straně presbytáře se zachovaly zbytky raně gotického kostela sv. Jiří. Plány na stavbu kostela nechal udělat Arnošt Josef z Valdštejna již v roce 1696 u stavitele Marca Antonia Canevalla, který byl také prvním stavitelem a částečně jej dokončil do roku 1707. Zcela dokončen byl F. M. Kaňkou v roce 1721. Vysvěcen byl 12. září 1722. Kostel byl obnoven v roce 1826. Větší část původního cenného zařízení (hodnotné pozdně gotické plastiky, oltářní obraz \"Zvěstování Panny Marie\", z roku 1720, spolu s bočním oltářem s obrazem sv. Judy Tadeáše. Oba obrazy byly dílem Václava Vavřince Reinera. Dále zde byly dřevěné nadživotní plastiky od Matyáše Bernarda Brauna. Tato díla byla zničena, když byl 10. května 1945 kostel vypálen sovětskými vojsky. Ze zbytků původního interiéru jsou zajímavé především mramorové náhrobníky ze 16. století. Na počátku 21. století bývá kostel využíván pro výstavy výtvarných děl, na divadelní představení a pro vánoční mši (24. prosince). Kostel čeká ve druhé dekádě 21. století na schválení památkářů ohledně rekonstrukce podlahy.\n\nJedná se o jednolodní stavbu o třech klenebních polích s trojicí mělkých mezipilastrových kaplí po stranách. Na západě je předsíň, která je sevřená dvěma věžemi. Na východě je polygonálně uzavřený presbytář. Průčelní věže jsou členěny římsami, které jsou spjaty pilastrovým řádem. Římsy svírají mělký rizalit, který je ukončený štítem. Vnitřní prostor má valenou klenbu s lunetami. V presbytáři je lunetový závěr. Na jižní straně se nachází tzv. \"Valdštejnská kaple\", která má čtvercový půdorys a je sklenutá kupolí. Kostel má šindelovou střechu, která je místy poškozená, částečně je vyspravena lepenkou. Omítka kostela je mírně poškozená.\n\nZ původního zařízení se zachovalo: barokní oltář, Valdštejnův epitaf z 1. poloviny 18. století, krucifix ze 16. století (umístěný na faře) a torzo pozdně gotické křtitelnice z konce 15. století. Na jižní straně presbytáře se nacházejí tři mramorové náhrobníky. Jeden nápisový náhrobník je opatřen erbem a patří \"Adamu Havlovi z Lobkovic\" (zemřel v roce 1605). Dva figurální náhrobníky: s postavou ženy (zemřela roku 1575) a dítěte (zemřelo roku 1594).\n\nDuchcovský děkanský kostel měl do roku 1916 šest zvonů: \"Velký zvon\", \"Zwölfer Glocke\" a \"Nový zvon\" na severní věži, \"Bratrský zvon\" a \"Umíráček\" na jižní věži a \"Mešní zvon\" v sanktusníku.\n\n1. prosince 1650 Gabriel Hilger z Freibergu v Sasku odlil tzv. velký zvon, na náklad magistra Gregoria Fisselia (Fischel), který byl nástupce magistra Simonise. Za tento Fisselův dar měl na zvonu latinské verše v humanistické majuskuli:\nVe volném překladu:\nPod těmito verši byl Fisseliův znak, na druhé straně reliéf Ukřižování Krista, kolem zdobeného věnce jméno zvonaře. Zvon měl dolní průměr 112 cm, výšku 106 cm, vážil 1050 kg. Byl sejmut v září 1917 spolu s tzv. Novým zvonem od téhož zvonaře, 252 kg těžkým.\n\nZachován zůstal pouze tzv. Zwölfler Glocke, nejstarší ze všech zvonů. Zvon pořídil Wolf Hilger z Freibergu. Kolem věnce je nápis:\n\nPod nápisem je znak rodu Hilgerů – medvěd ve skoku, držící v předních tlapách kružítko, a iniciály zvonaře W. H. Dolní průměr zvonu je 68 cm, výška 57 cm.\n\nTzv. Bratrský zvon visel v jižní věži, s nápisem:\nPod nápisem je obraz sv. Jiří a jméno zvonaře Gabriela Hilgera, r. 1650. Dolní průměr zvonu je 92 cm, výška 72 cm. Zvon zůstal zachován a visí nyní v severní věži.\n\nUmíráček vyrobil německý zvonař Jan Baltazar Crommel z Ústí nad Labem. Byl na něm reliéf sv. Barbory jako patronky předměstí a nápis:\n\nPřeklad:.\nNa protější straně stálo:\n\nPřeklad:\nDolní průměr zvonu byl 55 cm, výška 44 cm. Sňat byl již 13. listopadu 1913.\n\nRoku 1727 věnovala rodina Valdštejnů mešní zvon ku cti sv. Josefa, Norberta a Prokopa. Vážil 78 kg, odebrán byl v září 1917.\nV r. 1923 dostal kostel nové zvony, které byly zabaveny za druhé světové války. Dodnes nebyly zvony adekvátně nahrazeny. Stát vyplatil odškodnění pouze 4 000 Kč za jeden kg váhy. Následné poválečné znehodnocení peněz je příčinou, že nově bylo možno opatřit jen dva zvony o váze 60 kg a 105 kg.\n\nKe kostelu patří Farní budova děkanství. Nachází se na náměstí Republiky čp. 212/8. Jedná se o renesanční, obdélnou a jednopatrovou budovu. Dvorní trakt je dvoukřídlý. V patře má děkanství sloupovou lodžiovou chodbu. Fasáda je pozdně klasicistní.\n\n\n"}
{"id": "287038", "url": "https://cs.wikipedia.org/wiki?curid=287038", "title": "Antacida", "text": "Antacida\n\nAntacida jsou léčiva, která snižují kyselost žaludečního obsahu.\n\nAntacida neutralizují kyselinu chlorovodíkovou v žaludeční šťávě, čímž tlumí aktivitu pepsinu a zvyšují pH na zásaditou stranu. Ta, která obsahují sloučeniny hliníku jsou mimoto schopna vázat žlučové kyseliny.\n\nAntacida se používají především při zažívacích potížích (dyspepsiích) spojených zejména s překyselením (hyperaciditou) k léčbě žaludečních vředů a refluxní choroby jícnu, pyróze (pálení žáhy).\n\nAntacida se aplikují preventivně nebo v rámci léčby příznaku při potížích.\n\nDlouhodobá aplikace může způsobit poruchu vstřebávání fosfátů, skrze mechanizmus reakce hliníku s fosfáty za vzniku nerozpustných solí. Důsledkem může být osteomalacie. U kardiaků je dobré volit lék s nízkým obsahem sodíku. U nemocných s poruchou funkce ledvin je třeba dávat pozor na rozvoj hypermagnezémie (vysoká hladina hořčíku v plazmě) a hliníkové encefalopatie (poruchy činnosti CNS).\n\nAntacida mohou ovlivňovat resorpci dalších léčiv. Proto je doporučováno dodržovat mezi podáním dalšího léku alespoň tříhodinový interval.\n\n\n\nIndikací je především refluxní ezofagitida, pálení žáhy a kyselý reflux.\n\nPři styku kyseliny alginové \"(acidum alginicum)\" s karbomethylcelulózou \"(carbomethylcellulosum)\" a slinami vzniká viskózní tekutina, která se v kyselém prostředí žaludku transformuje v gel s ochrannou funkcí. Po vstupu do střeva je nestráven a posléze vyloučen. Účinek trvá 2 až 2,5 hodiny.\n\nTato antacida obsahují zejména zásaditou formu dusičnanu bizmutitého \"(bismuthi subnitras)\" a dále obvykle soli hořčíku. Kontraindikací jsou onemocnění ledvin. Bizmut barví stolici do černa.\n\n\nVhodné je jen krátkodobé užívání.\n\n"}
{"id": "287039", "url": "https://cs.wikipedia.org/wiki?curid=287039", "title": "Welsh Open", "text": "Welsh Open\n\nWelsh Open je pozvánkový snookerový turnaj pořádaný Světovou asociací profesionálního billiardu a snookeru. Původní název turnaje zněl \"Regal Welsh Open\" a nahradil dřívější turnaj Welsh Professional Championship, který začal v roce 1980 a mohli na něm hrát jen velšští hráči. Jako bodovaný profesionální turnaj se poprvé hrál v sezóně 1991/1992. Tento turnaj se každoročně až do roku 2015 odehrával v Newportu, třetím největším městě Walesu, od tohoto ročníku poté v Cardiffu, což je hlavní město tohoto státu. Úřadujícím šampiónem je John Higgins.\n"}
{"id": "287040", "url": "https://cs.wikipedia.org/wiki?curid=287040", "title": "Portland Pirates", "text": "Portland Pirates\n\nPortland Pirates byl profesionální americký klub ledního hokeje, který sídlil v Portlandu ve státě Maine. Pod tímto názvem hrál v letech 1993-2016, předtím působil jako Baltimore Skipjacks. Největším úspěchem je zisk Calder Cupu v roce 1994. Arénou Pirates byla Cumberland County Civic Center. Klubové barvy byly černá, červená, stříbrná a bílá.\n\nPortland Pirates byli založeni v sezoně 1993-94 jako farma Washington Capitals. Přistěhovali se z Baltimoru, kde působili jako Baltimore Skipjacks. Přesunem do státu Maine nahradili Maine Mariners, kteří se přesunuli do Providence jako Providence Bruins. Éra pod Capitals skončila v roce 2005 po dvanácti sezonách.\n\nPrvní sezona týmu, 1993-94, byla dosud nejúspěšnější, podařilo se jim totiž poprvé, a zatím také naposled, vyhrát Calder Cup pro vítěze AHL. V základní části se jim podařilo vyhrát třiačtyřicetkrát. Hned v další sezoně získali 104 bodů, přesto byli vyřazeni hned v prvním kole play-off. V sezoně 1995-96 se opět dostali do finále Calder Cupu, ale porazili je Rochester Americans. V prvních čtyřech sezonách je koučoval současný kouč Nashville Predators, Barry Trotz.\n\nOd té doby byli Pirates jako na horské dráze. V sezoně 1999-00 dosáhli opět na 100 bodů a opět vypadli hned v prvním kole play-off. V roce 2005 tým oznámil prodloužení smlouvy s arénou Cumberland County Civic Center, čímž ukončili spekulace o možném přemístění týmu. Také podepsali tříletou smlouvu jako hlavní farma Anaheim Ducks, v roce 2008 ale dali Ducks přednost týmu Iowa Chops. V play-off 2006 se vydali na spanilou jízdu, nakonec ale nedokázali zdolat Hershey Bears v dramatické sedmizápasové sérii.\n\nV letech 2003 a 2010 se v Portlandu hrálo Utkání hvězd AHL.\n\nV červnu 2008 se Pirates dohodli s Buffalo Sabres a stále jsou jejich hlavní farmou. V srpnu stejného roku prodloužili smlouvu s koučem Kevinem Dineenem. 10. února 2009 hráli poprvé před 11 tisíci lidmi a to v buffalské HSBC Areně proti Albany River Rats. Fanoušci Sabres byli překvapení tvrdou hrou a vysokým počtem bitek a tak se rozhodli, že v sezoně 2009-10 zde budou Pirates hrát hned dvakrát - pokaždé s bývalou farmou Sabres, Rochester Americans. 17. března 2010 opět prodloužili smlouvu s arénou Cumberland County Civic Center, budou ji využívat další dva roky. Ve smlouvě stálo, že Pirates už nebudou hrát další zápasy v Buffalu. V reportáži portlandské televize WCSH-TV, která byla odvysílána 23. června 2010 bylo zveřejněno, že portlandský stavitel Jason Snyder chce postavit novou arénu pro osm tisíc fanoušků u silnice Maine Turnpike, buď v Portlandu, nebo v nedalekém Westbrooku. Pirates pak budou hlavním týmem hrajícím v aréně, dalším týmem budou basketballoví Maine Red Claws a v aréně se budou také pořádat velké koncerty.\n\nOd sezony 2011/2012 byl celek farmou Phoenix Coyotes. Spolupráce byla ukončena v roce 2015. Za čtyři sezony se klub dvakrát dostal do play off.\n\nV sezoně 2015/16 byl klub záložním celkem Floridy Panthers. Po jejím skončení se klub přestěhoval a v současnosti působí pod názvem Springfield Thunderbirds.\n\n\nZdroj: \n\nZdroj: \n\n"}
{"id": "287042", "url": "https://cs.wikipedia.org/wiki?curid=287042", "title": "Augusta Lynx", "text": "Augusta Lynx\n\nAugusta Lynx byl profesionální americký klub ledního hokeje, který sídlil v Augustě ve státě Georgie. V letech 1998–2008 působil v profesionální soutěži East Coast Hockey League. Lynx ve své poslední sezóně v ECHL skončily v základní části. Své domácí zápasy odehrával v hale James Brown Arena s kapacitou 6 557 diváků. Klubové barvy byly modrá, černá, šedá a bílá.\n\nZaložen byl v roce 1998 po přestěhování Raleigh IceCaps do Augusty.\n\nZdroj: \n\n\n"}
{"id": "287046", "url": "https://cs.wikipedia.org/wiki?curid=287046", "title": "Koučování", "text": "Koučování\n\nKoučování (koučink) je proces, podporující hledání individuálních řešení a rozvoj člověka v jím zvolené oblasti. Kouč není trenér ani poradce, ale hledá řešení společně s klientem. Termín pochází z anglického slovesa \" (trénovat, vést). Pochopení podstaty koučování ulehčuje i metafora kočího (v angl. coach) nebo dostavníku – jako prostředku, pomáhajícího dostat se důležité osobě pohodlným způsobem z místa, kde právě je, na místo, kde chce být.\n\nČeská definice koučování vyzdvihuje, že „dospělý člověk se nejlépe učí praxí a vlastní zkušeností“, a koučování charakterizuje jako metodu užívanou „k taktnímu a ohleduplnému ovlivňování“.\nMaren Fischer-Epe uvádí, že „koučování je kombinace individuálního poradenství, osobní zpětné vazby a prakticky orientovaného tréninku; účelem je dosahování profesního a osobnostního rozvoje.“ Koučování není psychoterapie. I když koučování může mít někdy podobný efekt jako psychoterapie, není ho dosaženo aplikací psychologických a psychoterapeutických teorií, ale díky vlastní cestě, kterou si klient k výsledku najde.\n\nMezinárodní federace koučů definuje koučování jako partnerství s klientem v tvořivém procesu, který provokuje myšlení a inspiruje klienta k maximalizaci jeho osobního a profesního potenciálu.\n\nAmerická komunita Coachville (kterou založil Thomas Leonard – zakladatel ICF) koučování definuje jako \"konverzaci, ve které kouč pomáhá hráči (klientovi) hrát jeho hru lépe a vyhrávat ji podle klientových vlastních pravidel\". Koučování zde vychází z herní metafory – tedy z teze, že cokoliv v životě se dá hrát jako hra.\n\nKouči vystupují jako rovnocenní partneři, spolupracovníci, průvodci, důvěrníci, partneři. Pracují s jedinci tak, že pomocí otázek podněcují jejich různé pohledy na věc, pomáhají prohloubit jejich uvědomění (co vlastně chci, na čem mi záleží, co naopak vůbec nechci, …) a podporují je při nacházení vlastních zdrojů, potřebných k realizaci vlastních záměrů a cílů. Kouč klientovi neradí, nic nedoporučuje ani neschvaluje, nic mu nepodsouvá ani ho nikam nesměřuje – neovlivňuje klienta svým postojem. U kouče je důležitá absolutní důvěra v klienta, v jeho celistvost a v jeho schopnost najít vlastní řešení.\n\n\n\n\n\n\n\n"}
{"id": "287050", "url": "https://cs.wikipedia.org/wiki?curid=287050", "title": "Stará pošta (Nový Jičín)", "text": "Stará pošta (Nový Jičín)\n\nStará pošta je dominantou novojičínského náměstí. Tento dům pochází z roku 1563, kdy si jej nechal postavit purkmistr Nového Jičína, Ondřej Řepa. Dům je postaven ve stylu renesančním. Jako jediný dům na Novojičínském náměstí ji zdobí dva balkóny s arkádami. Navíc je postavena o krok napřed před všemi domy a \"zahanbuje\" tak i radnici.\n\nOd roku 1788 sloužil dům jako pošta, kde setrvala až do roku 1851. V současné době můžeme v tomto domě nalézt bar Havran, klub Galérka, galerii Arkáda a výstavní síň městského kulturního střediska.\n\n\n"}
{"id": "287052", "url": "https://cs.wikipedia.org/wiki?curid=287052", "title": "Antipyretikum", "text": "Antipyretikum\n\nAntipyretikum je léčivo snižující horečku.\n\nJako antipyretika se používají některá analgetika a nesteroidní antiflogistika – paracetamol, kyselina acetylsalicylová, ibuprofen aj. Používají se i některé rostlinné drogy, např. vrbová kůra, nať tužebníku aj.\n"}
{"id": "287058", "url": "https://cs.wikipedia.org/wiki?curid=287058", "title": "Vstupenka", "text": "Vstupenka\n\nVstupenka je doklad o zaplacení vstupného nebo o právu na bezplatný vstup. Vstupenkou se prokazuje právo navštívit určitý objekt, zařízení nebo akci. Pro některé účely může vstupenka sloužit i jako účetní dokument.\n\nVstupenky se používají v nejrůznějších místech a zařízeních, jakými mohou být například:\n\nObdobný doklad, opravňující k použití veřejné dopravy nebo ke vstupu do přepravního prostoru nebo vozidla, se nazývá jízdenka. U některých zařízení a atrakcí dopravního charakteru (autodrom, bobová dráha, lyžařský vlek) může být nepodstatné, zda se lístek nazývá vstupenkou, či jízdenkou.\n\nSystémy prodeje, kontroly a užívání vstupenky mohou být podobně rozličné jako odbavovací systémy v dopravě. Kontrola může být systematická nebo namátková, při vstupu, v průběhu akce nebo při odchodu, osobní nebo automatizovaná (pomocí turniketů).\n\nNejběžnější typ jednoduché vstupenky mívá kontrolní útržek. Při vstupu do objektu jej obsluha (biletářka, uvaděč, kontrola atd.) může odtrhnout, čímž znemožní opakované použití vstupenky. Vstupenkou bez útržku je však možno i nadále uvnitř objektu prokazovat zaplacení vstupného.\n\nNěkde bývá zvykem při vstupu do objektu odebrat celou vstupenku: jako vstupenka pak může sloužit jakýkoliv žeton, který je po odebrání opět prodán dalšímu zákazníkovi. Taková praxe je však obvykle v rozporu s potřebou či povinností provozovatele evidovat příjmy a často i s potřebou zákazníka (uživatele) mít doklad o návštěvě a o zaplacení.\n\nJako vstupenky mohou sloužit též automaticky čitelné karty z plastu či tužšího papíru. Čtení může být založeno na optickém nebo mechanickém principu (děrný nebo čárový kód) nebo může vstupenka obsahovat magnetický proužek nebo kontaktní či bezkontaktní čip. Elektronické systémy pak mohou umožnit přesné sledování počtu návštěvníků, času příchodu a odchodu (nyní časté například v plaveckých bazénech, kde je v případě překročení zaplacené doby vymáhán doplatek), popřípadě je možno vydávat a používat časové vstupenky (permanentky) pro delší období nebo vstupenky pro vícenásobné použití (například pro deset jízd na lyžařském vleku nebo vstupenky s doplnitelným kreditem).\n\nVstupenka do kina, divadla nebo obdobného zařízení může být buď neadresná (návštěvník si může sednout, případně se postavit kamkoliv) nebo může být určena pro konkrétní sedadlo, stůl, lóže, sektor či jinak vymezené místo (má tedy podobnou funkci, jako místenka ve veřejné dopravě).\n\nPohodlnou, moderní formou vstupenky je tzv. e-ticket neboli elektronická vstupenka. Při zakoupení vstupenky on-line na webových stránkách prodejce je možné si ji ihned vytisknout. Tato vstupenka je vybavená čárovým kódem, který je po předložení při vstupu do místa konání akce zkontrolován čtecím zařízením a na základě toho je umožněn vstup. Ve formě e-ticketu nejsou nabízeny pouze vstupenky, ale také další doklady jako jízdenky do vlaků či autobusů nebo letenky.\n\n"}
{"id": "287060", "url": "https://cs.wikipedia.org/wiki?curid=287060", "title": "Mathare United", "text": "Mathare United\n\nMathare United FC je keňský fotbalový klub založený v roce 1994. Jeden z nejlepších Keňských fotbalových týmů sídli ve městě Nairobi a hrají na stadionu Moi International Sports Centre s kapacitou 60 000 míst. Hrají Keňskou Premier League.\n\n\n1998, 2000\n"}
{"id": "287065", "url": "https://cs.wikipedia.org/wiki?curid=287065", "title": "Kaizers Orchestra", "text": "Kaizers Orchestra\n\nKaizers Orchestra je norská rocková kapela spojující ve své hudbě prvky punku, rock´n´rollu, tradičního skandinávského folku a balajky. Sami jako hudební vzor uvádějí Toma Waitse, východoevropskou a cikánskou muziku a tradiční norský styl Ompa (\"Humppa\"). Nabízelo by se přirovnání k Leningrad Cowboys, ale Kaizers Orchestra znějí mnohem syrověji a energičtěji. Věhlas jim přinesla právě především jejich živá vystoupení.\n\nSamotné složení kapely je zajímavé. Zpěv, dvě kytary, bicí, klasický kontrabas a skandinávské piano (vytváří zvuk podobný tahací harmonice). Skupina navíc doprovází svá představení perkusemi ve stylu Stomp a zpívají ve své rodné řeči, norštině.\n\nKapelu založili v roce 2000 zpěvák Janove Ottesen a kytarista Geir Zahl, kteří spolu již od roku 1991 hráli v kapele Blod, Snått & Juling. První album \"„Ompa til du dø“\" (\"Humppa dokud neumřeš\") vyšlo v roce 2001 v undergroundovém vydavatelství \"Broiler Farm\" a hned získalo jak ohlas kritiky tak posluchačů od Norska až po Nizozemí. Druhé album \"„Evig Pint“\" vyšlo hned v roce 2002.\n\nNa třetí album \"„Maestro“\" si fanoušci museli počkat až do roku 2005. Album, které vyšlo u německého labelu Universal a na které si kapela vzala čas tři roky, je propracovanější. Velkou popularitu sklidilo především ve Skandinávii, v Nizozemí a Belgii a v německy mluvících zemích.\n\nPo úspěšném turné kapela podepsala smlouvu se Sony BMG a 18. února 2008 se očekává vydání nového alba \"„Maskineri“\".\n\n\n\n"}
{"id": "287067", "url": "https://cs.wikipedia.org/wiki?curid=287067", "title": "Maggie Smithová", "text": "Maggie Smithová\n\nDame Margaret Natalie Smith, DBE (28. prosince 1934, Romford, Essex, Anglie), známá jako Maggie Smith, je britská herečka, dvojnásobná držitelka Oscara i Zlatého glóbu, pěti cen BAFTA a držitelka Ceny Emmy a Ceny Tony.\n\nNarodila se sekretářce Margaret (roz. Huttonové) a patologovi Nathanielovi Smithovi. Má dva starší bratry, dvojčata Alistaira a Iana.\n\nV roce 1967 se vdala za herce Roberta Stephense, se kterým má dva syny, oba herce – Chrise Larkina a Tobyho Stephense. V roce 1974 se rozvedli. O rok později se herečka znovu vdala za scenáristu a libretistu Beverleyho Crosse. Toto manželství skončilo v roce 1998 Crossovou smrtí.\n\nPři natáčení filmu Harry Potter přiznala svou rakovinu prsu. (2009)\n\nMaggie Smith je významnou britskou divadelní, filmovou a televizní herečkou. Svůj první film natočila v roce 1956. Zpočátku se věnovala spíše divadlu, hrála mj. Desdemonu v \"Othellovi\", za jejíž filmové ztvárnění získala v roce 1965 svou první oscarovou nominaci. Svého prvního Oscara získala v roce 1969 za roli neortodoxní skotské učitelky ve filmu \"Nejlepší léta slečny Jean Brodieové\" ( ), druhého o devět let později za roli Diany Barrieové ve filmu \"Apartmá v Kalifornii\".\n\nMezi její další známé role patří matka představená v komedii \"Sestra v akci\" a jejím pokračování, Minerva McGonagallová ve filmovém zpracování románů o Harrym Potterovi, Charlotte Bartlettová ve filmu \"Pokoj s vyhlídkou\" ad.\n\nV roce 1970 byla oceněna Řádem britského impéria (rytíř-komandér).\nV roce 1990 obdržela šlechtický titul dame (ženský ekvivalent sira).\n\n"}
{"id": "287075", "url": "https://cs.wikipedia.org/wiki?curid=287075", "title": "Nekromancie", "text": "Nekromancie\n\nNekromancie (z řeckého νεκρομαντία, \"nekromantía\", ze slov νεκρός – \"nekrós\" – mrtvý a μαντεία – \"manteia\" – věštění) je forma magické evokace. Jde o cílené vyvolání duše zemřelého se záměrem získat od něj nějakou informaci, případně duchovní ochranu. V literatuře se vyskytují i tvary nigromantie či nigromancie, odvozené z latinského \"niger\" („černý“) a řeckého \"μαντεία, manteia\" („věštění“), jedná se však o nesprávný tvar, vzniklý ve středověku zkomolením původního řeckého slova. Z tvaru nigromant pak zřejmě vznikl ve slovanských jazycích kalkem výraz černokněžník.\n\nNekromancie jako věštění prostřednictvím vyvolávání duchů mrtvých byla popisována už starověkými autory, literární popisy je možno najít i u Ovidia a Homéra, faktografičtější popisy například u Strabóna, podle nějž jde o nejobvyklejší formu věštění v Persii, zmínky o ní (spolu s jejím zákazem) je možno najít v Bibli (Deuteronomium 18,11). Nekromancie byla spojena se šamanismem a pohanskými kulty.\n\nOd počátku středověku byla církví přísně trestána, i přesto však byla v lidové magii poměrně rozšířená. V renesanci začala být spojována s černou magií.\n\nUrčitým typem nekromancie je spiritismus, tedy vyvolávání duchů zemřelých, který se rozšířil v 19. století. Hermetici 19. století však již považují spiritismus za pokleslou formu nekromantie, kde jsou vyvolávající v moci vyvolaného ducha.\n\nV pověstech a okultních historkách se zemřelí někdy v různých podobách zjevují, aniž by byli vyvoláni, pak se o nekromancii nejedná.\n\nNekromant – osoba, pokoušející se evokovat zemřelého – k tomu používá speciálních magických praktik. Používají se různá zaklínání a magické artefakty, například svíce nebo speciální nekromantická kuřidla, protože mrtvý se prý materializuje z dýmu.\nNekromant musí určitou dobu před evokací dodržovat půst, sexuální abstinenci, vyvarovat se požívání alkoholu, vybrat si astrologicky správný čas. Čarodějné knihy obsahující návody k vyvolání zemřelých se nazývají grimoáry. Nekromant si rovněž může navodit potřebný sen, takže k evokaci zemřelého dochází pouze ve spánku.\n\nVe fantasy literatuře a horrorech se význam posunul a nekromancie zde zpravidla znamená magické procedury, vedoucí k vytvoření nemrtvých. Zde se rovněž vyskytuje pojem nekromant – mág, zpravidla záporná postava, zabývající se nekromancií v tomto smyslu.\n\n"}
{"id": "287078", "url": "https://cs.wikipedia.org/wiki?curid=287078", "title": "Gary Stanley Becker", "text": "Gary Stanley Becker\n\nGary Stanley Becker (2. prosince 1930 – 3. května 2014) byl americký ekonom. Jako jeden z prvních v rámci oboru se zabýval problémy, které byly do té doby považovány spíše za součást sociologie, např. rasovou diskriminací, kriminalitou nebo organizací rodiny. Jako jeden z prvních propagoval studium lidského kapitálu.\n\nByl členem Papežské akademie věd a Národní akademie věd Spojených států amerických.\n\nObdržel \"John Bates Clark Medal\" (1967), Nobelovu cenu za ekonomii (1992; „\"za rozšíření sféry mikroekonomické analýzy na nové oblasti lidského chování a lidských vztahů, včetně chování netržního\"“) a \"Prezidentskou medaili svobody\" (2007).\n\nZemřel po dlouhé nemoci dne 3. května 2014.\n\nPráce \"A Treatise on the Family\" (Pojednání o rodině, 1981) řeší otázku koho si vzít, kdy se rozvést, kolik mít dětí atd. Pohlíží také na manželství jako na prostředek uspokojování potřeb socializace a reprodukce.\n\nKniha je popisem charakteru manželství jako trhu za podmínek polygamie či monogamie. Za předmět směny jsou považovány domácí práce. Potenciální manžel nabízí vykonávání těžší fyzické práce, sex, zabezpečení. Potenciální manželka péči o děti, zajištění domácí harmonie.\n\nDalší nutný faktor je \"poptávka po dětech\" ve společnosti. Čím vyšší je, tím více je uzavíráno manželství a vyskytuje se méně rozvodů. Becker také rozebírá možnosti substituce. Čím snadnější je dosáhnout substitutu manželských prací, například najímání si někoho na úklid, tím menší je výskyt manželství ve společnosti.\n\nBecker charakterizuje \"rozvod\", jako porovnání užitků. Nastane-li situace, kdy výnos z rozvodu je vyšší než náklady na něj, pak se manželství rozpadne. Becker se zabývá otázkou jak působí vyšší mzdy ženám a vládní transfery svobodným matkám. V obojích případech dochází k závěru, že zvyšuje rozvodovost. Navíc rozvedené ženy velmi často pobírají transfery od svých bývalých manželů.\n\nJednou z posledních věcí, které Becker zkoumal, je \"teorie polygamie\". Došel k závěru, že muži s vyšším příjmem budou poptávat více domácích prací a tedy také více manželek. Muž chce více manželek, či milenek v okamžiku, kdy je na vrcholu své produktivity.\n\nBecker napsal svou disertační práci na téma ekonomiky diskriminace v roce 1955 na Chicagské univerzitě (University of Chicago). V té době byla ekonomie striktně zaměřena na studium tržních ekonomik a na chování trhu. Becker zpochybnil tento přístup představením nových výzkumů, které se týkaly vazeb sociálních jevů k ekonomice. Beckerova práce ve své době nebyla kladně přijata, mnozí namítali, že jeho teorie nesouvisí s ekonomií. V roce 1957 publikoval tuto práci jako studii sociálních problémů a trhu. \n\nBecker často zahrnoval sklon k diskriminaci do svého vysvětlení chování lidí. Věřil, že lidé často mentálně zvyšují hodnotu transakce v případech, kdy zákazníkem je příslušník minority, kterou daný člověk diskriminuje. Dle jeho teorie konkurence snižuje diskriminaci zákazníků. \n\nPokud by byly společnosti schopny se specializovat v zaměstnávání především příslušníků minoritních skupin obyvatelstva a zároveň nabízet lepší produkt či službu, dokázaly by se vyhnout platovým rozdílům mezi stejně produktivním Afroameričanem a bělochem či mužem a ženou. Při výzkumu zjistil, že pokud minorita tvoří pouze velmi malou část společnosti, dopadá na ni celá „cena diskriminace“. Nicméně pokud je minorita ve společnosti procentuálně více zastoupena, dopadá „cena diskriminace“ rovnoměrně jak na většinovou, tak menšinovou část společnosti. Byl také průkopníkem v oblasti výzkumu dopadu sebe-naplňujících se proroctví učitelů a zaměstnavatelů na menšiny. Takové chování totiž často vede k menším investicím do produktivity práce a vzdělávání minorit.\n\nBecker uznal, že lidé (zaměstnavatelé, zákazníci a zaměstnanci) někdy nechtějí pracovat s příslušníky menšin, protože mají vůči znevýhodněným skupinám výhrady. Dále tvrdí, že tato diskriminace zvyšuje náklady dané firmy, protože diskriminací určité skupiny pracovníků musí společnost vynaložit mnohem vyšší finanční prostředky na to, aby dokázala fungovat bez těchto pracovníků. Naopak pokud je firma ochotná zaměstnávat příslušníky menšin, mzdové náklady mohou být mnohem nižší a zároveň může daná firma zaměstnat mnohem více lidí, čímž může být zvýšena produktivita.\n\n\n"}
{"id": "287080", "url": "https://cs.wikipedia.org/wiki?curid=287080", "title": "Seznam hudebních zkratek", "text": "Seznam hudebních zkratek\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "287081", "url": "https://cs.wikipedia.org/wiki?curid=287081", "title": "Volby do zastupitelstev krajů v Česku 2004", "text": "Volby do zastupitelstev krajů v Česku 2004\n\nVolby do krajských zastupitelstev 2004 proběhly 5. a 6. listopadu ve všech krajích České republiky kromě hlavního města Prahy, kde je zastupitelstvo města zvolené v roce 2002. Volby provázela nízká volební účast, která dosáhla pouze 29,62 % (celkem platně hlasovalo 2 117 443 voličů, tj. 98,03 % odevzdaných hlasů).\n\nCelkově bylo voleno 675 členů zastupitelstva kraje. Nejvíce mandátů získala Občanská demokratická strana, která zvítězila ve 12 krajích a získala 291 mandátů. Naopak vládnoucí Česká strana sociálně demokratická skončila až třetí.\n\n"}
{"id": "287084", "url": "https://cs.wikipedia.org/wiki?curid=287084", "title": "Javorník (Vacov)", "text": "Javorník (Vacov)\n\nJavorník je vesnice v okrese Prachatice, spadá pod obec Vacov. Rozkládá se na úbočí stejnojmenného kopce. V roce 2011 zde trvale žilo 164 obyvatel.\n\nPrvní písemná zmínka o vesnici pochází z roku 1852.\n\n\n"}
{"id": "287087", "url": "https://cs.wikipedia.org/wiki?curid=287087", "title": "Javorník (Šumava)", "text": "Javorník (Šumava)\n\nJavorník (1066 m) je nejvyšší vrchol Javornické hornatiny ležící v severozápadním okraji okresu Prachatice, nad stejnojmennou vesnicí.\n\nZa dob druhé světové války byl Javorník nejvyšší horou Čech na území protektorátu a rozhledna sloužila jako protiletecká pozorovatelna.\n\nŠumavský spisovatel Karel Klostermann měl toto místo v oblibě a spolu se svými přáteli usilovali o stavbu rozhledny. Přípravy přerušila světová válka, takže k dalším přípravám ke stavbě došlo až v meziválečném období. Kamenná Klostermannova rozhledna byla dokončena a zpřístupněna 28. srpna 1938. Rozhledna byla po dostavbě vysoká 24 m, ale v 70. letech 20. století ji přerostl okolní smrkový les, čímž přestala plnit svoji funkci. V letech 2002–2003 byla nastavena na výšku 39 m, přičemž vyhlídková plošina je 30 m nad zemí. Rozhledna od té doby slouží i pro mobilní operátory.\n\n"}
{"id": "287089", "url": "https://cs.wikipedia.org/wiki?curid=287089", "title": "Kitchener", "text": "Kitchener\n\nKitchener je kanadské město v provincii Ontario. Bylo pojmenováno po britském vojenském veliteli Horatio Kitchenerovi. Je spojeno s městem Waterloo a oblasti se často říká Kitchener-Waterloo, někdy se k tomu ještě přidává město Cambridge, Kitchener, Waterloo a Cambridge se nazývá „Tri-city“ neboli „Trojměsto“. Město se od roku 1854 až do roku 1916 jmenovalo Berlin. Přejmenováno bylo po smrti maršála Kitchenera za první světové války.\n\n"}
