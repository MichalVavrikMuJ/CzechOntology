{"id": "331174", "url": "https://cs.wikipedia.org/wiki?curid=331174", "title": "Podvrtnutí", "text": "Podvrtnutí\n\nPodvrtnutí \"(distorze)\" je jedno z nejčastějších kloubních onemocnění. Vzniká následkem úrazu. Zpravidla to znamená poškození měkkých tkání a svalů v okolí určitého kloubu. Někdy může onemocnění komplikovat krevní výron či krevní podlitina \"(hematom)\".\n\nNemoc často postihuje klouby dolní končetiny - vymknutí hlezenního kloubu \"(distorsio articulatio talocruralis)\".\n\nOnemocnění se léčí pomocí mastí a převazů nebo znehybněním ortézou, sádra se používá jen málokdy u tohoto zranění.\n\n\n"}
{"id": "331175", "url": "https://cs.wikipedia.org/wiki?curid=331175", "title": "Aeneis", "text": "Aeneis\n\nAeneis, vyslov \"énéjis\" (genitiv \"Aeneidy\"), též Aeneida je Vergiliův epos. Je psána latinsky v hexametrech, byla vytvořena v letech 29–19 př. n. l. jako poslední básníkovo dílo. Některé metrické a dějové nedostatky svědčí o nedokončenosti. Skládá se ze dvanácti knih, obsahuje 9 896 veršů.\n\nAeneis je velmi ovlivněna homérskými eposy, Íliadou a Odysseiou, co do stylu i látky. Prvních šest knih eposu líčí příběh bájného hrdiny Aenea, který uprchl z hořící Tróje a odešel do Itálie, a vytváří tak paralelu k příběhu Odysseie; druhá polovina pak popisuje příchod Aenea a jeho druhů do Itálie a boje s italskými kmeny, čímž je naopak paralelou k vyprávění Íliady. Příběh kromě toho obsahuje množství epizod a vedlejších vyprávění (příběh o kartaginské královně Didoně, která se do Aenea zamiluje, příběh o statečné Amazonce Camille či Aeneovo retrospektivní vyprávění o trojské válce). Aeneas, pojímaný jako praotec římského národa, v básni funguje jako ztělesnění a vzor římských ctností.\n\nCílem eposu bylo vytvořit národní epos Římanů, srovnatelný s Homérem; zároveň měl epos funkci didaktickou jako poučení o „římských ctnostech“ a rovněž jinotajnou funkci politickou, neboť ideologicky podpořil politiku císaře Augusta, údajného potomka bájného Aenea.\n\nAeneas s Trójany vyplouvá ze Sicílie do Itálie, ale nedorazí k jejím břehům kvůli větrné bouři způsobené pánem větrů Aeolem, kterého o to požádala bohyně Juno. Lodě jsou nuceny přistát na pobřeží Libye. Aeneova matka a bohyně lásky Venuše přichází za Jupiterem, aby jej prosila o pomoc pro Aenea. Vládce bohů jí vyhoví, odhalí jí, jakým směrem se bude ubírat hrdinův osud. Venuše se poté vydává za Aeneem, kterému se objeví v podobě mladé lovkyně, převypráví mu pohnutou historii Didony, vládkyně Kartága. Dido žila se svým mužem Sycheem ve přímořském městě Tyru ve Foinikii, dokud její bratr Pygmalion nezabil Sychea a nezmocnil se města. Dido varovaná přízrakem zabitého Sychea, prchá Tyru a kupuje území, na němž nyní buduje Kartágo, které je zasvěceno bohyni Iuno.\n\nAeneas se vydává do samotného Kartága nepozorovaně, obestřen mlhou, která mu zajišťuje neviditelnost. Cestou k královninu paláci Aeneas pozoruje výstavbu Kartága, mezitím již dorazí část Trójanů, mají u Didony slyšení, převyprávějí své útrapy. Aneas vystoupí z mlhy, která jej halila a promluví ke královně. Dido má s Trójany soucit a na počest jejich záchrany uspořádá hostinu. Venuše sesílá bůžka lásky Kupida s podobou Aeneova malého syna Iula Askania, který vznítí v Didoně lásku k Aeneovi. Na konci hostiny Dido žádá Aenea, aby jí vypravoval svůj příběh od vyvrácení Tróje.\n\nAeneas s bolestí líčí pád Tróje. Řekové postavili před branami Tróje dřevěného koně, do jehož útrob se ukryjí vojáci. Zbytek vojsk předstírá ústup a odpluje na blízký ostrov Tenedos. Trójané se vydávají před hradby, názory na dřevěného koně se různí, Láokoón, kněz boha moří Neptuna, varuje Trójany před možnou lstí a vrhne po něm oštěp, který se zabodne do koně. Sinón, zrádný voják z řeckých řad, který se nechal od Řeků svázat, působí při přemlouvání na Trójany přesvědčivě. Priamos, král Tróje mu uvěří a nechá jej osvobodit. Láokoón se chystá obětovat Neptunovi, když jej i jeho syny napadnou z moře dva hadi a zabijí. Trójané to chápou jako trest za vrhnutí oštěpu a koně vtahují za hradby. Řekové vyplouvají z Tenedu, Sinón otvírá městské brány, z koně vycházejí vojáci a zabíjejí stráže.\n\nAeneovi se zjevil duch Hektóra, aby jej vyzval k útěku z Tróji. Aeneas se chopí zbraně, dozví se od Apollonova kněze Panthúse, že nastává poslední hodina Tróje, přesto sesbírá oddíly oděné řeckou zbrojí a s prvotním štěstím se pouští do boje s Řeky. Bojuje se o královský palác, Řekové vítězí díky přesile a palác ničí, pronikají do královské komnaty a řecký náčelník Pyrrhos zabíjí krále Priama. Aeneas propadá hněvu, hledá Helenu, aby ji jako příčinu zkázy zabil, nato se mu zjeví Venuše a posílá jej zachránit otce Anchíse, ženu Kreúsu a syna Iula.\n\nAeneas jde zachránit otce, ale ten odmítá opustit Tróju, přesvědčí jej teprve zjevení kouzelných plamenů nad Iulovou hlavou, které potvrdí let ohnivé koule. Aeneas bere otce Anchísa do náručí, Iula za ruku a následuje je manželka Kreúsa. U Cereřina chrámu ještě vezmou ochranné bohy Penáty a utíkají z hořící Tróje. Náhle ztrácejí Kreúsu, Aeneas zanechá otce a syna v úkrytu údolí a vydává se pro ni zpátky do Tróje. Zjevuje se mu zemřelá Kreúsa a předpovídá mu náročné cesty, dosažení Itálie, království a sňatek s princeznou. Aeneas odchází k uprchlým Trójanům do idských hor.\n\nAeneas líčí události po pádu Tróje. Přeživší Trójané staví lodě a vydávají se k Thrákii, Aeneas obětuje bohům, nalezne hrob zavražděného Trójana Polydóra, kterého svěřil Priam thráckému králi, mrtvý Polydóros převypráví Aeneovi svůj příběh. Polydóra náležitě pohřbí a opouští Thrákii. Trójané připlouvají k ostrovu Délos, Bůh Apollo dává Trójanům věštbu, kterou prorokuje jejich rodu velkou budoucnost, musejí ale hledat svou starou matku. Odplují na Krétu, kde chtějí postavit město, ale když Trójany stíhá mor a neúroda, zjistí díky Penátům, že se mají plavit do Itálie. Během plavby kolem Strofad, kde zabijí jalovici a chtějí ji sníst, na Trójany nečekaně zaútočí harpyje, se kterými chtějí bojovat. Harpyje Kelainó jim dává kvůli zabití jalovice a souboji zlou věštbu, že se Trójané dostanou do Itálie, ale město nepostaví, dokud nesnědí své stoly.\n\nPlavba pokračuje k ostraovu Epiros, kde se Aeneas setkává s Andromaché, ženou Hektora. Zde potkává i Priamova syna Helena, který je Apollonův věštec a předpovídá Aeneovi dlouhé putování k Sicílii, Tyrrhénským mořem, musí se také vydat k podsvětní řece, než najde v Itálii znamení v podobě prasnice s třiceti prasátky. Varuje Aenea před Skyllou a Charybdou, nabádá k obětem bohyni Junoně, manželce Jupitera. Radí Aenenovi, aby se v Kúmách setkal s věštkyní Sibylou. Trójané plují kolem břehů jižní Itálie a Sicílie. Míjí sopku Etnu, kterou svrhl Jupiter na obra Enkelada, ten zpod hory plive oheň. Setkávají se s Řekem Achaimenidem, který jim vylíčí, jak jeho druh Odysseus unikl ze spárů Polyféma, jednookého obra lidojeda. Náhle uvidí obra, Aeneas velí k překotnému odplutí, k břehu přibíhají i ostatní Kyklópové, ale loď u nedostihnou. Doráží k ostrovu Drepanos, kde Aeneas pohřbívá svého otce Anchísa. Vítr odvane Trójany od Itálie k africkým břehům.\n\nDídó rozmlouvá se svou sestrou Annou o své planoucí lásce k Aeneovi. Anna líčí počet afrických ženichů, Aeneas se zdá být příznivým znamením od Iunony, lásku Dídóně schvaluje. Dídó koná oběť bohům. Iuno se domlouvá s Venuší na sňatku Dídóny s Aeneem, Venuše v tom vidí lest. Nakonec se ale dohodnou, že během lovu se strhne bouře, která zažene dvojici do jeskyně, kde spolu stráví noc, ačkoliv tím manželství nevznikne. Punové i Trójané se vydávají na společný lov, skutečně se strhne bouře, Aeneas skončí s Dídó v jeskyni. Zosobněná Pověst létá po Libyi a rozšiřuje zprávu o Aeneovi a Didoně, kvůli kterým upadá říše, mísí ale pravdu se lží. Tímto je pobouřený maretánský král Iarbas, kterého Dídó odmítla v minulosti, ten vysílá prosby k Iovovi vládci bohů na zjednání spravedlnosti. Iupiter pověřuje posla bohů Merkura, aby vzkázal Aeneovi odplout, protože jej a především syna čeká osud v Itálii. A tak se stane. Aeneas po chvíli vnitřního zmatku vydá rozkaz svým lidem ke skryté přípravě lodí na odchod.\n\nDídó tuto lest prohlédne. Dídó vyčítá, přemlouvá, poukazuje na manželství, zapřísahá, pokud musí odejít Aeneas, ať jí nechá alespoň syna. Aeneas uznává pomoc a její zásluhy, ale on sám nechtěl odcházet ani z Tróje, odchází z vůle bohů. Ačkoliv v něm city vřou, jeho rozhodnutí trvá. Rozhněvaná Dídó řekne Aeneovi, ať tedy jde, hádku končí kletbou a omdlelou ji služky odnesou. Vrcholí přípravy na odplutí. Dídó posílá sestru Annu, aby Aeneas na čas odložil odjezd, ale ten ji nevyslyší. Vrcholí královnino zoufalství, oběti, věštby a sny jí ukazují zlá znamení. Nechává vystavět hranici z manželského lůžka a Aeneovy zbraně jako magický rituál, aby zastřela sebevražedné úmysly. Obětuje podsvětním bohům. Myšlenkami těká nad Trójany, nad svým osudem, nad porušenou věrností k Sychaeovi. Merkur budí Aenea ze spánku, varuje před hrozící zkázou. Aeneas probudí Trójany, nechá odvázat lodě a spěšně vyjíždí. Dídó propadá pomstychtivému hněvu, kdy chtěla nechat zapálit trójské lodě, zabít Askania, opět vzývá podsvětní božstva a sesílá na Trójany kletbu a ukládá Kartágu smrtelnou nenávist k budoucímu Římu. Nechá poslat pro sestru Annu, aby připravila očistný obřad a probodne se Aeneovým mečem. Iuno posílá poselkyni bohů Írys, aby zbavila Dídónu utrpení.\n\nIupiterova bouře zažene Aenea a jeho druhy na Sicílii, kde jej uvítá král Acestes, který je původem Trójan. Aeneas se shromážděným lidem koná slavnostní oběti na hrobě otce Anchísa, poté Aeneas vyhlašuje, že se na tuto počest budou konat hry – závody lodí, hod kopí, střelba lukem a pěstní zápas. Při obětech vyleze zpoza hrobu pestrobarevný had, který se stáčel do sedmi kruhů na znamení, že se naplnil sedmý rok bloudění. Trojané neví, jestli se jedná o ducha tohoto místa nebo o Anchísova posla. Hry začínají závodem lodí, Aeneas odměňuje vítěze, pokračují běžeckým závodem, následují pěstní souboje, ale zápasníci zprvu váhají, nakonec se ale dají do boje. Začíná lukostřelba, která skončí zvláštním úkazem – naplano vystřelený šíp se na nebi vznítí, ale Aeneas to vysvětluje jako dobré znamení. Nastupuje trójská branná mládež za vedení Iula Askania.\n\nIuno přikazuje Íris, aby se vydala za trójskými ženami na Sicílii a v podobě Beroe mezi ně zasela odpor k dalším plavbám. Ačkoliv stařena Pyyrgó odhalí lest Íris, ženy se přesto vydají zapálit lodě. Muži se dozvídají o požáru, Iulus se vydává k lodím, ženy se rozutečou a ukryjí. Muži hasí lodě, Aeneas prosí Iupitera o pomoc, který mu sešle déšť na uhašení ohně. Čtyři lodě unikly zničení. Na Aenea padají kvůli oné pohromě pochyby, rozvažuje zdali zůstat a založit město tady nebo odejít. Moudrý Nautés mu poradí, aby nechal starce a ženy tady, a pak se vydal k italským břehům. Aeneovi se zjevuje Anchíses z dovolení Iupitera a říká mu, aby dal na rady, sesbíral nejodvážnější a vyplul. Prvně ale musí sestoupit s věštkyní Sibyllou do podsvětí. Aeneas svolává lid, nechává opravit lodě, Acestovi svěřuje nad místem vládu, zakládá na Sicílii město Acestu. Po devítidenních obřadech vyplouvá. Venuše přichází za Neptunem, aby poskytl Aeneovi klidnou plavbu. Neptun souhlasí, ale podotýká, že na plavbě padne jeden námořník za oběť. Během noční plavby se námořníci usnuli, Palinúra uspal sám bůh Spánek, a svrhl jej z lodi a on umírá nepohřben ve vlnách.\n\nAeneas přistává na italské břehy a vydává se k Apollonovu chrámu. Aeneas a jeho druhové si prohlíží vyobrazení na branách chrámu, kde je vylíčen příběh Daidala. Poté, co obětuje sedm jhem netknutých býků, volá si jej věštkyně Sibylla do ochrámu. Aeneas pronáší modlitbu k Apollonovi. Poté žádá od Sibylly věštbu. Prostoupena Apollonem předpovídá Aeneovi války, sňatek s cizinkou a nečekanou naději z řeckého města. Aeneas žádá po Sibylle vstup do podsvětí, aby se dostal k otci Anchísovi, musí získat zlatou ratolest – dar pro podsvětní bohyni Proserpinu. Než tam vstoupí, musí také pohřbít druha Míséna, který se chtěl poměřovat s mořským bohem Trítónem, ten jej za trest utopil. Aeneas jej nechává pohřbít a následuje dva holoubky, kteří mu ukazují cestu k zlaté ratolesti. Když ji utrhl, vrací se k Sibylle. Aeneas se chystá u vchodu podsvětí náležité oběti podsvětním božstvům. Poté Sibylla odesílá všechny kromě Aenea pryč, ten musí tasit meč.\n\nV první části podsvětí sídlí démoni zhouby a smrti, obludy. Přichází k řece Acheron, Kókytos vidí starce – převozníka duší Charóna. Aenas pozoruje čekající duše a prosí Sibyllu o vysvětlení. Přeplavit se přes řeku Styx smí řádně pohřbené duše, nepohřbení musí čekat sto let. Aeneas potkává své zemřelé druhy i kormidelníka Palinúra a promlouvá s ním. Charón pozná živého Aenea a prvně jej nechce převést, po ukázání zlaté ratolesti svolí. Když se na druhém břehu se přibližují k pekelnému psu Kerberovi, začne štěkat a nechce je pustit. Sibylla mu předhodí koláč s uspávajícími účinky. Cesta dál je volná, míří do míst, kde dlí předčasně zesnulá nemluvňata, nespravedlivě odsouzení, které soudí soudce Mínos, k těmto místům patří také sebevrazi. Následují Pole smutku, která obývají nešťastní milenci, zde Aeneas potkává Dídó, obrací se k ní s omluvou a vysvětlením, ale ona odvrací tvář, neodpovídá a prchá za manželem Sychaem. Aeneas kráčí místy padlých bojovníků, obklopují ho Trójané, Řekové utíkají strachy, potkává Priamova syna Déifoba, vypráví, co zažil při pádu Tróje, že Helena byla jeho žena po Paridově smrti. Déifoba odzbrojila a Meneláos jej zabil. Sibylla řeč utíná, protože se ještě mají vydat nalevo do Tartaru trestnice provinilých a napravo do sídla blažených – Élysia.\n\nAeneas vidí nedobytnou pevnost obehnanou třemi hradbami, vstup beze spánku střeží bohyně pomsty Tísifoné, kolem plyne plamenná řeka Flegethón. Aeneas slyší ozývající se nářek a bití, ptá se Sibylly. Ta vypráví o soudci Rhadamanthovi, který zde vede výslech, nutí k doznání, předává Erínyím táhnoucím odsouzence do jámy Tartaru. Popisuje provinilce Titány, obry Ótose a Efialta, krále Salomónea, dále Titya, Pertithoa, Ixiona, Peirithoa, Thésea a Flegya. Tím Sibylla končí, protože počet trestů i provinilců je bezpočet. Aeneas má splnit úkol – odevzdat dar Proserpině, omývá se očistnou vodou a vsadil zlatou ratolest u prahu paláce.\n\nDvojice vstupuje do Élysia, místa světla, pokoje, tance a zpěvu. Aeneas vidí pěvce Orfea, bezúhonné a zasloužilé lidi, vojáky, kněží, básníky a umělce – všechny zdobené bělostnými vínky. Básníka Músáia se ptají na cestu. Konečně se setkává s otcem Anchísem, třikrát se jej snaží objemout, ale u nehmotného ducha to nejde. Zahlédne údolí řeky zapomnění Léthé, z níž celé zástupy lidí předurčených osudem k návratu do jiného těla pijí vodu, aby zapomněli minulost. Anchíses vypráví Aeneovi o světové duši, z níž pochází všichni živí tvorové mající ohnivou duši nebeského původu, ta se odívá do těla. Duše po smrti prochází očistou živlů od tělesnosti a provinění, jen málo duší zůstává v Élysiu, ostatní se vrací zpátky na svět. Tento oběh trvá tisíc let. Anchísés přivádí Aenea k shluku duší budoucích pokoleních, ukazuje nacházející vládce z italské větve, zakladatele Říma – Romula. Prorokuje slávu rodu pocházející z Iula Askania, z něhož vzejde Caesar, císař Augustus, který má přinést zlatý věk. Předpovídá světovládu Římské říše. Ukazuje římské krále a Bruta zakladatele římské republiky, představuje velké osobnosti časů republiky, slavné velitele vojsk. Poslání Říma je podrobit si svět proto, aby se na něm udržel mír. Poté se objevuje smutný Marcus Claudius Marcellus (zeť Augusta), který přes vynikající vlastnosti zemřel v rozkvětu mládí. Anchíses vzbuzuje v Aeneovi nadšení, líčí mu boje, které ho čekají i budoucí slávu. Aeneas a Sibylla procházejí kolem dvojí brány boha Snů, jedna je z rohu pro skutečné duchy a druhá ze slonoviny pro klamné vidiny. Aeneas po odchodu slonovinovou branou spěchá k lodím a druhům.\n\nAeneas pohřbil svou opatrovnici Kajetu. Poté obeplouvá ostrov Čarodějky Circe, následně se vydává do Itálie, pluje ústím řeky Tibery. Vyloďuje se na v zemi lavrentského krále Latína. Přichází vylíčení bývalého stavu Latia, dojde k vyplnění věštby harpije o snědených stolech. Aeneas založil a opevnil tábor, poté vysílá posly ke Latinskému králi, dává králi dary a žádá jej o to, aby mu povolil obývat obsazené území. Král to Aeneovi dovoluje a chce za Aenea provdat svou jedinou dceru, která neměla být podle věštby nikomu zasnoubena. Tyto události vyvolávají v bohyni Juno opět hněv, proto povolává z podsvětí furii Allekto, ta poštvává latinskou královnu Amatu, ale především přivádí k nesmiřitelnému hněvu Turna, mocného bojovníka a vládce Rutulů, který se o Lavinii bez úspěchu ucházel. Allekto způsobí boje mezi trójskými zemědělci. Král Latinus se snaží dojednat mír mezi znepřátelenými stranami, ale neuspěl. Samotná Juno otevírá doširoka brány války. Turnus vyhlásí válku proti Trójanům, což okamžitě polarizuje kmeny z celé Itálie a schyluje se k velké válce.\n\nTurnus se snaží získat Latákii na svou stranu, vysílá poselstvo ke králi Diomédovi, aby se s přidal k němu v boji proti Trójanům. Aenea ve snu napomíná říční bůh Tiberinus, aby se vydal na plavbu po řece nahoru. Dostává se k hradu Pallanteu, kde sídlí přestěhovaný král Arkadie  Evandrus. Potká jej zrovna při slavnostech věnovaných Herkulovi, který kdysi zabil na oněch místech lupiče Káka. Aeneas získává Evandra za spojence, který mu poskytuje čtyři stovky jezdců. Do čela této družiny král staví svého syna Pallasa. Část Aeneových poddaných se vydá nazpět po vod. Ostatní se s Aeneem vydají podle Evandrovi rady za Etrusky, které by Aeneas mohl získat na svou stranu. Vedou totiž válku s Turnovým spojencem tyranem Mezentiem. Etruskové na Aeneův návrh přistupují, protože jim věštba předpověděla, že mají hledat za svého vůdce cizince. Aeneas na cestě k Etruskům nachází novou nádhernou zbroj, kterou mu vyrobil bůh Vulkán na přání Aeneovy matky Venuše. Zvláštní pozornost se věnuje Aeneově štítu. Jsou na něm vylíčeny skvělé hrdinské skutky budoucích Aeneových potomků, kteří proslaví Řím.\n\nZatímco Aeneas sbírá spojence, Turnus se v jeho nepřítomnosti chystá spálit trójské lodě. Tento úmysl zhatí Jupiter, kterých se nechá obměkčit od božské matky Idejské, takže plavidla nechá proměnit v mořské nymfy. Trójané Euryalus a Nisus se společně vydají varovat Aenea před hrozícím nebezpečím hrozícím od Rutulů. Podaří se jim sice proniknout až do rutulského tábora a porazit mnoho nepřátelských bojovníků, ale sami skončí v obklíčení a přemoženi přesilou padnou. Ráno se vydá Turnus se svými vojsky obléhat Trójský tábor, který se proti útoku odvážně brání. Euryalova matka spatří před hradbami hlavu svého syna nabodenou na kůl a zachvátí ji smutek a žal nad padlým potomkem. Bitva se rozpoutá naplno. Aeneův syn Askanius se projeví mnohými hrdinskými činy. Mocný Pandarus a Bitias úmyslně vlákají rutulské bojovníky včetně Turna do trójského opevnění, aby je mohli obklíčit. Valečník Turnus pobije spoustu Trojanů, nakonec je obklopen množstvím protivníkům, obklíčení prolomí a unikne skokem do řeky, aby se vrátil ke svému vojsku.\n\nZasedá sněm bohů, Venuše i Juno se na něj obracejí se stížnostmi a prosbami týkajícími se války, on se je snaží dosáhnout smíru mezi znepřátelenými stranami. Nakonec celá pře končí tím, že se Jupiter vzdává jakéhokoliv zasahování do chodu bojů, takže od nynějška se válka bude řídit osudem. Rutulové mezitím opakovaně útočí na trójské hradby. Aeneas se plaví s Arkaďany a Etrusky na pomoc svým lidem v obležení. Mořské nymfy, které byly dříve trojskými loděmi, připlouvají za Aeneem, aby mu pověděli vše, co se mezitím událo. Aeneas se vylodí u obležení a pustí se do boje s rutulskými šiky. Během boje Turunus zabije Pallase. Aeneovy sbory porážejí nepřátelské oddíly, Askanius dělá výpad na obléhatele, otcovy a synovy jednotky se spojí, obkličují Turna. Juno ho z ohrožení vysvobodí, vítr jej zanese na protější Ardejský břeh. Aeneas v bitvě zabije Mezentia i jeho syna Lausa.\n\nAeneas nechá vztyčit sloup bohu Marsovi na počest vítězství, poté vyšle poselstvo ke králi Evandrovi s Pallasovým tělem, uzavře příměří, aby Latinové mohli pohřbít padlé bojovníky. Na sněmu usiluje latinský král o smír. Turnus se nechal vyprovokovat Drancem, aby vyzval Aenea na souboj. Ale ten se účastní tažení proti Laurentům. Turnus proti Aeneovi posílá Kamillu a Messappa s jezdeckými oddíly a sám čeká v záloze. Bohyně Diana předpovídá záhubu Kamilly a vysílá nymfu Opisu, aby pomstila její smrt. Kamila si vede v bitvě velmi udatně, Arruns ji skolí šípem a za to ho Opisa zabije střelou z luku. Rutulové se dávají na útěk, Turnus opouští zálohu a spěšně se vydává bránit město. Aeneas jej pronásleduje. Nastává noc a obě strany se opevňují.\n\nTurnus pozoruje, že Latinové ztrácejí síly, a proto vyzývá Aenea na souboj. Král Latinus Aenea od tohoto souboje odrazuje. Když k Aeneovi dorazí poselstvo od Turna, nakonec k souboji přistoupí, dohodu rituálně potvrdí. Neočekávaně událostmi zamíchá Turnova sestra Juturna a poštve Rutulany do boje. Aeneas z nastalého zmatku vyvázne se zraněním.  Vypukne bitva, kde se Turnovi daří všechny porážet.  Venuše uzdraví Aenea, aby se mohl vrátit do boje, ale nemůže kvůli Juturně svého soka nikde najít. Zaútočí na město. Královna Amáta ze zoufalství spácha sebevraždu oběšením. Nakonec se na bitevní poli objeví Turnus, aby se utkal s Aeneem. Aeneas v boji nad Turnem zvítězí, jakkoliv by svého nepřítele Turna ušetřil, tak jej přece kvůli Pallasově pásu, který na něm uviděl, zabije.\n\nAeneis hluboce ovlivnila celou římskou, ale i středověkou kulturu, spolu s homérskými eposy patřila k jejím nejzákladnějším dílům. Je jedním z děl klasického kánonu, který byl po staletí základem studia latiny a filologie. Aeneis se stala se vzorem i inspirací pro mnoho dalších literárních děl, např. pro Dantovu Božskou komedii, kde je Vergilius ztělesněním umění a lidské duševní síly.\n\nV novověku se objevují překlady do národních jazyků. Zajímavostí je parodie Aeneidy Ivana Kotljarevského (1798), která stála u zrodu ukrajinské literatury, jakož i její stejnojmenné operní zpracování Mykoly Lysenka.\n\nNámět byl také hudebně zpracován mnoha skladateli: \n\nDo češtiny byla Aeneis přeložena několikrát, a to časoměrně Karlem A. Vinařickým v roce 1851 a Antonínem Škodou v roce 1877. Z dalších překladů např. Rudolf Hudec (Kniha I.–II., 1940, 1941, Kniha III.–V., 1941, Kniha VI.–VIII., 1940, 1941). V přízvučném hexametru pak dílo přeložil Otmarem Vaňorným (jako \"Aeneis\", 1933, jako \"Aenéis\", 1941, jako \"Aeneis\", 1970), z něho pak vyšel i modernější překlad Rudolfa Mertlíka (jako \"Aeneis\", 2011).\n\nVERGILIUS. \"Aeneis\". Vyd. 1. Praha: Academia, 2011, 479 s. ISBN 978-80-200-1997-4. (přeložil Rudolf Mertlík na základě překladu Otmara Vaňorného; doslov napsal Martin C. Putna)\n\n"}
{"id": "331188", "url": "https://cs.wikipedia.org/wiki?curid=331188", "title": "Krušovice (rozcestník)", "text": "Krušovice (rozcestník)\n\nKrušovice má vícero významů:\n"}
{"id": "331190", "url": "https://cs.wikipedia.org/wiki?curid=331190", "title": "Tereza Pokorná", "text": "Tereza Pokorná\n\nTereza Pokorná, provdaná Tereza Herz Pokorná, (* říjen 1960 Praha) je česká herečka a tanečnice, autorka a redaktorka, bývalá manželka režiséra Juraje Herze.\n\nV roce 1979 debutovala coby studentka tanečního oddělení Pražské konzervatoře ve známém poeticko-psychologickém filmu režiséra Karla Kachyni \"Lásky mezi kapkami deště\", čímž vstoupila do povědomí nejen českých diváků, ale i režisérů. Její drobná postava a útlý, jemný a něžný dívčí profil vedly později k tomu, že se stala jednou z hereckých představitelek českých televizních princezen. Po šest let (1981–1987) působila jako tanečnice a sólistka baletu v pražské Laterně magice, točila filmy a televizní inscenace V roce 1985 ji režisér Juraj Herz obsadil do jím natáčeného západoněmeckého filmu \"Galoše šťastia\" (\"Přezůvky štěstí\") a o rok později do seriálu \"Gagman\". V roce 1987 už se svým manželem Jurajem Herzem odešla z Československa do Spolkové republiky Německo. V Německu natočila šest filmů, působila také  jako asistentka režie a choreografka. Film \"Hloupá Augustýna\", ve kterém ztvárnila titulní roli, získal Bavorskou státní cenu. Po sametové revoluci se vrátila zpět do Čech, společně s manželem od 90. let střídavě působila v Německu a v České republice. V květnu 2011 se s Herzem rozvedla. Věnuje se psaní, své galerii, je autorkou a filmovou kritičkou v časopise www.stylenew.cz, a na Dvojce Českého rozhlasu moderuje Noční Mikrofórum.\n\n"}
{"id": "331191", "url": "https://cs.wikipedia.org/wiki?curid=331191", "title": "Landkiting", "text": "Landkiting\n\nLandkiting (někdy také zvaný „Kite landboarding“) je sport odvozený od kitesurfingu. Spočívá v jízdě na mountainboardu (někdy se používá název „landboard“) s využitím tažného draka. Na rozdíl od kitesurfingu se tento sport provozuje na zemi; mountainboard vypadá jako větší skateboard s velkými koly a poutky na nohy. Landkiting je jedním z rychle se rozšiřujících se sportů, i když zdaleka nedosahuje popularity kitesurfingu.\n\nLandkiting je nejčastěji provozován na plochách jako jsou pláže, travnatá letiště nebo fotbalová hřiště. Asfalt a beton není vhodný z bezpečnostních důvodů a příliš nerovné povrchy, jako louky, znemožňují rychlou jízdu.\n\n\nFreestyle je styl ježdění zaměřený na předvádění různých triků. Spektrum triků je z valné většiny odvozeno od freestyle kitesurfingu, ale obecně je landkiting freestyle nebezpečnější a obtížnější kvůli dopadům na tvrdou zem. Některé triky byly také odvozeny od skateboardingu a za tímto účelem vznikají i speciální landkiting parky s rampami a dalšími překážkami.\n\n\n"}
{"id": "331196", "url": "https://cs.wikipedia.org/wiki?curid=331196", "title": "Asurané", "text": "Asurané\n\nAsurané jsou fiktivní rasou ze sci-fi seriálu \"\". Asurané jsou podobní\" Replikátorům\" ze seriálu 'Hvězdná brána\", což vede postavy seriálu k jejich pojmenování jako Replikátorů, i když technicky jde o dvě různé rasy. Poprvé se objevili v páté epizodě třetí řady \"Potomci\" (v anglickém originále \"Progeny\").\n\nAsurané byli výsledkem experimentu Antiků s cílem vytvořit zbraň proti Wraithům. Antikové použili nanotechnologii s cílem použít nanity jako zbraň. Experiment se však vymkl z kontroly a nanity se vyvinuly do podoby Antiků samotných.\n\nAntikové se nakonec rozhodli experiment zničit, avšak nanitům se podařilo přežit. Asurané následně po odchodu Antiků napadli Wraithy, Wraithové však vyvinuli počítačový virus, který deaktivoval programovou rutinu k útoku na Wraithy.\n\nAsurané na své planetě vybudovali vlastní civilizaci, kopírujíce Antiky.\n\nPo příchodu expedice Atlantis do Pegasu se podařilo znovu zapojit příkaz k útočení na Wraithy. Asurané ale začali ničit lidské světy kvůli tomu, aby Wraithům zničili zdroje jídla. A tak se Wraithové, Atlanťané a Cestovatelé spojili a Asurany zničili. \n\n\n"}
{"id": "331198", "url": "https://cs.wikipedia.org/wiki?curid=331198", "title": "Skotský teriér", "text": "Skotský teriér\n\nSkotský teriér je krátkonohý pes se svalnatým a poměrně krátkým hřbetem. Má nápadně široké hýždě a středně dlouhý ocas je vztyčený nebo ohnutý mírně do oblouku. Hruď je široká a dobře klenutá žebra probíhají daleko dozadu. Končetiny jsou rovné a přední tlapky jsou trochu větší než zadní. Lebka je téměř plochá. Skotský teriér má nůžkový skus a oči mandlového tvaru ležící daleko od sebe.\n\nPlemeno dosahuje výšky okolo 25,5 cm. Hmotnost teriéra se pohybuje mezi 8,5 a 10,5 kg. Srst je hustá a tvrdá. Jedinci se vyskytují černí, žíhaní, zřídka také v pšeničné barvě.\n\nPochází ze skotské pahorkatiny, kde cíleným výběrem vznikl pes s hustou, a vůči počasí odolnou srstí. Původně byl určen pro práci v podzemí – norování, jeho společenské využití však mělo za následek šlechtění k širokému a vizuálně efektivnímu hrudníku, čímž mu práci v noře znemožnil.\n\nSkotský teriér je klidný, rozvážný pes. Působí však trochu rezervovaně a ke svým lidem je vždy trochu nezávislý. Je inteligentní, sportovně založený a obvykle málo štěká. Vychází dobře se zvířaty i s jinými psy, pokud ho děti respektují, vychází s nimi rovněž dobře. Vše ovšem záleží na tom, jak bylo štěně od počátku svého života vychováváno. Jestli si zakládáte na výstavním psu, tak o jeho srst musíte řádně dbát, domácího psa postačí čtyřikrát za rok nechat otrimovat a ostříhat odborníkem a pravidelně mu pročesávat srst. Skotský teriér má sklon k tloustnutí a proto musíte dbát na jeho vyváženost stravy a poskytovat psu dostatek pohybu.\n\n"}
{"id": "331200", "url": "https://cs.wikipedia.org/wiki?curid=331200", "title": "Leon Czolgosz", "text": "Leon Czolgosz\n\nLeon Frank Czolgosz (5. května 1873, Detroit, Michigan - 29. října 1901) byl atentátníkem, jenž zabil amerického prezidenta Williama McKinleyho.\n\nLeon F. Czolgosz se narodil roku 1873 v michiganském Detroitu, jako dítě polských přistěhovalců. Jeho rodina měla celkem sedm dětí. Roku 1881 se odstěhovali do Clevelandu v Ohiu. Leon opustil rodinu už ve svých deseti letech. Spolu s dvěma bratry našel práci v jedné válcovně drátů, kde docházelo často ke stávkám. Poté, co zažil vícero srážek mezi stávkujícími dělníky a policií, se v roce 1898 nervově zhroutil a vrátil se ke své rodině. Czolgosz odvrhl katolictví, které hrálo prim v jeho rodině, a často se dostával do sporů se svou nevlastní matkou. Stále více se odcizoval své rodině. Stal se přívržencem Emmy Goldman, často navštěvoval její veřejná vystoupení. Díky tomuto vlivu se Czolgosz nadchl myšlenkou anarchismu. 29. července 1900 spáchal italský anarchista Gaetano Bresci atentát na italského krále Umberta I., což Czolgoszovi velmi imponovalo. Rozhodl se zabít amerického prezidenta.\n\nV srpnu roku 1901 odjel do Buffala, kde se ubytoval v blízkosti panamerické výstavy. 2. září si koupil revolver a 5. září pozoroval prezidenta Williama McKinleyho během jeho veřejného vystoupení. 6. září se pak mohl po prezidentově řeči v \"Temple of Music\" dostat do McKinleyho blízkosti. Revolver skryl do kapesníku a postavil se mezi ty, kdo si chtěli s prezidentem potřást rukou. Ačkoliv byl prezident chráněn padesáti osobními strážci, podařilo se Czolgoszovi dvakrát z revolveru vystřelit. Prezidentova ochranka ho ihned strhla k zemi a takřka by se pustila do lynče, kdyby ji od toho nezdržel těžce zraněný prezident (\"Go easy with him, boys!\"). McKinley byl zasažen oběma výstřely. Ačkoliv se v první chvíli nezdálo, že ho zranění ohrožují na životě, jeho stav se rychle zhoršil. O osm dní později následkům atentátu podlehl.\n\nPo relativně krátkém procesu byl Leon Czolgosz odsouzen k smrti na elektrickém křesle, rozsudek byl proveden 29. října 1901. Jeho poslední slova byla údajně:\n\nV rakvi bylo jeho tělo polito kyselinou sírovou, která ho během čtyřiadvaceti hodin rozložila.\n\n"}
{"id": "331207", "url": "https://cs.wikipedia.org/wiki?curid=331207", "title": "Vaginální lubrikace", "text": "Vaginální lubrikace\n\nVaginální lubrikace je přirozená lubrikace vulvy, která redukuje tření během pohlavního styku. Je znakem sexuálního vzrušení ženy. Na tvorbě lubrikace se podílí párové Bartholiniho žlázy, které jsou umístěny po levé a pravé straně pod poševním vchodem. Při pohlavním vzrušení se podílí na zvlhčování zejména zevních částí vulvy a sekundárně v relativně omezeném množství pochvy.\n\nPokud nastane porucha vaginální lubrikace, hovoří se o vaginální suchosti. Pokud je však vaginální suchost cílem sexuální praktiky, hovoří se o suchém sexu.\n\nLubrikační tekutina se skládá z vody, pyridinu, močoviny, skvalenu, kyseliny octové, kyseliny mléčné, komplexu alkoholů a glykolů, ketonů a aldehydů. Tekutina je charakteristicky čirá a podobá se spíš mužské preejakulační tekutině než vlastnímu ejakulátu. Může se lišit hustotou, charakterem, barvou a vůní, v závislosti na sexuálním vzrušení, období menstruačního cyklu, přítomnosti infekce, genetických faktorech a dietě.\n\nVaginální tekutina je mírně kyselá a v závislosti na některých sexuálně přenosných nemocech se může stát více kyselou. Klasické pH vaginální tekutiny je mezi 3,8 až 4,5, zatímco sperma má pH mezi 7,2 až 8 (neutrální látka má pH 7).\n\nNěkteré léky, včetně volně prodejných antihistaminik, stejně jako různé životní události, jako je těhotenství, laktace, menopauza, stárnutí, či nemoci jako diabetes, přirozenou lubrikaci potlačují. Léky s anticholinergickými nebo sympatolytickými účinky mohou sliznici vagíny vysušovat. Stejně tak léky včetně mnoha léků proti alergiím či kardiovaskulárním a psychiatrickým lékům.\n\nVaginální tekutiny ženy, která je nakažena virem HIV nebo jinou sexuálně přenosnou nemocí, mohou danou nemoc přenášet, i když nedojde k přímému pohlavnímu styku.\n\nPokud nedochází k přirozené lubrikaci či je její funkce nedostatečná, může být pohlavní styk velmi nepohodlný a bolestivý. Těmto nepříjemnostem může napomoci lubrikační gel, aplikovaný na penis a poševní vchod.\n\nLubrikanty na olejové bázi mohou narušovat latex a snižovat tak efektivitu kondomů, latexových rukavic a tím pádem snižovat účinnost tohoto druhu antikoncepce a ochrany před pohlavně přenosnými nemocemi. Z toho důvodu jsou doporučovány lubrikanty na vodní nebo silikonové bázi.\n\n\n"}
{"id": "331213", "url": "https://cs.wikipedia.org/wiki?curid=331213", "title": "Boris Michajlovič Šapošnikov", "text": "Boris Michajlovič Šapošnikov\n\nBoris Michajlovič Šapošnikov (; ( 1882 Zlatoust, Ufimská gubernie – 26. března 1945, Moskva) byl sovětský voják, maršál Sovětského svazu (1940), vojenský pedagog (profesor 1935), významný sovětský vojenský teoretik, náčelník generálního štábu Rudé armády v letech 1928–1931, 1937–1940 a 1941–1942.\n\nPocházel z měšťanské rodiny, po absolvování střední školy si zvolil vojenskou kariéru. Byl přijat do Alexejevského vojenského učiliště. V roce 1903 byl v hodnosti podporučíka přidělen do střední Asie. Ve službě se projevil jako výborný důstojník, uspěl i v Akademii generálního štábu. Za vynikající výkony při studiu byl povýšen. Po Akademii se vrátil do Turkestánu, v roce 1912 byl přeložen do Polska.\n\nPrvní světovou válku zahájil jako starší adjutant (tj. operační důstojník) 14. jezdecké divize, záhy byl zraněn. Po návratu do služby působil ve stále odpovědnějších štábních funkcích. Vrcholem jeho kariéry bylo zvolení velitelem Kavkazské granátnické divize. Pro nemoc už po měsíci, v lednu 1918, odešel z funkce, v březnu i z armády.\n\nOd dubna 1918 pracoval jako tajemník soudu v Kazani. V květnu se přihlásil do Rudé armády, ve které už zůstal do konce života. Podílel se na přípravě plánů ofenzivy proti Děnikinovi v srpnu 1919 i organizaci bojů roku 1920 – s Wrangelem a Poláky.\n\nVe 20. letech zastával vysoké štábní i velitelské funkce. Napsal několik studií o Občanské válce, v letech 1927–1929 vydal své nejvýznamnější dílo – třídílný \"Mozek armády\". V knize jasným a srozumitelným jazykem rozebírá a hodnotí činnost generálních štábů, zejména rakousko-uherského, před 1. světovou válkou a v jejím průběhu. Vysvětlil roli, funkci a strukturu velení ozbrojených sil státu ve válce i při přípravě ekonomiky země na válku. \"Mozek armády\" vzbudil ihned velkou pozornost, Šapošnikov se dostal mezi špičku sovětských vojenských teoretiků. Vyneslo mu funkci náčelníka štábu Rudé armády (1928–1931) a doživotní Stalinovu úctu (Šapošnikov a později Rokossovskij byli jediní vojáci oslovovaní Stalinem jménem, v kontrastu k obvyklému „soudruhu Žukove“).\n\nV letech 1932–1935 se věnoval výchově nové důstojnické generace ve Frunzeho akademii. Během působení v generálním štábu a akademiích vychoval řadu velmi kvalitních štábních pracovníků, Stalinem nazývaných \"Šapošnikovská škola\".\n\nV roce 1937 se vrátil na uvolněné místo náčelníka generálního štábu, zde řídil rozpracování válečných plánů. Z titulu člena Hlavní vojenské rady se výrazně podílel na úpravách vojenské doktríny Rudé armády. Koncem 1939 Stalin a Vorošilov odmítli jeho plán války s Finskem, jako příliš opatrný a přeceňující sílu protivníka. Příprava války byla svěřena štábu Mereckovova Leningradského voj. okruhu, následný neúspěch sovětských vojsk ukázal oprávněnost Šapošnikovových názorů. Poté jako člen nově vytvořené Stavky řídil reorganizaci vojsk a přípravu úspěšné lednové ofenzívy. Už v prosinci 1939 byl vyznamenán. V srpnu 1940 byl ve funkci náčelníka generálního štábu nahrazen paradoxně právě Mereckovem. Nicméně si zachoval Stalinovu důvěru, stal se náměstkem lidového komisaře obrany pro opevnění.\n\nPo začátku války byl jmenován členem Stavky (do konce života), od konce července 1941 potřetí náčelníkem generálního štábu, zůstal jím téměř rok. Pro zhoršení zdraví ho v květnu 1942 nahradil nejlepší z jeho odchovanců Vasilevskij. Tím vypadl z vedení bojových operací, zůstal však náměstkem lidového komisaře obrany, stál v čele komise zpracovávající na základě válečných zkušeností revize vojenských řádů a pokynů. Vedl práce na zpracování historie Velké vlastenecké války. V květnu 1943 při redukci počtu náměstků o funkci přišel, náhradou se stal náčelníkem Akademie generálního štábu.\n26. března 1945 zemřel na tuberkulózu. O dva dny později byl pochován v Moskvě na Rudém náměstí u Kremelské zdi.\n\n\n\n\n\n\n\n\n\n\nV říjnu 1942 byly po něm pojmenovány \"Vyšší důstojnické kurzy Výstřel\" a \"První pěchotní Tambovské učiliště\".\n\n\n\n\n\n"}
{"id": "331214", "url": "https://cs.wikipedia.org/wiki?curid=331214", "title": "Reflexivní prostor", "text": "Reflexivní prostor\n\nBanachův prostor se nazývá reflexivní jestliže splňuje jistou abstraktní vlastnost spjatou s duálními prostory. Reflexivní prostory mají příznivé geometrické vlastnosti.\n\nBuď \"X*\" duální prostor k normovanému vektorovému prostoru \"X\" nad reálnými nebo komplexními čísly a \"X**\" duální prostor k Banachovu prostoru \"X*\". Definujeme \"kanonické vnoření\" \"κ\" : \"X\" → \"X**\" jako\nTedy \"κ\" zobrazuje \"x\" na jistý evaluační funkcionál na prostoru \"X*\".\nDůsledkem Hahn-Banachovy věty je, že \"κ\" zachovává normu (tj. ||\"κ\"(\"x\")|| = ||\"x\"|| ) a je proto prosté. Prostor \"X\" se nazývá reflexivní jestliže \"κ\" je bijekce.\n\nPoznámka: Podle definice je tedy reflexivní prostor \"X\" isomorfní s Banachovým prostorem \"X**\". Každý reflexivní prostor je proto Banachův prostor.\n\nVšechny Hilbertovy prostory jsou reflexivní a také všechny L prostory pro 1 < \"p\" < ∞. Naopak prostory L a L nejsou reflexivní.\n\nKaždý uzavřený podprostor reflexivního prostoru je reflexivní. \n\nBanachův prostor je reflexivní právě tehdy, když jeho duál je reflexivní.\n\nProstor je reflexivní právě tehdy, když uzavřená jednotková koule je kompaktní ve slabé topologii.\n\nReflexivní prostor je separabilní právě tehdy, když jeho duál je separabilní.\n\nV reflexivním prostoru lze z každé omezené posloupnosti vybrat slabě konvergentní podposloupnost (důsledek Banach-Alaogluovy věty).\n\n"}
{"id": "331216", "url": "https://cs.wikipedia.org/wiki?curid=331216", "title": "Seznam československých a českých finalistů na grandslamových turnajích v tenise", "text": "Seznam československých a českých finalistů na grandslamových turnajích v tenise\n\nInformace jsou aktuální ke 3. 2. 2020 (tedy po Australian Open 2020 včetně).\n\nOd roku 2011, kdy Jiří Veselý získal najednou oba chybějící juniorské tituly na Australian Open, čeká český tenis na premiérové vítězství už jen v jediné kategorii: v mužské čtyřhře na Wimbledonu. Nejblíže jeho získání byli v roce 2001 Jiří Novák a David Rikl, kteří prohráli až ve finálovém zápase. V poslední době se dvakrát poměrně blízko dostal Radek Štěpánek, který se svým parťákem Leanderem Paesem došel v letech 2013 a 2014 do semifinále. Do souboje o titul se však ani jednou neprobojovali, přestože v obou případech byli dle nasazení papírovými favority.\n"}
{"id": "331220", "url": "https://cs.wikipedia.org/wiki?curid=331220", "title": "Kitty Hawk", "text": "Kitty Hawk\n\nNázev Kitty Hawk může znamenat:\n\n"}
{"id": "331227", "url": "https://cs.wikipedia.org/wiki?curid=331227", "title": "Srdeční arytmie", "text": "Srdeční arytmie\n\nSrdeční arytmie (také dysrytmie) je porucha srdečního rytmu. Ve většině případů se jedná o postižení převodního systému řídící srdeční činnost (jedná se o specializovanou část srdeční svaloviny, která je schopná samostatné tvorby vzruchů a jejich vedení. Tento systém je nezbytný pro správné stahy, rytmus a frekvence srdce). Některé arytmie jsou považovány za běžné, jako např. respirační sinusová arytmie, kdy se srdce při nádechu mírně zrychlí, kdežto při výdechu mírně zpomalí.\n\nPoškození převodního systému může mít na svědomí několik faktorů:\n\n\nPorucha se může projevovat od úplně banálních příznaků, až po život ohrožující stavy.\nProjevy mohou být:\n\n\nV nejhorším případě se může jednat o náhlou srdeční smrt, pokud není provedena urgentně resuscitace.\n\nArytmie se dělí podle různých druhů aspektů:\n\npodle rychlosti srdeční činnosti:\n\npodle místa vzniku v převáděcím systému:\n\nspecifické typy arytmií\n\nArytmie se nejčastěji diagnostikuje pomocí EKG, Holterova monitorování (sledování pacienta pomocí EKG po dobu 24 hodin při jeho běžných činnostech) nebo při elektrofyziologickém vyšetření srdce.\n\nLéčba arytmie se většinou uplatňuje pomocí léků - antiarytmika, nebo pomocí elektrických zásahů:\n\n"}
{"id": "331232", "url": "https://cs.wikipedia.org/wiki?curid=331232", "title": "Gumová kachnička", "text": "Gumová kachnička\n\nGumová kachnička (také koupací kačenka apod.) je hračka ve tvaru kachny dříve vyráběná z pryže, v dnešní době nejčastěji spíše z PVC. Koupací kachničky mají povětšinou žlutou barvu.\n\nNejčastěji jsou kachničky navrhovány jako hračky pro zpestření koupání. Kachnička může být různorodého tvaru, velikosti i barvy. Těší se veliké oblíbenosti, a ačkoliv se jedná především o hračku takřka přednostně určenou pro děti, zaujímají široké spektrum obdivovatelů různého věku.\n\nKachničky mohou být vybaveny také pískátkem, které vydává kvičící nebo pisklavý zvuk.\n\nSkutečný původ kachniček není znám, ale historicky jsou nevyhnutelně spojeny s výskytem průmyslové výroby gumy, která se datuje do druhé poloviny 18. století. Nejdříve byly kachničky vyráběny z tvrdší gumy. Tyto žluté kachničky se staly ikonou americké popkultury a jsou často používány jako symboly spojené s koupáním, vanou, pěnou do koupele, dětmi a batolaty. Slávu přinesl koupacím kachničkám Jim Henson, když v roce 1970 nazpíval v roli Ernieho, populárního maňáska z dětského pořadu \"Sezamová ulice\", píseň \"Rubber Duckie\".\n\nPopularita kachniček vzrostla opětovně v posledních letech, nyní nalezneme široký výběr různých variací koupacích kachniček, včetně „ďábelských kachen“, „mrtvých kachen“, i „kachní nevěstu a ženicha“.\n\nV roce 2001 britský bulvární plátek \"The Sun\" uvedl článek o královně Alžbětě II., že se v její koupelně nachází kachnička, která nosí nafukovací korunu. Tato kachnička byla údajně spatřena pracovníkem, který opravoval koupelnu. Příběh vedl k výprodeji kachniček ve Spojeném království – prodej vzrostl o 80 % a to během několika málo dnů.\n\nKoupací kachničky jsou oblíbené především v zemích jako jsou Velká Británie, Kanada, Německo, Japonsko, Singapur, Austrálie, Nový Zéland, USA a Holandsko.\n\nV roce 2007 byla do Guinnessovy knihy rekordů za nejrozsáhlejší sbírku kachniček čítající 2583 jedinečných kusů zapsána Charlotte Lee ze Seattlu v USA. V roce 2010 činila její sbírka 5239 kusů.\n\n10. ledna 1992 došlo k nehodě, během které se do oceánu během bouře převrátil kontejner vezoucí gumové kachničky. Přibližně 29 000 gumových zvířátek následně začalo brázdit světový oceán. Od pobřeží Číny se vydaly k Aljašce, v roce 1995 zamrzly v Arktidě, kde byly po několik let. V roce 2000 v ledových krách dopluly k Islandu, kde se opětovně uvolnily a v roce 2001 se nacházely v oblasti severního Atlantiku, kde se potopil Titanik. Tato cesta kachniček pomáhá v současnosti vědcům pochopit podrobnější mechanismus pohybu vodních mas ve světovém oceánu.\n"}
{"id": "331236", "url": "https://cs.wikipedia.org/wiki?curid=331236", "title": "Chlopeň", "text": "Chlopeň\n\nChlopeň \"(valva)\" je útvar umístěný v některých trubicovitých orgánech (v žilách a lymfatických cévách) a v srdci. Funguje jako ventil, který umožňuje tok tekutiny (především krve) pouze jedním směrem, a v opačném jí to nepovolí. Za patologických stavů ke zpětnému toku může dojít, což se označuje jako regurgitace.\n\nSrdeční chlopně jsou výběžky nitroblány srdeční (endokardu) vyztužené vazivem, které jsou upevněné na srdečním skeletu. Jejich úkolem je zajistit správný směr toku krve při srdeční systole. Jedná se o chlopně mezi síněmi \"(atrium)\" a komorami \"(ventriculus)\", levou komorou a srdečnicí \"(aorta)\" a mezi pravou komorou a plicnicí \"(truncus pulmonalis)\".\n\nAby chlopeň fungovala správně, musí její cípy při otevření vytvářet široký otvor a při uzavření těsně doléhat. Dojde-li ke zúžení (stenóze) musí srdce vytvářet větší tlak, aby krev přes vadnou chlopeň prošla (srdce je přetěžováno tlakově). Na druhé straně se může objevit nedomykavost (insuficience), kdy se část vypuzené krve vrací zpět a srdce ji musí přečerpat znovu (srdce je přetěžováno objemově). Vady se mohou i kombinovat. Nejčastěji bývá postižená chlopeň aortální a mitrální.\n\nJe-li přítomna chlopenní vada, srdce nemusí být schopno udržet dostatečný výdej krve, je více namáhané a v důsledku zvýšených nároků může zbytňovat (hypertrofovat) a později se rozšiřovat (dilatovat). Zbytnělé srdce potřebuje více kyslíku, který nedostane, a rozvíjí se ischemická choroba srdeční.\n\nPříčinami vzniku chlopenních vad může být\n\nMezi příznaky chlopenní vady patří\nVada se však nemusí projevovat nijak a prvním příznakem může být náhlá smrt.\n\nZměny v proudění krve vadnými chlopněmi může být slyšitelné při poslechu fonendoskopem jako šelest. Základním vyšetřením pro posouzení závažnosti vady je však echokardiografie (tzv. ECHO). Je to vlastně ultrazvuk srdce, který pomocí Dopplerova jevu dokáže zobrazit tok krve a umožní zhodnocení funkce celého srdce. Další možností jsou pak invazivní katetrizační metody.\n\nVadné chlopně je někdy možné opravit (valvuloplastika) nebo je lze vyměnit za umělou náhradu, bioprotézu (upravené zejména prasečí chlopně) nebo za tzv. homograft (chlopeň od zemřelého člověka). Volba záleží na typu vady a stavu pacienta. Operaci je třeba provést včas, než se začne rozvíjet poškození srdce.\n\nŽilní chlopně jsou výchlipky cévní výstelky (endotelu). Usměrňují tok krve směrem k srdci a rozdělují sloupec krve v cévě na menší úseky, čímž se rozdělí i hydrostatický tlak, takže krev neměstná v níže uložených částech těla. To je důležité zejména v dolních končetinách.\n\nPokud žilní chlopně nefungují dostatečně, krev se v žilách hromadí a vznikají žilní městky, tzv. křečové žíly (varixy). Jejich nebezpečí tkví v tom, že stojící krev má tendenci tvořit sraženiny (tromby) a vzniká riziko jejich vmetení (embolii) nejčastěji do plic.\n\nVyšetření je založeno hlavně na dopplerovské ultrasonografii.\n\nKonzervativní léčba spočívá v nošení elastických punčoch, užívání venofarmak a léků potlačujících srážení krve (antiagregancia). Chirurgickými přístupy lze buď nemocnou žílu úplně odstranit, nebo zneprůchodnit.\n\nChlopně v lymfatických cévách plní podobné funkce jako chlopně v žilách.\n"}
{"id": "331239", "url": "https://cs.wikipedia.org/wiki?curid=331239", "title": "Golfový areál Kaskáda", "text": "Golfový areál Kaskáda\n\nGolfový areál Kaskáda je golfové hřiště poblíž Brna a Kuřimi. Součástí hřiště jsou tři devítijamková hřiště, šestijamková golfová Akademie (tj. volně přístupné hřiště) a operační a turistické zázemí. Tvůrcem hřiště byl britský architekt Jonathan Gaunt, hřiště se nachází v údolí poblíž Jinačovic, v areálu hřiště je 13 umělých vodních ploch. Poslední \"devítka\" byla uvedena do provozu 21. května 2007.\n\n\n"}
{"id": "331241", "url": "https://cs.wikipedia.org/wiki?curid=331241", "title": "Black Sabbath: The Dio Years", "text": "Black Sabbath: The Dio Years\n\nBlack Sabbath: The Dio Years je výběr největších hitů skupiny Black Sabbath z tzv. Diovy Éry, tedy z alb \"Heaven and Hell\", \"Mob Rules\", \"Dehumanizer\" a \"Live Evil\". Také se zde objevily tři nové skladby.\n\n\n\n"}
{"id": "331252", "url": "https://cs.wikipedia.org/wiki?curid=331252", "title": "Chris O'Donnell", "text": "Chris O'Donnell\n\nChristopher Eugene O'Donnell (* 26. červen 1970) je americký herec, známý zejména díky úloze Robina ve filmech o Batmanovi nebo později z role zvláštního agenta NCIS G. Callena v krimiseriálu \"Námořní vyšetřovací služba L. A.\".\n\nO'Donnell se narodil jako nejmladší ze sedmi dětí, má čtyři sestry a dva bratry. Jeho matka Julie je obchodnice s nemovitostmi a otec William O'Donnell, Sr. je manažer v rádiu. Po otci má irské a po matce německé předky, byl vychováván v katolické víře a navštěvoval katolické školy. Vystudoval Boston College a získal titul bakalář z marketingu. Od třinácti do šestnácti let byl modelem a objevil se v několika reklamách.\n\nO'Donnell byl objeven, když byl vybrán do reklamy McDonald's, ve které obsluhoval Michaela Jordana. Jeho první televizní role byla v roce 1986 v seriálu \"Jack and Mike\". V sedmnácti letech získal roli ve filmu \"Chlapi neutíkají\". Na začátku devadesátých let hrál v několika úspěšných filmech jako \"Smažená zelená rajčata\", \"Školní pouta\" nebo \"Vůně ženy\" s Al Pacinem.\n\nV roce 1995 získal O'Donnell roli Robina ve filmu \"Batman navždy\". Roli získal mezi silnou konkurencí, kterou tvořili mj. Leonardo DiCaprio, Tobey Maguire, Matt Damon, Christian Bale, Jude Law, Ewan McGregor, Corey Haim, Corey Feldman a Scott Speedman. Producenti si vybrali O'Donnela a DiCapria. Na schůzce fanoušků komiksů se zeptali skupiny jedenáctiletých chlapců, cílové skupiny filmu, který z nich by mohl vyhrát pěstní souboj. Díky tomu roli získal O'Donnell. Shodou okolností byl později O'Donnel favoritem společnosti 20th Century Fox pro roli Jacka Dawsona v Titanicu a tuto roli pro změnu získal DiCaprio.\n\nNásledovala role ve filmu \"Cela\" natočeném podle novely Johna Grishama. Pak hrál také v pokračování Batmana \"Batman a Robin\", ale tento díl byl setřen kritikou a měl nízké tržby. Měl také získat roli Spidermana, když ho chtěl v roce 1996 natáčet James Cameron, ale roli nakonec získal Tobey Maguire.\n\nDalší dva roky se neobjevil v žádném filmu. Odmítl roli Jamese Edwardse ve filmu \"Muži v černém\" a získal ji Will Smith. Filmy \"Ženich na útěku\" a \"Vertical limit\" měly jen malý úspěch. Po \"Vertical limit\" následovala další čtyřletá pauza a někteří věřili, že \"Batman a Robin\" ukončil jeho kariéru. Jeho comeback přišel s chváleným filmem \"Kinsey\" v roce 2004. V roce 2005 získal hlavní roli v seriálu \"Head Case\", který byl ale po dvou epizodách ukončen. Zahrál si také veterináře Finna Dandridge v seriálu \"Chirurgové\". V seriálu \"The Company\" ztvárnil fiktivního agenta CIA Jacka McCauliffea.\n\nV roce 2009 získal hlavní roli agenta G Callena ve spin-off \"Námořní vyšetřovací služby\" s názvem \"\". V roce 2010 se pak objevil ve filmu \"\".\n\nV roce 1997 si vzal svou přítelkyni z vysoké Caroline Fentress. S tou má pět děti - tři syny (Christopher Eugene, Charles, Finley) a dvě dcery (Lily Anne a Maeve Frances).\n\n"}
{"id": "331253", "url": "https://cs.wikipedia.org/wiki?curid=331253", "title": "Systola", "text": "Systola\n\nSystola je jednou z fází srdeční revoluce. Jedná se o stažení srdeční svaloviny. Především jde o stažení síně \"(atrium)\" nebo komory \"(ventriculus)\". Celý proces je vrozený a nedá se ovládat myslí. Při stahu levé síně \"(atrium sinister)\" se krev vypuzuje do levé komory \"(ventriculus sinister)\" a při stahu pravé síně \"(atrium dexter)\" se krev vypuzuje do pravé komory \"(ventriculus dexter)\". Při stahu levé komory se krev vypuzuje do srdečnice \"(aorta)\" a při stahu pravé komory se krev vypuzuje do plicnice \"(truncus pulmonalis)\".\n\nVypuzeno je při systole vždy jen to, co se nachází v příslušné komoře nebo síni.\n\nOpakem je diastola, která vždy po systole následuje. Trvání systoly v porovnání s diastolou je kratší, při vyšší srdeční frekvenci se systola a diastola zkracuje, diastola se zkracuje více.\n\nPři měření tlaku se systolický tlak udává jako první. Např. 120/80; 120 je systolický.\n"}
{"id": "331260", "url": "https://cs.wikipedia.org/wiki?curid=331260", "title": "Diastola", "text": "Diastola\n\nDiastola je období srdečního klidu. Nejedná se o napínání svalstva, jak se mylně udává, ale jde o období mezi dvěma stahy, mezi dvěma systolami. V diastole je sval plně uvolněný, srdce je lépe prokrvováno, plní se krví a obnovují se zásoby energie. Diastola trvá obecně déle než systola.\n\nPři měření tlaku se diastolický tlak udává jako druhý. Např. při zápisu 120/80 je 80 tlak diastolický.\n"}
{"id": "331261", "url": "https://cs.wikipedia.org/wiki?curid=331261", "title": "O-Zone", "text": "O-Zone\n\nO-Zone bylo moldavské popové trio, které dosáhlo světové popularity se svou písní Dragostea Din Tei. Jeho členy byli Dan Bălan, který byl známý pod pseudonymem Vévoda, Radu Sîrbu, známý jako Picasso, a Arsenie Toderaș známý jako Arsenik. Skupina byla aktivní v letech 1998 až 2005. Krátkodobý návrat ohlásili členové uskupení v letech 2017 a 2019.\n\nSkupina O-Zone vznikla na konci 90. let, roku 1998 jako pěvecké duo Dana Bălana a Petru Želihovského. Společně připravili debutové album Dar, Unde Ești..., avšak už po roce spolupráce se Petru Želihovski rozhodl ukončit pěveckou kariéru. Dan Bălan proto uspořádal ještě v témže roce veřejný konkurs, aby našel za Želihovského náhradu. Vítězem konkursu se stal Arsenie \"Arsenium\" Toderaș. Bălan i Arsenium byli rozhodnuti působit nadále jako duo, než je po ukončení konkursu telefonicky kontaktoval zpěvák Radu Sîrbu, jenž dodatečně projevil zájem ve skupině působit. Bălan souhlasil a vypsal dodateční konkurs, v němž byl Sîrbu vybrán jako třetí člen, a tak se ze skupiny O-Zone stalo trio.\n\nV roce 2002 vydali album Number 1 a odstěhovali se z Moldávie do rumunské metropole Bukurešti, kde doufali, že získají větší oblibu. Zde se skutečně stali okamžitě slavní díky hitu \"Despre Tine\" \"(česky: O tobě)\" a v únoru 2003 setrvali v rumunské hitparádě Top 100 na prvním místě po tři týdny. Následoval hit \"\"Dragostea Din Tei\" (česky: Láska z lip\", nebo \"Lipová láska)\", který skupině nakonec přinesl celosvětovou slávu. Tato píseň se však stala celosvětově známou poněkud kuriózním způsobem.\n\nAčkoliv píseň v létě téhož roku vydržela v rumunské hitparádě Top 100 na prvním místě po dva týdny, upadla v rumunském prostředí rychle v zapomnění. Avšak v únoru 2004 vytvořila málo známá italská taneční skupina Haiducii cover verzi Dragostea Din Tei, se kterou vyhrála italskou hitparádu a sesadila z trůnu mnohem slavnější kapely. Členové O-Zone byli zklamáni, že skupina Haiducii vytvořila cover verzi písně bez jejich vědomí i bez jejich svolení, avšak italské produkční skupiny se začaly zajímat, kdo byl původní autor této úspěšné písně. Vydavatel Time Records proto kontaktoval členy O-Zone, podepsal s nimi roční smlouvu o spolupráci a vydal pro italský trh singl Dragostea Din Dei v původní podobě od O-Zone. Poté píseň získala popularitu nejen v Itálii, ale po vydání pro ostatní trhy firmou Polydor Records i ve Francii, Španělsku i České republice a setrvala na vrcholu hitparády ve více než deseti evropských zemích. Kapela pak v létě vyrazila na celoevropské turné.\n\nZpěvák Arsenie Todiraș odmítal, že by kapela přestala zpívat rumunsky či moldavsky a vyměnila oba tyto jazyky za angličtinu kvůli proražení v Anglii. Přesto udělali pár výjimek a zpívali některé písně dvojjazyčně (Např singl \"Fiesta De La Noche\" rumunsko-španělsky, \"Ciao Bambina\" rumunsko-italsky. Samotnou píseň Dragostea Din Tei přezpíval Bălan ve spolupráci s americkým DJ Lucas Prata do angličtiny jako \"Words of Love\".\n\nV lednu 2005 v době vrcholící popularity po celém světě trio zpěváků oznámilo ukončení spolupráce z osobních důvodů. Každý z trojice se poté vydal na svou sólovou dráhu. S publikem se rozloučili v létě na koncertu Golden Stag music festival 2005 v Rumunsku, kde se trojice zpěváků znovu dala dohromady, protože cítili, že si jejich publikum zaslouží rozlučkový koncert.\n\nV květnu 2017 oznámili všichni tři zpěváci návrat skupiny O-Zone pro dva plánované koncerty v rámci Ziua Europei (Den Evropy). První se uskutečnil v Kišiněvě, druhý v Bukurešti. Po ukončení akce Ziua Europei se všichni tři opět vrátili každý ke svým projektům.\n\nDne 17.prosince 2019 skupina oznámila druhý návrat na pódia. Společně vystoupili 31.prosince 2019 na bukurešťském Piața Constituției v rámci koncertu hvězd 90.let a milénia. \n\n\n\n"}
{"id": "331262", "url": "https://cs.wikipedia.org/wiki?curid=331262", "title": "Program Surveyor", "text": "Program Surveyor\n\nProgram Surveyor byl program připravený americkou agenturou NASA v rámci přípravy přistání lidí na Měsíci.\n\nPo předchozích zčásti úspěšných programech Pioneer a Ranger následoval náročnější program, jehož cílem bylo připravit podmínky pro připravované přistání Američanů na Měsíci v rámci programu Apollo. Konkrétním úkolem programu Surveyor bylo vyslat v období let 1966 – 1968 sérii deseti sond, které by měkce přistály na povrchu a provedly základní průzkum. Studie k tomuto programu byly zahájeny již v roce 1960. Program byl po úspěchu prvního Surveyoru zásadně upraven, mj. zredukován na sedm misí. Důvodem byly i potřebné úspory v rozpočtu NASA. Sondy 1-4 vynesla nosná raketa Atlas Centaur D, zbývající tři novější Atlas Centaur 1A.\n\n\nProgram doplňovaly tři nečíslované zkušební lety, které byly v COSPAR označeny:\n\nVybavení sond se postupem času variantu od varianty zvyšovalo. Startovní hmotnost sond se pohybovala v rozmezí 995 až 1037 kg, přistávací hmotnost činila 279 až 286 kg. Měly mj. panoramatickou televizní anténu, některé mechanickou lopatku a přístroje k analýze povrchu, teploty a dalších parametrů.\n"}
{"id": "331267", "url": "https://cs.wikipedia.org/wiki?curid=331267", "title": "Dragostea Din Tei", "text": "Dragostea Din Tei\n\nDragostea din tei [draɡoste̯a din ˈtej] je nejúspěšnější píseň moldavské skupiny O-Zone. Tato píseň si získala popularitu v roce 2004 kdy se dostala na 1. místo Eurochart Hot 100, kde vydržela 12 týdnů.\n\nPíseň je psána v rumunštině a znamená něco jako \"Láska z lípy\", nebo \"lipová láska\". Anglická remixová verze má název \"Love of the linden tree\". Myšlenka lipových stromů je odkazem na slavného rumunského básníka Mihaie Eminescua, který použil tento motiv ve svých básních.\n\n"}
{"id": "331268", "url": "https://cs.wikipedia.org/wiki?curid=331268", "title": "Nitrifikace", "text": "Nitrifikace\n\nNitrifikace je proces oxidace amoniaku (NH, resp. NH) na dusičnany (NO), a to přes dusitany (NO). Z tohoto důvodu je proces nitrifikace rozdělen na dvě fáze, nitritace a nitratace. Souhrnné rovnice nitrifikace jsou následující:\n\n\nNitrifikace je důležitým krokem koloběhu dusíku a jsou v něm zapojeny mnohé půdní bakterie (zejména beta a gama proteobakterie) a archea. Z proteobakterií jsou známy nitrifikační bakterie z rodů \"Nitrosomonas\" a \"Nitrosococcus\", dále však evolučně jedinečná bakterie \"Nitrospira\". Při této enzymatické oxidaci se uvolňuje energie. Tento proces vytváří vodíkové kationty, které okyselují půdu (hlavně při přehnojování).\n\nPodmínky ovlivňující nitrifikaci: \n"}
{"id": "331270", "url": "https://cs.wikipedia.org/wiki?curid=331270", "title": "Ischemie", "text": "Ischemie\n\nIschemie obecně vzato se jedná o místní nedokrevnost určité tkáně nebo orgánu, to vede k jejímu poškození nebo odumření.\n\nIschemii způsobuje především nedostatek kyslíku (hypoxie), následně pak nedostatek živin, což vede k nahromadění škodlivých látek (odpadních produktů).\n\nUcpání tepny, která do tkáně nebo do orgánu přivádí kyslík a živiny, může probíhat několika druhy:\n\n\nVelmi častou příčinou spasmu a vzniku trombů je ateroskleróza. Embolii můžeme podle charakteru vmeteného materiálu dělit na trombembolii, kdy je vmetena krevní sraženina pocházející z jiného místa organismu, tukovou embolii, kdy je vmetena násilím poškozená tuková tkáň, nebo např. nádorovou embolii, kdy je vmetána drť nádorové tkáně.\n\n\nLéčba probíhá na základě druhu ischemie, pro každou ischemii platí odlišná léčba.\n\nIschemie děložní sliznice vyvolaná vyplavením hormonu oxytocinu během tzv. ischemické fáze zahajuje menstruační cyklus. Následně nedokrvená děložní sliznice odumírá a uvolňuje se, což je vlastní menstruace.\n"}
{"id": "331274", "url": "https://cs.wikipedia.org/wiki?curid=331274", "title": "PHP-Fusion", "text": "PHP-Fusion\n\nPHP-Fusion (dále také PHPF) je redakční systém naprogramovaný v jazyce PHP, spolupracující s MySQL databází. Stránky generované systémem jsou vytvářeny dynamicky, přesně podle potřeb uživatele. Celý systém zabírá velikostně kolem 5 MB a to včetně editoru TinyMCE. Dále je systém velmi efektivní, neboť generování stránky je rychlé.\n\nSystém byl založen tělesně postiženým vývojářem Nickem Jonesem (také \"Digitanium\"). Nick Jones zemřel 4. ledna 2011 ve věku 37 let.\n\nZa systémem PHP-Fusion stojí široká komunita uživatelů z celého světa, včetně České republiky. I díky tomu je Php-Fusion neustále ve vývoji. PHPF je v současné době možné stáhnout ve verzi php-fusion-9.0 – Stable.\n\nDíky oblibě tohoto redakčního systému existuje několik oficiálních podpor. V České republice se podporou zabývá nový portál – https://www.phpfusion.cz Je to oficiální česká podporou systému. Zabývá se částečně starou verzí php-fusion-7xx, ale především vylepšenou verzí php-fusion-9xx. PHPF má rozšíření, která se obecně nazývají \"infusions\" a lze je snadno instalovat tak, že se přes FTP nahrají do patřičné složky a poté přes webové rozhraní nainstalují. Dále jsou k dispozici i takzvané \"panely\", které se nemusí instalovat, ale rovnou se vloží jako nový panel a to opět přes webové rozhraní. Módy neboli Modifikace jsou vylepšení PHPF, kdy se upravují (modifikují) systémové soubory. Přidávají nové funkce, nebo různá vylepšení na které vývojáři zapomněli. Všechny tyto rozšíření se sdružují na webech zaměřených k tomuto účelu.\nCelková instalace celého systému je poměrně jednoduchá a díky malé velikosti i rychlá. Stačí si z Oficiální podpory stáhnout celý kompletní balíček včetně České lokalizace a postupovat podle podrobného návodu.\n\n\n\n\n\n\n\nPHP-Fusion 9\n\n\n\n"}
{"id": "331276", "url": "https://cs.wikipedia.org/wiki?curid=331276", "title": "Seznam šachových historiků", "text": "Seznam šachových historiků\n\n"}
{"id": "331277", "url": "https://cs.wikipedia.org/wiki?curid=331277", "title": "Letopisy Narnie: Princ Kaspian", "text": "Letopisy Narnie: Princ Kaspian\n\nLetopisy Narnie: Princ Kaspian (anglicky \"The Chronicles of Narnia: Prince Caspian\") je dobrodružný rodinný fantasy film z roku 2008 podle v pořadí druhé knihy C. S. Lewise \"Princ Kaspian\" z řady \"Letopisy Narnie\". Předchozí kniha i film byl (film měl premiéru 2005). Filmová série je produkovaná Walt Disney Pictures a Walden Media. Ben Barnes ztvárnil hlavní postavu prince Kaspiana, jež zápasí o trůn se svým zlým strýcem, králem Mirazem (Sergio Castellitto). Filmová premiéra byla v USA 16. května 2008, celoevropská premiéra byla v Praze 17. června 2008.\n\nNatáčení začalo v únoru 2007 na Novém Zélandu, ale na rozdíl od předchozího filmu se většina z natáčení konala ve střední Evropě. Režisér Andrew Adamson se rozhodl minimalizovat náklady a proto vznikla post-produkce ve Spojeném království, kvůli tamním daňovým úlevám.\n\n1300 let po událostech filmu vládnou v Narnii lidé zvaní Telmaríni; kouzelné bytosti i mluvící zvířata jsou vybita nebo zatlačena hluboko do lesů. Po smrti krále Kaspiana IX. vládne jeho bratr Miraz. Mirazův synovec Kaspian X. se jednou od svého učitele dozví, že se ho Miraz pravděpodobně pokusí zabít, aby jednou mohl vládnout jeho (Mirazův) syn, který se právě narodil. Kaspian prchne do lesů, pronásledován Mirazovými vojáky. Když je téměř dostižen, zatroubí na kouzelný roh královny Zuzany.\n\nTo přenese z Anglie do Narnie Lucinku, Zuzanu, Edmunda a Petra; od jejich předchozí návštěvy v Narnii uplynul v jejich světě pouze rok. Ocitnou se u zříceniny hradu Cair Paravel.\n\nKaspiana před vojáky zachrání jezevec Lanýžník, trpaslík Nikabrik a myšák Rípčíp. Odvedou jej k ostatním Staronarnianům - mluvícím zvířatům a kouzelným bytostem. Ti jej přijmou s nedůvěrou a nenávistí, protože Telmaríni se je vždy snažili vyhubit. Přesvědčí je ale Kaspianův slib, že se to změní, pokud mu pomohou stát se králem. Před Mirazovou armádou se opevní ve vrchu vybudovaném nad Kamenným stolem.\n\nPři ochraně Kaspiana je Mirazovými vojáky zajat trpaslík Dýnil. Miraz je tím vyveden ze své domněnky, se Staronarniané jsou již dávno vyhubeni. Dýnil má být popraven, ale je zachráněn Petrem a Zuzanou a odvede všechny čtyři děti ke Kaspianovi. Cestou Lucinka spatří, jak jim ukazuje cestu Aslan - laskavý mluvící lev a pravý král Narnie. Ostatní jí ale nevěří a jdou jinudy.\n\nNakonec Petr se sourozenci dorazí do Kaspianova ležení. Je rozhodnuto, že se pokusí zaútočit na Mirazův hrad; tento útok však ztroskotá. Nikabrik se pokusí přivést k životu vlkodlaka a Bílou čarodějnici, která ostatní svádí, aby se odvrátili od víry v Aslana. Všechny zlé bytosti jsou ale poraženy a Nikabrik je přitom zabit.\n\nHrdinové se rozhodnou, že Lucinka půjde do lesa hledat Aslana a Petr vyzve Miraze na šermířský souboj, aby pro Lucinku získal čas. Petr sice zvítězí, ale Mirazova armáda poruší slovo a zaútočí; Miraz je přitom zákeřně zabit jedním ze svých šlechticů.\n\nDojde k velké bitvě, během níž se objeví Aslan s Lucinkou a oživlými stromy, které Mirazovu armádu porazí. Aslan ustanoví Kaspiana králem nad Narnií a přenese děti zpět do Anglie.\nDěj se od knižní verze odchyluje více, než je tomu u filmů Lev, čarodějnice a skříň a Plavba Jitřního poutníka. Nejvýznačnější rozdíly:\n\n\nPro film navrhovala kostýmy kostýmová návrhářka Iris Mussenden, jež se při návrzích kostýmů Telmarínů inspirovala tvorbou malíře El Greca.\n\nRichard Taylor z novozélandské firmy Weta Workshop vyrobil téměř 600 kusů výstroje a výzbroje, mezi něž patřilo 200 halaparten, 200 rapírů, 100 falchionů, 250 štítů a 55 kuší. Taylor také vyrobil měkké štíty a další výstroj, sloužící k natáčení klíčových bitevních scén s živými koňmi. Minotauři používají stejně jako v prvním díle palcát, kentauři používají meče a luky, jen satyrové musely být přepracováni. Na filmu spolupracoval také český profesionální choreograf a šermíř Petr Nůsek.\n\n130 statistů, kteří ve filmu Princ Kaspian hráli narnijská stvoření, nosilo speciální obleky a každý den trávilo řadu hodin v maskérně. Designer masek Howard Berger spolupracoval během natáčení se 46 maskéry a dohlížel celkově na 4600 aplikací masek a make-upu. Herec Warwick Davis musel aplikacemi obličejové prostetiky, která ho proměňovala v trpaslíka Nikabrika, trávit denně tři a půl hodiny. Aby byli herci připraveni na natáčení včas, přicházeli Howard Berger, Tami Lane a jejich tým na místo natáčení o pět hodin dříve než zbytek štábu. Howard a Tami začali tedy pracovat už v 1:30 v noci.\n\nHlavní natáčecí lokace jsou: Nový Zéland, Česká republika, Slovinsko a Polsko.\nFilmování začalo 12. února 2007 v Aucklandu na Novém Zélandu. Zde se točila vlaková scéna, jak se děti navrací opět do Narnie.\n\nDne 1. dubna 2007 započalo filmování v Barrandovských ateliérech v Praze. Řada kulis zde byla založena v roce 1931 a v poslední době se stala vyhledávaným místem pro natáčení hollywoodských filmů. Mezi další zde natočené filmy patří Casino Royale a Agent bez minulosti. V Barrandově se točila scéna v Mirazově hradu. Hrad byl postaven na výšku v původním měřítku (200 stop na výšku), protože Adamson nechtěl používat přespříliš digitálních efektů, jako v prvním díle. Hrad zaujímal celkem rozlohu 1800 m a částečně se inspiroval hradem Pierrefonds, který se nachází ve Francii poblíž Paříže.\n\nNatáčení pokračovalo v červnu 2007 v slovinském kraji Bovec, kde se točila scéna u řeky Soča.\n\nPoslední lokací bylo natáčení v České republice u Ústí nad Labem, resp. u vesnice Neznabohy. Zde se točila scéna u jámy, s bitvou mezi Petrem a Mirazem. Filmovalo se i z vrtulníku. Počet telmarínských vojáků-komparzistů byl 200. Filmování skončilo 8. září 2007.\n\nZnámé české osobnosti, které si zahráli ve filmu, jsou Jiří Krytinář (role trpaslíka) a Yemi A.D. (role kentaura).\n\n\n"}
{"id": "331278", "url": "https://cs.wikipedia.org/wiki?curid=331278", "title": "Tralee", "text": "Tralee\n\nTralee ( , ) je hlavní město hrabství Kerry, v jihozápadní části Irska. Jméno Tralee je odvozeno od Irského \"Trá Lí\", nebo \"Trá Laoi\", což znamená „břeh Lee“ (řeka), nicméně někteří mají zato, že název pochází z Irského \"Trá Liath\" znamenající „šedý břeh“. Město leží na severním straně pevninské šíje poloostrova Dingle. Tralee je největší město v hrabství. Městská populace včetně předměstí čítala 22 744 osob v době sčítání lidu v roce 2006.\nMěsto leží na soutoku několika malých řek a v přilehlém močálovitém území v zálivu Tralee. Tralee bylo založeno jako křižovatka mnoha starověkých silničních cest, které mířily jižně přes pohoří Slieve Mish. Na této staré cestě je umístěn Scotia's Grave. Podle legendy je to místo posledního odpočinku dcery Egyptského faraóna. Normanské město bylo založeno v 13. století Anglo-Normany a bylo pevností Earlů z Desmondu. Ve středověkém městě existoval zámek a dominikánský mnišský klášter, Tralee však bylo vypáleno v roce 1580 odplatou za tzv. Desmondské rebelie proti královně Anglie Alžbětě I. Statut města byl Tralle potvrzen královskou výsadní listinou v roce 1613.\n\nModerní vzhled dostalo Tralee v 19. století. Denny Street, široká georgiánská ulice, byla dokončena v roce 1826 na původním místě starého zámku. Soudní budova v Tralee byla navržena sirem Richardem Morrisonem a postavena v roce 1835. Zdobí ji monument dvou kanónů na oslavu památky těch mužů z hrabství Kerry, kteří zemřeli během Krymské války (1854–1856) a povstání v Indii proti britské nadvládě a za zájmy rolnictva v roce 1857.\n\nAshe Memorial Hall (Pamětní síň) na konci ulice Denny Street je věnována památce Thomase Ashe – důstojník Irských dobrovolníků během časného povstání v roce 1916. Budova je postavena z místního vápence. Nyní slouží jako budova muzea Kerry (Kerry Museum) a uvnitř se mimo ostatní exponáty nalézá i replika ulic středověkého Tralee. Jedna místnost budovy v přízemí se samostatným vchodem slouží jako turistické informační centrum.\n\nTralee zažilo mnoho nepokojů během Irské války za nezávislost a Irské občanské války v letech 1919–1923. V listopadu 1920, \"Black and Tans\" obléhali Tralee jako odplatu za abdukci IRA a zabití dvou \"Royal Irish Constabulary (RIC)\" mužů. Tans uzavřeli všechny obchody ve městě na týden. Jako dodatek spálili několik domů a všechny obchody propojené s Irskou Republikánskou armádou (IRA) a jejími aktivisty. Během týden také zastřelili tři místní lidi. Incident vyvolal značný mezinárodní protest, poté co byl zveřejněn v tisku, který v Tralee běžně popisoval podmínky blízké hladomoru na konci týdne.\n\nTralee je důležitou turistickou destinací a bylo zde za posledních několik let do turismu investováno okolo 55 miliónů EUR. Díky tomu ve městě vzniklo široké spektrum kvalitních návštěvnických atrakcí pro každé počasí.\nTralee je slavné také díky mezinárodnímu festivalu The Rose of Tralee, který se zde koná každý rok v srpnu.\n\n\n\nTralee má napojení na Národní primární a sekundární silniční tahy a samozřejmě místní cesty.\n\nNárodní primární silniční tahy:\n\nNárodní sekundární silniční tahy:\n\nRegionální silnice:\n\nJe zde železniční spojení do měst Killarney, Cork a Dublin operován národním železničním provozovatelem Iarnród Éireann. Železniční stanice Tralee, původně pojmenována jako \"Tralee Jih\", byla otevřena 18. července 1859.\n\nJednoúčelový autobusový terminál byl postaven v roce 2007. Autobusová stanice Tralee je regionální uzel pro Bus Éireann, který poskytuje autobusové spojení s městy Dublin, Limerick, Galway, Cork, Killarney a Dingle.\n\nMezinárodní letiště Kerry nacházející se ve Farranfore mezi Tralee a Killarney poskytující letecké služby na letiště Dublin, London Luton, London Stansted, Manchester a Frankfurt Hahn.\n\nMístní přístav pro Tralee je Fenit, asi 10 km západně od města na severní straně zátoky. Přístav je postaven a zařízen pro lodě až do 17,000 tun. Je to malebný víceúčelový přístav s rybářskými loďmi a jachtami (136 kotvišť).\n\nNoviny a magazíny:\n\nMístní rádio:\n\n\nV Tralee je také silná basketballová tradice s Tralee Tygry a týmem St. Brendana. Tigři hrají o pohár v národní lige a St. Brendanovi hrají ligu první. V keltském fotbale jsou zde týmy St Brendan's Park, Kingdom Boys, Tralee Celtic a Tralee Dynamos.\n\nJako je běžné ve všech částech Irska, většina škol v Tralee všech úrovní je řízena a vlastněna církví. Základní škola \"Tralee Educate Together\" je však volnomyšlenkářská a není vlastněna ani provozována žádnou církví a těší se narůstající oblibě. Na střední úrovni je většina škol výlučně římskokatolická v étos, mimo irské \"Gaelcholáiste Chiarraí, Tobar Mhaigh Dor\".\n\nZákladní školy:\n\nStřední školy:\n\nUniverzity:\n\n\nVýčet některých známých osobností z Tralee:\n\n\n\n"}
{"id": "331279", "url": "https://cs.wikipedia.org/wiki?curid=331279", "title": "Hanns Cibulka", "text": "Hanns Cibulka\n\nHanns Cibulka (20. září 1920, Krnov (tehdy Jägerndorf) – 20. června 2004, Gotha) byl německý spisovatel, autor deníků a básník. V letech 1939 až 1945 byl vojákem Wehrmachtu, z amerického zajetí se již nemohl vrátit do Československa, usídlil se v sovětské okupační zóně, pracoval jako vedoucí knihovny ve městě Gotha a patřil ke známým východoněmeckým literátům, i když byl režimem spíše jen tolerován než podporován.\n\n\n"}
{"id": "331280", "url": "https://cs.wikipedia.org/wiki?curid=331280", "title": "Šungové", "text": "Šungové\n\nŠungové byli magadhskou dynastií, která mezi lety 185–73 př. n. l. ovládala území východní část a sever střední Indie. Dynastie Šungů byla založena po pádu dynastie Maurjovské říše. Hlavní město říše Šungů byla Patáliputra, pozdější králové jako Bhagabhadra též sídlili ve Vidiše na východě Málvy.\nŠungové válčili s královstvím Kalinga, Sátavahánů, Indo-řeckým královstvím a snad i Paňčálou a Mathurou.\n\nDynastie Šungů byla založena v roce 185 př. n. l., asi 50 let po smrti krále Ašóky. Pušjamitra Šunga, zakladatel dynastie Šungů, tehdy zabil posledního maurjovského krále Brhadru. Pušjamitra se poté sám chopil trůnu a stal se tak králem Magadhy i přilehlých oblastí. Zatímco Pušjamitra vládl v severovýchodních oblastech bývalé Maurjovské říše, na severozápadě vzniklo Indo-řecké království a v oblasti Dekánské plošiny se vlády ujali Sataváhanové.\n\nPušjamitra Šunga byl bráhmanského původu a zasloužil se o znovuoživení bráhmanismu. Avšak díky aktivitám s tímto spojeným byl z jeho země buddhismus vytlačen do Kašmíru, Gandháry a Baktrie. Není však jisté, zda Pušjamitra vytlačoval buddhismus záměrně. Jeho následovníci již byli k buddhismu přístupnější a pomáhali vybudovat stúpu v Bhárhutu.\n\nPušjamitra zemřel po 36 letech své vlády, v roce 151 př. n. l. Po jeho smrti nastoupil na trůn jeho syn Agnimitra, který se stal hrdinou jednoho z dramat Kálidásy, slavného indického spisovatele a dramatika.\n\nO náboženské politice Šungů toho není mnoho známo. Naopak existují doklady o rozkvětu mnoha odvětví jako umění, vzdělání i filosofie. V jejich době vznikly Pataňdžaliho \"Jóga sútry\" a \"Mahábhášja\". Posledním šungským panovníkem se stal Dévabhúti, který byl zavražděn vlastním ministrem Vásudévou Kánvou, který položil základ nastupující dynastii Kánvů.\n"}
{"id": "331281", "url": "https://cs.wikipedia.org/wiki?curid=331281", "title": "Horní Paseky (Aš)", "text": "Horní Paseky (Aš)\n\nHorní Paseky (do roku 1947 česky \"Horní Reuth\", německy \"Oberreuth\") jsou zaniklou vesnicí, nyní místní částí města Aše. Nacházejí se v nejvýchodnější části Ašska, na hranicích s německým Saskem, v nadmořské výšce 675 metrů. Horní Paseky jsou ve společném osadním výboru s obcemi Vernéřov a Dolní Paseky. V roce 2011 zde trvale žilo 88 obyvatel.\n\nV Horních Pasekách se nachází turistický hraniční přechod do německého lázeňského města Bad Brambach. Je určen pouze pro pěší, cyklisty a lyžaře.\nNa německé straně hranic se nachází památník Horním Pasekám, který zahrnuje i informační tabuli s historií obce a několik dobových fotografií.\n\nPrvní zmínka o Horních Pasekách pochází z roku 1291. Okolo roku 1344 ves koupili od Neubergů Zedtwitzové. V roce 1874 se Horní Paseky oddělily od Vernéřova, a staly se samostatnou obcí. Na konci 19. století žilo v Horních Pasekách v 58 domech 326 obyvatel. Po požáru v roce 1917 se ale mnoho rodin odstěhovalo, a již se nevrátilo. Po odsunu německých obyvatel v roce 1947 obývalo vesnici již jen okolo 60 lidí. V roce 1950 byla oblast zahrnuta do zakázaného pásma, a většina domů byla stržena. Byla zde postavena rota pohraniční stráže, a státní statky využívali okolní pole pro chov dobytka a pro zemědělství. V roce 1968 místo zabrali sovětští vojáci, a pro své účely si zde postavili několik panelových domů. Tyto domy byly opuštěny v roce 1990. Do roku 1996 v Horních Pasekách není registrován žádný obyvatel. V letech 1996-1997 byly panelové domy po vojácích opraveny z peněz města Aše, a předány do užívání. V roce 2001 zde ve třech panelových domech žilo 52 obyvatel. Později přibyla pila, která je v současné době největší na Ašsku.\n\nV Horních Pasekách se nacházel i německý hřbitov, který byl však po roce 1945 vandaly neustále ničen. Jeho dnešní stav je katastrofální. Náhrobní kameny vyrvané z hrobů se povalují po celém tehdejším hřbitově, který je dnes zarostlý k nepoznání. Stejný osud postihl také hřbitovy v Újezdě, Dolních Pasekách a Vernéřově. Všechny tyto tři hřbitovy však již byly za česko-německé spolupráce revitalizovány.\n\nV roce 2007 byla v blízkosti Horních Pasek vystavěna malá pravoslavná kaple, která se tak stala nejzápadnější pravoslavnou stavbou v České republice. 24. dubna 2007 byla metropolitou Kryštofem vysvěcena sv. Hubertovi (patronu myslivců) a sv. Jiří. Stavba trvala dva měsíce, zatímco její plánování pět let. Kaple byla financována výhradně ze soukromých zdrojů. Kaple stojí přímo u cyklotrasy 2062.\n"}
{"id": "331283", "url": "https://cs.wikipedia.org/wiki?curid=331283", "title": "Ischemická choroba dolních končetin", "text": "Ischemická choroba dolních končetin\n\nIschemická choroba dolních končetin (ICHDK) jedná se o onemocnění tepen dolních končetin, obvykle v oblasti bérce, ale výjimkou nejsou ani stehenní tepny. Při tomto onemocnění dochází k postupnému uzávěru tepen až do stádia úplného uzávěru s následnou ischemii.\n\n\nNemoc se ze začátku projevuje velice nepříjemnou bolestí – klaudikační bolest, nejprve při chůzi a postupně se bolest objevuje i v poloze klidové. Celá končetina je chladnější a může se objevit i odlišné zbarvení, v nejhorším případě nastává gangréna.\n\nVyšetření probíhá většinou fyzikální: barevné a trofické změny, puls, šelesty. Při tomto onemocnění se vyplatí použít také arteriografii – snímek krevního řečiště nebo duplexní ultrasonografii – ultrazvukové vyšetření cév spojeno s Dopplerovým testem, které ukazuje rychlost a proudění krve.\n\nVětšinou pomocí léků – infuzí, doporučují se antikoagulační a antiagregační léčba – pomáhá rozpouštět krevní sraženiny – nedoporučuje se ale u lidí s horší srážlivostí.\n\nV období nejmodernější lékařské technologie se používají při léčbě ICHDK moderní chirurgické výkony:\n\nAby byla léčba úspěšná, pacient by měl upravit svoji životosprávu, a to nejen v upravení jídelníčku, ale především v absolutním zákazu kouření.\n\nExperimentální terapeutickou metodou je autologní transplantace kmenových buněk odebraných přímo od pacienta. Nejde však o metodu schválenou pro použití v klinické medicíně. Názory na klinickou efektivitu této metody se liší. \n"}
{"id": "331284", "url": "https://cs.wikipedia.org/wiki?curid=331284", "title": "Cysta (stádium)", "text": "Cysta (stádium)\n\nCysta je sexuální i asexuální stadium některých organismů, například prvoků, bakterií, ale i například určitých stádií motolic. Je obklopeno celistvým mimobuněčným obalem a bývá zpravidla klidovým stádiem, jímž daný organismus přečká nehostinné podmínky (nedostatek potravy, sucho). Tento proces přežívání je označován též jako kryptobióza.\n\nVznik cysty se označuje jako encystace, zánik excystace.\n\nCysty v protozoologii označují poněkud širší okruh struktur. Tímto termínem se totiž označují nejen klidová stádia, ale i některé potravní váčky, v nichž probíhá trávení, a také některá rozmnožovací stádia. Nicméně i v tomto oboru platí, že se cystami míní klidová stádia, která často přežijí i více než patnáct let v nepříznivých podmínkách. Mohou být rozšiřována na nové lokality pomocí ptáků a jiných organismů.\n\nStěny cyst prvoků jsou složeny zejména z chitinu, vzácněji celulóza či křemičité struktury. Podnětem ke vzniku cyst je u prvoků například změna teploty, pH, nízké nebo vysoké množství kyslíku, příliš mnoho odpadních produktů či velké množství jedinců stejného druhu, málo či mnoho potravy a podobně. Cysty jako typická klidová stádia se vyskytují namátkou u nálevníků.\n\nZnámými bakteriemi, které mají cysty, je rod \"Azotobacter\". Jsou to klidová stádia, obklopená ochranným pláštěm. Ten jim zaručuje přežití například při vystavení chemickým a fyzikálním stresům. Cysty \"Azotobacteru\" se skládají z alkylresorcinolů.\n\n"}
{"id": "331287", "url": "https://cs.wikipedia.org/wiki?curid=331287", "title": "Štramberská Trúba", "text": "Štramberská Trúba\n\nŠtramberská Trúba\nje věž původního štramberského hradu, založeného koncem 13. století. V roce 1783 se část hradu zřítila a byla rozebrána. Po přestavbě v roce 1903, která byla provedena podle návrhu architekta Kamila Hilberta, slouží věž dodnes jako rozhledna.\n\nNa Trúbě je velmi zajímavá konstrukce střechy. Jedná se o plochu čtvrtého stupně, která patří mezi konusoidy. Je definována jako přímková plocha, kde tvořící přímky protínají kružnici (v našem případě obvod věže), dále přímku, která je rovnoběžná s rovinou této kružnice (hřeben střechy) a další přímku, která je s touto mimoběžná, leží o něco výše a je také rovnoběžná s rovinou kružnice.\n\n\n"}
{"id": "331289", "url": "https://cs.wikipedia.org/wiki?curid=331289", "title": "Anorgasmie", "text": "Anorgasmie\n\nAnorgasmie je sexuální dysfunkce spočívající v neschopnosti dosáhnout orgasmu během pohlavního styku. Jedná se o jeden z nejčastějších sexuálních problémů žen.\n\nObvykle má psychologický nebo emocionální základ, ale někdy může být způsobena i organicky. Její příčinou bývá stres, úzkost, únava, obavy z otěhotnění, vina, deprese, strach, bolest, otrava alkoholem, vliv léků a chemických látek. \n\n"}
{"id": "331300", "url": "https://cs.wikipedia.org/wiki?curid=331300", "title": "Nemocnice na kraji města", "text": "Nemocnice na kraji města\n\nNemocnice na kraji města je televizní seriál Československé televize, který podle scénáře Jaroslava Dietla natočil režisér Jaroslav Dudek. Jedná se o dramatický seriál z nemocničního prostředí. \n\nJeho natáčení bylo zahájeno v roce 1976 s Karlem Högrem v hlavní roli primáře Sovy. Ten však v roce 1977 náhle zemřel, když už s ním byly natočeny exteriérové scény. Do role primáře Sovy byl tedy narychlo obsazen slovenský herec Ladislav Chudík, s nímž byly záběry přetočeny. Původně se rovněž herci připravovali v mostecké nemocnici a bylo v ní natočeno několik záběrů, z nichž však většina po přetočení odvysílána nebyla.\n\nPremiéra 1. série, která čítala 13 dílů, proběhla 5. listopadu 1978. Po velkém úspěchu seriálu nejen v Československu, ale i v Německu, byla v roce 1981 na žádost německé televize dotočena ještě navazující řada o sedmi dílech.\n\nJedná se o dílo plné napětí, zvratů a místy i vtipných sdělení a hlášek. Seriál obsahuje též autentické záběry z operací převážně z oboru ortopedie.\n\nOrtopedie je nemocniční oddělení, kde pracuje řada výborných chirurgů - lékaři Sova starší (primář) (Ladislav Chudík), Blažej (Josef Abrhám), Štrosmajer (Miloš Kopecký), a ne příliš zdatný dr. Cvach (Josef Vinklář). Mezi ně se na počátku příběhu zařadí nově příchozí MUDr. Čeňková (Eliška Balzerová), která se i přes prvotní podcenění MUDr. Sovou nenechá odradit a na oddělení ortopedie zůstává a posléze se stává jednou z nejlepších nemocničních lékařek. Na oddělení později posléze přichází i mladý doktor Peterka (Oldřich Kaiser).\n\nDěj nepopisuje pouze příběhy a události odehrávající se v nemocničním prostředí, ale věnuje se i příhodám v soukromém životě jejích pracovníků jako je například svatba MUDr. Karla Sovy mladšího (Ladislav Frej), syna tehdejšího primáře ortopedického oddělení, s MUDr. Čeňkovou apod.\n\nVedlejší dějovou osu tvoří různé lidské příběhy, například případ manželského trojúhelníku mezi doktorem Blažejem, sestrou Inou Galuškovou (později Jáchymovou) (Andrea Čunderlíková) a řidičem sanitky Romanem Jáchymem (později manželem Iny) (Jaromír Hanzlík), poměr MUDr. Čeňkové s pacientem a slavným hokejistou Přemyslem Rezkem (Viktor Preiss), dále vztah MUDr. Dany Králové (Jana Štěpánková) s doktorem Vladimírem Řehořem (František Němec), či láska mezi sestrou Martou Huňkovou (Iva Janžurová) a pacientem Václavem Pěnkavou (Josef Dvořák).\n\n\n\n\n"}
{"id": "331311", "url": "https://cs.wikipedia.org/wiki?curid=331311", "title": "Mars Polar Lander", "text": "Mars Polar Lander\n\nMars Polar Lander (původně \"Mars Surveyor '98 Lander\") byla druhá ze dvou kosmických sond z programu Mars Surveyor '98, první byla Mars Climate Orbiter (původně \"Mars Surveyor '98 Orbiter\"). Tyto dvě mise měly studovat marsovské počasí, klima a pátrat po vodě a oxidu uhličitém v atmosféře a na povrchu. Získané údaje měly sloužit na stanovení teplotních profilů atmosféry, určení dlouhodobých klimatických změn a úlohu atmosféry v tomto procesu.\n\nCíle mise by se daly shrnout do těchto bodů:\n\n\nSonda vzlétla 3. ledna 1999 z kosmodromu Eastern Test Range pomocí rakety Delta II 7425. K Marsu dorazila po jedenácti měsících 3. prosince 1999. Třicetiminutový korekční manévr na oběžné dráze začal ve 12:45 UTC. Do marsovské atmosféry vlétla sonda ve 20:00 hodin. Se sondou se poté již nepodařilo navázat spojení.\n\nSonda Phoenix, která na Marsu úspěšně přistála v roce 2008, má na své palubě některé shodné vědecké přístroje, jako Mars Polar Lander.\n\n"}
{"id": "331317", "url": "https://cs.wikipedia.org/wiki?curid=331317", "title": "Valčík (album)", "text": "Valčík (album)\n\nValčík je první sólové album českého hudebníka Daniela Landy. Album bylo vydáno v roce 1993 vydavatelstvím EMI. Za toto album získal Zlatou desku.\n\n\nK těmto skladbám byly natočeny i videoklipy: Jó ulice, Přízraky\n\n\nOficiální stránky Daniela Landy\n"}
{"id": "331323", "url": "https://cs.wikipedia.org/wiki?curid=331323", "title": "5. dynastie", "text": "5. dynastie\n\n5. dynastie (někdy též označovaná jako dynastie slunečních králů) je jednou ze staroegyptských královských dynastií řazených egyptology do historického období označovaného jako Stará říše. Vládla přibližně v letech 2435–2306 př.Kr. \nZ řady náznaků badatelé usuzují, že v této době došlo nejen k vyvrcholení vzestupu kultu slunečního boha Rea, který se započal za vlády předcházející 4. dynastie, a ke zdůraznění role Usira v královském pohřebním kultu, ale také k významným posunům v chápání královské moci, její legitimity a s tím spojenou změnou způsobu uplatňování politické správy během 5. dynastie.\n\n"}
{"id": "331324", "url": "https://cs.wikipedia.org/wiki?curid=331324", "title": "Dallas (seriál, 1978)", "text": "Dallas (seriál, 1978)\n\nDallas je americká mýdlová opera z let 1978–1991. Celý příběh seriálu Dallas se začal odehrávat v roce 1978 na americké stanici CBS. V dubnu na konci sezóny 1977/1978 se vysílala pětidílná série, na podzim 1978 pak začala první řada seriálu. V ČR byl seriál vysílán Českou televizí a TV Nova.\n\nDěj seriálu, jehož náplní jsou majetkové intriky, mocenské boje, sex a spletité vztahy, se točí kolem bohaté rodiny Ewingových, majitelů prosperující naftařské firmy Ewing Oil, žijících na ranči Southfork poblíž amerického Dallasu. Rodině vládne pevnou rukou zakladatel firmy Jock Ewing, který má se svou manželkou Eleanor, nazývanou “Miss Ellie”, tři syny: J.R., Garyho a Bobbyho. Již před začátkem seriálu Jock odešel z čela firmy a její řízení přenechal synům J.R. a Bobbymu.\n\nZamýšleným hlavním hrdinou seriálu měl být nejmladší z bratrů Ewingových Bobby, jehož sňatek s dcerou ze znepřátelené rodiny Pamelou Barnesovou v úvodním dílu nápadně připomíná zápletku z Shakespearova dramatu Romeo a Julie. Diváckou pozornost si ale záhy získala záporná postava J.R. Ewinga coby bezskrupulózního obchodníka, který přivedl heslo “účel světí prostředky” k naprosté dokonalosti.\n\n\n\nSeriál skončil po 357 epizodách v roce 1991, a to z důvodu klesajícího počtu diváků a zhoršené kvality scénářů. Celkově má seriál Dallas 357 dílů, němečtí diváci ale byli ochuzeni o 7 epizod, neboť podle vyjádření německé televize ARD obsahovaly poslední díly příliš sexu, násilí a byly nudné. Proč se Jock objevil na invalidním vozíku nebo proč J. R. chodil o berlích, nevěděli, ARD tyto díly neodvysílala. Český divák ale mohl sledovat všech 357 epizod.\n\nDallas inspiroval vznik dalších dvou úspěšných seriálů s podobnou tematikou: \"Falcon Crest\" (1981–1990) o rodině bohatých kalifornských vinařů a \"Dynastie\" (1981–1989), o naftařské rodině Carringtonových z coloradského Denveru.\n\nPo skončení seriálu byly natočeny s původními herci dva filmy \"Dallas: J. R. se vrací\" (1996) a \"Dallas: Válka Ewingových\" (1998). Od roku 2004 byla vydávána DVD s tímto seriálem.\n\nV pokračování seriálu Dallas jsou hlavními postavami synové protagonistů původního Dallasu John Ross Ewing III (syn J. R.) a Christopher Ewing (adoptivní syn Bobbyho). Pilotní film se měl natáčet v průběhu roku 2011, přičemž jistí herci z původního seriálu reprízují své staré role (Larry Hagman, Patrick Duffy, Linda Gray). Nové díly (1. řady) měly v USA premiéru v létě 2012. U nás vysílala od 3. ledna 2013 televize Nova, seriál v ČR propadl a po prvních epizodách byl stažen z hlavního vysílacího času.\n\nSvůj největší úspěch zaznamenal seriál v osmdesátých letech, největší sledovanost pak měla 58. epizoda. V 54. díle, který se vysílal v březnu 1980, byla postřelena hlavní postava J. R. – kdo ho střelil se ale diváci dozvěděli až po letní přestávce. Otázka kdo střílel vyvolala mezi diváky velký rozruch. Tiskla se trička s nápisem \"Who shot J.R.?\" (Kdo střelil J.R.?) a na jméno viníka se uzavíraly sázky. Když se 21. listopadu 1980 vysílal 55. díl seriálu s rozuzlením zápletky, nenechalo si ho ujít 53 % domácností v USA, což je podíl na sledovanosti 76 %. Toto číslo předběhl poslední díl seriálu MASH, vysílaný 28. února 1983.\n\n"}
{"id": "331327", "url": "https://cs.wikipedia.org/wiki?curid=331327", "title": "Chcíply dobrý víly", "text": "Chcíply dobrý víly\n\nChcíply dobrý víly je druhé sólové album českého hudebníka Daniela Landy. Album bylo vydáno v roce 1995 vydavatelstvím EMI. Za toto album získal Zlatou a Platinovou desku.\n\n\nK těmto skladbám byly natočeny i videoklipy: Motýlek, Ztracení hoši, Včera mě někdo...\n\n\n"}
{"id": "331331", "url": "https://cs.wikipedia.org/wiki?curid=331331", "title": "Seznam šachových velmistrů", "text": "Seznam šachových velmistrů\n\nToto je seznam všech šachistů, kteří získali titul mezinárodního velmistra. V současné době seznam čítá 1300 hráčů.\n\n"}
{"id": "331333", "url": "https://cs.wikipedia.org/wiki?curid=331333", "title": "Pozdrav z fronty", "text": "Pozdrav z fronty\n\nPozdrav z fronty je třetí sólové album českého hudebníka Daniela Landy. Album bylo vydáno v roce 1997 vydavatelstvím EMI. Za toto album získal Zlatou a Platinovou desku.\n\n\nK těmto skladbám byly natočeny i videoklipy: \"Pozdrav z fronty, 1938\"\n\n\nOficiální stránky Daniela Landy\n"}
{"id": "331338", "url": "https://cs.wikipedia.org/wiki?curid=331338", "title": "Mud (hudební skupina)", "text": "Mud (hudební skupina)\n\nMud byla britská rocková skupina, která vznikla v roce 1968. Je nejvíce známá svým singlem „Tiger Feet“, který byl britským nejprodávanějším singlem roku 1974.\n\n\n\n\n"}
{"id": "331342", "url": "https://cs.wikipedia.org/wiki?curid=331342", "title": "Smrtihlav (album)", "text": "Smrtihlav (album)\n\nDaniel Landa a sedm statečných: Smrtihlav je neřadové album, hudební projekt, českého hudebníka Daniela Landy, na kterém se objevil spolu s dalšími interprety - Lenka Dusilová, Jana Feriová, Jan Simon Kůstka, Patrick Tenev, Andrej Bestčasnyj, David Müller, Ondřej Soukup apod.\n\nAlbum bylo vydáno v roce 1998 vydavatelstvím EMI. Za toto album získal Zlatou desku.\n\n\nSmrtihlav je postava z bájí, která má vyčistit tento Svět. Celé album, které vyšlo v roce 1998, se od ostatních rapidně liší, nejen, že nejde o sólovou desku, ale veškerá hudba je elektronická (vyjma některých kytarových sól). Landa zpívá jen ve třech písních (úvodní Smrtihlav, Krvavá parta a Houmles), jinak zůstává jako skladatel, textař a producent. V ostatních skladbách zpívají: Lenka Dusilová, Simon, Patrick Tenev, Andrej Bestčasnyj, David Müller, Jana Feirová, Ondřej Soukup. V poslední písni Houmles vystupuje sbor ve složení: Michal Suchánek, Tibor Stuchlík, Martin Koloc a FF. V albu se vyskytují ponuré texty, které se opět týkají především problémů dnešní společnosti (drogy, gamblerství, bezdomovci, mafie...). Na desce je 10 skladeb v čase 40:11 min.\n\nByly natočeny videoklipy: Smrtihlav (Daniel Landa), Holka Magor (Lenka Dusilová)\n\n"}
{"id": "331346", "url": "https://cs.wikipedia.org/wiki?curid=331346", "title": "Seznam obcí v departementu Lozère", "text": "Seznam obcí v departementu Lozère\n\nToto je seznam obcí v departementu Lozère ve Francii, jichž je celkem 185:\n"}
{"id": "331348", "url": "https://cs.wikipedia.org/wiki?curid=331348", "title": "Jarmila Kurandová", "text": "Jarmila Kurandová\n\nJarmila Kurandová, rozená Marie Martínková (30. ledna 1890 Veselá u Počátek – 6. prosince 1978 Brno) byla česká herečka a divadelní pedagožka, členka Českého divadla v Olomouci (1920–1935), dlouholetá členka činoherního souboru Zemského (Státního) divadla v Brně (1935–1960). Jedná se o jednu z nejznámějších představitelek filmové babičky, natočené podle scénáře Františka Pavlíčka v roce 1971 na motivy novely Boženy Němcové. Vynikala vysokou hereckou kultivovaností a výbornou jevištní mluvou, velmi ráda hrála babičky v pohádkách a pohádky také ráda četla i vypravovala zejména v rozhlase.\n\nOd 23. května 2009 má ve svém rodišti pamětní desku.\n\n\n\n\n"}
{"id": "331349", "url": "https://cs.wikipedia.org/wiki?curid=331349", "title": "Konec (album)", "text": "Konec (album)\n\nKonec je čtvrté sólové album českého hudebníka Daniela Landy. Album bylo vydáno v roce 1999 vydavatelstvím EMI. Za toto album získal Zlatou a Platinovou desku.\n\n\nK skladbě Na obzoru ani mrak ani loď byl natočen i videoklip.\n\nDaniel Landa\n\nOficiální stránky Daniela Landy\n"}
{"id": "331350", "url": "https://cs.wikipedia.org/wiki?curid=331350", "title": "Seznam českých šachových velmistrů", "text": "Seznam českých šachových velmistrů\n\nSeznam českých šachových velmistrů obsahuje šachisty. Získali titul šachového velmistra a reprezentovali Ústřední jednotu českých šachistů, Československý šachový svaz nebo Šachový svaz České republiky s výjimkou těch kteří po rozpadu Československa přešli pod Slovenský šachový zväz.\n"}
{"id": "331357", "url": "https://cs.wikipedia.org/wiki?curid=331357", "title": "Julia Jentsch", "text": "Julia Jentsch\n\nJulia Jentschová (v němčině ; * 20. února 1978) je německá filmová a divadelní herečka, nositelka \"European Film Awards\" a stříbrného medvěda pro nejlepší herečku za roli Sophie Schollové v historickém filmu \"Sophie Scholl - Poslední dny\" (orig. \"Sophie Scholl – Die letzten Tage\").\n\nHrála také Českou Němku Lízu v českém filmu Obsluhoval jsem anglického krále.\n\n\n"}
{"id": "331358", "url": "https://cs.wikipedia.org/wiki?curid=331358", "title": "Best of Landa", "text": "Best of Landa\n\nBest of Landa je neřadové výběrové album českého hudebníka Daniela Landy. Obsahovalo tři bonusové skladby: „Prašivej pes“, „Třista z místa“ a „Dušičky“. Album bylo vydáno v roce 2000 vydavatelstvím EMI. Za toto album získal Landa Zlatou desku.\n\n\n"}
{"id": "331363", "url": "https://cs.wikipedia.org/wiki?curid=331363", "title": "9mm argumentů", "text": "9mm argumentů\n\n9mm argumentů je páté sólové album českého hudebníka Daniela Landy. Album bylo vydáno v roce 2002 vydavatelstvím EMI. Za toto album získal Zlatou, Platinovou a Dvojplatinovou desku.\n\n\nK těmto skladbám byly natočeny i videoklipy: Quantum Tarantulí, Tajemství, Vltava\n\n"}
{"id": "331364", "url": "https://cs.wikipedia.org/wiki?curid=331364", "title": "Chronofilie", "text": "Chronofilie\n\nChronofilie je termín, který zavedl John Money jako zastřešující termín pro erotická zaměření, která jsou specifikována věkem objektu přitažlivosti nebo věkovým rozdílem mezi subjektem a cílem touhy. Podobně jako sexuální orientace je definována zaměřením na některé z pohlaví (sexus) nebo obě pohlaví, chronofilie je definována zaměřením na určité věkové pásmo. Pod pojem spadají jak zaměření považovaná za parafilní (pedofilie, infantofilie, nepiofilie), tak zaměření potenciálně problematická (hebefilie, efebofilie, gerontofilie, neoterofilie) i „normální“ zaměření na dospělé osoby (teleiofilie, mezofilie, resp. androfilie, gynekofilie). \n\nSlovo je uměle vytvořeno z řeckých slov \"χρόνος\" (chronos = čas) a \"φιλία\" (filia = přátelství, láska). (Ze slova označujícího stáří nebo věk se zřejmě Moneymu termín vytvořit nepodařilo.) \n\nU teoretiků jiných směrů se toto souhrnné označení nijak významně neujalo a nestalo se ani součástí obecně užívané terminologie, avšak je nedílnou součástí terminologie vycházející z Moneyho sexuologie. \n"}
{"id": "331365", "url": "https://cs.wikipedia.org/wiki?curid=331365", "title": "Seznam šachových velmistrů ženského pohlaví", "text": "Seznam šachových velmistrů ženského pohlaví\n\nSeznam šachových velmistrů ženského pohlaví obsahuje ženy, které získaly titul mezinárodního velmistra. Tento titul je společný mužům i ženám na rozdíl od titulu mezinárodní velmistryně, který se uděluje jen ženám. Do roku 2015 byl titul udělen celkem 33 ženám, což představuje pouze asi 2% z celkového počtu velmistrů.\n\n\n"}
{"id": "331366", "url": "https://cs.wikipedia.org/wiki?curid=331366", "title": "Jaderná elektrárna Krško", "text": "Jaderná elektrárna Krško\n\nKrško je jaderná elektrárna ležící ve vsi Vrbina na předměstí města Krško ve Slovinsku asi 20 km od hranic s Chorvatskem a přibližně 40 km od chorvatského hlavního města Záhřeb.\n\nByla budována v rámci slovinsko-chorvatské spolupráce a Chorvatsko se později taky zavázalo odebrat v roce 2025 polovinu z atomového odpadu, který vzniká provozem jaderného reaktoru. Pokrývá 40 % spotřeby elektřiny Slovinska a je jedinou jadernou elektrárnou na území bývalé Jugoslávie.\n\nK energetické síti byla JE Krško připojena 2. října 1981 a do komerčního provozu byla uvedena 15. ledna 1983. Jejím základem je tlakovodní reaktor firmy Westinghouse o elektrickém výkonu 632 megawattů.\n\nVyhořelé palivo vznikající při provozu JE Krško se zatím skladuje v meziskladu vyhořelého paliva, jehož projektovaná kapacita postačí k ukládaní atomového odpadu do roku 2011.\nPlánovaná životnost JE Krško končí v lednu 2023.\n"}
{"id": "331370", "url": "https://cs.wikipedia.org/wiki?curid=331370", "title": "Gelnhausenův kodex", "text": "Gelnhausenův kodex\n\nGelnhausenův kodex je jihlavská právní kniha obsahující městské a horní právo, vytvořená na přelomu 14. a 15. století. Autorem je městský právník, písař a notář Jan z Gelnhausenu.\n\nV rukopisu jsou zajímavé iluminace, u každého městského privilegia je zobrazení panovníka, který toto privilegium vydal (např. Václav I., Přemysl Otakar II., Jan Lucemburský, Karel IV., Jošt Moravský a další). Dále je v knize obraz přísahy jihlavských konšelů a také první známé zobrazení jihlavského městského znaku (v iniciále S).\n\nKodex je uložen ve Státním okresním archivu Jihlava.\n\n"}
{"id": "331375", "url": "https://cs.wikipedia.org/wiki?curid=331375", "title": "Mor War", "text": "Mor War\n\nMor War je částečný \"total conversion\" (úplná předělávka původní hry) hry Duke Nukem 3D. Tento total conversion od bratří Morávků původně obsahoval klasické tři mise s doplněnou grafikou a hudbou. Postavy však byly stejné. Postupem doby byla dodělána i mise čtvrtá. Příběh hry byl v podstatě odvozen od příběhu hry originální, kdy hlavní postava Duke Nukem bojuje proti nájezdu zlých mimozemšťanů na planetu Zemi. Se čtvrtou misí taky došlo k přechodu k verzi 1.5 (známou z doplnění jako Plutonium Pack). Hra byla navržena pro singleplayer, deathmach i cooperaci. Unikátností se stali tzv. BOTi, tedy automatičtí protivníci pro deathmatch. Mor War se tak za dobu své existence (od roku 2000) stal jednou z nejúspěšnějších českých uživatelských misí, stejně tak jako tomu bylo i v případě Agenta007, Kosíka či trilogie Hus.\n\n"}
{"id": "331376", "url": "https://cs.wikipedia.org/wiki?curid=331376", "title": "Ignalinská jaderná elektrárna", "text": "Ignalinská jaderná elektrárna\n\nIgnalinská jaderná elektrárna (), uzavřená od roku 2009, leží u litevského města Visaginas vystavěného současně s elektrárnou. Elektrárna je pojmenována podle relativně vzdáleného města Ignalina (silniční vzdálenost přes 40 km). V lokalitě se nacházejí dva reaktory sovětské konstrukce typu RBMK 1500. \n\nPříprava stavby elektrárny byla započata v roce 1974, samotná výstavba pak začala v březnu 1978. 31. prosince 1983 byl kolaudován výrobní blok č. 1 a současně byla zahájena výstavba třetího bloku. V roce 1986 měl být zahájen provoz bloku č. 2, ale v důsledku havárie jaderné elektrárny Černobyl, která má podobnou konstrukci, byla výroba elektřiny v tomto bloku zahájena až 20. srpna 1987. V důsledku havárie v Černobylu byla také dočasně zastavena výstavba třetího výrobního bloku, a v roce 1989 byla tato stavba definitivně zastavena, aniž by byla dokončena.\n\nNa základě smlouvy o vstupu Litvy do Evropské unie byl 31. prosince 2004 zastaven provoz prvního bloku elektrárny. Dne 31. prosince 2009 byl uzavřen druhý blok.\n\nBěhem likvidačních prací na reaktorech elektrárny došlo v říjnu roku 2010 k nehodě. Při promývání chladicího systému uniklo asi 300 tisíc litrů husté suspenze obsahující radioizotopy do strojovny a odtud část do půdy v okolí elektrárny.\nBěloruští vědci se domnívají, že kontaminace se rozšířila až na území Běloruska. Oba státy mají v blízké době v plánu stavět jaderné elektrárny – Litva potřebuje náhradu za Ignalinu a Bělorusko se chystá postavit vůbec první jadernou elektrárnu. Dva velké energetické zdroje v oblasti si budou jistě velmi konkurovat, a proto může být obvinění z Běloruské strany jen snahou o znevýhodnění Litevců.\n\nPoužitý typ reaktoru RBMK-1500 je podobný reaktoru, který havaroval v roce 1986 v Černobylu (RBMK 1000). Tyto typy reaktorů postrádají ochranný železobetonový kontejnment. Reaktor RBMK-1500 je nejvýkonnější verze RBMK reaktoru na světě.\n\nTepelný výkon reaktoru je 4800 MW, každý výrobní blok má jeden reaktor a dva turbogenerátory, každý o elektrickém výkonu 800 MW. Výstupní instalovaný elektrický výkon jednoho bloku elektrárny je 1500 MW. Druhý blok elektrárny v roce 2007 vyrobil 9074,846 GWh elektrické energie, což činilo cca 64 % veškeré elektřiny vyrobené v Litvě. Rekordní výroby tohoto bloku bylo dosaženo v roce 2005: 9544,084 GWh.\n\nPodle původního plánu mělo být využito již vybudované infrastruktury a nová elektrárna měla stát v blízkosti té původní. Nejprve Vzhledem ke špatné ekonomické situaci Litva začala hledat strategické partnery pro stavbu jaderné elektrárny a spolu s Polskem a ostatními Pobaltskými zeměmi plánovala stavbu elektrárny na stejném místě. Byl vyhlášen tendr s cílem získat investora, ale v roce 2010 z něj vystoupil jediný účastník, japonská TEPCO. V sousední Kaliningradské oblasti zatím ruská státní společnost Rosatom staví moderní elektrárnu se dvěma VVER bloky. Projekt je znám pod názvem \"Baltská elektrárna\". Další jaderná elektrárna se začíná stavět v Bělorusku, stavět ji budou také Rusové. V okolí Litvy tedy rostou dva velké energetické zdroje, čímž její vlastní projekt ztrácí na smysluplnosti.\n\nStanice HBO v prostorách této elektrárny natáčela seriál \"Černobyl\".\n\n"}
{"id": "331378", "url": "https://cs.wikipedia.org/wiki?curid=331378", "title": "Znak Extremadury", "text": "Znak Extremadury\n\nV horní části složeného znaku španělského autonomního společenství Extremadury jsou vyobrazeny znaky Leónu (Lev) a Kastilie (hrad), dvou středověkých království, k nimž region v minulosti náležel. Strom ve středním štítku je odvozen ze znaku města Madridu. Spodní část znaku zobrazuje \"Herkulovy sloupy\" (jsou vyobrazeny i ve znaku Španělského království), které odkazují na řadu španělských objevitelů a dobyvatelů (Hernán Cortés, Francisco Pizarro, a další) pocházejících z Extremadury. Vlny symbolizují Atlantský oceán a jeho průzkum těmito osobnostmi.\n\n"}
{"id": "331382", "url": "https://cs.wikipedia.org/wiki?curid=331382", "title": "2 (linka metra v Paříži)", "text": "2 (linka metra v Paříži)\n\nLinka 2 je druhá nejstarší linka Pařížského metra a v systému MHD je značena modrou barvou. Linka byla postavená v letech 1900-1903 a spojuje stanice \"Porte Dauphine\" na západě města a \"Nation\" na východě. Spolu s linkou 6 vytvářejí okružní linku.\n\nLinka měří 12,4 km, čítá celkem 25 stanic (průměrná vzdálenost mezi stanicemi je 517 m) a ročně se zde přepraví 92,1 milionů cestujících. Je to sedmá nejvytíženější linka v Paříži.\n\nLinka je postavená zčásti na viaduktech, takže nabízí výhledy na různé části Paříže. Čtyři stanice mezi Barbès – Rochechouart a Jaurès jsou postaveny na 2,2 km dlouhém viaduktu.\n\nLinka prochází přes zajímavá místa jako je \"Avenue Foch\" (nejširší ulice v Paříži), Vítězný oblouk, park Monceau, čtvrť Pigalle s Moulin Rouge, hřbitov Père-Lachaise nebo náměstí \"Place de la Nation\".\n\nNa lince jezdily do roku 2006 vozy řady MF 67, které byly od roku 2007 postupně nahrazeny typem MF 01.\n\nDne 13. prosince 1900 byla otevřena první část linky pod názvem \"2 Nord\" mezi stanicemi \"Porte Dauphine\" a \"Étoile\". Dne 7. října 1902 došlo k prvnímu rozšíření linky ze stanice \"Étoile\" do stanice \"Anvers\" a následovaly 31. ledna 1903 rozšíření do stanice \"Bagnolet\" (od roku 1970 \"Alexandre Dumas\") a naposledy 2. dubna 1903 do stanice \"Nation\".\nVe stanici \"Nation\" existuje pro linku 2 pouze jedno nástupiště pro příjezd a odjezd. Stanice byla vybudována ve velkém kruhu, který má dvě koleje. Vnitřní slouží cestujícím na nástupišti a vnější je využívána jako odstavná kolej. Tato služební kolej slouží jako možné spojení s linkami 1 a 9. Dříve zde byla ještě třetí kolej, které měla sloužit k propojení s linkou 6, ale tento projekt nebyl realizován.\n\nV rámci stanice \"Nation\" odbočuje z hlavní tratě tunel do depa Charonne. Tato vedlejší trať umožňuje další spojení s linkou 1. Do otevření depa ve Fontenay-sous-Bois bylo využíváno též pro linku 1. V letech 1981-1983 bylo rekonstruováno a má rozlohu 10900 m.\nVýstavba viaduktu byla zvolená kvůli křížení železničních tratí na Severním a Východním nádraží. Obě hlavové stanice neměly možnost přerušit provoz na tratích, a protože metro se nestavělo ražbou tunelu, ale hloubením na povrchu, musel být zvolen viadukt.\n\nStejně jako u linky 1 mají i tunely na této lince elipsovitý tvar a výšku 5,20 m. Stanice mají buď klenutou klenbu nebo strop z kovových desek.\n\nVýstavba viaduktů se zprvu setkala u veřejnosti s odmítnutím, že stavba poškodí vzhled města a jeho výstavba bude dvojnásobně drahá než tunel.\n\nKoleje Severní nádraží byly překlenuty dvěma viadukty o rozpětí 75,25 m. Od rozšíření nástupišť pro Eurostar končí teď přímo pod viaduktem. Stejně dlouhý viadukt 75,25 m překračuje kolejiště Východního nádraží. Zatáčky viaduktů mají částečně jen rádius 75 m, rampa mezi stanicemi \"Jaurès\" a \"Colonel Fabien\" má stoupání 40 ‰.\n\nDne 10. srpna 1903 došlo k elektrickému zkratu na jednom z vagonů metra, který způsobil požár, při kterém zahynulo 84 cestujících převážně ve stanici \"Couronnes\". Jedná se o největší neštěstí v dějinách pařížského metra. Dne 14. října 1907 byla linka \"2 Nord\" přejmenována na linku 2.\n\nV roce 1930 byla přeložena stanice \"Victor Hugo\", aby se mohly nasadit delší vozy. Stanice leží v zatáčce a nové vozy by měly až 50 cm odstupy mezi nástupištěm a vagóny. Kvůli bezpečnosti cestujících byla stanice posunuta až za otočku. Původní nástupiště stále existuje a využívá jej RATP pro interní potřebu.\n\n\n"}
{"id": "331384", "url": "https://cs.wikipedia.org/wiki?curid=331384", "title": "Šachová notace", "text": "Šachová notace\n\nV minulosti se používalo několik způsobů, jak zaznamenávat průběh šachové hry, dnes se však používá téměř výhradně (krátká) \"algebraická šachová notace\", kterou v Evropě rozšířil syrský šachový teoretik Philipp Stamma v 18. století. Pole na šachovnici se v ní označují průsečíkem \"sloupce\" (označovaného písmeny \"a\" až \"h\") a \"řady\" (označované čísly \"1\" až \"8\").\n\nPopis jednoho tahu sestává z pořadového čísla tahu, označení typu kamene, kterým bylo taženo, a pole, na které bylo taženo. Tahy se číslují od jedničky tak, že stejné číslo označuje tah bílého i následující tah černého. Pole, ze kterého kámen táhl, se neuvádí. Pouze v případě, že by ho nebylo možné jednoznačně určit, se za označením druhu kamene napíše označení výchozího sloupce nebo řady. Figury se značí počátečním písmenem: K je král, D dáma, V věž, S střelec a J jezdec. U pěšců se však označení nepíše, pouze pokud je např. v komentáři či popisu pozice potřeba označit pěšce, používá se malé písmeno p. Místo počátečních písmen lze používat i grafické symboly figur.\n\nPři braní se mezi označení figury a cílové pole vkládá symbol x; bere-li pěšec, namísto označení figury se použije označení sloupce, na kterém pěšec stál před braním. Rošáda se značí symbolem 0-0 (tzv. \"malá rošáda\", rošáda s věží h1 nebo h8) nebo 0-0-0 (tzv. \"velká rošáda\", rošáda s věží a1 nebo a8). Při braní mimochodem se jako cílové pole použije to, na které se pěšec skutečně přesunul; za tah lze připsat \"e. p.\" ('). Pokud tah šachuje soupeřova krále, přidává se za něj symbol +. Pokud je tah matem, používá se symbol # nebo ++ (jako ++ se ale někdy označuje i dvojšach). Proměna pěšce se označuje tak, že se za pole proměny připíše zkratka figury, v niž se pěšec proměnil, např. d8D. Nabídka remízy se někdy označuje symbolem =. Výsledek partie se zapisuje jako 1–0 (vyhrál bílý), ½–½ (remíza), 0–1 (vyhrál černý) nebo * (neznámý či neurčený).\n\nZápis smí obsahovat i komentáře, často vyjadřované zavedenými značkami a symboly. Nejčastěji jsou používány značky: \"!\" pro silný tah, \"!!\" pro velice silný tah, \"?\" pro slabý tah, \"??\" pro hrubou chybu, \"?!\" pro pochybný nebo \"!?\" pro překvapivý, ale riskantní tah apod. Hráč zaznamenávající svoji turnajovou partii ovšem nesmí komentáře k tahům připisovat během hry. Pravidla pro zápis partie a používání notace jsou součástí oficiálních pravidel FIDE.\n\nPříklad zápisu jednoduché léčky zvané „ovčácký mat“, která je ukázána na animaci vpravo:\n"}
{"id": "331385", "url": "https://cs.wikipedia.org/wiki?curid=331385", "title": "Šachová taktika", "text": "Šachová taktika\n\nŠachová taktika je označení pro tu část šachové hry, která se vyznačuje promýšlením konkrétních variant, nikoliv tedy rozmýšlením plánu hry jako v případě šachové strategie. Obvykle se soustřeďuje na krátkodobé akce – tak krátkodobé, že mohou být předem propočítány lidským hráčem nebo počítačem. Hloubka kalkulace přitom ovšem závisí na hráčových schopnostech nebo rychlosti procesoru, ale také na charakteru pozice: v klidných pozicích s mnoha možnostmi na obou stranách není hlubší kalkulace možná, zatímco „taktické“ pozice s omezeným počtem vynucených („forsírovaných“) variant umožňují propočítávat velmi dlouhé posloupnosti tahů.\n\nProsté jednotahové či dvoutahové taktické akce, jako hrozby, výměny materiálu, dvojité útoky atd., mohou být kombinovány do složitějších variant, tzv. \"taktických manévrů,\" často z jedné či obou stran vynucených. Teoretici popsali mnoho elementárních taktických metod a typických motivů, například \"vazbu\" (omezení pohybu soupeřova kamene tak, že jeho odtah by znamenal ohrožení jiného soupeřova kamene), \"vidličky\" (\"dvojí úder\", kdy jedna figura vytváří současně dvě hrozby, přičemž nelze odvrátit obě zároveň), \"oběť\" (tah, kterým hráč soupeři vědomě nabízí možnost získat materiální výhodu, přičemž chce za obětovaný materiál získat výhodu jiného druhu, například útok) a jiné.\n\nVynucená varianta spojená s obětí a obvykle vyúsťující v hmatatelný zisk se nazývá \"kombinace\". Zajímavé a překvapivé kombinace – jako je ta z Nesmrtelné partie – jsou vnímány jako krásné a jsou předmětem studia a obdivu šachistů. Hledání kombinací je také běžným typem šachové úlohy zaměřené na rozvoj schopností hráče.\n\nVazba je situace, ve které se některá napadená figura nemůže pohnout ze svého místa. Je to proto, že po ústupu napadané figury by byla napadena jiná, ještě hodnotnější figura, nebo by byl vystaven král šachu. Výraz vázat označuje stav, kdy figura napadením figury soupeře vytvoří vazbu a tím jí znemožní pohyb. Figura, která má omezený pohyb je ve vazbě\n\nVázat mohou pouze figury, které se mohou podle pravidel pohybovat o neomezené množství polí v horizontálním, vertikálním nebo diagonálním směru. Jsou to figury: střelec, věž a dáma. Král, jezdec ani pěšec vazbit nemohou. Vazbou lze znemožnit pohyb jakékoliv figuře s výjimkou krále.\n\nVidlička, někdy též vidličky, je taktický šachový prvek, při němž je jeden šachový kámen použit k napadení dvou nebo více kamenů soupeře s cílem dosáhnout materiálního zisku (odebráním jednoho ze soupeřových kamenů), protože soupeř může odrazit pouze jednu z těchto hrozeb.\n\nDát vidličku může kterýkoliv kámen, včetně krále, i když nejběžnější jsou vidličky jezdcem a dámou. Král však nemůže dávat vidličku kamenům, které by ho současně ohrozily, protože šachová pravidla nedovolují vystavit krále šachu. Ohrožen vidličkou může být rovněž jakýkoliv typ kamene. \n\nK vidličkám se velmi často používají jezdci ,protože mohou skočit na pozici, z níž napadnou až sedm soupeřových kamenů, aniž by se mohly stát obětí jejich protiútoku (pokud ovšem mezi napadenými kameny není také jezdec).\n\nV šachu je oběť takový tah, ve kterém se jedna strana vzdá některé své figury, druhá strana si na určitou dobu ponechá materiální výhodu a první strana doufá v kompenzaci za ni. Pokud je oběť provedena v zahájení, nazýváme ji gambit. Nejčastější je oběť pěšce, obětována však může být jakákoliv šachová figura kromě krále.\n\nNěkteří autoři rozdělují oběti na \"pravé\" a \"falešné\" (nebo pseudo-oběti). U falešných obětí je relativně rychle jasná korektnost oběti, jelikož vede buďto \n\nOproti tomu u \"pravých\" obětí je oběť jeden krok na cestě k dlouhodobějšímu cíli, příkladem může být\n\nDvojúderem se nazývá současné napadení figurou na dvě figury soupeře. Jedním z objektů napadení často bývá král. Častým případem je rovněž současná hrozba matu a ztráta nekryté figury. Dvojúder se rovněž často vyskytuje ve složitějších šachových kombinacích ve spojení s jinými idejemi. Nejnebezpečnějšími figurami z hlediska provádění dvojúderů jsou figury, které spojují svoji údernou sílu v osmi směrech - dáma a jezdec (viz též vidlička).\n"}
{"id": "331386", "url": "https://cs.wikipedia.org/wiki?curid=331386", "title": "Grand Prix Francie 2008", "text": "Grand Prix Francie 2008\n\nGrand Prix Francie 2008 (\"XCIII. Grand Prix de France\") byl osmý závod 59. ročníku mistrovství světa vozů Formule 1. Historicky 793. grand prix se uskutečnila na okruhu Circuit de Nevers Magny-Cours.\n\n\n\n Kimi Räikkönen- Ferrari-1:16,630\n\nVývoj nejrychlejšího kola\n"}
{"id": "331387", "url": "https://cs.wikipedia.org/wiki?curid=331387", "title": "Charles Cecil", "text": "Charles Cecil\n\nCharles Cecil, MBE je klíčovou postavou interaktivní zábavy po čtvrt století. V současnosti pracuje jako manager pro britskou společnost Revolution Software, která v minulosti vydávala hry sklízející úspěchy u kritiky i hráčů - například \"Beneath a Steel Sky\" a sérii \"Broken Sword\". Cecil se věnuje přednáškám na téma komerčních a kreativních aspektů tvorby počítačových her. V roce 2006 byl oceněn titulem \"Industry legend\" časopisem \"Develop\".\n\nCharles Cecil vystudoval Bedales School v anglickém Hampshiru. V roce 1980 začal studovat mechanické inženýrství na Manchesterské univerzitě. Setkal se se studentem Richardem Turnerem pro kterého napsal nějaké textové adventury v rámci herní společnosti Arctic Computing. První hrou, na které pracoval, byla \"Inca Curse\" z roku 1981, poté \"Espionage Island\" taktéž z roku 1981 a \"Ship of Doom\" z roku 1982. Hry byly vydané pro Sinclair ZX81, ZX Spectrum a Amstrad a setkaly se s úspěchem. Cecil byl přijat do Artic Computing jako režisér.\n\nPo dokončení studií v roce 1985 se Cecil rozhodl pokračovat ve své započaté kariéře herního vývojáře a vytvořil společnost Paragon Programming, která vytvářela hry v rámci hlavního britského vydavatele US Gold. V roce 1987 Cecil opustil vývoj her a pracoval ve vydavatelství na postu \"manager vývoje softwaru\", taktéž pod US Gold. Po roce mu společnost Activision nabídla pozici managera v jejich evropském vývojovém studiu.\n\nV roce 1990 se se založením Revolution Software vrátil k vytváření her.\n\nSpolečnost byla založena v roce 1990 Charlesem Cecilem, Tony Warrinerem a Davidem Sykesem. Sídlila v Hullu, v současnosti sídlí v Yorku. Tři zakladatelé chtěli vydávat inovativní adventury a proto začali tvořit koncept nového enginu, který nazvali Virtual Theatre. Nový engine jim nabídl mnohem aktivnější a dynamičtější herní svět, než bylo do té doby možné.\n\nRevolution Software se rychle stala vedoucí společností v oblasti adventur a má za sebou mnoho úspěšných titulů, vesměs se setkávající s úspěchem u kritiky i v prodejnosti. Mezi klienty firmy patřily Sony Computer Entertainment, Disney, DreamWorks, Virgin Interactive, Sierra Entertainment (Vivendi), UbiSoft a THQ.\n\nJejich prvními tituly byly hry \"Lure of the Temptress\" (vydáno v roce 1992) a \"Beneath a Steel Sky\" (vydáno v roce 1994) - obě se držely na špicích prodejních žebříčků. V roce 1996 vydala firma přelomový titul \"\", na který navazovalo pokračování \"\" z roku 1997. Obě hry si vysloužily řadu ocenění, obou se prodalo přes milion kopií a vydělaly přes 100 milionů dolarů.\n\nCecilova další hra \"In Cold Blood\" byla vydána distributorem Sony Computer Entertainment a vysloužila si spíše vlažné přijetí. \"The Road to El Dorado\" byla hra založená na disneyovském filmu z roku 2000.\n\nV listopadu 2003 byl vydán pro PC, PlayStation 2 a XBox třetí díl ze série Broken Sword - \"\". Hra získala několik nominací, mimo jiné za nejlepší scénář na Game Developer Conference v roce 2004. Poslední vydanou hrou ze série byl \"\" ze září 2006.\n\nCecil také spolupracoval na herní adaptaci Šifry mistra Leonarda.\n\nCharles Cecil byl během svého života zapojen ve vývoji následujících her:\n\n"}
{"id": "331389", "url": "https://cs.wikipedia.org/wiki?curid=331389", "title": "Jaderná elektrárna Jaslovské Bohunice", "text": "Jaderná elektrárna Jaslovské Bohunice\n\nJaderná elektrárna Jaslovské Bohunice se nachází u stejnojmenné obce v okrese Trnava na Slovensku. Jedná se v podstatě o dvě jaderné elektrárny s celkem 5 reaktory, postupně postavené v jedné lokalitě. Jednotlivé části jsou označovány zkratkami A-1 (jeden reaktor), V1 (dva reaktory) a V2 (dva reaktory). \n\nNa počátku roku 2009 byly v provozu již pouze 2 reaktory V2, ale uvažuje se krátkodobě o znovuzprovoznění již odstaveného bloku V1 a dlouhodobě o dostavbě dalších bloků.\n\nPrvní těžkovodní reaktor chlazený oxidem uhličitým (označovaný jako A-1) typu KS-150 byl budován od srpna 1958 a byl uveden do komerčního provozu v prosinci 1972. Její jaderný reaktor s označením KS 150 byl vyprojektovaný v SSSR a Československu. Nádobu reaktoru a vnitřní komponenty aktivní zóny, kromě palivových elementů, vyrobil závod Škoda v Plzni. Koncepce reaktoru měla ověřit možnost používat jako palivo neobohacený (přírodní) uran. Palivo bylo v reaktoru umístěno v 148 kanálech, přičemž konstrukce reaktoru umožňovala výměnu paliva za provozu pomocí zavážecího stroje. V reaktoru bylo také umístěno 40 regulačních tyčí. Palivové elementy byly vyrobeny z kovového uranu a opatřeny pseudoslitinou hořčíku a berylia. Aktivní zóna měla průměr 3,56 m a výšku 4,0 m. Bylo v ní umístěno 24,6 t přírodního uranu. Celý reaktor byl pak 20,1 m vysoký a měl průměr 5,1 m. Tloušťka stěny byla od 150 mm do 600 mm.\n\nJako moderátor sloužila těžká voda, které bylo v reaktoru 57,2 tun, a reaktor byl chlazen oxidem uhličitým. Chladivo vstupovalo do reaktoru pod tlakem 6,5 MPa a teplotě 112 °C, na výstupu mělo 5,5 MPa a teplotu 426 °C. Reaktorem protékalo 1576 kg/s chladicího plynu. \n\nProjektovaný tepelný výkon elektrárny byl 560 MW, hrubý elektrický výkon 144 MW, čistý 110 MW (jiné zdroje uvádějí též 104 MW či 127 MW). Pro výrobu elektrické energie sloužily 3 elektrické generátory, každý s výkonem 50 MWe. V provozu byly jen 2 generátory z důvodu oprav na parogenerátorech.\n\nV průběhu spuštění a provozu elektrárny A1 docházelo k četným poruchám (jednalo se o první jadernou elektrárnu v Československu), přičemž došlo ke dvěma skutečně závažným haváriím. K první došlo v roce 1976, kdy čerstvý palivový článek nedosedl v aktivní zóně - nebyl správně zajištěn a tlakem plynu došlo k jeho vystřelení ven z reaktoru do prostoru reaktorového sálu (dva mrtví mimo prostor reaktoru, udušení uniknutým oxidem uhličitým). K nejzávažnější havárii pak došlo 22. února 1977. Byla hodnocena stupněm 4. V důsledku této havárie bylo rozhodnuto o odstavení elektrárny A-1 z provozu. . Došlo k částečnému roztavení aktivní zóny a vzhledem k náročnosti opravy byl blok v roce 1977 vyřazen z provozu a nyní probíhá jeho postupná likvidace.\n\nOd roku 1979 probíhá postupná likvidace elektrárny EBO A-1. Veškeré jaderné palivo bylo na základě mezistátní dohody odvezeno do Ruské federace. V současnosti představují největší riziko nádrže s radioaktivními kaly a pevné radioaktivní odpady.\n\nDalší dva reaktory typu VVER-440/230 se označují souhrnně jako elektrárna V1. Jejich výstavba začala v srpnu 1972 a do komerčního provozu byly uvedeny v letech 1980 a 1981. První z nich byl odstaven 31. prosince 2006, druhý 31. prosince 2008, jako jedna z podmínek vstupu Slovenska do Evropské unie. Na počátku roku 2009 však vláda odsouhlasila jeho opětovné dočasné spuštění v souvislosti se zastavením dodávek zemního plynu z Ruska, ale Evropská komise varovala, že obnovením provozu bloku V1 by Slovensko porušilo evropské právo. \n\nOba dva bloky byly několikrát náročně modernizovány a upraveny tak, aby odpovídaly bezpečnostním normám. Rekonstrukční práce probíhaly až do roku 2000, kdy byly završeny tzv. Malou rekonstrukcí. Při ní došlo i k vyžíhání tlakových nádob reaktorů, aby byla zvýšena jejich pevnost. Po definitivním odstavení druhého bloku V1 bude muset Slovensko několik let dovážet energii, minimálně do té doby, než bude dostavěna elektrárna v Mochovcích.\n\nNa začátku roku 2012 začala společnost Javys (Jaderná vyřazovací společnost) připravovat demolici některých objektů elektrárny. Jedná se především o chladicí věže a ostatní nejaderné zázemí. Likvidace je naplánována ve dvou etapách a potrvá až do roku 2025, cena se bude pohybovat kolem 1,1 miliardy eur.\n\nDva reaktory typu VVER-440/213 se označují jako V2 a začaly se stavět v roce 1976. Do komerčního provozu byly uvedeny v roce 1985. Počítá se s životností minimálně 40 let, neboť oba bloky jsou průběžně modernizovány.\n\n"}
{"id": "331397", "url": "https://cs.wikipedia.org/wiki?curid=331397", "title": "Revolution Software", "text": "Revolution Software\n\nRevolution Software Ltd. je britská herní vývojářská společnost se zaměřením na adventury. V současnosti sídlí v anglickém Yorku.\n\nSpolečnost byla založena v Hullu v roce 1990 Charlesem Cecilem, Tonym Warrinerem, Davidem Sykesem a Noirin Carmody. První vydanou hrou byla \"Lure of the Temptress\".\n\n\"Lure of the Tempress\" byla vydána v roce 1992 pro Amigu, Atari ST a PC a zaznamenala úspěch, který předznamenal budoucnost firmy. LOTT byla 1. dubna 2003 poskytnuta zdarma jako freeware.\n\nJejich další hra jenom potvrdila pověst kvalitních vývojářů. \"Beneath a Steel Sky\" byla vydána v roce 1994 a stala se velkým hitem pro Amigu a PC. Hlavní postavou byl Robert Foster, který byl unesen do despotického města budoucnosti.\n\nNavzdory nezpochybnitelnému úspěchu \"B.A.S.S.\" měla nejúspěšnější hra teprve přijít. \"\" byla vydána pro PC a PlayStation v roce 1996. Hra se točila kolem osudů George Stobbarta, amerického turisty jehož podzimní prázdniny v Paříži jsou narušeny explozí bomby umístěné do kavárny klaunem. Během pátrání po odpovědích se setká s Nicole Collard a společně se vydají na dobrodružnou cestu epických rozměrů. Hra se pyšnila výbornou, ručně kreslenou grafikou, silným příběhem a postavami a kvalitním herním zážitkem. Zrodil se hit a upevnil pověst Revolution Software.\n\nHra byla o dva roky později následována dobře přijatým pokračováním \"\".\n\nSony požádala firmu o novou hru, která by navázala na komerční úspěch \"Broken Swordu\" na její konzoli PlayStation. Během praci na hře \"In Cold Blood\" společnost vytvořila dětskou adventuru \"The Road to El Dorado\" na motivy snímku od studia Walta Disneyho z roku 2000.\n\n\"In Cold Blood\" byla vydána v březnu 2001 pro PC a PlayStation. Prostředí hry bylo zasazeno do blízké budoucnosti, hlavní postavou byl John Cord, agent MI6, který byl poslán do fiktivní sovětské republiky Volgia, kde má vyšetřit nález nové látky. Cord je ale zrazen a musí tak zjistit kým a zároveň jaké plány má s látkou volgijský diktátor generál Nagarov.\n\nHra se setkala spíše s vlažnějším přijetím, zejména ve srovnání s předchozími hrami.\n\nPoté firma ohlásila vývoj hry \"Good Cop Bad Cop\", 3D akce pro PlayStation 2, Xbox a GameCube. Vývoj hry byl ale zrušen, aby se tým mohl soustředit na práce na novém projektu - \"\".\n\nHra byla vydána v listopadu 2003, v kvalitní 3D grafice a s novým ovládáním klávesnicí, respektive gamepadem, které opustilo starý point and click systém.\n\nPo uvedení třetího \"Broken Swordu\" se společnost rozhodla snížit počet zaměstnanců s tím, že pro části budoucích projektů budou najaty další firmy. Charles Cecil posléze vysvětlil, že takovýto nájem externistů bude levnější než vydržování velkého týmu.\n\nV roce 2004 Cecil oznámil, že se chystá \"Beneath a Steel Sky 2\" a 4. března zaregistrovali doménu steel-sky2.com, ta je dodnes mimo provoz.\n\n15. září 2006 firma vydala čtvrtý \"Broken Sword\" s podtitulem \"\", ve které George Stobbart pomáhá záhadné Anna-Marii nalézt artefakt.\n\nV srpnu 2007 bylo naznačeno Tonym Warrinerem na fóru Revolution Software, že firma chystá zatím nepojmenovaný projekt pro Nintendo DS.\n\n\nOficiální stránky Revolution Software (v AJ)\n"}
{"id": "331399", "url": "https://cs.wikipedia.org/wiki?curid=331399", "title": "Neofolk (album)", "text": "Neofolk (album)\n\nNeofolk je šesté sólové album českého hudebníka Daniela Landy. Album bylo vydáno v roce 2004 vydavatelstvím Sony BMG. Za toto album získal Zlatou, Platinovou a Dvojplatinovou desku.\n\n\nK písni Protestsong byl natočen videoklip.\n\nDaniel Landa\n\nOficiální stránky Daniela Landy\n"}
{"id": "331401", "url": "https://cs.wikipedia.org/wiki?curid=331401", "title": "Nigredo", "text": "Nigredo\n\nNigredo je sedmé sólové album českého hudebníka Daniela Landy. Album je těsně spjaté s alchymií a Landovým projektem Zlatý drak. Obsahuje 10 skladeb, pět, respektive šest z nich zahrál na dubnových a květnových koncertech v rámci koncertního projektu \"Československo Tour 2008\". Z alba byla vyškrtnuta píseň \"Dámě mého srdce\", a všechny skladby, které byly představeny před vydáním alba, včetně již vydané písně \"Nad Afghánistánem\", jsou na CD přepracované a ve zcela nové aranži.\n\nCD bylo vydáno 8. června 2009.\n\n\nNigredo = čerň, původně alchymistický termín zčernání, ponoření do tmy, rozpad; duševní dezorientace; melancholie\n\n"}
{"id": "331402", "url": "https://cs.wikipedia.org/wiki?curid=331402", "title": "Lure of the Temptress", "text": "Lure of the Temptress\n\nLure of the Temptress je fantasy point and click adventura vytvořená společností Revolution Software a vydaná společností Virgin Interactive Entertainment v roce 1992 pro Atari ST, DOS a Amigu. \"L.O.T.T.\" byla první hra vytvořená v enginu Virtual Theatre, který se později využil pro další hry Revolution Software - \"Beneath a Steel Sky\" a sérii \"Broken Sword\".\n\nHráč se ujímá role mladého vesničana Diermota, naposledy zaměstnaného jako náhončí v králově lovecké družině. Jedné noci král dostává zprávu ve které je žádán o pomoc při potlačení povstání v zapadlé vesnici Turnvale. Královi muži vyrážejí do bitvy a Diermot je sleduje na svém poníku. Je nedobrovolně vtažen do bitvy. V Turnvalu družina nenaráží na obyčejné selské povstání, ale na ohavné, divoké a nelidské žoldáky - Skorly, kteří jsou vedeni mladou a krásnou čarodějkou Selenou. Králova družina je poražena a král zabit. Diermot je zatčen a vržen do kobek, kde začíná jeho dobrodružství.\n\nV dubnu 2003 byla hra uvolněna k volnému šíření a je k dispozici na stránkách Revolution Software. Původní zdrojový kód se sice ztratil, je však možné využít virtuální stroj ScummVM, který tuto hru podporuje a díky kterému ji lze hrát na mnoha různých platformách.\n\n"}
{"id": "331404", "url": "https://cs.wikipedia.org/wiki?curid=331404", "title": "6. dynastie", "text": "6. dynastie\n\n6. dynastie je jednou ze staroegyptských královských dynastií řazených egyptology do historického období označovaného jako Stará říše. Vládla přibližně v letech 2305–2118 př.Kr. Je poslední dynastií tohoto období, po ní následuje První přechodná doba.\n\nCharakteristickým znakem tohoto období byl postupný úpadek autority centrální moci doprovázený tomu odpovídajícím vzrůstem vlivu představitelů místní správy v jednotlivých nomech, který se projevoval především doposud neuplatňovanou dědičností některých úřadů.\n\nČleny dynastie byli panovníci (podle pořadí):\n\n\n"}
{"id": "331407", "url": "https://cs.wikipedia.org/wiki?curid=331407", "title": "Pneumotorax", "text": "Pneumotorax\n\nPneumotorax (PNO) je definován jako nahromadění vzduchu či jiného plynu v pleurální dutině. Pleurální dutina je uzavřený prostor obklopující plíce, je ohraničený nástěnnou a plicní pleurou a je v něm podtlak.\n\nPříčinou pneumotoraxu může být prasknutí subpleurálních bul, poranění hrudníku, některé lékařské zákroky (opichy páteře, kanylace podklíčkové žíly, transbronchiální plicní biopsie, transparietální aspirační punkce, hrudní punkce).\n\nKlinický obraz pneumotoraxu závisí na rychlosti jeho vzniku, přidružených chorobách, rozsahu pneumotoraxu a jeho formě (uzavřený, otevřený, ventilový, normotenzní, hypotenzní). Postižený má nejčastěji bolest na hrudi, kašel a dušnost. Levostranný pneumotorax může svou symptomatologií napodobovat koronární příhodu. U ventilového pneumotoraxu vzniká život ohrožující stav s bolestí, dušností, cyanózou, tachykardií a hypotenzí.\n\n\nMalý spontánní pneumotorax bez výrazných dechových obtíží není třeba léčit, stačí pouze pozorování s případnou oxygenoterapií, která zvyšuje absorpci vzduchu, nebo jej můžeme zmenšit odsátím vzduchu punkcí přes hrudní stěnu. Rozsáhlejší spontánní pneumotorax je třeba drénovat, tedy postupně za nízkého tlaku odsávat vzduch. Při selhání všech výše uvedených metod je na místě chirurgický zásah. Tenzní pneumotorax je třeba ošetřit co nejdříve - nejprve snížíme intrapleurální tlak odsátím vzduchu silnou punkční jehlou (nejlépe ve 2. mezižebří) a poté drénujeme hrudník.\n\nPřed objevením antituberkulotik se používal k léčbě tuberkulózy iatrogenní pneumotorax. Jeho cílem byl kolaps plicního laloku postiženého kavernou, proto tato metoda dostala název \"kolapsoterapie\".\n\n"}
{"id": "331408", "url": "https://cs.wikipedia.org/wiki?curid=331408", "title": "Raketoplán jedna", "text": "Raketoplán jedna\n\nRaketoplán jedna (v originále Shuttlepod One) je epizoda seriálu \"\". Jde o šestnáctý díl první řady pátého seriálu ze světa Star Treku.\n\nTrip a Malcolm testují v raketoplánu zaměřovače a proto se vzdálí od Enterprise 20 tisíc kilometrů, zatímco ta mapuje nedaleký pás asteroidů. Během mapování narazí na tesnianskou loď, kterou při pokusu o kontakt zničí záhadné mikrosingularity. Do setkání s raketoplánem zbývají tři dny, takže se kapitán Archer rozhodne převézt tesnianské ztroskotance na domovskou planetu. Při obhlídce škod také zjistí, že byla poškozena vrata hangáru a bude třeba je vyměnit.\n\nMezitím na místo setkání přilétá raketoplán, který zde Enterprise nenajde a navíc na povrchu asteroidu objeví pole trosek se zničenými vraty. Během testování navíc přišli Trip a Reed o vysílačku a senzory, takže nemohou určit původ trosek a předpokládají, že patří Enterprise. Zásoba kyslíku stačí pouze na 10 dní, a bez navigace a planety třídy M v dosahu čeká oba důstojníky smrt udušením. Komandér Tucker přikáže letět k subprostorovému zesilovači Echo 3 a alespoň informovat Flotilu o zkáze Enterprise.\n\nBěhem cesty vypluje na povrch špatný vztah mezi Tuckerem a Reedem, a situaci ještě zkomplikují další mikrosingularity, které proděraví raketoplán a zapříčiní další únik kyslíku. Enterprise se vrací pomalu zpátky a pošle zprávu o události dopředu, načež ji Reed stačí zaznamenat a přečíst. Bohužel kyslík by do plánovaného setkání nevystačil, takže se Tucker rozhodne snížit teplotu na minimum a pro přilákání pozornosti Enterprise odhodí motory, které nechá vybuchnout. Trip se pokusí vlézt do přechodové komory a dát tak dvojnásobnou šanci Reedovi, který ho od úmyslu odradí s pistolí v ruce. Tři hodiny před vyčerpáním kyslíku přiletá Enterprise, a oba spící a promrzlé důstojníky nakládá na palubu.\n"}
{"id": "331409", "url": "https://cs.wikipedia.org/wiki?curid=331409", "title": "Průduška", "text": "Průduška\n\nPrůduška \"(bronchus)\" je trubicovitý orgán, který je součástí dýchací soustavy. Slouží k vedení vzduchu z plic a do plic.\n\nDvě hlavní průdušky – pravý a levý primární bronchus – vznikají zdvojením (bifurkací) průdušnice (\"trachea\"). Postupně se dělí do tzv. bronchiálního stromu – sítě menších průdušek. Pravý primární bronchus se dělí na tři, levý na dva lobární bronchy (označované také jako sekundární nebo II. řádu). Lobární bronchy se pak větví vpravo na deset, vlevo na osm terciárních bronchů.\n\nTy se pak dále větví do menších bronchů, až se mění v průdušinky (\"bronchioly\"), jak se označují větve s průměrem menším než 1 mm. Celkově se průdušky takto dělí přibližně 25×.\n\nPoslední částí je terminální bronchiolus, který přes respirační bronchiolus přechází v plicní sklípek (\"alveolus\"). V něm probíhá vlastní dýchání – přestup kyslíku do krve a naopak odvod oxidu uhličitého do vydechovaného vzduchu.\n\nStěna průdušek se až do 7. dělení skládá z chrupavky a hladké svaloviny. Obsahují buňky řasinkového epitelu a žlázy tvořící hlen. Řasinky, pohybující se ve směru vydechovaného vzduchu, pomáhají spolu s hlenem zbavit se prachu a dalších částic obsažených ve vdechovaném vzduchu. Ve stěnách těchto průdušek jsou ještě endokrinní buňky obsahující serotonin. Ten podporuje mj. kontrakce hladké svaloviny ve stěně, díky nimž mohou průdušky měnit svůj průměr: zúžení průdušky se nazývá bronchospasmus, rozšíření bronchodilatace.\n\nStěny menších průdušek (obvykle od 8. dělení) již neobsahují chrupavčitou tkáň ani svalovou vrstvu a jsou stále tenčí. Obsahují již jen jednu vrstvu epitelárních buněk s řasinkami. Kromě nich jsou zde přítomny ještě granulované Clara buňky, které produkují látku podobnou surfaktantu, tedy povrchově aktivní látku.\n\nNejčastější nemocí průdušek je bronchitida – zánět průdušek.\n\nVyšetření průdušek se dělá pomocí bronchoskopu (bronchofibroskopie). K vyšetření se používá ohebného trubicovitého přístroje, který se dostane až do průdušek nebo průdušinek, nutné je lokální umrtvení.\n\nVe starověku se lékaři domnívali, že tekutina a potrava se dostávají do žaludku pomocí průdušek a ne pomocí jícnu.\n\n\n"}
{"id": "331413", "url": "https://cs.wikipedia.org/wiki?curid=331413", "title": "Tuřice", "text": "Tuřice\n\nObec Tuřice se nachází v okrese Mladá Boleslav, kraj Středočeský. Leží 20 kilometrů jihozápadně od Mladé Boleslavi. Žije zde obyvatel. Součástí obce je i vesnice Sobětuchy.\n\nPrvní písemná zmínka o obci pochází z roku 1194.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nSilniční doprava\n\nObcí prochází silnice II/610 Praha - Brandýs nad Labem-Stará Boleslav - Tuřice - Benátky nad Jizerou - Mladá Boleslav - Turnov. Okolo obce vede dálnice D10 Praha - Mladá Boleslav - Turnov.\n\nŽelezniční doprava\n\nŽelezniční trať ani stanice na území obce nejsou. Nejblíže je železniční zastávka Otradovice (jen pro osobní dopravu) ve vzdálenosti 5,5 km ležící na trati 072 v úseku mezi Lysou nad Labem a Mělníkem. Nejbližší železniční stanicí (pro veškerou dopravu) je Stará Boleslav ve vzdálenosti 8 km ležící na téže trati.\n\nAutobusová doprava\n\nV obci měly zastávku v červnu 2011 autobusové linky jedoucí do těchto cílů: Bělá pod Bezdězem, Benátky nad Jizerou, Bezno, Brandýs nad Labem-Stará Boleslav, Mladá Boleslav, Mnichovo Hradiště, Praha.\n\n"}
{"id": "331414", "url": "https://cs.wikipedia.org/wiki?curid=331414", "title": "Hugo Rietveld", "text": "Hugo Rietveld\n\nHugo Rietveld (7. března 1932 – 16. července 2016) byl nizozemský krystalograf a jeden z nejvýznamnějších vědců 20. století v tomto oboru. Je slavný především pro objevení po něm pojmenované Rietveldovy metody, která je užívána k určení struktury práškových krystalických materiálů.\n\nHugo Rietveld se narodil v Haagu 7. března 1932. Vystudoval fyziku na University of Western Australia v Perthu. V roce 1964 získal doktorát za svou studii na monokrystalu pomocí metody neutronové a rentgenové difrakce \"The Structure of p-Diphenylbenzene and Other Compounds\". Později se zabýval metodikou Rietveldovy metody. Od roku 1992 je v důchodu.\n\n\n"}
{"id": "331417", "url": "https://cs.wikipedia.org/wiki?curid=331417", "title": "Elektrárna Połaniec", "text": "Elektrárna Połaniec\n\nElektrárna Połaniec je tepelná elektrárna, která se nachází na břehu Visly u města Połaniec v polském Svatokřížském vojvodství. Instalovaný výkon elektrárny je 1800 MW. Jedná se o pátého největšího producenta elektrické energie v Polsku s roční produkcí cca 5 TWh elektrické energie.\n\nRozhodnutí o výstavbě nové elektrárny u Połaniece padlo na počátku 70. let 20. století, samotná výstavba započala v roce 1973. První výrobní blok o instalovaném výkonu 200 MW byl dán do provozu 21. listopadu 1979 v 18:46 hodin. Postupně byly zprovozňovány další bloky a poslední – osmý – blok byl uveden do provozu 25. října 1983. Celkový instalovaný výkon elektrárny tím dosáhl hodnoty 1600 MW.\n\nV letech 1992 až 1995 byla postupně provedena modernizace turbín jednotlivých blok, jejímž výsledkem bylo zvýšení výkonu každého bloku z původních 200 MW na 225 MW, takže celkový instalovaný výko elektrárny vzrostl na 1800 MW.\n\n29. prosince 1998 bylo spuštěno odsíření, na které jsou napojeny energetické bloky č. 5, 6, 7 a 8.\nOd svého uvedení do provozu byla elektrárna jedním ze závodů podniku „Wschodni Okręg Energetyczny\" (tj. Východní energetický okruh) Radom. K 16. lednu 1989 byla elektrárna z podniku vyčleněna do samostatné společnosti s názvem „Elektrownia im. Tadeusza Kościuszki”.\n\nK 30. dubnu 1996 se pak právní forma společnosti změnila na akciovou společnost s tím, že jediným akcionářem byl polský stát. Jednalo se o přípravu na privatizaci firmy, jejíž první část proběhla 6. dubna 2000, kdy strategický investor Tractebel z francouzské skupiny Suez (později byl Tractebel začleněn do firmy Electrabel téhož vlastníka) získal podíl 25 % + 1 akcii. Zbývající podíl zůstal zatím v rukou státu a pracovníků firmy.\n\n21. února 2003 odkoupil Electrabel od státu zbývajících 60 % akcií a do konce téhož roku pak i všechny zaměstnanecké akcie a stal se tak jediným vlastníkem elektrárny. 10. října 2003 bylo na valné hromadě rozhodnuto o změně názvu na \"Elektrownia Połaniec SA - Grupa Electrabel\".\n\n"}
{"id": "331418", "url": "https://cs.wikipedia.org/wiki?curid=331418", "title": "Bitva u Balaklavy", "text": "Bitva u Balaklavy\n\nBitva u Balaklavy byla jednou z klíčových bitev Krymské války. Odehrála se 25. října 1854 u Balaklavy (tehdy na místě bývalé vesnice Kadikoj, dnes městské části Balaklavy) mezi spojenými vojsky Spojeného království, Druhého francouzského císařství a Osmanské říše na jedné straně a vojskem Ruského impéria na straně druhé.\n\nBitva proběhla v rámci prvního ze dvou ruských pokusů prorazit obléhání Sevastopolu a skončila nerozhodně.\n\nV bitvě dostala britská lehká jízda sporný rozkaz zaútočit na postavení ruského dělostřelectva. Po průjezdu „Údolím smrti“ se Britům podařilo Rusy z postavení vytlačit, ale po obrovských ztrátách se museli s francouzskou pomocí stáhnout zpět. Téměř 250 mužů jízdy ze 673 zabito nebo zraněno. Důvodem útoku byla dezinterpretace rozkazu, který byl původně vydán nikoliv k obsazení postavení ruského dělostřelectva, ale k zamezení ukořistění vlastních děl Rusy.\n"}
{"id": "331422", "url": "https://cs.wikipedia.org/wiki?curid=331422", "title": "Osowa (okres Włodawa)", "text": "Osowa (okres Włodawa)\n\nOsowa je vesnice v východním Polsku, ležící v lublinském vojvodství, nedaleko města Włodawa. V letech 1975-1998 spadalo administrativně do dnes již neexistujícího chelmského vojvodství.\n\nBěhem druhé světové války založili Němci v Osowie pracovní tábor pro polské občany židovského původu a občany jiných států. Tábor byl založen v roce 1941 a průměrně se v něm nacházelo asi 1 000 vězňů. Celkově prošlo táborem asi 4 000 osob. Vězňové pracovali převážně při melioraci okolních luk. V důsledku tvrdých pracovních podmínek zde zemřelo asi 170 osob, dalších 70 nacisté zastřelili. Tábor byl zlikvidován v roce 1943 a jeho vězňové byli odvezeni do vyhlazovacího tábor Sobibor.\n"}
{"id": "331425", "url": "https://cs.wikipedia.org/wiki?curid=331425", "title": "Kaolinit", "text": "Kaolinit\n\nKaolinit (Al(OH)SiO) je minerál, který patří mezi tzv. jílové minerály do podskupiny kalolinitu. Je hlavní složkou průmyslově využívané horniny s názvem kaolín. Ten se používá jako hlavní složka užitkových a dentálních keramik, porcelánu, apod.\n\nStruktura minerálů je tvořena jednou tetraedrickou a jednou dioktaedrickou sítí, které vytvářejí vrstvou tloušťky 0,7 nm s triklinickou krystalizační symetrií. Ve struktuře nebyly pozorovány žádné substituce mezi atomy. Mezi minerály podskupiny řadíme kaolinit, halloyzit, dickit a nakrit. Velikost krystalů se v obvyklých případech pohybuje v rozmezí několik setin nm. Tvar šupin (největší krystalová plocha) vykazuje pravidelnou hexagonální symetrii. Barva minerálů bez příměsí je bílá.\n\nKaolinit se vyskytuje téměř ve všech geologických prostředích, jeho vznik je spjatý s nízkým pH (4) a vysokou aktivitou hliníku. Typické jsou pro jeho vznik vlhká a teplá klimata (vlhké tropy). Vznikají rozkladem živců, slíd a sopečného skla. Kaolinit může vznikat i transformací montmorillonitu a jiných jílových minerálů.\n\n"}
{"id": "331426", "url": "https://cs.wikipedia.org/wiki?curid=331426", "title": "Judenrampe", "text": "Judenrampe\n\nJudenrampe (česky \"Židovská rampa\") byla železniční rampa sloužící pro příjem a selekci transportů určených k likvidaci v plynových komorách koncentračního tábora Auschwitz-Birkenau, které sem byly směřovány z celé nacisty okupované Evropy. Nachází se asi kilometr na jih od nádraží v Osvětimi, na polovině cesty mezi tábory Auschwitz I a Auschwitz II – Birkenau.\n\nJudenrampe sloužila téměř výhradně pro účely vyhlazovacího tábora Auschwitz II – Birkenau. (Kmenový tábor Auschwitz I měl svoji vlastní rampu, která byla někdy také nazývána \"Polakenrampe\" – rampa pro Poláky). Na Judenrampe byly přiváženy transporty z celé Evropy určené k likvidaci v plynových komorách Birkenau. Šlo většinou o transporty Židů, ale také Romů, Poláků, Rusů a dalších národností. Probíhala zde selekce přivezených na dvě skupiny – práceschopní byli odváděni do tábora a práceneschopní do plynových komor. O pracovní schopnosti jednotlivců rozhodovali nacističtí lékaři (mj. známý Josef Mengele nebo např. Heinz Thilo). Do tábora bylo většinou vybráno asi 20–30 % osob z každého transportu, počet vybíraných se však měnil podle potřeb tábora.\n\nJudenrampe fungovala od roku 1942 do května 1944, kdy od ní byla zřízena vlečka přímo ke krematoriím II. a III. do tábora v Birkenau. Stavba této vlečky souvisela s přípravou na tzv. Akci Höss – vyvraždění asi 400 000 maďarských Židů v létě 1944.\n\nPo válce přestala být Judenrampe využívána, zarostla a byla zdevastována. V roce 2004 proběhla její rekonstrukce díky pařížské Nadaci pro uchování paměti o šoa ve spolupráci s obcí Brzezinka. Obnovena byla střední část rampy s kolejemi a místem, kde probíhaly selekce. Na koleje byli přistaveny dva originální restaurované vagóny, jimiž byly do koncentračního tábora přiváženy oběti nacistů – vagón francouzských železnic SNCF z přelomu 19. a 20. století a vagón německých drah (Deutsche Reichsbahn) z roku 1917. Expozice je doplněna 4 informačními deskami s texty a dobovými fotografiemi. Na místě je zřetelná, přes terénní úpravy a poválečnou zástavbu, i trasa a napojení vlečky do KT Birkenau. Expozice byla slavnostně otevřena v lednu 2005 za účasti francouzského prezidenta Jacquese Chiraca a bývalé francouzské ministryně a vězeňkyně tábora Auschwitz Simone Veil. Místo, na kterém probíhaly až do jara 1944 selekce a jímž prošla většina obětí holokaustu, je dobře dopravně dostupné při cestě mezi tábory I.a II.\n"}
{"id": "331432", "url": "https://cs.wikipedia.org/wiki?curid=331432", "title": "Loužení", "text": "Loužení\n\nLoužení je separace složky z pevné matrice působením kapaliny, v níž je složka rozpustná.\n\nV přírodě se často jedná o vyplavování látek snadno rozpustných ve vodě, jako jsou soli, sádrovce nebo uhličitanu vápenatého z horniny vodou.\n\nLoužení jako geologický proces obvykle postihuje horniny, jako jsou kamenná sůl, sádrovec nebo vápence. Pokud má k horninám přístup podzemní voda, může z jejich vrstev či ložiska vyloužit rozpustné sloučeniny a pak je přenést jinam a tam se sloučeniny opět vysráží. V případě vápence se obecně hovoří o krasovění.\n\nStejný proces působí často na stavební materiály, jako je například beton. Dalším příkladem je také chemické zvětrávání půd a vyplavování živin ze svrchních vrstev do nižších.\nTechnologie loužení se používá i lékařství a v potravinářských technologiích, jako například při výrobě likérů, proces je zván „macerace“.\n\nV tropických oblastech dochází k chemickému zvětráváním tak, že relativně agresivní klima vytváří vodné roztoky křemičitanů a kovových sloučenin vyloužené z hornin a na jiných místech je zase vysráží. Vyloužená hornina se nazývá saprolit.\n\nLoužením se například získávají složky drahých kovů z rud nebo extrahují kontaminanty z půd v případě řešení ekologické havárie.\n"}
{"id": "331433", "url": "https://cs.wikipedia.org/wiki?curid=331433", "title": "SG-1", "text": "SG-1\n\nSG-1 je fiktivní vlajkový tým (jednotka) programu Hvězdná brána ze seriálu \"Hvězdná brána\". SG-1 je víceúčelové taktické uskupení jehož funkce zahrnují první kontakt, průzkum, boj, diplomacii, počáteční archeologický průzkum a technologickou analýzu. Jeho trvalé rozkazy jsou: \n\n\nTým SG-1 je zodpovědný: \n\n\n"}
{"id": "331434", "url": "https://cs.wikipedia.org/wiki?curid=331434", "title": "Guillaume de Machaut", "text": "Guillaume de Machaut\n\nGuillaume de Machaut, někdy psán Machault (kolem 1300 – duben 1377, Remeš) byl francouzský básník a hudební skladatel. Působil jako sekretář Jana Lucemburského a poté jeho dcery Jitky, stáří strávil v Remeši, kde byl kanovníkem. Jako básník dosáhl již za života evropské proslulosti, byl učitelem Deschampse a ovlivnil Chaucera. Je nejvýznamnějším hudebním skladatelem 14. století, čelným reprezentantem stylu ars nova a zároveň jedním z nejstarších hudebních skladatelů, o nichž se dochovaly podrobnější životopisné údaje. \n\nMachaut se pravděpodobně narodil okolo roku 1300 a od roku 1323 byl zpočátku almužníkem, později notářem, sekretářem a diplomatem ve službách Jana Lucemburského. Byl Janovým oblíbeným společníkem a sám svůj obdiv k Janovi vyjádřil slovy: \"\"nebylo muže, toť jistá věc, jenž by byl dokonalejší ctnostmi, slovy i skutky...\"\"\nKrále doprovázel při mnoha diplomatických i vojenských cestách, včetně křížové výpravy do Litvy roku 1329. Někdy v době služby u Jana Lucemburského přijal Machaut kněžské svěcení a král mu zajistil mnohé církevní prebendy.\n\nPo bitvě u Kresčaku, kde Jan zahynul, přešel Machaut do služeb normandské vévodkyně Jitky Lucemburské, Janovy dcery. Již v jejích službách dopsal oslavnou skladbu na Jana Lucemburského \"Soud českého krále\". Stáří Machault strávil v Remeši, kde byl kanovníkem. Trpěl dnou, stále však psal díla na zakázku bohatých mecenášů. V Remeši také roku 1377 zemřel , doživ se na tehdejší dobu vysokého věku. \n\nMachautovým žákem byl další významný básník Eustache Deschamps, který roku 1358 ukončil svá studia v kapitulní škole v Remeši. Machaut nadaného mladíka všemožně podporoval a poskytl mu i ubytování. Oba básníci zůstali přáteli až do Machautovy smrti. Deschamps o sobě rád říkal, že je Machautovým synovcem a o svém starším příteli napsal: \n\nMachaut byl neobyčejně plodný autor. Dochovalo se 80 tisíc veršů a jeho poezie byla populární až do 15. století. Byl vzorem dalším básníkům včetně Eustacha Deschampse a Chaucera. Podle francouzského literárního historika Gustava Lansona byl \"„tkalcem rýmů“\" a \"„miniaturistou slov“\".\nMachautova hlavní díla:\n\nMachautova rozsáhlá hudební tvorba patří do širokého rozpětí žánrů a forem a je považována za vrchol hudebního stylu ars nova. Jeho mše \"Messe de Notre Dame\" je nejstarší známé zhudebnění celého mešního ordinária jedním skladatelem a stala se pravzorem mnoha dalších hudebních kompozic v následujících staletích. Machaut výrazně ovlivnil jak vývoj moteta, tak i světských hudebních forem, zejména lai a \"formes fixes\": ronda, virelai a balady.\n\nPřehled hudebního díla:\n\n\n"}
{"id": "331438", "url": "https://cs.wikipedia.org/wiki?curid=331438", "title": "Jerky", "text": "Jerky\n\nJerky /ˈdʒɝki/ je sušením konzervované maso. Nejčastěji hovězí (případně bizoní), nebo drůbeží či vepřové. Maso se před přípravou nařeže na tenké plátky, obvykle se marinuje, koření či solí, a potom se suší při teplotě kolem 70 °C. Sušené maso lze skladovat při pokojové teplotě a je dobře stravitelným zdrojem energie a bílkovin vhodným např. pro turisty a horolezce.\n"}
{"id": "331440", "url": "https://cs.wikipedia.org/wiki?curid=331440", "title": "Vedžahorresnet", "text": "Vedžahorresnet\n\nVedžahorresnet († kolem roku 509 nebo 517 př. n. l.) byl vojenský velitel a hodnostář ve starověkém Egyptě v období závěru 26. a počátku 27. dynastie. Narodil se v rodině kněze ve městě Sau v nilské deltě, které v té době bylo sídlem vlády. Po bitvě u Pelúsia, v jejímž důsledku došlo k pádu 26. dynastie a k obsazení Egypta Peršany, se podle svého historicky významného životopisu] stal jednou z hlavních opor nového režimu a představitelem jeho politiky respektování alespoň části domácí elity. V pozdější době byl pokládán za významného mudrce. Jeho architektonicky jedinečná hrobka v Abúsíru, reprezentující unikátní typ šachtových hrobek, byla objevena a prozkoumána Českým egyptologickým ústavem.\n\nVedžahorresnet byl za vlády Ahmose II. a Psammetika III. kromě jiných úřadů také velitelem řeckých žoldnéřů v Egyptě a velitelem vojenských i obchodních královských lodí spojených s Byblem. Nepochybně se účastnil bojů proti Peršanům, které v této době musely zahrnovat i námořní aktivity. Další okolnosti Vedžahorresnetovy kariéry nejsou známy; jisté je pouze to, že po obsazení Egypta dobyvateli se stal „společníkem krále“ a dozorcem paláce – snad tedy zodpovídal za výběr zaměstnanců pracujících pro novou vládu.\n\nPozději získal titul vrchního lékaře Horního a Dolního Egypta. Není jasné, jaký byl jeho přesný význam; pravděpodobně měl tento úřad vztah ke státním financím a podobal se úřadu kancléře. Český egyptolog Ladislav Bareš se ovšem domnívá, že se mohl vztahovat jen k osobnímu postavení nositele jako favorita perského panovníka, protože osobní lékaři byli obvykle svým vládcům blízcí. Každopádně vyjadřuje skutečnost, že se Vedžahorresnet stal pravděpodobně nejbližším egyptským spolupracovníkem krále Kambýsa: seznámil jej s domácími zvyklostni a náboženskými tradicemi a sestavil pro něj a jeho nástupce Dareia I. tradiční faraonskou titulaturu. Řada tvrzení, která se v autobiobrafii objevují a která zdůrazňují Vedžahorresnetův vliv na krále a na politické události, nepochybně může být připsána spíše soudobým pravidlům literárního žánru životopisu než skutečnosti, nicméně o historickém podkladu podstatných z nich není třeba pochybovat. Vedžahorresnet zdůrazňuje především svou zásluhu na obnově města Sais, zejména tamního chrámu bohyně Neity a Hlavní centra starověkého Egypta.\nPyramidy (zde Rachefova) a Velká sfinga v Gíze jsou dnes nejznámějšími symboly staroegyptské civilizace\nDomu života, a pomoc místním obyvatelům a kněžím, jimž se snažil zmírnit následky perské okupace.\n\nVedžahorresnetův životopisný nápis je porušen v místě, kde se uvádí, že byl povolán Dareiem I. do Persie, aby zde pomohl s egyptským vojskem potlačit místní povstání; z toho někteří badatelé vyvozují závěr, že mohl zemřít a být pohřben mimo Egypt. Žádný přesvědčivý důkaz pro to ovšem neexistuje a není jasné, zda jeho hrobka v Abúsíru byla skutečně použita nebo zda je pouhým kenotafem. O Vedžahorresnetově významném postavení a zvláštní úctě k němu ovšem svědčí, že jeho hrobka se podle všeho stala centrem samostatného pohřebiště na lokalitě, dlouho po své smrti byl pokládán za významného mudrce a v Mennoferu byl pěstován jeho kult.\n"}
{"id": "331443", "url": "https://cs.wikipedia.org/wiki?curid=331443", "title": "Guido z Arezza", "text": "Guido z Arezza\n\nGuido z Arezza, (též \"Guido Aretinus\" nebo \"Guido da Arezzo\" či \"d'Arezzo\", nebo \"Guido monaco\", 991/992–1050) byl benediktinský mnich a přední středověký hudební teoretik působící převážnou část svého života v italském městském státě Arezzo.\n\nJeho velkým přínosem v oblasti hudby bylo zdokonalení chorální notace, která do té doby používala jednolinkovou, později též dvoulinkovou notovou osnovu, která nahradila starší (bezlinkovou) neumovou notaci.\n\nGuido z Arezza, zvaný též „mnich Kvido“ (it. \"Guido monaco\") byl významný středověký hudební teoretik. Narodil se kolem roku 991. Místo jeho narození není jisté a mohla jím být města Arezzo, Ferrara, Pomposa, či Talla. Všechna tato města si dělají nárok, že mohou být jeho rodištěm. V letech 1026 až 1032 jej papež Jan XIX. pozval do Říma, aby mu své dílo vyložil, ze zdravotních důvodů se však brzy vrátil do Arezza.\n\nGuido zemřel kolem roku 1050.\n\nPřed Guidem z Arezza již existovala praxe dvou linek, žluté linky „C“ a červené linky „F“. Zpěvák pomocí těchto linek poznal, kde se nacházejí půltónové kroky jednotlivých tónin. Guidův přínos spočíval v tom, že mezi obě barevné linky vsunul jednu další, černou. Tím vznikl základ linkového systému s tericovým rozestupem, tak jak se používá i dnes. Postupně však přestal i tento systém dostačovat, a tak Guido navrhl doplnění o čtvrtou linku nad nebo pod dosavadní osnovou. V této čtyřlinkové podobě přečkal zápis gregoriánského chorálu téměř tisíc let a je možné jej prakticky používat dodnes.\n\nDalším rozšířením bylo nahrazení barevných linek notovým klíčem (C-klíč a F-klíč).\n\nSystém s notovými linkami v terciovém rozestupu a klíče se prosadily a užívají se dodnes\n\nTehdejší stupnice používaná Guidem z Arezza označovala jen relativní výšku tónů a vznikla vývojem monochordových značek:\n\nΓ A B C D E F G a ♭ (♮) c d e f g aa ♭♭ (♮♮) cc dd\n\nJe zajímavé, že se zde vyskytují tóny b (jako b molle) a h (jako b durum). Ty tehdy nebyly nikdy užity v téže melodii, byly však nutné k umožnění změny základního hexachordu dosavadní melodie. To je zhruba srovnatelné s vývojem modulace v rámci \"moderního\" tartiniovského, respektive riemannovského systému harmonie.\n\nNa základě zmíněných škál vyvinul Guido z Arezza šestitónové stupnice, tzv. hexachordy. Zvláštností těchto hexachordů bylo, že obsahovaly pouze jeden půltónový krok: mezi třetím a čtvrtým tónem. Pokud tyto hexachordy dosadíme do výše uvedené stupnice, získáme následující tři hexachordy:\n\nStupnice C - A: tento hexachord se nazýval \"hexachordum naturale\", přirozený hexachord.\n\nStupnice F - D (přes b; h odpadá): tento hexachord se nazýval \"hexachordum molle\", měkký hexachord.\n\nStupnice G - E (přes h; b odpadá): tento hexachord se nazýval \"hexachordum durum\", tvrdý hexachord.\n\nV rámci celé stupnice tak vznikne sedm vzájemně se překrývajících hexachordů.\n\nGuido z Arezza je rovněž autorem systému solmizace, vzniklé přiřazením jedné konkrétní slabiky každému tónu hexachordu z hymnu sv. Janu Křtiteli \"Ut queant laxis\" z 8. století, vždy první slabiky každého půlverše: ut-re-mi-fa-sol-la. Mezi tóny-slabikami \"mi\" a \"fa\" byl půltónový krok, ostatní mají interval celého tónu.\n\nGuidovým záměrem, coby učitele zpěvu, bylo zkrácení času nutného k naučení gregoriánského zpěvu. Mniši dříve k tomu, aby mohli zpívat všechny chorály, potřebovali přes deset let, neboť se museli melodie učit nazpaměť. Díky Guidovu vynálezu čtyřlinkového systému a použití hexachordů, které se zpívaly podle tónových slabik (solmizace), se čas potřebný k naučení chorálů zkrátil z deseti let (podle samotného Guida) na \"jediný rok\".\n\nVe 12. století se rovněž používala pomůcka zvaná guidonská ruka, tj. řada jednoduchých gest zápěstí, pomocí nichž mohl vedoucí naznačovat výšku tónů zpěvákům.\n\nGuido je považován za zakladatele moderní hudební notace a zavedení tetragramu (čtyřlinkové notové osnovy), která nahradila předchozí adiastematickou notaci. Jeho traktát \"Micrologus\" byl ve středověku druhým nejrozšířenějším pojednáním o hudbě po Boëthiových spisech.\n\nJe autorem následujících hudebně-teoretických spisů, které jsou považovány za základní pojednání o hudbě středověku:\n\n"}
{"id": "331444", "url": "https://cs.wikipedia.org/wiki?curid=331444", "title": "Dalbulus maidis", "text": "Dalbulus maidis\n\nDalbulus maidis je druh z čeledi křískovití (Cicadellidae) původně rozšířený v tropech a subtropech amerického kontinentu. Je to významný polyfágní škůdce obilovin a trav škodící sáním a přenosem viróz.\n"}
{"id": "331445", "url": "https://cs.wikipedia.org/wiki?curid=331445", "title": "Aghóríové", "text": "Aghóríové\n\nAghóríové je hinduistická sekta následovníků askety Kina Rama, která se údajně ve 14. století oddělila od tantrické sekty Kapálika. Ve vnějším světě jsou známí především svojí praxí, která překračuje mnohá sociální tabu (požívání masa z mrtvol, výkalů, atp.).\n\nAghóríové jsou šivaisty a monisty. Věří v obecně sdílený hinduistický koncept osvobození z cyklu převtělení, dosažené uvědoměním si jednoty vlastního já s absolutnem. Vzhledem k monistickému náhledu na svět jsou však podle aghóríů protiklady ve skutečnosti identické a běžné hinduistické oddělení čistoty a nečistoty je pouhou iluzí. Uctívání „nečistoty“ vede podle aghóríů k uvědomění si neexistence duality a iluzornosti konvenčních kategorií „čistoty“ a „nečistoty“.\n\nAghóríové věří, že Šiva je dokonalý. Protože Šiva je zodpovědný za vše ve světě, musí být i vše na světě dokonalé. Tvrdit opak je popírání Šivy.\n\nAghóríové se údajně ve 14. století oddělili od tantrické sekty Kapálika, jejíž byli předtím součástí. Praktiky aghóríů (pojídání masa z mrtvol) jsou doloženy v perském prameni z 16. století a britských pramenech z 19. století. Aghóríové sami odvozují svůj původ od askety Kina Rama, který údajně žil 150 let a zemřel v druhé polovině 18. století. Kina Ram byl údajně vtělením Šivy, stejně jako jsou jeho nástupci.\n\nAghóríjský asketa chodí nahý, nosí rubáš, nebo se pokrývá popelem z místa pohřební hranice. Medituje nad mrtvolami jako symbolem vlastního těla. Pojídání masa mrtvol je pro něj symbolickým uvědoměním si vlastního skutečného já jako součásti absolutna.\n\nPřesné údaje o počtech následovníků sekty neexistují. Na konci 19. století se odhadoval počet aghóríjských asketů žijících ve Váránasí na dvě stě až tři sta. Nyní, v 21. století se jejich počet odhaduje na dvacet. Aghóríové mají nicméně četné laické následovníky.\n\nAghóríové se soustřeďují ve Váránasí, především u hrobky Kina Rama.\n\n"}
{"id": "331446", "url": "https://cs.wikipedia.org/wiki?curid=331446", "title": "Šen (staroegyptský symbol)", "text": "Šen (staroegyptský symbol)\n\nŠen je staroegyptský symbol a současně hieroglyfická značka v podobě kruhové smyčky ve spodní části zakončené uzlem s významem „nekonečnost“ a „věčnost“. V pozdější době může být v přeneseném významu na některých vyobrazeních nebo jako amulet chápán zástupně jako odkaz na slunečního boha Rea.\n\n"}
{"id": "331450", "url": "https://cs.wikipedia.org/wiki?curid=331450", "title": "Sýrohlodka drobná", "text": "Sýrohlodka drobná\n\nSýrohlodka drobná (\"Piophila casei\"; Linnaeus, 1758) je asi 4 mm dlouhá moucha z čeledi sýrohlodkovitých, jejíž larvy dosahující délky 8 mm napadají potraviny (maso, sýry).\n\nNa Sardinii je záměrné napadení larvami používáno pro výrobu místního speciálního sýra Casu marzu.\n"}
{"id": "331452", "url": "https://cs.wikipedia.org/wiki?curid=331452", "title": "Signál Wow!", "text": "Signál Wow!\n\nSignál Wow! byl silný, úzkopásmový rádiový signál, který byl zachycen dne 15. srpna 1977 Dr. Jerry R. Ehmanem během práce na projektu SETI. Zdroj signálu vykazoval známky původu mimo sluneční soustavu a doba jeho sledování činila celkem 72 sekund. Během této doby byl sice plně zachycen radioteleskopem The Big Ear, patřícím Státní univerzitě v Ohiu, ovšem signál se již znovu detekovat nepodařilo.\n\nDr. Ehman byl natolik uchvácen podobou tohoto signálu s očekávanou představou o signálu jiné mimozemské civilizace, že do tištěné podoby signálu vepsal komentář \"Wow!\" Tato poznámka se tak stala i názvem.\n\nVýstup antény radioteleskopu byl přiváděn ke zpracování paralelně padesáti kabely, kde každému příslušelo jeho vlastní 10kHz pásmo. Celé sledované pásmo tak činilo dohromady 0,5 MHz. Jejich signál zpracovával počítač IBM 1130, který jej poté tiskl jako sérii číselných hodnot na řádkové tiskárně k lidskému posouzení. Na každých 12 sekund byl vytištěn jeden řádek s 50 znaky odpovídající všem kanálům. Hlavní část Wow! signálu pokrývá jeden sloupec a 6 po sobě jdoucích řádků, což znamená že trval zhruba 72 sekund a pokrýval nejvýše pásmo 10 kHz. V době signálu nebyla do systému připojena žádná audiotechnika a tak jediný záznam, který o něm máme, je těchto několik datových bodů. Nebyly tedy pořízeny žádné dostatečně podrobné nahrávky, aby bylo možno signál převést na jakýkoli zvuk.\nZakroužkovaný písmenný kód 6EQUJ5 (viz obrázek vpravo nahoře) popisuje tedy proměnnou intenzitu signálu. Mezera znamená intenzitu mezi 0 a 0,999. Čísla 1-9 značí intenzity odpovídající rozmezí od 1,000 do 9,999. Intenzity o hodnotě 10 a více jsou značeny písmeny; A znamená intenzity mezi 10,0 a 10,999, B 11,0 až 11,999 atd. Hodnota U (intenzita mezi 30,0 až 30,999) byla nejvyšší takovou hodnotou, která kdy byla radioteleskopem naměřena. Šířka pásma tohoto signálu byla nižší než 10 kHz (každé políčko v tištěné formě odpovídá 10 kHz širokému kanálu; signál Wow! se tedy vyskytuje pouze v jednom políčku.). Dvě různé hodnoty jeho frekvence byly dány: 1 420,356 MHz (J. D. Kraus) a 1420,456 MHz (J. R. Ehman) obě na 50 kHz od vodíkové čáry, která má hodnotu 1 420,406 MHz. Z toho byly vyvozeny 2 rovníkové souřadnice:\n\n\nObě hodnoty mají deklinaci = −27°03´ ± 20´ (epocha B1950.0)\n\nTeleskop „Big Ear“ byl nepohyblivý a k observaci oblohy využíval rotaci zemské osy. Vzhledem k rychlosti její rotace a k šířce „zorného pole“ však byl tento radioteleskop schopen zkoumat daný bod na obloze vždy pouze 72 sekund.\n\nRadioteleskop „Big Ear“ používal k hledání signálů dvě trubicové antény, z nichž každá byla zaměřena do mírně odlišného místa na obloze, přičemž se přizpůsobovaly rotaci zemské osy. Signál Wow! byl zachycen pouze jednou z dvojice antén, ovšem data z nich byla zpracovávána takovým způsobem, že se nedalo zjistit, kterou z nich byl signál vlastně zachycen. Po zachycení signálu se očekávalo, že byl signál zachycen po dobu 72 sekund oběma anténami nezávisle na sobě, k tomuto však nedošlo. Doktor Ehman se snažil signál znovu zachytit o měsíc později pomocí radioteleskopu „Big Ear“, ovšem marně.\n\nV letech 1987 a 1989 se Robert Grey snažil redetekovat signál pomocí anténní soustavy META v observatoři Oak Ridge, opět bezvýsledně..\n\nRobert Grey po signálu pátral ještě v letech 1995 a 1996 za použití obrovské soustavy radioteleskopů Very Large Array v Novém Mexiku, která je mnohonásobně výkonnější než „Big Ear“.\nV roce 1999 po místu vzniku tohoto signálu pátrali Gray s Dr. Simonem Ellingsenem za pomoci radioteleskopu o průměru 26 m, který patří Tasmanské Univerzitě v Hobartu. Bylo provedeno celkem šest čtrnáctihodinových observací, které se zaměřovaly na předpokládané místo vzniku a jeho nejbližší okolí, avšak nebylo zachyceno nic co by se jakkoliv podobalo signálu Wow!.\n\nSpekulovalo se, že vysvětlením by mohly být náhlé, rapidní změny v mezihvězdném prostoru (hmotě), které mohou vytvářet slabý spojitý signál, což však stále nevylučuje „mimozemskou“ variantu. Zmíněný jev se totiž nepodařilo zachytit ani na mnohonásobně výkonnější soustavě „Very Large Array“ a pravděpodobnost, že by nesrovnatelně menší radioteleskop „Big Ear“ tento jev na rozdíl od VLA zachytil, je velmi malá.. Mezi jiné hypotézy patří např. teorie, že signál Wow! je vlastně signálem pulsaru.\n\nDr. Ehman později uvedl, že pochybuje o „marťanském“ původu signálu, když řekl: \"We should have seen it again when we looked for it 50 times. Something suggests it was an Earth-sourced signal that simply got reflected off a piece of space debris.\" (Volně přeloženo: Když jsme provedli padesát dalších pozorování, museli bychom to zachytit znovu. Zdá se, že se jednalo o pozemský signál, který byl prostě odražen od „vesmírného smetí“ zpět na Zemi.)\n\nZajímavostí je, že přesně o den později zemřel slavný zpěvák Elvis Presley. Tato informace je často používána příznivci záhad jako „důkaz“ o mimozemském původu signálu.\n\nPoloha signálu v nebeských souřadnicích byla (epocha J2000.0):\n\n\nTento region oblohy se nachází v souhvězdí Střelce (Saggitarius) přibližně 2,5 stupně jižně od dvojhvězdy páté magnitudy Chi-1 Sagittarii (cca 220 světelných let od Země).\n\n"}
{"id": "331455", "url": "https://cs.wikipedia.org/wiki?curid=331455", "title": "Magalhãesův průliv", "text": "Magalhãesův průliv\n\nMagalhãesův průliv (podle latinského tvaru jména objevitele též \"Magellanův průliv\"; španělsky \"Estrecho de Magallanes\") je průliv, nalézající se na jižním výběžku Jižní Ameriky a spojující Atlantský oceán a Tichý oceán. Průliv odděluje pevninskou část jihoamerického kontinentu od Ohňové země. Je významnou námořní cestou, spojující oba oceány; z důvodu nepříznivého klimatu je plavba průlivem obtížná. Byl objeven v roce 1520.\n\nPrůliv je přibližně 570 km dlouhý. Východní začátek průlivu je určen mysem Punta Dúngenes, kde také začíná pevninská hranice mezi Chile a Argentinou, která byla definována smlouvou mezi oběma státy roku 1984. Severní strana ústí průlivu je tvořená zálivem Posesion, jižní pak zálivem Lomas. Průliv pak směřuje jihozápadním směrem a tvoří východní břeh Brunšvického poloostrova. U nejjižnějšího výběžku jihoamerické pevniny, jímž je mys Froward se stáčí na severozápad. Jižně od mysu Froward ústí do Magalhãesůva průlivu průliv Magdalena, který umožňuje proplutí do průlivu Beagle, další významné přírodní spojnice Atlantského a Tichého oceánu. Od mysu Froward vede průliv k ústí do Tichého oceánu a je na jihu ohraničen ostrovy kapitána Aracena, Clarence, Santa Inés a Desolación. Severní strana je pak tvořena Brunšvickým poloostrovem, ostrovem Riesco a poloostrovem Muñoz Gamero. Nejužší místo průlivu se nachází v blízkosti ostrova Carlose III. Do severní strany této části Magalhãesova průlivu ústí zálivy Seno Otway a Seno Skyring. Průliv dále vytváří \"pobřeží Francisca Coloane\", kde je chráněná oblast keporkaků. Nejzápadnější část průlivu prochází souostrovím královny Adelaide. Západní oblast Magalhãesova průlivu prochází územím, kde vrcholky hor jsou celoročně pokryté sněhem.\n\nPrůliv je pojmenován po portugalském mořeplavci Fernão de Magalhãesovi, který ve službách španělského krále jako první člověk roku 1520 proplul průlivem na své plavbě kolem světa. Magalhãesovy lodě vpluly do průlivu 1. listopadu na \"Slavnost Všech svatých\". Průliv byl proto původně nazván \"průlivem Všech svatých\" (španělsky: \"Estrecho de Todos los Santos\"). Později ho španělský král přejmenoval na počest objevitele na \"Magellanův průliv\" (španělsky: \"Estrecho de Magallanes\").\nDne 25. března 1584 byla na břehu Magalhãesova průlivu založena Pedrem Sarmiento de Gamboa první osada Španělů v oblasti průlivu.\nV sedmnáctém století cestu průlivem ovládla Nizozemská Východoindická společnost.\nOd objevu průlivu, až do roku 1914, kdy byl otevřen Panamský průplav, byl Magalhãesův průliv jednou z nejvýznamnějších cest z Atlantského do Tichého oceánu.\n\nDne 23. května 1843 vyhlásilo Chile nad průlivem svrchovanost. První chilská osada v oblasti průlivu byla Fuerte Bulnes nalézající se v zalesněné oblasti severní strany průlivu. Tato osada byla po několika letech pro nepříznivé podmínky opuštěna a roku 1848 bylo o šedesát kilometrů severněji založeno město Punta Arenas.\n\n"}
{"id": "331460", "url": "https://cs.wikipedia.org/wiki?curid=331460", "title": "Hudlice", "text": "Hudlice\n\nObec Hudlice se nachází v okrese Beroun, kraj Středočeský, zhruba 7 km západně od Berouna. Žije zde obyvatel. Součástí obce je kromě vesnice Hudlice též osada Lísek, vzdálená asi 2,5 km východním směrem, samota Dibří jižně od osady Lísek, samoty Doužebnice a Varta, Hudlická skála (487 m n. m.), Hudlický vrch (522 m n. m.) a převážná část Krušné hory (609 m n. m.) včetně dolu Gabriela.\nObec Hudlice je umístěna v prudkém úbočí Krušné hory, součástí Křivoklátské vrchoviny. Historické jádro obce stoupá podél bezejmenného pravého přítoku Libotického potoka, dnes zatrubněného. V jádru obce, zhruba v polovině stoupání se nachází kostel, škola a obecní úřad. V druhé polovině 20. století proběhla výstavba nové čtvrti „Pod Skálou“, která, jak název napovídá, se nachází pod dominantou obce – Hudlickou skálou.\nVe strží bezejmenného potoka vznikla ve 30. letech 20. století nouzová kolonie „V Rokli“, později přebudována na plnohodnotné domy. Na západním cípu této bývalé kolonie se nachází čistírna odpadních vod.\nNejnovější výstavba se soustředí na náhorní plošinu v ulici Dolejší a Hořejší, plánované je rozšíření čtvrti „Pod skálou“.\nDo obce vede krajská silnice III. třídy z Králova Dvora – Záhořan, která se zde větví směrem na Kublov či Karlov a Otročiněves. Místní komunikace po hřebenu Kozlí hory propojuje Hudlice s osadou Lísek a dále pokračuje přes bývalý vojenský újezd do Berouna – Zdejciny.\nPod Hudlice spadá množství okolních osad a samot, stejně jako vrchol Krušné hory.\n\nHudlice jsou odvodňovány celkem třemi potoky, na jejichž soutoku byl postaven mlýn Dibří. Největší z nich, Dibeřský potok protéká odlehle od obce strží Běstiny, kde se i nachází hudlický vodní zdroj, který je čerpán do rezervoáru na hraně Hudlické skály. Dibeřský potok pramení v místě U Zeleného kříže na území obce Svatá. Samotným středem obce protéká bezejmenný částečně zatruběný potok, který na svém dolním roku vytváří hlubokou rokli a u čistírny odpadních vod se vlévá do potoka Libotického. Libotický potok pramení na severním okraji Hudlic, stáčí se severně, napájí soustavu zanedbaných rybníků, obtéká svah Kozlí hory, v prostoru mlýna Dibří se vlévá se potoka Dibeřského. Samotný Dibeřský potok pak opuští katastr Hudlic a v Králově Dvoře se vlévá do řeky Litavky, pravého přítoku Berounky, v úmoří Severního moře.\n\nNejvyšším bodem Hudlic je Krušná hora (609 metrů nad mořem), nejnižším bodem koryto Dibeřského potoka v samotě Dibří (275 metrů nad mořem). Významná je Hudlická skála, buližníková osamělá skála s nekrasovou jeskyní (487 metrů nad mořem). Dalším významným bodem je Kozlí skála (381 metrů nad mořem).\nOsada vznikla neznámo kdy po třicetileté válce na divoko a bez povolení. Situována na přesné hranici Panství křivoklátského a Dvoru nižborského vyvolávala spory, než byla českou komorou přiřknuta ke Křivoklátu. Později bylo obnoveno nevelké a nekvalitní ložisko kamenného uhlí, po jeho brzkém vyčerpání byla v místě založena varna kyseliny sírové. Nyní se jedná o rekreační a zemědělskou osadu. kolik rezidentních domů hostí 10 přihlášených obyvatel. Vznikl zde chov koní s připojeným penzionem a jízdárnou.\n\nBývalý vodní mlýn, kolem kterého vyrostla chatová osada, v těsném sousedství Králova Dvora – Záhořan.\n\nBývalá ves Újezd, zničená a opuštěná během husitských válek. Rumiště poskytlo ideální podmínky pro stepní květenu a je nyní chráněnou přírodní památkou.\n\nNevelká obec, vysídlena kvůli těžbě železné rudy. Dochovala se pouze hájovna a soustava dnes zanedbaných rybníků na Libotickém potoku.\n\nSamota, bývalá lovecká chata.\n\nChatová osada na východním svahu Krušné hory. Stavebně spojená s Novým Jáchymovem.\n\nBývalý důl, nyní rekreační chata.\n\nSedlo na hřebenu mezi Krušnou Horou a Hudlických vrchem, nezpevněná cesta vede do Nového Jáchymova. Cesta vede kolmo k vrstevnicím, připomíná tak stoupání „po pyramidě“. Skrze toto sedlo vedla keltská cesta spojující hradiště Velíz a hradiště Stradonice, proto zde byly nalezeny archeologické keltské památky.\nSkalnatá plošiny nad strží Běstiny. Nachází se v závětří a tak místo získalo svůj název. Nyní se zde nachází sběrný dvůr.\nHluboká, bažinatá strž Dibeřského potka, nyní vodní zdroj Hudlic.\nOblast v blízkosti Hudlické Skály.\nDnes již vysušená mokřina mezi samotou Varta a Hudlicemi.\nBývalé dílny uhlířů, na východním okraji obce\nPotoční strž na západním okraji obce, bývalá nouzová kolonie.\n\nVáclav Hájek z Libočan ve své Kronice uvádí, že ves byla darována v roce 1003 knížetem Jaromírem jeho sluhovi Hovorovi. Toto Hájkovo tvrzení je značně problematické, a to hned z několika důvodů. Hájek byl očividně inspirován Kosmovou kronikou, kde je popisován příběh, jak Vršovci na horu a poutní místo Velíz knížete Jaromíra odvlekli, ten byl svým sluhou Hovorou zachráněn. Kosmova kronika ovšem zmiňuje, že Hovora dostal úřad vrchního lovčího na hradu Zbečno, nikoliv ves. Navíc, kníže Jaromír v roce 1003 nevládl.\nOproti tomu listina z roku 1341 je silným důkazem o založení obce. Král Jan Lucemburský v tomto dokumentu dává povolení Jindřichovi, rychtáři provendorfskému a Peškovi Benešovskému, aby v křivoklátských lesích, na místě zvaném Hudlice, založili novou obec. Pomístní název „Hudlice“ tedy existoval dříve než obec samotná a znamená „znít, zvučet, šumět“ (příbuzné se slovem „housti“), zjevně jako narážka na šumící les. Jistou zajímavostí je, že Hudlice je myšleno v singuláru, ovšem název obce je užíván v plurálu. Historicky se také používal název Udlice či Udlitz. Vesnice je příkladem velké pozdně kolonizační vsi na křivoklátském panství.\n\nDalší dávná zmínka o obci pochází z roku 1379 ze zápisu církevní visitace na faře v Počaplech, kdy počapelský farář Jan se zmínil o exkomunikaci hudlického Honsy na popud hudlického Maleše (Malsa).\n\nAž do roku 1558, kdy byly převedeny pod panství křivoklátské, spadaly Hudlice pod Karlštejn, kterému i platily daně.\n\nMístní obyvatelstvo se kromě obligátního zemědělství živilo i těžbou železné rudy v mělkých jámách a těžbou rumělky k výrobě rtuti v lokalitě nazývané Běstiny (strž Dibeřského potoka). Významná byla výroba dřevěného uhlí. Kvůli těžbě cínu byla na pozemcích Hudlic založena odlehlá osada, ze které později vznikla ves Svatá. Osadníci byli podřízeni hradu Točníku, za což Hudlice, respektive křivoklátské panství dostávalo pravidelný poplatek. Až roku 1557 přestal svévolně Hudlicím platit pán Točníku Jan Lobkovic, na což si hudličtí stěžovali u české komory a Janu Lobkovic v tomto domlouval samotný císař Rudolf II. Avšak bez účinku, v neplacení pokračoval i jeho syn Ladislav Lobkovic, který byl později odsouzen ke ztrátě hrdla za spiknutí proti králi a zachránil se útěkem do Německa. Ves Svatá, až na dvě chalupy, zpustla a dolování v tzv. Svatské hoře už nikdy nebylo obnoveno.\n\nV době husitských válek byly Hudlice několikrát poničeny jak katolickými, tak husitskými vojsky. Na hradě Křivoklátě byly uloženy české korunovační klenoty, stejně jako tam hledali ochranu významní katoličtí šlechtici. Křivoklát tak byl několikrát oblehnut a Hudlice drancovány za účel zajištění potravy pro vojsko. Buzek (Bohuslav) ze Tmaně na Hudlicích patřil mezi obránce půl roku obléhaného Karlštejna a do královský listin se dostalo jeho jméno, když srdnatě zakročil proti husitskému loupeživému hejtmanovi Zákonovi s Ostroměče a v potyčce u Mníšku pod Brdy jej zabil a s ním i 11 jeho pomocníků. Hudlice, po husitských válkách prakticky vypálené do základů, byli přípisem z Karlštejna obnoveny. Během husitských válek zanikla ves Újezd, táhnoucí se nad potoční strží od dnešních Hudlic po samotu Dibří. Na tomto místě je nyní přírodní památka Stará ves. Buzek ze Tmaně na Hudlicích z přípisů pořídil menší tvrz. Situována v dnešní ulici U Panské zdi, byla neznámo kdy přebudována na rodinný dům.\n\nVes bylo znovu zle poničena za třicetileté války a to ještě před jejím vypuknutím. Přes ves táhli žoldnéři povoláni Fridrichem Falckým a zahájili drancování. Fridrich Falcký dovolil hudlickým do té doby nevídanou věc a to osamělé, potulující se vojáky trestat na hrdle, popř. zajímat a předat do Prahy. Později, když už byla třicetiletá válka v plném proudu a přes Hudlice prošla hned několikerá vojska (Mansfeld, Buquoy, Thurn, Valdštejn) tento přístup nebyl tolerován a do Hudlic byly z Křivoklátu prováděny trestné výpady. Během války bylo zničeno 22 domů z celkového počtu 31, nicméně domy se podařilo obnovit ještě předtím, než válka skončila.\n\nV roce 1685 získali Hudlice Valdštejnové, kteří zahájili těžbu železné rudy. Rozmach těžby ale brzy zastavila vysoká hladina spodní vody, se kterou se tehdejší technologie nedokázal vyrovnat.\n\nPravý rozmach tak přichází od roku 1731 s příchodem Fürstenbergů. Do Hudlic kvůli práci přišlo několik stovek zahraničních pracovníků, mezi nimi i rodiče Josefa Jungmana (nar. 1773) a Antonína Jana Jungmana (nar. 1775). Jejich rodný dům nyní slouží jako památník.\n\nV roce 1874 byl započatou se stavbou kostela svatého Tomáše a v roce 1876 byl dokončen.\n\nPo první světové válce byla těžba přerušena, těžil se pouze křemenec, který se užil na stavbu nové hlavní silnice Praha-Beroun- Plzeň. V roce 1924 byla těžba zase obnovená a byla vykopána nová jáma Důl Gabriela.\n\nBěhem druhé světové války byla vybudována lanovka vedoucí do Králova Dvora, která svážela železnou rudu do železáren.\n\nKe konci druhé světové války si v těžebním areálu zřídili improvizovaný štáb Vlasovci a důl byl bombardován Němci, bombardování nezpůsobilo větší škody. Vlasovci se zde dozvěděli, že Američané je pravděpodobně vydají Sovětům, přestali tedy ustupovat do americké zóny a rozhodli se zlepšit svou pověst osvobozením Prahy.\n\nPo druhé světové válce byly doly znárodněny dekretem Edvarda Beneše. Po Vítězném únoru bylo rozhodnuto znásobit produkci dolů, aby se Československo stalo v produkci železné rudy soběstačným. V Hudlicích byly uvolněny pozemky pro stavbu nových hornických domků a do Hudlic přišlo množství nových obyvatel, zejména ze Slovenska a Moravy.\n\nRentabilita dolu se ale rychle snižovala a v polovině 60. let bylo rozhodnuto o ukončení těžby a likvidaci dolu. Likvidační práce začaly 1. září 1967.\nRok 1968 proběhl v Hudlicích klidně. Během 70. let byl na okraji katastru, bezprostředně k hudlické osadě Lísek, byl vytyčen Vojenský újezd Zdejcina, který sloužil jako palebné protiletecké postavení při eventuální obraně Prahy.\n\nPo roce 1989 nastal útlum občanské vybavenosti. V roce 2014 byla vybudována kanalizace, v roce 2016 byla na Krušné hoře vybudována rozhledna Máminka.\n\nNeobyčejně rozlehlé obdélné návsi dominuje novorománský trojlodní kostel sv. Tomáše, postavený v letech 1874–1875 na místě středověkého kostelíka podle návrhu J. Jirusche. V zahradě severoseverovýchodně od kostela stojí roubený rodný domek Josefa Jungmanna z roku 1718. Před domem je Jungmannův litinový pomník z roku 1873. Zajímavou stavbou je roubená myslivna čp. 19.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Hudlice \"(1705 obyvatel, poštovní úřad, katol. kostel)\" byly v roce 1932 evidovány tyto živnosti a obchody: 2 bednáři, biograf Sokol, 2 cihelny, Dolové a hutní závody, holič, 4 hostince, kolář, konsum Včela, 2 kováři, 4 krejčí, 4 obuvníci, pekař, obchod s lahvovým pivem, porodní asistentka, 2 povozníci, 3 rolníci, 3 řezníci, sedlář, 8 obchodů se smíšeným zbožím, spořitelní a záložní spolek pro Hudlice, stavební družstvo, 3 švadleny, 2 trafiky, 3 truhláři.\n\n\nHudlice se nacházejí při silnici III/2365, vedoucí východo-západním směrem z Králova Dvora (od dálnice D5) k silnici II/236 ke Krušné hoře. V Hudlicích z ní odbočuje k severu silnice III/2366 do Otročiněvsi, z níž odbočuje silnice III/2367 do Nového Jáchymova.\n\nV roce 2011 v obci zastavovaly autobusové linky 210022 (SID C22) Beroun-Kublov-Branov (v pracovní dny 3 páry spojů, o volných dnech 3 až 4 páry spojů) a 210027 (SID C27) Beroun-Nový Jáchymov (v pracovní dny 7 až 12 spojů každým směrem), dopravce PROBO BUS, a. s. Všechny spoje jedou mezi zastávkou „Trubská,rozc.1.0“ a „Otročiněves, I“ přes zastávky „Hudlice, Dibří“ a „Hudlice, dol.“ (v dolní části vsi), část spojů linky C27 zajíždí do horní části vsi do zastávek „Hudlice, hor.“ (na zastávkovém sloupku označena názvem „Hudlice, Jednota“) a „Hudlice, U kříže“.\n\nNejbližší železniční tratě se nacházejí v údolí Litavky (Trať 170) a Berounky (Trať 174). Autobusy z Hudlic navazují na obě tratě v Berouně, ve vzdálenosti asi 11 km, stanice v Nižboru na trati 174 či ve Zdicích na trati 170 jsou od Hudlic vzdálené asi 8 km pěší chůze.\n"}
{"id": "331464", "url": "https://cs.wikipedia.org/wiki?curid=331464", "title": "Jaderná elektrárna Mochovce", "text": "Jaderná elektrárna Mochovce\n\nJaderná elektrárna Mochovce je slovenská jaderná elektrárna, která leží na místě bývalé stejnojmenné obce mezi městy Nitra a Levice ve vlastnictví česko-italsko-slovenské společnosti Slovenské elektrárne.\n\nElektrárna provozuje dva jaderné tlakovodní reaktory typu VVER 440/213, každý s výkonem 470 MW. V lokalitě jsou ještě další dva rozestavěné bloky stejného typu, které by měly být dokončeny a zprovozněny v roce 2020.\n\nVýstavba JE Mochovce začala v listopadu 1982, ale v roce 1991 byla pro nedostatek financí zastavena. V roce 1995 slovenská vláda schválila plán na dostavbu dvou bloků JE Mochovce za podmínky doplnění zastaralé sovětské technologie modernějšími západními bezpečnostními prvky.\nBloky byly uvedeny do provozu v červenci 1998 a v prosinci 1999. Mají plánovanou životnost do roku 2058, respektive 2060. Každý blok vyrobí ročně asi 3 000 GWh, což pokrývá 10 % spotřeby elektrické energie Slovenska.\n\nV roce 1985 byla zahájena výstavba dalších dvou bloků na bází stejného typu sovětských reaktorů VVER 440/213, ale pro nedostatek financí byla stavba v roce 1992 zastavena.\n\nI přes nátlak ze strany Rakouska se však v roce 2008 stavba opět rozbíhá a je financována hlavně ze strany většinového vlastníka SE, společnosti Enel Italy.\nDokončení dvoubloku MO 34 se původně plánovalo na rok 2012 resp. 2013, kdy měly být zbývající dva bloky uvedeny do zkušebního provozu. Vlivem aktualizace projektu a zvýšení bezpečnostních standardů se spuštění posouvá. Nejprve se předpokládalo spuštění 3. bloku v listopadu 2017 a 4. bloku v listopadu 2018. Další avizovaný termín uvedení do provozu byl červenec 2019. Třetí blok byl přitom v první polovině roku 2019 dokončen z 98,8 % a čtvrtý blok z 84,6 %. Na konci roku 2019 se udává jako reálná možnost pro uvedení třetího bloku do provozu rok 2020.\n\nV průběhu výstavby elektrárny došlo k několikerému navýšení rozpočtu. Z původních 2,78 miliardy eur (cca 70,9 miliardy Kč) zatím cena narostla na 5,67 miliardy eur (cca 144,5 miliardy Kč), přičemž není zřejmé, zda půjde o již konečnou částku.\n\nVedle kritiky ze strany místních organizací a politických stran je dostavba elektrárny terčem kritiky především ze strany rakouské vlády a rakouské ekologické organizace GLOBAL 2000. Ta i na základě svědectví interních \"whistleblowerů\" z řad bývalých zaměstnanců elektrárny kritizuje především nízkou kvalitu prováděných prací. Její obvinění byla nicméně odmítnuta slovenským úřadem pověřeným dohledem nad dostavbou elektrárny. V důsledku pochybností o bezpečnosti se v elektrárně v roce 2019 odehrála i kontrolní inspekce Mezinárodní agentury pro atomovou energii, která našla dílčí závady, ale neřešitelné problémy neodhalila. Nedostatky odhalila také kontrola Úřadu jaderného dozoru Slovenské republiky.\n"}
{"id": "331466", "url": "https://cs.wikipedia.org/wiki?curid=331466", "title": "Thorneův systém (1992)", "text": "Thorneův systém (1992)\n\nThorneův systém (1992) navrhl botanik Robert F. Thorne (1920- ). V roce 2000 svůj systém aktualizoval. Tyto 2 systémy byly publikovány zde:\n\nSystém je online třeba zde: CSDL, Texas, 1, 2, 3; je zde také seznam synonym, nomenklatorických i taxonomických.\n\n\nThorneův systém (1992) obsahuje 440 čeledí a 69 řádů:\n\n"}
{"id": "331468", "url": "https://cs.wikipedia.org/wiki?curid=331468", "title": "Gerald Bull", "text": "Gerald Bull\n\nGerald Bull (9. března 1928 North Bay, Ontario - 22. března 1990 Brusel) byl kanadský konstruktér a vynálezce v oboru děl o zvláště velkém dostřelu. Zabýval se (předčasně ukončeným) projektem vystřelování satelitů na oběžnou dráhu Země, pro Irácký režim Saddáma Huseina navrhl obří dělo (projekt Babylon), jeho jiné starší dělo projektu HARP drží rekord ve výšce dosažené dělovým projektilem (180 km). Gerald Bull byl zavražděn za nevyjasněných okolností přede dveřmi svého bruselského bytu.\n"}
{"id": "331469", "url": "https://cs.wikipedia.org/wiki?curid=331469", "title": "Seznam měst v Irsku", "text": "Seznam měst v Irsku\n\nToto je Seznam irských měst podle počtu obyvatel. Je zde vypsáno sto největších měst. Počet obyvatel pochází z Tabulky 7, svazek 1 z roku 2006 – sčítání lidu a zahrnuje předměstí.\n\n"}
{"id": "331471", "url": "https://cs.wikipedia.org/wiki?curid=331471", "title": "Bitva na Sommě", "text": "Bitva na Sommě\n\nBitva na Sommě, která proběhla na řece Sommě východně od Amiens od 1. července do 18. listopadu roku 1916, byla jednou z nejkrvavějších operací 1. světové války. Byla to velká útočná operace britských a francouzských vojsk s cílem prolomit linii německé obrany a vniknout do týlu německé skupiny armád v Noyonském výběžku.\n\nProbíhala zákopová válka a neexistoval recept, jak protivníka ze zákopů dostat. Rusové byli neustále odráženi při svých útocích a už roku 1915 měli ztráty 1 milion mužů. V té době se začaly rozvíjet jiné taktiky a jiné způsoby boje. Německý generál Erich von Falkenhayn doufal, že se mu podaří Francouze porazit u Verdunu tím, že zde Francouzi nasadí velké množství svých jednotek a Němci je všechny rozdrtí. Nestalo se tak. Francouzi sice měli ohromné ztráty, ale Němci také a tato taktika byla zavržena. Britové mezitím vynalezli tank, který jim měl pomoci v boji. Bohužel pro spojence tank ještě nebyl dostatečně vyvinutý na to, aby dokázal sám prolomit frontu. Mezitím v Rusku začala Brusilovova ofenzíva, která byla velice úspěšná, ale nakonec se zastavila a německé a rakousko-uherské armády i přes obrovské ztráty a podlomenou morálku dokázaly Rusy zatlačit zpět.\n\nCílem bitvy bylo uvolnit tlak, který svíral Francouze, jejichž oběti v prvních dvou válečných letech poskytly spojencům možnost nabrat nezbytné síly k zadržení německého postupu. Velký útok u Verdunu, který začal v únoru 1916, zatlačil Francouze až na samotnou mez jejich možností a podstatně vyčerpal jejich živou sílu. Britský postup na sever měl napomoci odvrátit německá vojska od Verdunu. Generál Douglas Haig, velitel Britů, se spoléhal na vydatnou spolupráci s Francouzi, ale vzhledem k situaci u Verdunu nakonec došlo k tomu, že se tato bitva stala převážně britskou záležitostí.\n\n24. června začala dělostřelecká příprava útoku, která trvala 7 dní a v jejím průběhu bylo na německé pozice vypáleno přes 1,5 milionu střel. Za tu dobu německé vedení shromáždilo rezervy a upevnilo obranu. Hodinu před ofenzívou bylo zasypáno 224 221 dělostřeleckými granáty návrší s německými pozicemi východně od britského postavení, které představovalo cíl spojeneckého útoku. Přehradná dělostřelecká palba měla neutralizovat veškerý německý odpor, ale toto očekávání vážně selhalo. Z 1,5 milionu střel byl totiž celý milion šrapnelů, které byly sice smrtící proti pěchotě, ale ta byla v době dělostřelecké přípravy bezpečně schovaná v betonových krytech. Podle plánu měly šrapnely zničit především překážky z ostnatého drátu, avšak i tento úkol se nepodařilo splnit. A nakonec byla spojenecká palba velice nepřesná a nedokázala poškodit německé kryty.\n\n1. července v 7:30 ráno přešla pěchota spojenců za podpory ohnivého valu a letectva do útoku a obsadila první pozice německé obrany. Ještě deset minut před tím ženisté odpálili miny, které měly zničit betonové kryty Němců, ale toto úsilí nebylo úplně úspěšné a Němci, kteří tento výbuch viděli, věděli, že útok začíná. Absence momentu překvapení, špatně organizovaná součinnost, stereotypy v organizaci útoku a neutuchající odpor obránců vedly k tomu, že další posun spojeneckých vojsk byl pomalý a přerušovaný častými přestávkami na přísun nových posil. Když britští vojáci překonávali území nikoho, přesvědčeni svými veliteli, že v zákopech najdou pouze děly roztrhaná těla, vynořili se Němci ze zákopů a kosili je svými kulomety. Britské ztráty byly obrovské a jen během první hodiny útoku dosáhly 30 000 mužů. Ačkoliv se Britům nepodařilo umlčet německé zbraně a měli těžké ztráty, nebyl první den jejich ofenzívy zcela bez úspěchu. Na jižním úseku středního sektoru bylo dobyto několik německých postavení včetně takových míst jako Montauban, Mametz a Grandcourt. Na jiných místech však byly britské útoky zastaveny. Otřes ze ztrát během prvního dne neodradil generála Haiga od pokračování v akci, která vstoupila do dějin jako pětiměsíční bitva. Je však potřeba zdůraznit, že z některých bojových střetů si Britové odnesli rychle ponaučení. 14. července generál Rawlinson použil účinnější taktiku. Nařídil mužům, aby zaútočili pod rouškou tmy. Útoku předcházel krátký pětiminutový dělostřelecký přepad, který měl mnohem větší účinek, než jakákoliv předcházející dělostřelecká příprava. Výsledek byl okamžitý. Britové prolomili frontovou linii mezi Bazentin-le-Petit a Longueval. Podařilo se ovládnout druhé pozice obránců. V té době už si však německá vojska zařídila v hloubce nové obranné linie a celá a operace získala zdlouhavý charakter. Bohužel pro Brity se nemohlo nasadit jezdectvo a útok se zadrhl. Na jiných místech proběhly rovněž těžké boje a spojencům se podařilo dobýt další německá postavení, ale opět za cenu velkých ztrát. Němci měli nařízeno, aby na každém místě, kde ztratili pozice, provedli protiútok, a tak i Němci zaplatili vysokou daň. Zkázu dokončilo počasí - začalo hustě pršet a celé bojiště pokrylo bahno.\n\nNa začátku září přešla do útoku vlevo od průlomu umístěná 10. francouzská armáda generála J. A. Michelera, ale ani to nepřineslo úspěch. Tehdy nastala chvíle, kdy se Haig obrátil o pomoc k nové technice. Do Francie byly z Velké Británie pod krycím názvem water tanks dopravovány nové zbraně, jejichž název tank byl odvozován právě z tohoto zakódovaného anglického výrazu. Toto nové obrněné vozidlo na pásech a s kanónem zapůsobilo na Haiga okamžitě silným dojmem. Ihned požadoval jejich přísun v množství, jaké převyšovalo výrobní možnosti britských zbrojovek, takže v září 1916 dostali Britové jen 32 těchto nových zbraní. Byly ihned nasazeny do boje. Ačkoliv se kvůli mechanickým poruchám brzy staly nepoužitelnými, samotná skutečnost, že se 15. září u vesnice Flers na frontě objevily, přispěla k panice v řadách Němců, kteří o vývoji tanků neměli tušení. Angličané jich hned první den použili 18 ze 49, které měli k dispozici. Tanky nebyly schopny prorazit frontu, ale představovaly novou taktiku ve vedení války. S jejich pomocí se pěchota posunula o 2 km, ale pak se postup zastavil. S příchodem podzimu začaly deště a nížinná krajina podél Sommy se stala těžko průchodnou. Spojenecké vedení ukončilo útok aniž by dosáhlo svých původních cílů.\nZa 4,5 měsíce spojenci přivedli do bitvy přibližně 50 divizí a vklínili se do postavení protivníka do vzdálenosti 5 až 12 km. Ztratili při tom 792 tisíc vojáků. Němci přivedli přibližně 40 divizí a ztratili 538 tisíc vojáků. Ohromné ztráty podryly morální rozpoložení vojsk obou stran. Porovnáním průběhu bitvy na Sommě, bitvy u Verdunu a dalších lze vyvodit závěr, že v této době se dostalo vojenské umění do krize. Mohutná palebná síla použitím kulometů a děl byla tak veliká, že útočící pěšák byl proti nim bezbranný. A když přece po dělostřelecké přípravě s nasazením ohromného množství vojáků byla vytvořena v obranné linii díra, vnikal do nepřítelova území ostřelovaný pěšák rychlostí maximálně 4 km za hodinu. Nepřítel ovšem mohl rozmístěné zálohy dopravit do ohroženého místa po železnici, a to rychlostí 40 km za hodinu, takže vzniklý průlom byl rychle zatarasen. Nebylo tehdy v silách techniky zajistit rychlý přesun vojáků do hloubky nepřátelského území.\n\nV listopadu se bitva na Sommě konečně dostala do svého závěru. Spojenci dobyli německá obranná postavení u Beaumont Hamelu a Beaucourtu. Celkový počet padlých a zraněných činil 420 000 Britů a 205 000 Francouzů. Němci měli rovněž velké ztráty, které činily 465 000 mužů. Tato krvavá bitva přitom přinesla spojencům územní zisk pouhých 3 kilometrů.\n\nAni jedna z bojujících stran nemohla ignorovat hrůzu této bitvy, a tak obě armády rozvinuly taktiku, která se soustřeďovala na specifičtěji určené cíle s použitím širšího spektra zbraní a vozidel na podporu pěchoty. Mělo to za následek změnu způsobu útoku úderných jednotek, stejně jako zavedení pohyblivé přehradní palby, při níž dělostřelectvo přenášelo svou palebnou clonu těsně před postup vlastních jednotek. Bitva na Sommě dokázala, že německá armáda není nezranitelná a řada britských vojáků poznala, že to bude ještě stát hodně úsilí a krve, ale Němci budou nakonec poraženi. V německých řadách naopak sebedůvěra poklesla. Nastal obrat ve válce.\n\nCelkové ztráty na obou stranách činily přes milion vojáků. Bitva se stala symbolem krveprolití na západní frontě a vyvolala taktické změny v řadách britských velitelů, když jen v prvním dni bitvy ztratili Britové téměř 60 000 mužů, z toho bylo 19 000 padlých, což je vůbec nejvíc za jeden den v celých dějinách britské armády. Dělostřelectvo a kulomety byly zbraněmi natolik dominantními, že znemožnily pěchotě každý pokus o úspěch. Přesto byla nakonec tato bitva spolu s útokem ruských vojsk jihozápadního frontu důležitá pro trojdohodu, která tak převzala iniciativu a německé vedení bylo donuceno přejít ke strategické obraně. Nicméně stejně jako bitva u Verdunu pro Francouze, tak i bitva na Sommě znamenala pro Brity národní tragédii. Až dosud nebyla válka nikterak zpochybňována - důvody k jejímu vedení se setkávaly s porozuměním a byly podporovány většinou obyvatelstva - avšak po válce se ztráty na Sommě staly ztělesněním tragédie, jaká by se již neměla opakovat.\n\n"}
{"id": "331481", "url": "https://cs.wikipedia.org/wiki?curid=331481", "title": "Město New York versus Homer Simpson", "text": "Město New York versus Homer Simpson\n\nMěsto New York versus Homer Simpson je první epizoda deváté série seriálu Simpsonovi. Epizoda byla poprvé odvysílána 21. září 1997 na stanici FOX. V této epizodě cestují Simpsonovi do New Yorku pro své auto, které pod Světovým obchodním centrem zaparkoval Barney a následně jej opustil, takže na kolo od auta byla nasazena botička a je nutno zaplatit pokutu za špatné parkování. Po příjezdu do New Yorku se rodina vydá na prohlídku města a Homer se pokusí vyřídit záležitost se svým autem. Bohužel pro něj přijde policista odmontovat botičku právě ve chvíli, kdy je Homer na toaletě v jedné z věží a tudíž hned odejde. Frustrovaný Homer se rozhodne odjet i s botičkou nasazenou na kole, vyzvedne svou rodinu v Central Parku a vydá se zpět do Springfieldu.\n\nScenárista Ian Maxtone-Graham chtěl napsat epizodu, ve které by se rodina vydala do New Yorku pro své auto. Producenti Bill Oakley a Josh Weinstein navrhli, že by auto mohlo být zaparkováno pod Světovým obchodním centrem, protože šlo o všeobecně známou stavbu. Bylo vyvinuto značné úsilí, aby se kreslený Manhattan podobal co nejvíce tomu skutečnému. Epizoda byla hodnocena relativně kladně a často se objevuje na seznamech nejlepších epizod. Píseň \"You're Checkin' In\" získala dvě ceny. Vzhledem k ústřední roli Světového obchodního centra nebyla epizoda po útocích z 11. září odvysílána, avšak v posledních letech ji televizní stanice začínají opět zařazovat do vysílání.\n\nV hospodě U Vočka je Barney vylosován jako střízlý řidič a musí odvézt své opilé kamarády domů. Barney je postupně rozveze a Homer mu dovolí dopravit se jeho autem domů a očekává, že ho Barney ráno vrátí. Barney ovšem i s autem zmizí. O dva měsíce později se Barney vrátí neschopen si vzpomenout, kde auto nechal. Homerovi přijde dopis z New Yorku, ve kterém se píše, že jeho auto je zaparkované pod Světovým obchodním centrem. Rodina chce jet do New Yorku, ale Homer je proti, protože v New Yorku byl již jako náctiletý a z výletu měl hrozné zážitky. Přesvědčí jej až Bart, který slíbí, že mu zaplatí jízdenku ze svého.\n\nPo příjezdu na Manhattan se Homer vydá pro své auto a zbytek rodiny se rozhodne pro prohlídku města. Po nalezení auta Homer zjistí, že je na jeho kole nasazena botička a bylo mu uděleno několik pokut za špatné parkování. Zatímco čeká na policistu, který by měl botičku odstranit, dostane hlad a přes ulici je pizzerie. Pouličního prodavače se zeptá zda mu pro ni dojde, ten ale odmítne a prodá mu svůj \"Khlav Kalash\". Homer poté dostane žízeň, aby spláchnul tu odpornou chuť kalaše a od prodavače koupí několik krabích džusů. Poté, co všechny vypije, se mu začne chtít močit. Homer své auto opustí a vydá se na toaletu. Shodou okolností policista dorazí právě ve chvíli, kdy je Homer na toaletě v nejvyšším patře budovy. Když policista zjistí, že u auta nikdo není, ihned odejde. Zbytek rodiny si mezitím prohlíží New York, konkrétně Sochu svobody, Malou Itálii a Čínskou čtvrť. Bart se odpojí a vydá se do redakce časopisu Mad Magazine, kde se setká s Alfredem E. Neumanem. Rodina navštíví muzikál na Broadwayi o klinice Betty Ford a poté si objedná projížďku po Central Parku na kočáře. V Central Parku se má rodina sejít s Homerem.\n\nKdyž se Homer vrátí zpět ke svému autu, rozhodne se odjet i s nasazenou botičkou, aby našel svou rodinu dříve než bude noc. Jízdou s nasazenou botičkou si značně poškodí své auto. Zastaví se poblíž stavby, ukradne pneumatické kladivo, kterým sice odstraní botičku, ovšem své auto poškodí ještě více. Rychle se vydá do Central Parku, během cesty naruší piknik a basketbalový zápas a poté se shledá se svou rodinou. Při cestě domů Homer prohlásí, že jeho názor na New York se nijak nezměnil, ale ostatní členové rodiny tvrdí, že si výlet velice užili. Když jedou domů, auto má od pneumatického kladiva rozbitá okna a jedou za popelářským autem, ze kterého padají odpodky Homerovi přímo do obličeje.\n\nScenárista Ian Maxtone-Graham, bývalý obyvatel New Yorku, přišel s nápadem, že by se rodina mohla vydat do New Yorku po své ztracené auto, což byl podle něj \"klasický manhattanský problém\". Bill Oakley, který navštívil Světové obchodní centrum v roce 1973, kdy byl komplex dostavěn, navrhl, že by auto mohlo být zaparkováno na náměstí pod budovami. Josh Weinstein dodal: \"Když jsme zjistili, že mezi budovami bylo náměstí, bylo jasné, že je to skvělé místo pro Homerovo auto.\"\n\nAnimátoři dostali za úkol vytvořit repliku města. David Silverman se vydal na Manhattan, kde pořídil stovky fotografií v oblasti kolem dvojčat. Po návratu strávil Lance Wilder a jeho tým animátorů značnou dobu tvorbou scén a pozadí, které obsahovaly takové detaily jako nápisy a další stovky drobností, které měly realisticky dokreslovat město. Oakley a Weinstein byli s výsledkem spokojeni a oba souhlasili s tvrzením, že ulice, budovy a dokonce i výtahy odpovídaly skutečnosti. V poslední scéně, kde odjíždí rodina z města přes George Washington Bridge, se kamera postupně vzdaluje, otáčí se k mostu bokem, aby bylo vidět panorama New Yorku a tudíž se podobá scénám natáčeným z vrtulníku. Při natáčení této scény byla použita počítačová animace, která nebyla v roce 1997 příliš běžná a byla tudíž nesmírně drahá a generování výsledné scény trvalo dlouhou dobu. Režisér Jim Reardon chtěl napodobit filmy, které končí podobným způsobem a prohlásil: \"Vzpomínám si, že v každém filmu odehrávajícím se v New Yorku se kamera začne vzdalovat, pokud opouštíte město přes most.\" Krátce před premiérou se štáb ujišťoval, že FOX do závěrečných titulků, které běží během této scény, nebude vkládat reklamu.\n\nKen Keeler, autor písně \"You're Checkin' In\", ji napsal během dvou hodin. Po konzultaci se členy štábu byly v textu provedeny jen malé korekce. Bill Oakley byl nespokojen s částí, kde se zpívá, \"hej, to je můj životabudíček\". Podle něj zde mohla být použita lepší věta.\n\nPři Duffmanově vystoupení je použita píseň \"Oh Yeah\" od kapely Yello, která byla zpopularizována poslední scénou filmu Ferris Bueller's Day Off. Ray's Pizza navštívená Homerem je parodií na nezávisle vlastněné pizzerie, které mají ve svém názvu jméno \"Ray\". Když při cestě do New Yorku autobus míjí skupinu chasidských židů, Bart si je splete se ZZ Top. Při návštěvě časopisu Mad potká Bart Alfreda E. Neumana, kreslíře Davea Berga a postavu z komiksu Spy vs. Spy. Muzikálový herec zpívající píseň \"You're Checkin' In\" byl inspirován Robertem Downeyem mladším, který v době natáčení epizody trpěl závislostí na kokainu stejně jako postava v muzikálu. Scéna, kde Homer závodí v Central Parku s kočárem je založena na podobné scéně z filmu Ben-Hur. V poslední scéně, kde rodina odjíždí z města přes George Washington Bridge, hraje píseň \"Theme from New York, New York.\"\n\nNěkolik kulturních odkazů obsahuje Homerova vzpomínka na dřívější cestu do New Yorku. Během scény hraje ragtime \"The Entertainer\" známé především díky filmu Podraz. Scenárista Ian Maxtone-Graham navrhl režiséru Jimu Reardonovi použití této melodie. Později Maxtone-Graham vyjádřil, že \"se ukázalo, že hudba a gagy se skvěle doplňují.\" Na začátku scény prochází Homer kolem pornografických kin, které hrají filmy \"The Godfather's Parts, II\", \"Jeremiah's Johnson\" a \"Five Sleazy Pieces\", což jsou přesmyčky filmů Kmotr II, Jeremiah Johnson a Five Easy Pieces. Ve scéně se objevuje Woody Allen, jak vyhazuje odpadky z okna, které shodou okolností dopadnou přímo na Homera. Na konci scény Homer v originálním dabingu říká: \"... a tam se do mě pustili C.H.U.D's\". Jde o odkaz na film C.H.U.D., což je zkratka pro \"kanibalistické humanoidní obyvatele podzemí\" (Cannibalistic Humanoid Underground Dwellers). V českém dabingu ovšem Homer říká \"... a tam se do mě pustili bezdomovci\".\n\nEpizoda byla hodnocena veskrze pozitivně. Píseň \"You're Checkin' In\" získala v roce 1998 Primetime Emmy Award za \"výjimečný individuální výkon v hudbě a textech\" a Annie Award za \"výjimečnou hudbu v animovaném pořadu.\" Entertainment Weekly označil epizodu jako třináctou na seznamu pětadvaceti nejlepších epizod a AskMen.com ji zařadil na sedmé místo v seznamu deseti nejlepších epizod. IGN označila epizodu jako nejlepší v deváté sezóně. Po vydání deváté sezóny na DVD byla tato epizoda mnohými médií zmíněna jako příklad vysoké úrovně celé sezóny.\n\nIan Jones a Steve Williams, autoři webové stránky Off the Telly napsali, že se \"epizoda vzdala snahy o zápletku a šlo tudíž jen o samostatné, nijak na sebe nenavazující gagy.\" Pro ně šlo o nejhorší první epizodu všech sérií. V dalším článku v Off the Telly napsali, že epizoda \"nebyla z důvodu vkusu nikdy odvysílána na pozemně vysílajících stanicích ve Spojeném království.\" Šlo o narážku na BBC Two, která začala vysílat devátou sérii v říjnu 2001. Epizoda byla ve Spojeném království později odvysílána na Channel 4.\n\nKvůli centrální úloze Světového obchodního centra byla epizoda po útocích z 11. září vyřazena v mnoha zemích z vysílání. Postupně je ovšem do vysílání opět zařazována, ale některé části jsou i přesto cenzurovány. Mezi tyto scény patří hádka mezi dvěma muži v obou věžích. Producent Bill Oakley prohlásil, že některé výrazy v této hádce byly politovánihodné. Česká televize tuto scénu odvysílala v nezměněné podobě.\n\n"}
{"id": "331487", "url": "https://cs.wikipedia.org/wiki?curid=331487", "title": "Dalimil Klapka", "text": "Dalimil Klapka\n\nDalimil Klapka (* 22. května 1933 Praha) je český herec.\nVystudoval Jiráskovo pedagogické gymnázium. Během studií se věnoval ochotnickému divadlu. V roce 1953 byl přijat na DAMU, kterou v roce 1957 úspěšně dokončil. Dalimil Klapka pracoval 33 let ve smíchovském Realistickém divadle na Smíchově (dnešní Švandovo divadlo na Smíchově), kde začal působit ještě před dokončením svých studií na DAMU. Věnuje se divadlu a herectví, které mezi léty 1972 a 1993 vyučoval na Pražské konzervatoři. Dále působil v Hudebním divadle Karlín, v Divadle na Starém Městě, v Divadle v Dlouhé, v Činoherním klubu a od dubna 2005 pracuje v Divadle na Fidlovačce. Mimo jiné také spolupracuje s Českým rozhlasem a s českými televizemi. Dalimil Klapka je také skvělým dabérem. Svůj hlas například propůjčil americkému herci Peterovi Falkovi v roli poručíka Columba ve známém televizním seriálu Columbo, nebo Abrahamovi Simpsonovi a Seymourovi Skinnerovi, postavám z populárního amerického animovaného seriálu Simpsonovi.\n\nNyní žije se svou ženou Stankou Klapkovou na Smíchově, má dva syny a tři dospělá vnoučata.\n\n\n\n\n"}
{"id": "331493", "url": "https://cs.wikipedia.org/wiki?curid=331493", "title": "Močovinový cyklus", "text": "Močovinový cyklus\n\nMočovinový cyklus, také ornitinový cyklus, je metabolickým cyklem, který pomáhá tělu zbavovat se nadbytečného dusíku. Ten je zakomponován do močoviny a posléze v moči vyloučen ven. Močovinový cyklus slouží k ochraně organismu před toxickými účinky amoniaku (čpavku). Močovina, do které je amoniak zabudováván, je výrazně méně toxická. Močovinový cyklus probíhá hlavně v játrech, přičemž část cyklu se odehrává v mitochondrii a druhá část v cytoplazmě.\n\nSouhrn močovinového cyklu lze zapsat:\n\nNadbytečný dusík organismy vylučují třemi způsoby - ve formě:\n\n\nAminokyseliny získané ať už z potravy nebo degradací proteinů v buňce jsou buď znovu využity k syntéze proteinů, nebo odbourány za zisku energie. Prvním krokem pro jejich odbourání je deaminace – zbavení aminoskupiny. Aminoskupina je přeměněna v procesu transaminace na oxoskupinu (keto skupinu) a aminokyseliny jsou pak dále odbourávány příslušnými biochemickými dráhami.\n\nTransaminací se nicméně amino skupina ve skutečnosti neodstraňuje, je pouze přenášena. K odstranění amino skupiny z molekuly pak slouží oxidační deaminace L-glutamátu (kyseliny glutamové), při které je aminoskupina oxidována na iminoskupinu, která poté spontánně hydrolyzuje za vzniku amoniaku a hydroxylové skupiny. Enzym, který tuto reakci katalyzuje se nazývá glutamátdehydrogenáza.\n\nAmoniak vzniklý při oxidační deaminaci je vázán při močovinovém cyklu do močoviny, čímž se zabrání jeho toxickému působení. Fixace amoniaku je zahájena v mitochondriálním matrix. V cytoplazmě se pak ke vznikající močovině přidá dusík z aspartátu (kyseliny asparagové) a dojde k uvolnění močoviny a regeneraci vstupních látek (ornitinu)\n\n\n\n\nVylučování nadbytečného dusíku musí být velmi přísně kontrolováno, protože i minimální nárůst koncentrace amoniaku je pro tělo velikou zátěží. Klíčovým bodem je aktivita enzymu karbamoylfosfát syntetázy, která je aktivována N-acetylglutamátem. N-acetylglutamát je syntetizován v jaterních mitochondriích z L-glutamátu a Acetyl-CoA. Nárůst koncentrace glutamátu (jako odpověď na zvýšenou degradaci aminokyselin) vede k nárůstu koncentrace N-acetylglutamátu.\nTento regulační systém je ještě zesílen působením enzymu glutaminázy, který rozkládá L-glutamin na L-glutamát a amoniak, čímž způsobuje nárůst koncentrace glutamátu. Navíc tento enzym je aktivován svým vlastním produktem - amoniakem (příklad pozitivní zpětné vazby). Koncentrace glutaminu také kopíruje intenzitu rozkladu aminokyselin (glutamin je vedle glutamátu a aspartátu další aminokyselinou, která je schopná vyvazovat amoniak).\n\nPůsobením bakterií (resp. jejich enzymu ureázy), dochází k rozkladu močoviny na amoniak a oxid uhličitý. Uvolněný amoniak pak způsobuje charakteristický dráždivý zápach odstáté moči. Amoniak může být použit rostlinami i bakteriemi na výstavbu aminokyselin, nebo je oxidován bakteriemi na molekulární dusík (N) (popř. dusičnany) .\n\n\n\n"}
{"id": "331495", "url": "https://cs.wikipedia.org/wiki?curid=331495", "title": "Leningrad (hudební skupina)", "text": "Leningrad (hudební skupina)\n\nSkupina Leningrad ( , \"Gruppirovka Leningrad\") je rocková skupina z Petrohradu (bývalém Leningradu – odtud název), nejznámější představitel ruského ska-rocku, třebaže její repertoár namnoze přesahuje toto žánrové vymezení. V Rusku i některých dalších post-sovětských státech, patří k nejpopulárnějším skupinám – nejen pro melodie a často provokativní texty, ale i pro zajímavé videoklipy, které mají na webu stovky milionů zhlédnutí.\n\nSkupina byla založena v roce 1997 v Petrohradě a brzy se proslavila svými chytlavými písněmi s vtipnými texty, v nichž ovšem poměrně hojně užívá argotických výrazů a vulgarismů. Častým námětem písní je typicky ruský „existenciální alkoholismus“. Hlavní tváří skupiny je zpěvák a textař Sergej „Šnur“ Šnurov. Zvuk kapely vytváří především velký počet dechových nástrojů (trubka, saxofony, trombón, tuba). Někteří členové působí paralelně i v jiných rockových a ska formacích, Šnurov sám si nakrátko založil skupinu, s níž vydal jedno CD, obsahující písně, které pro údajně nadměrnou vulgaritu nebyla ochotna hrát ani jeho mateřská kapela. V roce 2005 vystupoval Leningrad společně s Tiger Lillies, dohromady natočili i album.\n\nSkupina Leningrad je známa svými přirozeně anarchistickými postoji, občas se dotkne i politických témat (píseň \"Svoboda\", \"Свобода\"), což jí vyneslo zákaz účinkování na všech větších akcích v Moskvě, vyhlášený samotným starostou Lužkovem. Není výjimkou, že jeden i více členů skupiny občas absolvují koncert v podroušeném stavu. K nejzdařilejším albům skupiny patří \"Piraty XXI. veka\" (\"Пираты XXI века\", 2002) a \"Dlja milionov\" (\"Для миллионов\", 2003).\n\nZhruba v letech 2002–2004 úspěšně vystupovala v Praze a okolí revivalová skupina téhož jména, hrající převzatý repertoár Leningradu pouze v tříčlenném obsazení a bez použití dechových nástrojů (pouze kazoo).\n\n"}
{"id": "331496", "url": "https://cs.wikipedia.org/wiki?curid=331496", "title": "Volby do zastupitelstev obcí v Česku 2002", "text": "Volby do zastupitelstev obcí v Česku 2002\n\nVolby do zastupitelstev obcí 2002 se uskutečnily v Česku 1. a 2. listopadu 2002. Do 6344 zastupitelstev bylo zvoleno 62 494 zastupitelů, 48 333 mužů a 14 161 žen. Volební účast dosáhla 43,39 %.\n\n\n"}
{"id": "331499", "url": "https://cs.wikipedia.org/wiki?curid=331499", "title": "Jaderná elektrárna Loviisa", "text": "Jaderná elektrárna Loviisa\n\nJaderná elektrárna Loviisa leží asi 100 kilometrů východně od finského hlavního města Helsinky nedaleko města Loviisa.\n\nSkládá se ze dvou bloků se sovětskými tlakovodními reaktory typu VVER 440/213. Výstavba elektrárny byla zahájena v roce 1970 a do provozu byly jednotlivé reaktory uvedeny v letech 1977 a 1980. Každý z bloků má elektrický výkon 488 MW. Elektrárna byla ve své době unikátní tím, že na základě finských bezpečnostních předpisů byla dovybavena zabezpečovacím zařízením západních firem Westinghouse a Siemens.\n\nK chlazení používá JE Loviisa mořské vody.\n"}
{"id": "331502", "url": "https://cs.wikipedia.org/wiki?curid=331502", "title": "Jiřina Táborská", "text": "Jiřina Táborská\n\nJiřina Táborská (10. července 1926 v Lazech u Orlové – 14. září 2004) byla česká literární historička a literární teoretička a rusistka.\n\nPůsobila jako redaktorka v nakladatelství Československý spisovatel. Edičně připravila a doslovy opatřila sebrané spisy Alexandra Sergejeviče Puškina. Od poloviny šedesátých let pracovala v ČSAV. Zásadně se podílela na vydání \"Slovníku literární teorie\" (1977), ačkoli z politických důvodů není mezi autory uvedena.\n"}
{"id": "331504", "url": "https://cs.wikipedia.org/wiki?curid=331504", "title": "Jaroslava Kretschmerová", "text": "Jaroslava Kretschmerová\n\nJaroslava Kretschmerová (* 1. září 1955 Praha) je česká herečka, dlouholetá členka divadla Studio Ypsilon. Pochází z umělecké rodiny, její babička působila v Národním divadle, matka byla operní pěvkyně a otec byl členem Hudebního divadla v Karlíně. Po absolutoriu pražské DAMU, kde studovala v ročníku profesora Miloše Nedbala, se v roce 1978 stala členkou divadla Studia Ypsilon, kde působí dodnes a kde hrála ve většině inscenací. Hostovala také v Karlínském divadle, v Divadle Na Zábradlí. a v Divadle Kalich.\n\nJedná se o herečku s výrazným temperamentem a silně osobitým hereckým projevem, díky němuž ji čeští režiséři obsadili do celé řady filmů.\nNedílnou součástí herecké tvorby Jaroslavy Kretschmerové je práce v dabingu, kde propůjčuje hlas zejména Barbře Streisandové. Dabuje postavu Selmy Bouvierové, sestry Marge Simpsonové.\n\nZa svůj výkon ve Švankmajerově filmu \"Otesánek\" byla v roce 2001 nominována na cenu Český lev.\n\nVe Studiu Ypsilon, jemuž je dodnes věrná, hrála v celé řadě inscenací, jako např. \"Matěj Poctivý, Nadsamec, Kavárnička, Sebevrah, Amerika, Othello, Žert, satira, ironie a hlubší význam, Horké to někdo rád, Srdce, Okno\" či \"Kometa Hanzelínova\". V současnosti ji diváci Studia Ypsilon mohou vidět v inscenacích \"Hlava Medúzy, Prodaná nevěsta, Mozart v Praze\" a \"Praha stověžatá\".\nZahrála si titulní roli v muzikálu \"Fanny\" v Hudebním divadle v Karlíně, v Divadle Na zábradlí hostovala ve hře \"Perfect days\" a v Divadle Kalich zazářila v hlavní roli ve hře \"Je úžasná\".\n\nJako filmová herečka ztvárnila nezapomenutelné role ve filmech \"Kalamita, Tajemství hradu v Karpatech, Prodavač humoru, Lásky mezi kapkami deště, S čerty nejsou žerty\" a \"Otesánek\". Zahrála si i v úspěšné trilogii Zdenka Trošky \"Slunce, seno…\".\nPřed televizní kamerou se Jaroslava Kretschmerová objevila v mnoha pohádkách, hudebních pořadech, komediích a v seriálech pro děti.\n\n"}
{"id": "331509", "url": "https://cs.wikipedia.org/wiki?curid=331509", "title": "Tlumivka", "text": "Tlumivka\n\nTlumivka je cívka ve tvaru válce nebo prstence (toroidu). V cívce může být vloženo jádro z feromagnetického materiálu, které zvýší indukčnost cívky. Tlumivka akumuluje ve svém magnetickém obvodu elektrickou (elektromagnetickou) energii.\n\nTlumivka (cívka) je vlastně spodní propustí. Vodiči cívky prochází snadněji ty složky proudu, které mají nižší kmitočet a vyrovnává průběh proudu při skokových změnách napájecího napětí. Obvykle je vinutí cívky tlumivky zhotoveno z vodivého materiálu s minimální rezistencí (minimální ohmický odpor). Vzduchovou tlumivku není téměř možno magneticky přesytit. Průběh závislosti magnetického toku na proudu je téměř lineární v celém rozsahu. Indukčnost cívky s feromagnetickým jádrem je lineární jen do oblasti plného nasycení. Po dosažení kolene hysterezní křivky indukčnost téměř neroste.\n\nIndukčnost je v elektrickém obvodu používána k blokování signálů vyšší frekvence a blokování rychlé změny proudu. Pro vyšší frekvence a rychlé změny má indukčnost zvýšenou reaktanci. Pro signály nižších frekvencí má reaktanci nižší. Pro ustálený stejnosměrný proud tlumivkou se uplatňuje jen rezistence (elektrický odpor) vinutí.\n\nProud cívkou je energetická veličina, kterou nelze měnit skokem. Napětí na svorkách cívky se může měnit skokově. Skokově může měnit velikost i polaritu.\n\nObvyklé požadavky na tlumivku:\n"}
{"id": "331514", "url": "https://cs.wikipedia.org/wiki?curid=331514", "title": "Scholl", "text": "Scholl\n\nPříjmení Scholl má více osob:\n\n"}
{"id": "331516", "url": "https://cs.wikipedia.org/wiki?curid=331516", "title": "Obratník", "text": "Obratník\n\nObratník je rovnoběžka vymezující oblast na oběžnici, na niž může dopadat kolmé záření centrální hvězdy (slunce) (jinými slovy oblast, nad níž může být slunce v zenitu). Zpravidla existují dva obratníky, jeden na severní a jeden na jižní polokouli, a oblast jimi vymezená se nazývá tropický pás (z latinského označení \"tropicus,\" resp. z řečtiny \"τροπικός \"pro obratník). Nad konkrétním obratníkem se hvězda/slunce nachází jednou za rok, v den slunovratu.\n\nZeměpisná šířka obratníku se rovná odchylce osy rotace dotyčného tělesa od kolmice k oběžné rovině (rovina ekliptiky), a úhlová šířka tropického pásu jejímu dvojnásobku. Pokud by tedy osa rotace tělesa byla přesně kolmá na rovinu ekliptiky, obratníky a tropický pás by splynuly s rovníkem a slunce by dosahovalo zenitu po celý rok pouze na rovníku. Naopak pokud by osa rotace ležela přesně v rovině ekliptiky, obratníky by splynuly s póly a tropický pás by zahrnoval celé těleso. Další speciální případ by nastal při sklonu osy rotace 45° – tehdy obratníky splývají s polárními kruhy a na tropický pás přímo navazují polární oblasti (v geografickém smyslu).\n\nZemské obratníky se nazývají obratník Raka (severní polokoule) a obratník Kozoroha (jižní polokoule), coby rovnoběžky 23. stupně a 26. minuty severní, resp. jižní šířky. Názvy jsou odvozeny ze souhvězdí, do nichž vstupuje Slunce v den letního, resp. zimního slunovratu. \n\nOblasti okolo obratníků patří v rámci Země k místům s největším výskytem pouští a polopouští – kolem obratníku Raka se rozkládá Sahara, Arabská poušť, Thár, kolem obratníku Kozoroha pak Atacama, Gran Chaco, Kalahari nebo Velká písečná poušť. To je způsobeno tím, že v rámci globální cirkulace atmosféry se právě v těchto šířkách stabilně vytváří pásmo tlakových výší s velmi suchým vzduchem a minimálními srážkovými úhrny. Neplatí to ovšem paušálně – vlivem monzunového efektu je například okolí obratníku Raka na jihovýchodě Asie naopak velmi vlhké.\n\nZemské obratníky procházejí těmito státy:\n\nV průběhu roku dopadají sluneční paprsky na Zemi kolmo jen uvnitř tropického podnebného pásu. Zeměpisná šířka rovnoběžek, na kterých je Slunce v zenitu, má průběh sinusové funkce s periodou jednoho roku a amplitudou zeměpisné šířky obou obratníků. Na obratnících Raka nebo Kozoroha je tedy Slunce v zenitu jen jednou v roce (na obratníku Raka v červnovém slunovratu a na obratníku Kozoroha v prosincovém slunovratu), na ostatních místech tropického pásu pak dvakrát (např. na rovníku v dnech rovnodennosti). Přes zeměpisnou šířku 0° (rovník) se kolmé sluneční záření „přesune“ nejrychleji (a tyto okamžiky od sebe dělí šest měsíců), v zeměpisných šířkách těsně pod obratníky se naopak období slunce téměř v zenitu „zdrží“ delší dobu, a to právě jednou za rok.\n\nObratníky byly primárně definovány na Zemi, ale jako koncept se dají aplikovat i na ostatní (dostatečně velká a alespoň přibližně kulová) vesmírná tělesa obíhající kolem Slunce popř. kolem jiných hvězd. Zde pak můžeme najít extrémní případy polohy obratníků: sklon osy rotace Merkuru od kolmice k oběžné rovině je necelý 1 stupeň, takže oba obratníky leží blízko rovníku a vymezují jen velmi úzký tropický pás. Planeta Uran má naproti tomu sklon osy rotace 97,7° (v absolutní hodnotě to znamená zeměpisnou šířku obratníků 82,3°), takže tropický pás zabírá téměř celou planetu vyjma okolí pólů. (Komplementárně k tomu se polární kruhy na Uranu nacházejí na šířce 7,7°, takže na valné většině planety může být někdy k vidění jak Slunce v zenitu, tak polární den či noc.)\n\n„Záruku,“ že v tropickém pásu bude v určitý čas Slunce v zenitu, ovlivňují další vlivy jako precese osy dané oběžnice (případně nějaký jiný, složitější, její pohyb), odchylka oběžné roviny daného vesmírného objektu (třeba i vlivem gravitace jiných oběžnic), skutečnost, že světlo ze Slunce (nebo obecně z jiné hvězdy) není homogenní či oběžná dráha dané planety není dokonale kruhová, a další.\n\n\n"}
{"id": "331517", "url": "https://cs.wikipedia.org/wiki?curid=331517", "title": "Hans Scholl", "text": "Hans Scholl\n\nHans Scholl (22. září 1918, Ingersheim, Německo – 22. února 1943, Mnichov, Německo) byl německý student, jeden z pěti zakladatelů nenásilné protinacistické skupiny Bílá růže, kterou se svou sestrou Sophií posléze v podstatě vedl. V únoru 1943 byl přistižen při distribuci protinacistických a protiválečných letáků, zatčen když je roznášel spolu se Sophií po Mnichovské univerzitě, odsouzen k smrti pro velezradu a popraven gilotinou. V roce 2003 ho diváci německé veřejnoprávní televize ZDF v anketě Naši nejlepší svými hlasy umístili i s jeho sestrou na 4. místě v žebříčku největších osobností z řad německého národa.\n"}
{"id": "331523", "url": "https://cs.wikipedia.org/wiki?curid=331523", "title": "Jaderná elektrárna Oldbury", "text": "Jaderná elektrárna Oldbury\n\nOldbury je odstavená jaderná elektrárna ležící na jižním břehu řeky Severn nedaleko obce Oldbury-on-Severn v Jižním Gloucestershire v Anglii.\n\nJe provozována firmou British Nuclear Group, která je součástí koncernu BNFL. Elektrárna byla dána do provozu v roce 1967 a obsahuje dva jaderné reaktory Magnox, každý o výkonu 435 MW. \n\nElektrárna měla ukončit svou činnost v roce 2008. Provoz reaktoru 2 byl ukončen 30. června 2011 a reaktoru 4 29. února 2012.\n"}
{"id": "331526", "url": "https://cs.wikipedia.org/wiki?curid=331526", "title": "Sklon rotační osy", "text": "Sklon rotační osy\n\nSklon rotační osy (též úhlová inklinace, úhlový sklon) je v astronomii odchylka rotační osy vesmírných těles (objektů Sluneční soustavy, popř. soustavy jiné hvězdy) od roviny, po které kolem své hvězdy obíhají (oběžná rovina).\n\nSklon rotační osy daného vesmírného objektu se vyjadřuje v úhlových stupních jako odchylka jeho rotační osy od kolmice jeho oběžné roviny.\n\nMíra sklonu rotační osy u Země přímo souvisí se vzdáleností obou obratníků od rovníku, stejně jako obou polárních kruhů od pólů. Tím určuje oblast tropického podnebného pásu (oblastí, kde Slunce může svítit na zemský povrch ze zenitu) a polárních oblastí (míst, kde nastává polární den a polární noc). Sklon zhruba 23,5° u Země způsobuje střídání ročních období v mírném pásu a období sucha a dešťů v pásu tropickém. Sklon osy se s časem ale periodicky mírně mění, což mimo jiné způsobuje i změny podnebí v oblasti Sahary.\n\nPokud by se sklon rotační osy Země blížil 0°, Slunce by bylo v zenitu vždy v oblasti na rovníku a ani na pólech by nedocházelo k polárním nocím/dnům. Podnebí, srážky a průměrné teploty byly určeny hlavně zeměpisnou šířkou (bez ohledu na roční období) a formy života na Zemi by neměly důvod přizpůsobovat se změnám ročních období, neboť by tyto nenastávaly. Pokud by se naopak sklon rotační osy Země blížil 90°, přijímala by jedna polovina povrchu Země po dobu půl roku sluneční světlo, zatímco druhá by mu byla skryta a tento stav by se navzájem v průběhu roku střídal. Organismy na Zemi s těmito parametry by se musely přizpůsobit takto pomalému střídání.\n\n"}
{"id": "331527", "url": "https://cs.wikipedia.org/wiki?curid=331527", "title": "Thajská Wikipedie", "text": "Thajská Wikipedie\n\nThajská Wikipedie je jazyková verze Wikipedie v thajštině. Byla založena v prosinci 2003. V lednu 2020 obsahovala přes 134 000 článků a pracovalo pro ni 14 správců. Registrováno bylo přes 372 000 uživatelů, z nichž bylo asi 1 200 aktivních. V počtu článků byla 55. největší Wikipedie.\n\n"}
{"id": "331528", "url": "https://cs.wikipedia.org/wiki?curid=331528", "title": "Jerry R. Ehman", "text": "Jerry R. Ehman\n\nJerry R. Ehman je americký astronom, který pracoval pro NASA na projektu SETI. Je prvním vědcem, který detekoval silný úzkopásmový radiový signál, známý jako Signál Wow!, který zachytil dne 15. srpna 1977 pomocí radioteleskopu „Big Ear“ Státní univerzity v Ohio.\n\nJerry R. Ehman je držitelem titulu Ph.D. v oboru astronomie, který vystudoval na Michiganské univerzitě, kde se specializoval na radiovou astronomii. Později vyučoval elektroinženýrství na Ohio State University a zároveň také pracoval na „Projektu Big Ear“.\n\n"}
{"id": "331529", "url": "https://cs.wikipedia.org/wiki?curid=331529", "title": "Jaderná elektrárna Berkeley", "text": "Jaderná elektrárna Berkeley\n\nBerkeley je jaderná elektrárna ležící na řece Severn v Gloucestershire v Anglii.\n\nJejí výstavba byla zahájena v roce 1956 a do provozu byla uvedena v roce 1962. Zahrnovala dva jaderné reaktory typu Magnox o výkonu 276 MW, které byly odstaveny v říjnu 1988, respektive v březnu 1989.\n"}
{"id": "331530", "url": "https://cs.wikipedia.org/wiki?curid=331530", "title": "Finská demokratická republika", "text": "Finská demokratická republika\n\nFinská demokratická republika byl loutkový stát existující v letech 1939–1940, který po dobu jeho existence uznal pouze Sovětský svaz. Stát byl zřízen během Zimní války v Karélii, a to na území Finska dobytém a okupovaném sovětskou rudou armádou.\n\nV čele státu byla Finská lidovědemokratická vláda, prosovětsky orientovaná loutková vláda, také nazývaná vláda z Terijoki. V jejím čele stál finský komunista Otto Ville Kuusinen. Součástí systému „Finské lidovědemokratické republiky“ byla také Finská lidová armáda, jejíž pluk se zúčastnil i bitvy u Suomussalmi.\n\nTento loutkový stát byl později transformován na Karelo-finskou sovětskou socialistickou republiku, jejíž území je dodnes součástí Ruské Federace. Spolu s touto transformací formálně zanikla i tato vláda.\n"}
{"id": "331531", "url": "https://cs.wikipedia.org/wiki?curid=331531", "title": "Pepek námořník", "text": "Pepek námořník\n\nPepek námořník ( v anglickém originále Popeye the Sailor) je americká komiksová a filmová postava. Tvůrcem Pepka námořníka je komiksový kreslíř E. C. Segar. Pepek se poprvé objevuje 17. ledna 1929 v minikomiksu \"Thimble Theatre\". První animovaný film s Pepkem – \"Popeye the Sailor\" byl uveden 14. července 1933. Postava Pepka námořníka působila mimo jiné také jako humorně pojatá reklama na špenát.\n\nPepkovou filmovou partnerkou je vyzáblá přítelkyně Olive Oyl, jeho věčný soupeř je Bluto a jeho přítel je milovník hamburgerů Wimpy. \n\n\n"}
{"id": "331533", "url": "https://cs.wikipedia.org/wiki?curid=331533", "title": "Very Large Array", "text": "Very Large Array\n\nVery Large Array (VLA) je radioastronomická observatoř, která se nachází na Pláních svatého Augustina mezi městy Magdalena a Datil přibližně 80 km západně od města Soccoro ve státě Nové Mexiko, USA. Je v plném provozu od roku 1980, v letech 2010–2011 prošla důkladnou rekonstrukcí zařízení.. \n\nCelý komplex se rozkládá ve výšce 2124 m nad mořskou hladinou. VLA je součástí americké \"National Radio Astronomy Observatory\" (NRAO).\n\nObservatoř sestává z 27 nezávislých radioantén, z nichž každá váží 209 tun a má průměr paraboly 25 m. Antény jsou v prostoru rozloženy do tvaru písmene Y, přičemž každé z ramen je dlouhé 2,1 km. Podél všech antén vede speciální železniční trať, díky níž mohou být antény za pomoci speciální lokomotivy přemísťovány do předem připravených pozic podle aktuální potřeby. \n\nCelý komplex funguje na principu interferometrie, jehož maximální základová linie činí 36 km. Pokud by měla mít jediná anténa stejný výkon jako tento komplex, musel by tedy průměr její paraboly činit 36 km. V základu existuje několik přednastavených formací např. A (největší) nebo D (nejužší), při které jsou všechny antény ve vzdálenosti do 600 m od středového bodu. Celý cyklus, během kterého se vystřídají všechny formace včetně několika hybridních trvá 16 měsíců. Antény jsou přemísťovány každých 3–5 měsíců. Přemísťování do menších formací probíhá ve dvou fázích, kdy dojde nejprve ke „zkrácení“ západních a východních ramen pomyslného písmene Y, později je zkráceno severní rameno. \n\nOperační centrum (The Array Operations Center (AOC)) VLA se nachází v kampusu „New Mexico Institute of Mining and Technology“ (Soccoro, Nové Mexiko). AOC také slouží jako operační středisko pro podobný projekt Very Long Baseline Array, jehož antény jsou rozmístěny na linii počínaje Havají, konče na Panenských ostrovech.\n\nVLA je víceúčelovým nástrojem sestrojeným pro výzkum mnoha astronomických témat. Mezi objekty, které jsou VLA zkoumány, patří např. radiové galaxie, kvasary, supernovy, záblesky záření gama, radio-emitující hvězdy, Slunce a planety, černé díry aj. Během roku 1989 byl VLA využíván pro komunikaci se sondou Voyager 2, která v tu dobu míjela planetu Neptun.\n\nProjekt byl schválen americkým Kongresem roku 1972 a samotná stavba začala o šest měsíců později. K umístění první antény došlo v září 1975 a formálně otevřen byl roku 1980. Celkové náklady na výstavbu činily 78,5 milionů dolarů. \n\nPo důkladné rekonstrukci technických zařízení, při níž se celková výkonnost zvýšila až o tři řády (citlivost, rozlišovací schopnost, frekvenční rozsah atd.), byla observatoř v roce 2011 znovu otevřena jako EVLA (Expanded Very Large Array), 31. března 2012 byla slavnostně přejmenována na \"Karl G. Jansky Very Large Array\" na počest amerického fyzika K. G. Janskyho (1905-1950), objevitele radiového záření z Mléčné dráhy. Do budoucna se uvažuje o rozšíření o další antény, a to až do vzdálenosti 300 km. Několik kilometrů jižně od observatoře vzniká nová observatoř \"Magdalena Ridge Observatory\" s optickým interferometrem.\n\n\n"}
{"id": "331534", "url": "https://cs.wikipedia.org/wiki?curid=331534", "title": "Průliv se železným dnem", "text": "Průliv se železným dnem\n\nPrůliv se železným dnem () se nachází v jihozápadním Pacifiku, mezi ostrovy Guadalcanal, Florida a Savo. Pojmenovali ho tak spojenečtí vojáci podle množství vraků lodí a letadel, které spočinuly na jeho dně. Většina z nich tu byla potopena (či sestřelena) během šestiměsíčních bojů o Guadalcanal od srpna 1942 do února 1943. Před druhou světovou válkou byla tato úžina známa jako Sealarkova ().\n\nNa západě na ni navazuje Štěrbina (), která představovala hlavní přístupovou trasu k Průlivu se železným dnem pro japonské jednotky z Rabaulu.\n\nJelikož spousta vraků leží buďto přímo na plážích nebo v malé hloubce, jsou pobřežní vody průlivu vyhledávaným cílem pro potápěče.\n\n\n\n\n\n"}
{"id": "331537", "url": "https://cs.wikipedia.org/wiki?curid=331537", "title": "Aachenosaurus", "text": "Aachenosaurus\n\nAachenosaurus (\"ještěr z Cách\") je jméno, přisouzené fosiliím, objeveným v roce 1888 v Moresnet (tehdy neutrální území mezi Belgií a Německem). Objevitel Gerard Smets se domníval, že jde části čelistí hadrosaurida (býložravého kachnozobého dinosaura) o délce asi 4 až 5 metrů. Jak se však později ukázalo, jedná se pouze o zbytky prokřemenělého fosilního dřeva. Stáří činí asi 84 milionů let, což odpovídá období svrchní křídy. Gerard Smets se pokoušel prosadit svoji verzi vysvětlení původu zkamenělin (za pomoci mikroskopických obrazů), byl však dvakrát usvědčen z omylu a nakonec se zostuzen stáhl do soukromí.\n\n\n"}
{"id": "331538", "url": "https://cs.wikipedia.org/wiki?curid=331538", "title": "Hindská Wikipedie", "text": "Hindská Wikipedie\n\nHindská Wikipedie je jazyková verze Wikipedie v hindštině. Byla založena v červenci 2003. V lednu 2020 obsahovala přes 135 000 článků a pracovalo pro ni 9 správců. Registrováno bylo přes 517 000 uživatelů, z nichž bylo asi 1 700 aktivních. V počtu článků byla 54. největší Wikipedie. Obsahuje písmo Dévanágarí, a proto je pro její prohlížení nutné mít podporu tohoto písma.\n\nV červenci 2010 začala firma Google spolupracovat s wikipedisty na překladu článků z anglické Wikipedie kombinací automatického nástroje Google Translate a manuální kontroly. Tempo růstu počtu článků se zrychlilo o 20%. \n\n"}
{"id": "331541", "url": "https://cs.wikipedia.org/wiki?curid=331541", "title": "Divadelní provoz", "text": "Divadelní provoz\n\nDivadelní provoz je forma praktické organizace umělecké činnosti, která fakticky i formálně zajišťuje fungování divadelního umění a/nebo divadelní budovy.\n\nČlenění struktury divadelního provozu závisí na funkci a zaměření konkrétního divadla, jeho charakteru a specifikách jeho činností, ekonomických možnostech a počtu zaměstnanců. Závisí též na jeho působišti, vybavení a dalších faktorech. Proto je zde popsaný model organizace prezentován jako ideální model organizační struktury jednosložkového kamenného divadla. V divadelní praxi jsou ale modely velmi různorodé.\n\nV čele divadla stojí jeho ředitel, který má k dispozici aparát - sekretariát, tiskového mluvčího (tajemníka) a další pracovníky ze sekce public relations (PR).\n\n\n\n\nViz seznam českých divadel\n\n\n\n\n\n"}
{"id": "331542", "url": "https://cs.wikipedia.org/wiki?curid=331542", "title": "Richard Sainct", "text": "Richard Sainct\n\nRichard Sainct (14. dubna 1970 – 29. září 2004 Egypt) byl francouzský motocyklový závodník, který v letech 1999, 2000 a 2003 vyhrál Rallye Paříž-Dakar.\n\nRichard Sainct začínal u motokrosu, později přesedlal na enduro (v roce 1989 vyhrál mistrovství Francie), od roku 1990 jezdil terénní závody. V roce 1991 v dresu týmu Kawasaki závod Paříž-Dakar nedokončil. V letech 1996–1998 jezdil v týmu KTM, 1998–2000 za BMW, od roku 2001 znovu za KTM. Kromě Rallye Paříž-Dakar se účastnil i Rallye Atlas (1997–1998), Rallye Tunisko (1998–1999), Rallye Maroko (2001–2002) a Rallye Egypt (2002). \n\nRichard Sainct zahynul při Rallye faraónů v Egyptě v roce 2004, v té době byl jezdcem KTM. Nehoda se přihodila při první zvláštní zkoušce 4. etapy na písečné, velmi rychlé části mezi Bahariyya a oázou Siwa.\n\nPři Rallye Paříž-Dakar uctili další jezdci jeho památku tím, že nikdo z nich nejel se startovním číslem 1, které mělo připadnout právě jemu, jako vítězi minulé sezóny.\n"}
{"id": "331543", "url": "https://cs.wikipedia.org/wiki?curid=331543", "title": "Telužská Wikipedie", "text": "Telužská Wikipedie\n\nTelužská Wikipedie je jazyková verze Wikipedie v telužském jazyce. Byla založena 9. prosince 2003. V lednu 2020 obsahovala přes 71 000 článků a pracovalo pro ni 15 správců. Registrováno bylo přes 93 000 uživatelů, z nichž bylo asi 260 aktivních. V počtu článků byla 77. největší Wikipedie. Je největší Wikipedií napsanou v drávidském jazyce.\n\n"}
{"id": "331550", "url": "https://cs.wikipedia.org/wiki?curid=331550", "title": "Volby do zastupitelstev obcí v Česku 1998", "text": "Volby do zastupitelstev obcí v Česku 1998\n\nVolby do zastupitelstev obcí 1998 se uskutečnily v Česku 13. a 14. listopadu 1998. Bylo zvoleno 62920 zastupitelů, 50008 mužů a 12912 žen. Volební účast dosáhla 45,02%.\n\n"}
{"id": "331553", "url": "https://cs.wikipedia.org/wiki?curid=331553", "title": "Bišnuprijskomanipurská Wikipedie", "text": "Bišnuprijskomanipurská Wikipedie\n\nBišnuprijskomanipurská Wikipedie je jazyková verze Wikipedie v bišnuprijskomanipurštině (jazyk indického státu Ásám). Byla založena v listopadu 2006. V lednu 2020 obsahovala přes 25 000 článků a pracovali pro ni 2 správci. Registrováno bylo přes 20 000 uživatelů, z nichž bylo asi 20 aktivních. V počtu článků byla 112. největší Wikipedie.\n\n"}
{"id": "331556", "url": "https://cs.wikipedia.org/wiki?curid=331556", "title": "Cebuánská Wikipedie", "text": "Cebuánská Wikipedie\n\nCebuánská Wikipedie (\"Sinugboanon Wikipedya\") je jazyková verze Wikipedie v cebuánštině, jednom z jazyků na Filipínách. V lednu 2020 obsahovala přes 5 378 000 článků a pracovalo pro ni 6 správců. Registrováno bylo okolo 63 900 uživatelů, z nichž bylo asi 135 aktivních. V počtu článků to byla druhá největší Wikipedie. Velká část obsahu jsou roboticky tvořené články o různých taxonech, obcích a podobně. Nejvíce takovýchto článků vytvořil švédského wikipedisty Sverkera Johanssona, který se nazývá Lsjbot.\n\nV roce 2018 bylo zobrazeno celkem přes 9 056 000 dotazů. Denní průměr byl 24 811 a měsíční 754 676 dotazů. Nejvíce dotazů bylo zobrazeno v listopadu (1 109 533), nejméně v únoru (584 173).\n\n"}
{"id": "331557", "url": "https://cs.wikipedia.org/wiki?curid=331557", "title": "Hospoda (seriál)", "text": "Hospoda (seriál)\n\nHospoda je český televizní seriál, po seriálu \"Nováci\" se jedná o druhý komediální seriál TV Nova. Seriál byl natáčen v hospůdce v Praze-Vršovicích v letech 1996 až 1997. Celkem bylo natočeno 52 dílů, jedna epizoda má délku kolem půl hodiny. V roce 1996 bylo natočeno 26 epizod a v roce 1997 dalších 26 epizod, jeden díl se natáčel v barrandovských ateliérech zhruba dva dny. Existuje i speciální epizoda, ve které se pojednává o tom nejlepším z celého seriálu a která je momentálně ztracená, jelikož chybí v archívech.\n\nKamarád hospodského Jardy Duška hospodský Jan Jonáš náhle zemře a odkáže mu do pronájmu prostory pro hospodu na dobu deseti let. To se ovšem nelíbí jeho synovi Břetislavovi Jonášovi (ani jeho matce) a dává mu to během celého seriálu najevo. Obecně se dá říci, že tento seriál pojednává o štamgastech jedné hospody. Podnikatel Václav Novák, kotelník Tomáš Babula, trpasličí kamelot David Goliáš, psychiatr a radní Prášek, advokát Vladimír Zatloukal, harmonikář Joska a občas zaskočí i důchodce „děda“ Alois Horáček. V seriálu se objevuje i pět žen, jsou to dvě servírky (Janinka a Mařka), důchodkyně „baba“ Vendula Jirásková, občas přijde vyhubovat Václavu Novákovi jeho manželka Vlasta a panu domácímu Jonášovi zase jeho matka. Nechybí tu ani svérázný kuchař Kachna.\n\n\nTo Nej\n\nTéměř v každé epizodě se objevil nějaký host, obvykle někdo ze známých herců. Hospodu tedy navštívili například:\n\nŽenské zastoupení v seriálu měla například:\n"}
{"id": "331558", "url": "https://cs.wikipedia.org/wiki?curid=331558", "title": "Roman Pavljučenko", "text": "Roman Pavljučenko\n\nRoman Anatolijevič Pavljučenko ( Роман Анатольевич Павлюченко, * 15. prosinec 1981, Mostovskoj, Krasnodarský kraj, Sovětský svaz) je ruský fotbalový útočník, který v současnosti obléká dres týmu Lokomotiv Moskva a ruské reprezentace.\n\nV A-týmu Ruska působí od roku 2003. V kvalifikaci na EURO 2012 4. června 2011 vstřelil v základní skupině B hattrick hostující Arménii a zařídil tak výhru svého týmu 3:1. Další gól přidal 11. října 2011 proti Andoře (výhra 6:0) a zaokrouhlil tak své střelecké statistiky v této skupině na 4 góly. Rusko se umístilo s 23 body na konečném prvním místě tabulky a postoupilo na evropský šampionát.\n\n\n"}
{"id": "331560", "url": "https://cs.wikipedia.org/wiki?curid=331560", "title": "Very Long Baseline Array", "text": "Very Long Baseline Array\n\nVery Long Baseline Array (VLBA) je systém deseti radioteleskopů dálkově kontrolovaných Array Operations Center ve městě Socorro, Nové Mexiko (USA), které spadá pod \"National Radio Astronomy Observatory\". Systém pracuje na principu interferometrie a jedná se o největší systém svého druhu. Budování tohoto systému započalo v únoru 1986 a dokončen byl v květnu 1993. Observace, která využila všech deseti komponentů proběhla 23. května 1993. Celková cena stavby činila 85 milionů USD.\n\nKaždý komponent sestává z jedné antény s průměrem paraboly 25m a přilehlé kontrolní budovy, ve které se nachází řídící počítač, páskové záznamníky a další vybavení, které souvisí se záznamem signálů přijatých anténou. Hmotnost každé antény činí 240 tun a jsou téměř stejně vysoké jako desetipodlažní dům. Nejdelší základní linie systému činí 8611 km.\n\nLokace jednotlivých komponentů:\n\n\n"}
{"id": "331564", "url": "https://cs.wikipedia.org/wiki?curid=331564", "title": "Antofagasta", "text": "Antofagasta\n\nAntofagasta je přístavní město v severním Chile, asi 1130 km severně od hlavního města Santiaga. Je centrem stejnojmenného regionu Antofagasta. Podle sčítání v roce 2002 má 296 905 obyvatel. Jméno města je odvozeno buď z kečuánštiny nebo aymarštiny a znamená „město velkého ledkového ložiska“.\n\nAntofagasta je město dlouhého a úzkého tvaru umístěné jižně od Mejilloneského poloostrova a severně od Cerro Coloso. Na východě je ohraničeno strmými horami, které jsou částí Kordiller; na západě pak Tichým oceánem. Antofagasta leží v poušti Atacama, která patří k nejsušším oblastem na Zemi. Průměrné roční srážky jsou menší než 4 mm.\n\nDomorodí obyvatelé se nazývali Changos a oblast byla součástí Říše Inků.\nMěsto bylo založeno mezi lety 1866 a 1874 jako přístav pro nedávno objevené stříbrné doly (původní jméno města bylo Peñas Blancas, což španělsky znamená „bílé skály“). Město bylo součástí Bolívie až do roku 1879, kdy bylo dobyto Chile během Druhé tichomořské války.\n\nEkonomika města je založena na těžbě a zpracování surovin. V současnosti převládá měď, dříve se vyvážel ledek a guáno. Město bylo známé jako hlavní měďný přístav Chile, v současnosti tuto pozici pomalu ztrácí ve prospěch nedalekého města Mejillones (hlavně kvůli mnoha investicím v tomto městě, zahrnujícím i nový přístav). Velký význam má také ubytování a služby.\n\n\n\n"}
{"id": "331568", "url": "https://cs.wikipedia.org/wiki?curid=331568", "title": "Gruzínská Wikipedie", "text": "Gruzínská Wikipedie\n\nGruzínská Wikipedie ( ) je jazyková verze Wikipedie v gruzínštině. V lednu 2020 obsahovala přes 134 000 článků a pracovali pro ni 4 správci. Registrováno bylo přes 116 000 uživatelů, z nichž bylo asi 270 aktivních. V počtu článků byla 56. největší Wikipedie.\n\n"}
{"id": "331570", "url": "https://cs.wikipedia.org/wiki?curid=331570", "title": "Very Small Array", "text": "Very Small Array\n\nVery Small Array je systém čtrnácti radioteleskopů, které pracují v pásmech 26–36 GHz (vlnové délky 1,2–0,83 cm) a zkoumají radiaci kosmického mikrovlnného pozadí. Nachází se na Tenerife, největším z Kanárských ostrovů. Funguje ve spolupráci anglické University of Cambridge a španělského Instituto de Astrofísica de Canarias. \n\nŘídící centrum observatoře se nachází v Observatorio del Teide na Tenerife. Komplex byl vybudován v místě Mullard Radio Astronomy Observatory. Jednotlivé radioteleskopy jsou ve svých výkonech srovnatelné s podobnými projekty např. BOOMERanG experiment, Millimeter Anisotropy eXperiment IMaging Array apod.\nSystém sestává ze čtrnácti komponentů, které jsou vybaveny trychtýřovou reflektorovou anténou, které zaměřují přijímané signály do jednotlivých dekodérů signálu (High Electron Mobility Transistor). Komponenty jsou umístěny na výkyvných plošinách, díky kterým se mohou vychýlit až o 35° od zenitu. \n\nSystém se využívá ve třech různých konfiguracích: „kompaktní“, „rozšířená“ a „super-rozšířená“ – každá z nich se liší jednak ve vzdálenosti, jak jsou od sebe jednotlivé komponenty vzdáleny, a také ve velikosti antén. Zatímco kompaktní konfigurace využívá antény o průměru 143 mm, rozšířená větší s průměrem 322 mm. Rozšířená konfigurace je až pětkrát citlivější než verze kompaktní. \nJednotlivé teleskopy mohou být laděny na frekvence v rozmezí 26–36 GHz s šířkou pásma 1,5 GHz\n\nV systému slouží též dva 3,7m radioteleskopy pracujících na frekvenci 30 GHz, které monitorují zdroje v popředí.\n\n"}
{"id": "331572", "url": "https://cs.wikipedia.org/wiki?curid=331572", "title": "Jaderná elektrárna Heysham", "text": "Jaderná elektrárna Heysham\n\nHeysham je jaderná elektrárna ležící v Lancashire v Anglii, kterou provozuje firma British Energy.\n\nElektrárna Heysham se skládá ze dvou bloků (Heysham 1, Heysham 2), v každém jsou dva plynem chlazené reaktory. Celkový instalovaný výkon činí 2400 MW.\n\nStavba jednotky Heysham 1 začala v roce 1970 a první reaktor byl uveden do provozu v roce 1983, druhý o rok později. Plného komerčního provozu ale bylo kvůli technickým problémům dosaženo až v roce 1989. Předpokládaná životnosti reaktorů je do roku 2014.\n\nVýstavba jednotky Heysham 2 začala v roce 1979 a do provozu byla uvedena v roce 1988 a její plánovaná životnost je do roku 2023.\n\n"}
{"id": "331575", "url": "https://cs.wikipedia.org/wiki?curid=331575", "title": "Bretonská Wikipedie", "text": "Bretonská Wikipedie\n\nBretonská Wikipedie je jazyková verze Wikipedie v bretonštině. Byla založena v červnu 2004. V lednu 2020 obsahovala přes 67 000 článků a pracovalo pro ni 5 správců. Registrováno bylo přes 56 000 uživatelů, z nichž bylo asi 80 aktivních. V počtu článků byla 79. největší Wikipedie. Je největší jazykovou verzí Wikipedie v keltském jazyce.\n\n"}
{"id": "331578", "url": "https://cs.wikipedia.org/wiki?curid=331578", "title": "Aspekt (ekologie)", "text": "Aspekt (ekologie)\n\nAspekt je v ekologii období, určené stavem jednotlivých ekosystémů se během kalendářního roku.\n\nV zeměpisných šířkách mírného pásu jsou při podrobnějším členění rozeznávána kromě běžných čtyř ročních období (jaro, léto, podzim a zima), ještě další dvě – předjaří a pozdní léto.\n\n\nKaždý aspekt trvá přibližně jeden až tři měsíce, délky jednotlivých období nejsou nijak přesně kalendářně vymezeny, každý rok se aktuální hranice jednotlivých ekologických ročních dob mění a posouvají v závislosti na výkyvech počasí.\n\n"}
{"id": "331583", "url": "https://cs.wikipedia.org/wiki?curid=331583", "title": "Židovský hřbitov v Boskovicích", "text": "Židovský hřbitov v Boskovicích\n\nŽidovský hřbitov v Boskovicích patří mezi největší a nejcennější židovské hřbitovy v České republice. Byl podle všeho založen nejpozději v 16. století.\n\nHřbitov se nachází asi 800 m jihozápadně od Masarykova náměstí a zdejšího Židovského města na severozápadním úpatí hradního vrchu. Na rozloze 14 528 metrů čtverečních se zde rozkládá přibližně 2500 náhrobků (macev). Celý hřbitov je obehnán zdí a v areálu rostou stromy.\n\nDo areálu vedou dvě brány, první je pro veřejnost a druhou, která se nachází o něco výše a je směřována k centru města, vjížděly pohřební vozy. Od první brány vedou schody k obřadní síni postavené v roce 1763, z níž se zachovalo jen postranní zdivo s kamennou deskou na níž je text modlitby za mrtvé Kadiš. . Nejstarší náhrobky pocházejí z 2. poloviny 17. století, přičemž ten úplně nejstarší je datován rokem 1670.\n\nV letech 1984 - 1989 se o památku starala ve spolupráci z Židovskou náboženskou obcí v Brně místní skupina mladých pod názvem Asociace mladých ochránců historických památek a pan Jaroslav Colbert.\n\nPodle informací České televize byla ke konci listopadu 2015 ukončena rekonstrukce márnice.\n\nZdejším poutním místem je hrob rabína Samuela Ha-Leviho Kolina, mj. autora komentářového díla \"Machacit ha-šekel\". Na místě původní zerodované macevy byla v roce 2000 za finanční pomoci donátorů z USA osazena nová obsahující stručné údaje o Rebem. \n\nV roce 1922 zde byl odhalen secesní památník vojákům padlým v 1. světové válce. Jeho autorem je Josef Obeth.\n\nBoskovická židovská komunita přestala existovat v roce 1940.\n\n\n"}
{"id": "331588", "url": "https://cs.wikipedia.org/wiki?curid=331588", "title": "Dvanáctník", "text": "Dvanáctník\n\nDvanáctník (: \"duodenum\", zastarale a hovorově: dvanácterník) je podkovovitě stočená počáteční část tenkého střeva (\"intestinum tenue\") navazující na žaludek. Kromě žaludku do něj rovněž ústí vývod žlučníku z jater a vývody slinivky břišní. Délka dvanáctníku je mezi 20 a 28 cm a jeho průměr činí 3,5 až 4,5 cm. S výjimkou svého začátku je dvanáctník srostlý se zadní stěnou břišní a druhotně krytý nástěnnou pobřišnicí (\"peritoneum\"). Zánět dvanáctníku se označuje jako \"duodenitis\", při zánětu bulbu duodena příp. \"bulbitis\".\n\nŠťávy ze slinivky břišní neutralizují kyselý žaludeční obsah, který se dostává do tenkého střeva a uplatňuje se při trávení. Ve dvanáctníku dochází ke vstřebávání některých látek (např. železa) nebo některých léků. Tvoří se zde také gastrointestinální hormony - hormony, které ovlivňují trávicí ústrojí (gastrin, sekretin). Ve dvanáctníku se nejčastěji vytvářejí žaludeční vředy nebo záněty, které mohou být ekvivalenty vředů.\n\nNázev pro duodenum/dvanáctník pochází z jeho délky, která je přibližně 25 cm, tedy 12 palců.\n\nPrůběh dvanáctníku je následující:\n\nV podslizniční vrstvě dvanáctníku je přítomna tzv. Brunnerova žláza.\n\n\n\n\n\n"}
{"id": "331589", "url": "https://cs.wikipedia.org/wiki?curid=331589", "title": "Italská kosmická agentura", "text": "Italská kosmická agentura\n\nItalská kosmická agentura (italsky: \"Agenzia Spaziale Italiana\"; ASI) je národní kosmickou agenturou Itálie. Byla založena v roce 1988, aby podporovala, koordinovala a řídila vesmírné aktivity Itálie. Spadá pod Ministerstvo školství a vědy a technologický výzkum. Agentura spolupracuje s mnoha mezinárodními i italskými subjekty, které jsou aktivní vesmírném výzkumu. Má své zastoupení v Evropské kosmické agentuře. Hlavní sídlo je v Římě, ale ASI má dvě operační centra umístěná ve městech Mateře a Trapani (obě v Itálii) a také kosmodrom San Marco Equatorial Range u břehů Keni. Vedením agentury je nyní pověřen Sergio Vetrela. Roční rozpočet agentury je zhruba 1 mld. dolarů.\n\n\n"}
{"id": "331593", "url": "https://cs.wikipedia.org/wiki?curid=331593", "title": "Synkopa (medicína)", "text": "Synkopa (medicína)\n\nSynkopa je krátkodobá ztráta vědomí, která je způsobena nedostatkem okysličené krve v mozku \"(hypoxie)\".\n\nDůsledkem neprokrvení mozku kyslíkem je pokles krevního tlaku až do hypotenze.\n\nObvykle se vyskytuje i u zdravých lidí, a to při citovém vzrušení nebo při strachu. Vzniknout může i při dlouhodobém stání.\n\nSynkopu mohou vyvolat i mnohem závažnější onemocnění jako např. poruchy srdečního rytmu - arytmie nebo chlopenní vady.\n\nPo častých synkopách je lepší navštívit lékaře a oznámit mu to, jelikož se může jednat o velmi závažné onemocnění .\n\n"}
{"id": "331596", "url": "https://cs.wikipedia.org/wiki?curid=331596", "title": "Efekt kongruence", "text": "Efekt kongruence\n\nEfekt kongruence je psychologický výraz pro ovlivňování paměťových procesů vnitřním (emočním) kontextem.\n\nGordon H. Bower popsal ve své práci efekt, při kterém pozitivní emoce zvyšují pravděpodobnost vybavení si pozitivních vzpomínek a naopak negativní emoce zvyšují pravděpodobnost negativních. Emoce zde tedy fungují jako vnitřní kontext vštípení. Následné vybavení vzpomínky je snadnější, pokud náš momentální psychický stav přibližně odpovídá stavu, při kterém jsme příslušnou informaci ukládali do paměti.\n\nZnalost efektu kongruence se uplatňuje při léčbě depresí. Při ní se lidé mohou ocitnout v začarovaném kruhu, vzájemně se posilujících negativních emocí a vzpomínek. Úkolem terapeuta je v této situaci pozvednout náladu a dát možnost vybavení situací, v kterých se člověk cítil lépe.\n"}
{"id": "331601", "url": "https://cs.wikipedia.org/wiki?curid=331601", "title": "Úšovice", "text": "Úšovice\n\nÚšovice jsou nejstarší částí dnešních Mariánských Lázní, jejichž území původně spadalo pod obec Úšovice. V nejstarší části Úšovic, kde se nyní nachází kostel sv. Antonína, stávala kdysi tvrz, jejíž zbytky jsou dodnes v terénu patrné. V roce 2011 zde trvale žilo 6 651 obyvatel.\n\nPrvní písemná zmínka o vesnici pochází z roku 1273.\n\nK obci Úšovice patřila dříve i čtvrť Šenov i vlastní Mariánské Lázně. Mariánské Lázně o rozloze 772 hektarů byly z Úšovic vyčleněny po roce 1818. Po vybudování železniční trati a nádraží v roce 1872 dostalo nádraží v tehdejších Úšovicích název Mariánské Lázně. Kolem hostince Schönau (Šenov, později Šumava), postaveného v roce 1838, a v okolí vyrostly čtvrti Šenov, Bellevue, Nádražní čtvrť a Luft.\n19. června 1886 byla podána okresnímu hejtmanství Teplá žádost o založení nového městečka Šenov složeného ze čtvrtí Šenov, Nádražní, Luft a Hamrníky. Obecní zastupitelstvo v Úšovicích se k žádosti vyjádřilo zamítavě. Klášter Teplá se vyjádřil, že ke vzniku nové obce nemá námitek. Okresní výbor Teplá v roce 1887 zjišťoval na místě názory občanů a došel k závěru, že většina majitelů domů a pozemků v dotčené oblasti s navrhovaným odtržením od Úšovic nesouhlasila. Další návrh, zahrnující tentokrát již jen čtvrti Šenov a Nádražní čtvrť, byl podán 5. května 1887. Účetnictví Úšovic začal zkoumat Okresní úřad v Teplé i Zemský výbor v Praze, obec Úšovice však opět nesouhlasila. Když ani po třech letech nebyla žádost vyřízena, Šenovští změnili návrh a začali požadovat připojení Šenova k Mariánským Lázním, s čímž Mariánské Lázně souhlasily, obec Úšovice i tento návrh odmítla. Výnosem Zemského výboru v Praze ze 17. října 1893 byly čtvrti Šenov a Nádražní odtrženy od Úšovic a připojeny k Mariánským Lázním. Součástí Úšovic zůstaly čtvrtě Luft a Bellevue a osady Hamrníky a Stanoviště. Dnem 1. dubna 1895 Mariánské Lázně převzaly správu nového území a následně přečíslovaly domy, 8 let poté byla k nádraží zavedena elektrická dráha. Jméno čtvrti a zamýšleného městečka Šenov postupně upadlo v zapomenutí.\n\n15. října 1941 byly k Mariánským Lázním připojeny Henleinovým příkazem i Úšovice s osadami Stanoviště a Hamrníky, bylo však zachováno úšovické i hamrnické samostatné číslování domů. Po válce byl sice tento příkaz anulován, ale město Mariánské Lázně okamžitě požádalo o nové právní připojení Úšovic, které tak z hlediska dnešního práva nastalo v roce 1945. V šedesátých letech vznikl problém na novém sídlišti Panská Pole, jímž se proplétá klikatá katastrální hranice a systémy číslování domů se zde prolínají.\n\nV současnosti zde natrvalo žije valná většina mariánskolázeňských obyvatel. Příčinu tomu zavdalo urbanistické řešení poválečné výstavby a následná výstavba obytných sídlišť, která pokračuje až do dnešních dnů. Úšovice si zachovaly svůj osobitý charakter a půvab vlastní celému lázeňskému místu.\n\nNázev Úšovice je místními obyvateli vyslovován krátce, tedy „Ušovice“.\n\nPodle sčítání 1930 zde žilo v 356 domech 3 755 obyvatel. 118 obyvatel se hlásilo k československé národnosti a 3539 k německé. Žilo zde 3586 římských katolíků, 78 evangelíků, 3 příslušníci Církve československé husitské a 25 židů.\n\n\n"}
{"id": "331603", "url": "https://cs.wikipedia.org/wiki?curid=331603", "title": "Šílený Max", "text": "Šílený Max\n\nŠílený Max (anglicky \"Mad Max\") je první ze série australských postapokalyptických sci-fi filmů s hlavním hrdinou Maxem Rockatanskym, kterého hraje Mel Gibson. Natočen byl v roce 1979 s omezeným rozpočtem a 20 let držel rekord v Guinnessově knize rekordů jako film s největším poměrem tržby/náklady (po něm titul připadl filmu \"Záhada Blair Witch\"). Byl uveden v Austrálii společností Roadshow Entertainment (nyní Village Roadshow Pictures) roku 1979.\n\nPrvní díl se ještě neodehrává v postapokalyptické době, nýbrž těsně před ní, ale australské silnice terorizují zločinecké motorkářské gangy. \"Šílený Max\" obsahuje westernové motivy: klan vyvrhelů, odplatu, střet jedince hájícího právo s členy skupiny bez jakékoli morálky.\n\nPůvodní třídílná série Šílený Max byla natočena v pouštích Austrálie v rozmezí let 1979–1985, a proslavila se mimo jiné netradičními kostýmy a tíživou atmosférou. V roce 2015 k ní přibyl film \"\".\n\nV Austrálii, vzdálené „pár let ode dneška\", jak vysvětluje úvod filmu, dochází ke kolapsu civilizovanosti společnosti, očividně kvůli stále docházející ropě. Na silnicích vládnou nebezpečné silniční gangy, kterým se snaží v činnosti zamezit poslední zbytky vládní moci v podobě MFP (Main Force Patrol), jakési odnoži australské policie.\n\nČlen motorkářského gangu Crawford „Noční jezdec\" Montizano se pokouší ujet silniční policii MFP v jejím ukradeném výkonném automobilu Pursuit Special (Holden Monaro). Daří se mu unikat do chvíle, kdy se do pronásledování pustí Max Rockatansky, nejlepší řidič MFP. Noční jezdec umírá během vážné havárie.\n\nMotorkářský gang vedený Prstořezem a Bubbou Zanettim si přijíždí do města pro tělo svého člena. Potom motorkáři kradou palivo, jinak vydávané na příděly, a terorizují občany. Max a jeho komplic Jim „Goose\" Rains uvězní Johnnyho Boyla, mladého člena gangu, který zůstal u poničeného automobilu jednoho páru, který gang surově napadl. Dívka utrpěla značný šok. Jelikož se k soudu nedostavil žádný svědek, je policie nucena Boyla pustit, což rozzuří Jima. Toho musí ostatní držet, aby se na Boyla nevrhl. Jim i Boyle si vyhrožují navzájem odplatou. Když Bubba Zanetti odveze Boyla pryč, kapitán MFP Fred „Fifi\" McPhee řekne svým hochům, ať si v případě gangu „dělají co chtějí, pokud se to nedostane do papírů“.\n\nKrátce poté Johnny provede sabotáž na Gooseho policejním motocyklu, kterému se ve vysoké rychlosti zablokuje kolo. Jim skončí mimo silnici, ale nic vážného se mu nestane. Motocykl je ale poškozený. Od přítele si vypůjčí pick-up a odváží si motorku do garáží. Prstořez s Johnnym čekají v záloze a když Jim projíždí kolem, Johhny hodí na jeho automobil brzdový buben, následkem čehož Goose havaruje a obrátí vůz na střechu. Prstořez pak nutí Johnnyho, aby hodil hořící sirku na benzín vytékající z pick-upu (Jim Goose je bezmocný, uvězněn v popruzích). To Johnny odmítá, při následné strkanici s Prstořezem sirka odletí směrem k Jimovi a pick-up vzplane.\n\nTěžce popálený Jim je převezen do nemocnice. Max se rozhodne skončit u policie, věci zašly příliš daleko. Kapitán McPhee se mu to snaží vymluvit, navrhuje mu vzít si dovolenou, než se definitivně rozhodne. Max souhlasí, ale je přesvědčený, že stejně skončí. Později je Max v autoservisu, zatímco jeho žena Jessie jede s malým synkem Sprogem na zmrzlinu. U obchodu narazí na členy gangu, kteří mají nekalé úmysly. Jessie nakopne Prstořeze do rozkroku a ujede (i se synem), nicméně banditi ji zanedlouho objeví u moře poblíž farmy, kde přebývá s Maxem. Cestou lesem jim ještě přepadení nevyjde, ale pomsta se jim vydaří na silnici, kde Jessii srazí i s dítětem. Malý Sprog zemře při převozu do nemocnice, Jessie je vážně zraněná a svým zraněním později podlehne. Max je zdrcený, rozhodne se smrt své rodiny pomstít.\n\nZ policejních garáží si vezme vylepšený černý vůz Black Pursuit Special (Ford XB Falcon) a vyzpovídá automechanika ohledně členů gangu, přičemž se nezdráhá použít násilí. Postupně likviduje jednoho člena za druhým, několik z nich skončí v řece po pádu z mostu, když se na ně Max řítí vysokou rychlostí v protisměru. Bubbu zastřelí a Prstořeze štve po silnici, dokud ho nesrazí protijedoucí kamion. Nakonec najde i Johnnyho, který krade mrtvému muži boty (automobilová havárie). S chladným, potlačovaným hněvem připoutá Johnnyho za nohu k havarovanému vozu. Nehodlá jej jednoduše zastřelit, ale přichystá pro něj dilema. Polije okolí vozu benzínem a připraví roznětku. Johnnymu hodí pilku na železo a řekne mu, že si může vybrat. Buď přepiluje pouta (což mu zabere asi 10 minut), nebo si uřízne nohu (to může stihnout za 5 minut). Nedbá na jeho žadonění a odjíždí pryč. Když přejede most, automobil exploduje. Max pokračuje v jízdě. Zůstalo tajemstvím, jestli Johnny přežil.\n\nMaxův žlutý Interceptor byl sedan Ford Falcon XB 1974 (dříve vůz policie australského státu Victoria) s motorem Cleveland V8 a dalšími modifikacemi. Automobil Big Bopper řízený Roopem a Charliem byl rovněž Ford Falcon XB 1974 (v minulosti také policejní vůz). Automobil March Hare řízený Sarsem a Scuttlem byl sedan Ford Falcon XA 1972 (dříve sloužil jako taxi).\n\nMaxův černý Pursuit Special pocházel z limitované verze GT351 modelu Ford XB Falcon Hardtop z roku 1973. Pursuit Special, který řídil na začátku filmu Crawford \"Nightrider\" Montizano (Noční jezdec), bylo původně kupé Holden HQ LS Monaro z roku 1972. Automobil mladého páru, který zničili motorkáři, byl sedan Chevrolet Impala 1959.\n\nZ motocyklů, které se objevily ve filmu bylo 14 značky Kawasaki, typ Kawasaki Kz1000. Během natáčení bylo zničeno 14 vozidel včetně režisérovy Mazdy Bongo (malý modrý dodávkový automobil, který se na silnici roztočí po nárazu Big Bopperu v úvodu filmu).\n\nV roce 1981 byl natočen sequel \"Šílený Max 2 - Bojovník silnic\" a roku 1985 třetí díl s názvem \"Šílený Max a Dóm hromu\", v němž si zahrála jednu z hlavních rolí americká popová zpěvačka Tina Turner.\nV roce 2015 měl premiéru film \"\".\n\n"}
{"id": "331610", "url": "https://cs.wikipedia.org/wiki?curid=331610", "title": "Program Lunar Orbiter", "text": "Program Lunar Orbiter\n\nProgram Lunar Orbiter vytvořila agentura NASA s cílem zajistit sérií sond (družic) podrobné zmapování povrchu Měsíce v letech 1966 až 1967.\n\nProgram navazoval na předchozí programy průzkumu Měsíce Pioneer, Ranger, paralelní program Surveyor a předcházel programu Program Apollo, který pak zajistil sestup Američanů na měsíční povrch. Všechny tyto programy se staly součástí prestižního závodu mezi velmocemi SSSR a USA o prvenství v dosažení Měsíce lidmi. Sověti měli souběžně pro výzkum Měsíce program bezpilotních sond Luna .\nCílem všech pěti vyslaných sond bylo pořídit fotografie celého povrchu Měsíce a zejména oblastí plánovaného přistání kosmonautů. Váha sond byla kolem 385 kg a všechny je k Měsíci dopravila raketa Atlas Agena D.\n\nStudie Orbiteru byla svěřena do laboratoří NASA v Langley. Koncem roku 1963 byl projekt svěřen firmě Boeing.\n\nNa sondách Lunar Orbiter byla umístěna fotografická „laboratoř“ o hmotnosti 58 kg, kterou vyvinula firma Eastman Kodak. Film byl na palubě sondy vyvolán a obrázky byly elektronickou cestou předávány na Zemi.\n\nKromě fotografování Měsíce prováděla sonda registraci mikrometeoritů a měření radiace v okolí Měsíce. Sondy měly také přispět ke zlepšení znalostí o gravitačním poli Měsíce, jeho tvaru a rozložení hmoty.\n\nPo splnění úkolu byly všechny sondy zničeny nasměrováním na jeho povrch.\n\n\nDíky velkému úspěchu bylo podrobně zmapováno 99% povrchu přivrácené a 95% odvrácené strany Měsíce.\n\n"}
{"id": "331614", "url": "https://cs.wikipedia.org/wiki?curid=331614", "title": "Šílený Max 2 - Bojovník silnic", "text": "Šílený Max 2 - Bojovník silnic\n\nŠílený Max 2 – Bojovník silnic (anglicky \"Mad Max 2\", \"The Road Warrior\", nebo \"Mad Max 2: The Road Warrior\") je australský postapokalyptický akční sci-fi film George Millera z roku 1981, v hlavní roli s Melem Gibsonem. Představuje druhý díl série a navazuje na film \"Šílený Max\" (1979), se kterým má společného hlavního hrdinu Maxe Rockatanského, bývalého policistu, jehož žena a dítě byli v prvním díle zabiti gangem motorkářů. Film si získal pozornost hlavně tíživou atmosférou, extravagantními kostýmy hlavních hrdinů i motorkářů a zajímavě upravenými dopravními prostředky.\n\nPříběh se odehrává v nejmenované blízké budoucnosti několik let po prvním díle v australské poušti, kde svět zachvátila ničivá jaderná válka o zbývající zdroje jako je ropa a voda, která zničila civilizaci a způsobila vyprahnutí světa, jak informuje diváka v úvodu vypravěč. Hlavní hrdina Max Rockatansky je desperát z před-apokalyptických dob potulující se australskou pustinou v upraveném stíhacím speciálu V-8 Pursuit (který řídil i v závěru prvního dílu) a snaží se přežít z toho, co najde. Ozbrojen zkrácenou brokovnicí, jejíž náboje jsou vzácné, jej na této bezcílné cestě doprovází pouze malý australský honácký pes.\n\nPoté, co na silnici odrazí útok několika ozbrojenců vedených motorkářem Wezem, Max si přečerpá palivo z jednoho z jejich havarovaných automobilů. Později narazí poblíž na osamocený vírník. Ten hlídá ukrytý Gyro-kapitán. Max jej s pomocí svého psa přemůže. Výměnou za svůj život ho Gyro-kapitán vezme na místo, kde se nachází malá rafinérie ropy. Z blízkého pahorku oba vidí rafinérii obléhanou gangem motorizovaných banditů vedených Humungem, mužem se svalnatým tělem a hokejovou maskou na obličeji, ale přesto s poměrně inteligentním vystupováním. Humungus se prohlásil za krále pustiny, jeho požadavkem je vydání rafinérie do jeho rukou, za to slibuje osadníkům možnost odejít přes jeho území pryč. Ropa je nejcennější surovina postapokalyptického světa.\n\nOsadníci se předtím pokusili prorazit s několika vozy blokádu, aby našli tahač. Posádky jsou chyceny a povražděny. Maxovi se podaří dopravit zraněného muže z jednoho automobilu do osady výměnou za benzín. Muž však umírá dříve než stačí před ostatními jejich dohodu potvrdit. Jediná možnost, jak od osadníků získat cennou surovinu, je uzavřít jinou dohodu: Max má přivést tahač Mack, který viděl nedaleko na silnici a který osadníci potřebují na odtažení cisterny s benzínem. Komunita se chce totiž přestěhovat na pobřeží a založit tam novou osadu. Benzínu už má dost, chce ho vzít sebou a k tomu potřebuje tahač. Max tedy neochotně souhlasí.\n\nMaxovi se podaří tahač dopravit do rafinerie a dostane slíbený benzín a také další nabídku: má řídit cisternu při útěku před gangem Humunguse potažmo zůstat s ostatními jako člen komunity. Max ale nechce zůstat a tak odmítá a odjíždí svým vozem pryč, je ale dostižen a vytlačen Humungusovými lidmi ze silnice. Jeho auto vybuchne (Maxův bezpečnostní systém proti odcizení benzínu), motorkáři ho považují za mrtvého a odjíždějí zpátky k rafinérii. Max pomalu umírá v poušti, dokud ho nezachrání Gyro-kapitán (který se přidal ke komunitě) se svým vírníkem.\n\nBez vlastního auta přijímá Max nabídku (ačkoli je vážně zraněn) a souhlasí, že s cisternou projede přes obležení banditů. Brzy ráno vyráží Max s opevněnou cisternou s několika obránci pryč z osady, zatímco osadníci ujíždějí opačným směrem v autobusu a dalších vozech. Krátce potom je osada zničena výbuchem. Po divoké honičce, při které zemře vůdce banditů i Pappagallo se cisterna převrhne a vysype se z ní bezcenný písek. Byla to léčka na odlákání pozornosti. Vůdce osadníků Pappagallo správně předpokládal, že veškerá pozornost útočníků se soustředí na zastavení cisterny. Díky tomu mohli ostatní nepozorovaně odjet i s benzínem v sudech v autobusu pryč.\n\nV závěrečném epilogu vzpomíná vypravěč na Maxe, kterého přezdívá Bojovník silnic a odhalí, že byl jedním z osadníků (zvlčilý chlapec), kteří mu vděčí za svůj život.\n\n\n"}
{"id": "331615", "url": "https://cs.wikipedia.org/wiki?curid=331615", "title": "Římskokatolická farnost Břeclav", "text": "Římskokatolická farnost Břeclav\n\nŘímskokatolická farnost Břeclav je jedno z územních společenství římských katolíků v obci Břeclav s farním kostelem sv. Václava. Je to také sídlo děkana děkanátu Břeclav.\n\nJiž ve dvanáctém století stál v Břeclavi románský kostel posléze přestavěný do gotického slohu, který později vyhořel. V polovině osmnáctého století byl vybudován nový barokní kostel. Ten byl na konci 2. světové války zasažen bombou spojeneckých armád a zničen. Na jeho místě byl v letech 1992 až 1995 postaven současný farní kostel sv. Václava.\n\nFarářem byl od 1. srpna 1979 R. D. Mgr. Josef Ondráček.Ten byl k 1. srpnu 2017 ustanoven výpomocným duchovním ve farnosti a novým farářem byl jmenován R. D. ThLic. Josef Chyba.\n\nDnem vzájemných modliteb farností za bohoslovce a bohoslovců za farnosti brněnské diecéze je 18. březen. Adorační den připadá na 4. července.\n\nVe farnosti se pravidelně koná farní ples i maškarní karneval pro děti.\n\nNa území farnosti se každoročně koná tříkrálová sbírka. V roce 2016 se v ní vybralo 182 288 korun. O rok později činil výtěžek sbírky 173 879 korun. V roce 2018 se při sbírce vybralo 204 796 korun.\n\n"}
{"id": "331616", "url": "https://cs.wikipedia.org/wiki?curid=331616", "title": "Římskokatolická farnost Podivín", "text": "Římskokatolická farnost Podivín\n\nŘímskokatolická farnost Podivín je územní společenství římských katolíků v obci Podivín s farním kostelem sv. Petra a Pavla a kaplí sv. Cyrila a Metoděje.\n\nOd srpna 2014 byl ustanoven farářem R. D. Mgr. Slavomír Bedřich.\nDnem vzájemných modliteb farností za bohoslovce a bohoslovců za farnosti brněnské diecéze je 9. leden. Adorační den připadá na nejbližší neděli po 30. červnu.\n\nVe farnosti se pravidelně koná tříkrálová sbírka, v roce 2015 se při ní vybralo v Podivíně 65 991 korun a v Ladné 35 683 korun. O rok později se vybralo v Podivíně 67 975 korun a v Ladné 37 920 korun.\n\n"}
{"id": "331618", "url": "https://cs.wikipedia.org/wiki?curid=331618", "title": "Balaklava", "text": "Balaklava\n\nBalaklava (ukrajinsky a  ; ) je sídlo a letovisko na jihozápadním pobřeží Krymu, v Balaklavském zálivu. V minulosti byla samostatným městečkem, od roku 1957 tvoří jeden z rajónů Sevastopolu.\n\n25. října 1854 se poblíž městečka odehrála známá bitva u Balaklavy, jedna z hlavních bitev Krymské války. Angličané zde postavili první strategickou železnici v dějinách.\n\nV období Sovětského svazu byla Balaklava (stejně jako Sevastopol) uzavřeným městem; byly zde deponovány ponorky a různé objekty strategického významu. V 90. letech bylo místo zpřístupněno turistům a v současnosti je jedním z nejvyhledávanějších krymských letovisek.\n\n"}
{"id": "331619", "url": "https://cs.wikipedia.org/wiki?curid=331619", "title": "Sjednocená východoindická společnost", "text": "Sjednocená východoindická společnost\n\nSjednocená východoindická společnost (označovaná též jako \"Nizozemská\" nebo \"Holandská východoindická společnost\" (nizozemsky \"Vereenigde Oost-Indische Compagnie\") byla založena v roce 1602. Koncem 16. století ovládali Portugalci v oblasti Indického oceánu obchod s kořením, na kterém chtěli získat účast nizozemští mořeplavci. Za účelem rozdělení rizika a zisku spojeného s obchodováním s východní Indií společnost založili bohatí obchodníci z Amsterdamu.\n\nPrvní výprava nizozemských lodí do Asie začala v roce 1594, kdy se devět nizozemských kupců spojilo a založilo jednorázovou \"Společnost vzdálených zemí\". Expedice sestávala ze čtyř lodí – Hollandia, Amsterdam, Mauritius a Duyfken pod velením Cornelise de Houtmann a Gerrita van Beuningen. Výprava vyplula 2. dubna 1595 z kotviště u ostrova Texel a zamířila do Indonésie. Po cestě většina posádky zahynula na kurděje, přesto se expedice dostala do Bantamu na Jávě za 15 měsíců. Zde se dostala do střetu s místními domorodci a musela urychleně odplout. Pro nedostatek posádky byla dokonce opuštěna loď Amsterdam. Zpět do Nizozemska dorazila v roce 1597, cestu přežilo 87 námořníků z celkových 240. Finančně byla neúspěchem, ukázala však, že je možné využít cestu Portugalců kolem mysu Dobré naděje a dostat se tak do Indie a dále do Indonésie. Expedici v dalších šesti letech následovalo 15 výprav o celkovém počtu 65 lodí, sponzorovaných celkem 8 různými společnostmi.\n\nJelikož se mezi léty 1595 – 1601 vypravilo na 16 obchodních expedic a většina z nich se vrátila s cenným nákladem, nastal úpadek cen koření v Nizozemsku a přitom nárůst výkupních cen v Asii, což mělo za následek nerentabilitu podnikání v tomto oboru. Z rozhodnutí generálních stavů Nizozemské republiky byla tedy založena jednotná společnost – Vereenigte Oost-Indische Compagnie. Této společnosti byl od vlády zaručen obchodní monopol mezi mysem Dobré naděje a Magellanovým průlivem s právem uzavírat smlouvy se sousedními státy, v nových oblastech jmenovat správní úředníky a udržovat ozbrojené síly. První ztráta území pro Portugalce přišla v roce 1603, kdy Nizozemci zabrali ostrov Ambon. V letech 1605 a 1606 získali Molucké ostrovy a v roce 1641 Malaku v Malajsii. Poražení Portugalců v roce 1656 přineslo Nizozemcům vládu nad Cejlonem, s jeho drahými kameny, perlami a skořicí, v letech 1661-1663 je vyhnali i z Kóčinu a Kalikatu v Indii. Do roku 1755 získali Nizozemci kontrolu nad většinou ostrova Jávy. Východoindická společnost také založila v roce 1652 vlastní osadu na mysu Dobré naděje – Kaapstad.\n\nV 18. století se z loďařské obchodní společnosti stala oblastní správa zabývající se zemědělskou výrobou. Ta začala dodávat do Evropy produkty z indonéských ostrovů. I přesto společnost pomalu upadala. Její monopol začali nejdříve narušovat pašeráci a po pařížské smlouvě v roce 1784 se přidali Britové z Britské východoindické společnosti, kteří také získali právo obchodovat s Východní Indií. V roce 1799, kdy bylo Nizozemí podřízeno napoleonské Francii, byla společnost definitivně zrušena nizozemskou vládou, která také převzala všechny její dluhy a majetek.\n\n\n"}
{"id": "331621", "url": "https://cs.wikipedia.org/wiki?curid=331621", "title": "Anton Ondruš", "text": "Anton Ondruš\n\nAnton Ondruš (* 27. března 1950, Solčany) je bývalý slovenský fotbalista a kapitán mistrů Evropy z Bělehradu 1976 i bronzového týmu na ME 1980. Je považován za jednoho z nejlepších evropských obránců druhé poloviny 70. let. Ženatý, dvě děti – Lucas a Tony.\n\nNa klubové úrovni hrál ve Slovanu Bratislava, kam přišel roku 1960 a působil zde dalších 20 let s výjimkou základní vojenské služby v sezóně 1977/1978, kdy hrál za Duklu Banskou Bystrica. Je zajímavostí, že v mládežnických týmech začínal jako útočník, na místo stopera ho poslal až trenér Michal Vičan na Rappanově poháru v roce 1971. Následně ho trenér Ján Hucko vrátil do útoku, poslední přesun učinil Jozef Vengloš, který ho definitivně vrátil do středu obrany. V základní sestavě začal hrát na podzim roku 1972. Účinkování na Tehelném poli skončil v roce 1980. Zde sehrál 226 utkání a dal úctyhodných 38 branek. Stal se mistrem ligy v letech 1974 a 1975, roku 1974 vyhrál Československý pohár a dvakrát získal i pohár Slovenský (1974 a 1976).\n\nSezónu 1981–1982 odehrál v belgickém klubu FC Bruggy, odkud přestoupil do francouzského týmu CS Thonon (1983–1987) a úspěšnou fotbalovou kariéru ukončil jako 39letý ve švýcarském klubu FC Biel (1988/1989).\n\nV Poháru mistrů evropských zemí nastoupil ve 4 utkáních a v Poháru UEFA nastoupil ve 4 utkáních a dal 3 góly.\n\nByl znám svou mohutnou postavou, díky které byl silný zejména v soubojích ve vzduchu. Reprezentační kariéru si odbyl 27. března 1974 v zápase proti NDR, kdy zároveň oslavil své 24. narozeniny.\nV prvním utkání ME 1976 se trefil proti Holanďanům, zároveň vstřelil i vlastní gól. Nastoupil i ve finále proti Západnímu Německu, které Čechoslováci vyhráli na penalty. Reprezentační derniéru si odbyl na ME 1980, kde odehrál všechny zápasy. V penaltovém rozstřelu v boji o bronz proti Itálii byl úspěšný stejně jako na předchozím šampionátu. Je zajímavé, že v obou zmiňovaných duelech pořadí prvních pěti českých exekutorů bylo totožné.\n\nVe své reprezentační kariéře odehrál 58 zápasů a vsítil 9 gólů. S kapitánskou páskou nastoupil ve třiceti zápasech.\n\n"}
{"id": "331622", "url": "https://cs.wikipedia.org/wiki?curid=331622", "title": "SERP", "text": "SERP\n\nSearch engine results page neboli SERP je stránka výsledků zobrazená internetovým vyhledávačem (např. Google či Seznam) jako odpověď na dotaz zadaný uživatelem. Tento pojem se používá nejčastěji v kontextu SEO (optimalizace pro vyhledávače).\n\nNa SERP se nacházejí různé druhy výsledků. Nejdůležitější částí jsou zpravidla \"přirozené výsledky vyhledávání\" – výsledky, které vyhledávač našel a vrátil na základě uživatelova dotazu. Kromě nich se na stránce obvykle vyskytují také \"placené výsledky\" – reklamní odkazy, jejichž zobrazení si u vyhledávače někdo koupil a které se zobrazují např. při hledání určitých klíčových slov. Tato reklama se obvykle zobrazuje nad přirozenými výsledky nebo vpravo vedle nich, zpravidla bývá označena jako \"sponzorované odkazy\" nebo slovem \"reklama\". Reklama ve výsledcích vyhledávání se obvykle platí za proklik (PPC).\n\nKaždá nalezená položka obsahuje zejména nějaký nadpis a příslušný hypertextový odkaz. Navíc zpravidla obsahuje velmi krátkou ukázku obsahu – několik slov či vět, kde jsou zvýrazněny hledané termíny. Také může vyhledávač zobrazit obrázek, mapku či video, pokud je pro vyhledávání relevantní (a často v tomto případě také vyhledávač nabízí odkaz na specializované vyhledávání pouze v příslušném typu obsahu).\n\nTo, co konkrétně se na SERP ve výsledcích zobrazuje, je velmi důležité pro SEO. Vyhledávače tyto informace získávají zpravidla z metadat stránky (titulek stránky, obsah položky codice_1 apod.). Kromě toho vyhledávače využívají data ze sitemap, pokud je stránky nabízejí.\n\nNěkteré vyhledávače také nabízejí doporučení k úpravě hledaného výrazu (např. když obsahuje překlep).\n"}
{"id": "331624", "url": "https://cs.wikipedia.org/wiki?curid=331624", "title": "Vidiša", "text": "Vidiša\n\nVidiša, též Besnágar, je město v indickém státě Madhjapradéš nedaleko jeho hlavního města Bhópálu. Tvoří administrativní centrum stejnojmenného okresu.\n\nVidiša se nachází východně od řeky Betwa, asi 10 kilometrů od Sáňčí. Město Besnágar, které se dnes nachází 3 km od Vidiši, bylo v 6. a 5. století př. n. l. důležitým obchodním centrem, zejména pak pod nadvládou Šungů, Nágů, Sataváhanů i Guptů. Je zmiňováno v mnoha pálijských textech.\n\nVe Vidiše se nachází pozůstatky bráhmanské svatyně pocházející převážně z 2. století př. n. l., jež je zasvěcená bohu Višnuovi. Při odhalování jejích základů bylo zjištěno, že cihly byly spojeny pomocí vápencové malty a jsou vůbec nejstarším příkladem použití malty na indickém území.\n\nPoblíž svatyně se nachází pozůstatky sloupů, z nichž jeden dosud stojí. Nechal jej vztyčit Héliodóros, vyslanec Indo-řeckého království na dvoře Šungů. Sloup byl vztyčen na počest boha Višnua a na jeho vrcholu se nachází socha Garudy, mýtického ptáka. Obsahuje dva nápisy, oba dosud čitelné.\n\n"}
{"id": "331625", "url": "https://cs.wikipedia.org/wiki?curid=331625", "title": "Teta Kateřina", "text": "Teta Kateřina\n\nTeta Kateřina může být:\n\n"}
{"id": "331630", "url": "https://cs.wikipedia.org/wiki?curid=331630", "title": "Bughouse šach", "text": "Bughouse šach\n\nBughouse šach nebo bughouse nebo holanďany (používané jsou všechny tři názvy, a to jak v běžné mluvě šachistů, tak i při vypisovaní soutěží a jiných formálnějších projevech) je realtimová varianta šachu. Hrají ji čtyři hráči rozdělení do dvou týmů na dvou šachovnicích, z každého týmu hraje jeden hráč bílými a druhý černými kameny. Většina pravidel šachu zůstává stejných, až na to, že sebraný kámen předává hráč svému spoluhráči, a ten ho může místo svého tahu nasadit na libovolné prázdné pole šachovnice; pěšce však nelze nasazovat na první a poslední řadu.\n\nV bughouse šachu jsou běžně pořádány soutěže a přebory. Bughouse hrají i špičkoví šachoví velmistři jako Sergej Karjakin, Levon Aronian, John Nunn, Michael Adams a další. Bughouse je oblíben jako varianta šachu v šachových klubech, napříč Evropou a Spojenými státy. Slovo bughouse znamená v angličtině blázinec, což vystihuje rychlou a nevypočitatelnou povahu této šachové varianty.\n\nBughouse je varianta šachu, kterou na dvou šachovnicích hrají čtyři lidé, a to dva týmy po dvou hráčích. Spoluhráči sedí vedle sebe a každý z nich hraje proti soupeři z druhého týmu. Jeden z týmu má bílé figury, druhý černé. Protihráči na každé šachovnici hrají partii bleskového šachu s upravenými pravidly. Odlišnosti od standardních pravidel šachu jsou uvedeny níže, je však nutno mít na paměti, že bughouse šach nemá oficiální celosvětově přijímaná pravidla, a proto se mohou i pravidla jednotlivých turnajů lišit.\n\nJakmile hráč sebere soupeři kámen, předá ho svému spoluhráči. Ten si ho nechá v rezervě a pokud chce, může místo standardního tahu vzít kámen z rezervy a umístit ho na jakékoliv prázdné místo na šachovnici. Výjimkou je pěšec, jenž nelze umístit na první ani poslední řadu (na první se dle pravidel šachu nemůže objevit a na poslední by se okamžitě proměnil). Kameny rezervy všech hráčů musí být jasně viditelné soupeřům.\n\nBughouse se v drtivé většině případů hraje s pomocí dvojice šachových hodin, nejčastěji tempem pět minut pro hráče na partii. Bez hodin by totiž často hru zablokovala situace, kdy jedna strana čeká a netahá, buď proto, že by jinak dostala mat, anebo proto, že hodlá nasadit kámen, který právě nemá v rezervě, a vyčkává, zda spoluhráč takový kámen nedodá. Pokud nejsou hodiny k dispozici, obvykle se stanovuje nějaké pravidlo, které má předcházet výše zmíněnému problému s čekáním, například že hráč musí zahrát alespoň jeden tah za dobu, kdy jeho spoluhráč zahraje tři tahy.\n\nHra končí, jakmile skončí jedna partie, a vítězí strana, jež vyhrála tuto partii. Partie končí matem, překročením časového limitu, vzdáním se nebo v některých případech nemožným tahem. Hra může skončit také remízou po dohodě všech čtyř hráčů, při třikrát opakované pozici, nebo v případě, že dva hráči z odlišného týmu překročí čas v jednu chvíli (respektive v době reklamace je překročen čas u dvou hráčů).\n\nZatímco při běžné šachové hře je nutno dodržovat ticho a komunikace mezi hráči je až na výjimky zakázána, při bughouse šachu je konverzace mezi partnery v týmu dovolena a obvyklá, mohou si dokonce radit i konkrétní tahy. Je však zakázáno zasahovat fyzicky do dění na druhé šachovnici (tahat místo spoluhráče, dotýkat se figur atd.).\n\nPravidla bughousu nejsou zcela ustálena a v praxi se vyskytuje celá řada variant. Mezi nejčastější patří:\n\nVzhledem k nekončícímu oběhu kamenů se pohled na materiál v bughousu rapidně liší od běžného šachu. V klasickém šachu strana, jež získala materiál, postupně vše vymění a i pouhý pěšec navíc často znamená rozhodující výhodu. V bughousu se však materiál vymění a za chvíli přijde nový, nenastává tedy koncovka. Oběti materiálu jsou více než časté a to jak v útoku, tak i v obraně. Oproti běžnému šachu se také hráč snaží v rámci možností vyhovět žádostem spoluhráče o získání potřebných figur.\n\nMění se také hodnota šachových kamenů, jelikož síla a funkce jednotlivých figur je zcela jiná, je-li možno je umístit na libovolné volné pole. Kupříkladu síla pěšce se zvyšuje, jelikož pomalost jeho pohybu již nehraje tak velkou roli a je možno ho postavit na sedmou řadu, jeden tah od proměny. Pěšce je taktéž možno využívat k defenzivním účelům (představení šachu, krytí důležitého pole vniku). Oproti tomu dalekonosné figury, střelec, věž a dáma, ztrácejí mnoho ze svých výhod kvůli husté a neustále se měnící pěšcové struktuře.\n\nV šachu se používá zjednodušený systém pro určení hodnoty šachových kamenů. Vyjadřuje sílu figur a základní jednotkou je nejslabší kámen – pěšec. Jezdec a střelec jsou za tři (dle některých autorů tři a čtvrt či tři a půl), věž za pět a dáma za devět pěšců. V bughousu jsou tyto hodnoty jiné a obvykle se střelec, jezdec a věž počítají za dva pěšce a dáma za čtyři.\n\nSpoluhráči jsou nuceni hrát jako tým; prohraje-li jeden, prohraje i druhý. Při bughousu je verbální komunikace častá, nutná a povolená. Hráči se vzájemně informují o tom, jakou figuru potřebují či jakou naopak spoluhráč nemá dávat, radí druhému, co má hrát a dávají si i obecnější strategické informace typu „výměny jsou dobré“ nebo „dávej mi hodně pěšců“. Dobří a sehraní partneři jsou již schopní předávat si tyto poznatky neverbálně (mrknutí oka, dotýkaní se po tváří, ťukání do stolu).\n\nPři bughousu vcelku často nastává situace, kdy se na jedné nebo na obou šachovnicích čeká na čas soupeře. Typické je to kupříkladu v situaci, kdy hráč ví, že dostane mat, jakmile zatáhne. Čeká tedy a jeho spoluhráč se snaží zmatovat svého protihráče. Pokud však má tento protihráč víc času na hodinách než čekající hráč, může taktéž čekat a první hráč je donucen táhnout a dostane mat. Proto je v bughouse důležité sledovat čas nejen soupeře, ale i soupeřova spoluhráče, jelikož tento čas může být dokonce důležitější než čas soupeře.\n\nV bughouse šachu není ve většině případů možno aplikovat běžná šachová zahájení, jelikož ta obvykle z hlediska bughousu vytvářejí slabiny, které lze snadno využít. V zahájení se doporučuje tahat jen pěšci \"d\" a \"e\", co nejrychleji vyvinout figury a vytvořit soupeři slabiny, do kterých by bylo možno stavět kameny z rezervy. Zvláště vývin je důležité uskutečnit v prvních tazích, jelikož jakmile jsou k dispozici kameny z druhé šachovnice, není již na vývin čas. Navíc rychlý vývin figur pomáhá proti okamžitým pěšcovým útokům v centru. V bughouse šachu se též nedoporučuje rošáda, jelikož král na kraji šachovnice se obvykle rychle ocitá pod útokem figur stavěných protihráčem z rezervy.\n\nV bughouse je útok mnohem důležitější než v běžném šachu, jelikož je vzhledem k možnosti nasazování kamenů mnohem větší šance na mat. Zisk materiálu sice pomáhá, ale partie na něj nejde vyhrát. Útočící hráč má iniciativu (vzhledem k vyhrocenosti bughouse je iniciativa důležitější než v šachu), což má vliv na jeho možnosti i na dění na druhé desce. Důležitým faktorem je také skutečnost, že je o dost jednodušší útočit než bránit. Chyba v útoku může znamenat jen ztrátu iniciativy, zatímco chyba v obraně může vést k matu.\n\nBěžná šachová notace je s malými úpravami použitelná pro zaznamenávání partií bughouse šachu. Pro vložení kamene z rezervy na šachovnici se nejčastěji používá znak \"@\" (někdy však také \"x\" či \"I\"). Pokud hráč umístí ze své rezervy jezdce na f7, zápis vypadá takto: J@f7 (v anglické notaci N@f7).\n\nVzhledem k tempu a celkové povaze bughousu jsou partie zapisovány jen velmi zřídka. Při hře přes internet však záznam nečiní potíže, protože ho automaticky provádí herní software. Téměř všechny zapsané partie tedy pochází z digitální podoby hry. Formát, ve kterém jsou zapisovány, se nazývá BPGN; jde o rozšíření formátu PGN, užívaného pro zapisování běžných šachových partií. Z programů, pomocí kterých se dá zapisovat a přehrávat bughouse, můžeme jmenovat kupříkladu BPGN viewer.\n\nBPGN zápis partie v bughouse šachu, znázorněné na animovaném diagramu vpravo:\n\nV bughouse šachu se pravidelně pořádá nemalé množství turnajů. V současné době neexistuje žádné mistrovství světa, ani jakákoliv jiná mezinárodní soutěž. Několik států však pořádá mistrovství své země v bughouse šachu. V České republice se hraje Otevřené mistrovství v bughouse šachu v rámci turnaje Czech Open. Mistři ČR jsou v současné době (2014) Martin Tajovský a Pavel Menčík. Velký bughouse turnaj se taktéž koná každý rok v Berlíně, roku 2005 se ho zúčastnil Levon Aronian a se svým spoluhráčem Vassilem Shakovem skončil druhý. Také se od roku 2000, pořádá každý rok turnaj v Ženevě, jenž přilákává nejlepší evropské hráče. Bughouse minimálně příležitostně hraje velké množství špičkových velmistrů, pro příklad Sergej Karjakin, již zmíněný Levon Aronian, Joel Benjamin, Yasser Seirawan, Andy Soltis, John Nunn, Jon Speelman, Michael Adams, Emil Sutovsky a Michael Rohde. Bughouse je oblíben jako varianta šachu v šachových klubech, napříč Evropou a Spojenými státy.\n\nBughouse lze hrát na internetových serverech jako FICS či Internet Chess Club již od roku 1995. FICS je v současnosti jedním z nejatraktivnějších bughouse serverů, jenž láká nejlepší světové hráče jako Levon Aronian, Maarten Aronsson, Igor Bjelobrk, Jeremy Keller, Kazim Gulamali, André Nilsson, Peter Minear a Linus Olsson. Výhoda online bughouse spočívá v privátnosti komunikace mezi partnery (na rozdíl od reálné hry ji protihráči neslyší).\n\nJiž byly vytvořeny speciální programy schopné hrát bughouse, kupříkladu Sunsetter, Sjeng a TJchess. I když jsou mnohem rychlejší než lidé, chybují v pozičním porozumění pozice a nejsou schopné koordinace a komunikace v této týmové hře.\n\nTrénovat s přáteli přes internet/síť nebo s počítačem využívající i výše uvedené šachové programy na jednom PC můžete pomocí DoubleChessBoard-u.\n\nBughouse šach vyvolává kontroverze mezi šachovými trenéry, kteří se neshodují v názoru na to, jak bughouse šach prospívá šachovým schopnostem. Například podle vyjádření Susan Polgárové lze bughouse brát jako druh rozptýlení, ale ve skutečnosti nemá žádný pozitivní vliv na rozvoj šachových schopností. Polgárová nedoporučovala ani hrát bughouse během klasického šachového turnaje. Někteří hráči tvrdí, že bughouse šach pomáhá objevovat typické taktické motivy, ovšem jiní se zase domnívají, že zanedbává strategické hodnoty a nadměrně upřednostňuje taktické.\n\n\n"}
{"id": "331635", "url": "https://cs.wikipedia.org/wiki?curid=331635", "title": "Rogier van der Weyden", "text": "Rogier van der Weyden\n\nRogier van der Weyden (ve francouzské literatuře též Rogelet da la Pasture, 1399 nebo 1400, Tournai – 18. června 1464) byl nizozemský malíř. Vedle van Eycka je považován za nejvýznamnějšího představitele rané nizozemské malířské školy. Těšil se již za svého života značné popularitě a úctě, byl jmenován městským malířem Bruselu a obdržel mnoho výnosných zakázek od evropských panovnických rodů.\nByl synem nožíře Henri de la Pasture z Tournai, ve valonské části Nizozemí a jeho ženy Agnes de Watrélos. Roku 1426 se oženil Elisabeth, dcerou bruselského obuvníka, Jan Goffaerta. Rogier a Elisabeth měli čtyři děti: Cornelius (* 1427) se stal kartuziánským mnichem; Margaretha (* 1432). Po přestěhování rodiny do Bruselu se narodili dva synové: Pieter (* 1437, malíř), Jan (* 1438, zlatník). Kolem roku 1427 vstoupil do učení k Robertu Campinovi. \n\nV roce 1432 se stal samostatným mistrem a od roku 1435 působil jako městský malíř v Bruselu. V jeho dílně se učili tovaryši z různých částí Evropy. Dílo samotného Rogiera van der Weyden, rozšiřované pomocí grafických listů, dosáhlo velké proslulosti a ovlivnilo významně malířství v centrální Evropě. K jeho zákazníkům patřil Filip III. Dobrý, nizozemská a zahraniční šlechta. Malíř pobýval též v Lovani, Bruggách, Tournai a Dijonu. Roku 1450 podnikl cestu do Itálie, kde patrně namaloval obraz Ukládání do hrobu (Galerie Uffizi). \nPodle dochovaných dokladů se Rogier van der Weyden stal žákem Roberta Campina ve 27 letech, což vedlo ke spekulacím, že některá díla Mistra z Flémalle, která vykazují stylistickou podobnost s díly Rogiera van der Weyden jsou ve skutečnosti ranými díly jeho žáka.\n\nPrvní malířovou zakázkou v Bruselu bylo vyhotovení čtyř obrazů na téma \"Trajánova Justice\" pro Zlatou komoru tamní radnice. Tato díla, odhalená roku 1439, se v originálu nedochovala, protože roku 1695 při obléhání vojsky Ludvíka XIV. Brusel prakticky zničila dělostřelba a následné požáry. Je známa pouze volná kopie obrazů jako tapiserie s několika dobovými portréty a autoportrétem umělce, ze které je zřejmé, že ve své době měl vůdčí postavení jako portrétista.\n\nWeydenův sloh se vyvíjel od měkkého gotického slohu k monumentálnímu tvrdému slohu vrcholného období a pozdní manýře v závěru života. Již rané Ukřižování má charakteristické znaky jeho slohu - dramatický pohyb a expresivní výraz tváří, nezájem o hluboký obrazový prostor (který je např. ve Snímání z kříže nahrazen zlatě zbarvenou zdí,), nejisté spojení figur s krajinou, nepevný postoj a nepřesná anatomie, ostrá kresba, drapérie lámaná v ostrých záhybech. Malíř užívá barvu pro kolorování kresby v pestrých a lesklých tónech a neznázorňuje efekty světla a atmosférické jevy. \n\nKolem roku 1445 zhotovil své vrcholné dílo Snímání z kříže, určené pro kostel v Lovani (nyní Museo del Prado, Madrid). Obraz byl již za umělcova života obdivován pro dokonalost technického provedení a kopírován. Během pobytu v Itálii namaloval obraz Oplakávání Krista (1450), v němž je drsný severský expresionismus zmírněn ve prospěch realistického podání látek a drobných detailů. \n\nZřejmě až po návratu z Itálie vznikl rozměrný polyptych s Posledním soudem, objednaný kancléřem Rollinem pro kapli Hôtel Dieu v Beaune. Na přední straně oltáře je ve středu Kristus obklopen anděly a Archanděl Michael, který váží duše zemřelých. Šest postranních křídel zobrazuje kontinuální děj. Na zadní straně oltářních křídel, malovaných technikou grisaille, je výjev Zvěstování a figury sv. Antonína a sv. Šebestiána a klečící postavy donátorů. Styl zobrazení Sv. Šebestiána s harmonickými proporcemi a přirozeným pohybem napovídá, že malíř mohl být obeznámen se soudobým italským sochařstvím ve Florencii nebo Sieně. \n\nZ doby po roce 1450 pochází tzv. Bladelinův oltář, který objednal pokladník Filipa Dobrého a zakladatel města Middelburgu pro tamní kostel. V pozadí scén je namalován průhled do panoramatu města. Pozdním dílem z doby kolem roku 1462 je oltářní triptych s Klaněním tří králů pro kostel St. Kolomba v Kolíně nad Rýnem (nyní Alte Pinakothek, Mnichov). \n"}
{"id": "331636", "url": "https://cs.wikipedia.org/wiki?curid=331636", "title": "Zkreslování vzpomínek", "text": "Zkreslování vzpomínek\n\nZkreslování vzpomínek je proces proměny informace v dlouhodobé paměti.\n\nDochází k němu v důsledku snadnějšího vybavování smysluplných informací (do chaotických vzpomínek vnášíme řád a smysl) a zapomínání zdroje informací. To může vést k rekonstrukci či konstrukci smyšlenek.\n\nJde o doplňování kusých informací, pomocí paměťových schémat do účelné podoby, na úkor jejich přesnosti. Uplatňuje se například při vybavování některých snů, které se navzdory své nelogičnosti, dají vyprávět jako smysluplný příběh s časovou posloupností. \n\nSchémata působí také na nevědomé vyhledávání informací, které podporují naše dosavadní názory. Tento proces se označuje jako konfirmační zkreslení a výrazně ovlivňuje lidské myšlení. Dalším aspektem zkreslení vzpomínek, můžou být individuální motivy, které dokreslují informace (zejména v autobiografické paměti) v souladu s našimi potřebami a přáními. Může jít o sociální předsudky nebo o ovlivnění na základě oblíbenosti či neoblíbenosti. S těmito předpoklady pracuje například narativní terapie.\n\nDotvářením vzpomínek se zabývají také forenzní psychologové, zejména v souvislosti s očitými svědectvími. To lze znehodnotit například sugestivními otázkami nebo přikládání významu logicky doplněným informacím.\n\nK vytváření vzpomínek, může docházet díky zapomínání zdroje informací, vědomému lhaní, obranným mechanismům a sugesci. Vzniká tak smyšlenka neboli konfabulace. S konstrukcí vzpomínek souvisí syndrom falešné paměti (konstrukce falešných vzpomínek), kdy jsou fragmenty zážitků propojeny s údaji z paměti a pak pamětní obsahy přesahují rámec přímé zkušenosti\n\n\n\n\n\"Hlavní článek: Bájivá lhavost\"\n\nMytomanie, pseudologia phantastica či bájivá lhavost je porucha, při níž postižený vypráví smyšlené příběhy, které údajně zažil. Někdy si může být vědom lži, jindy je sám o jejich věrohodnosti přesvědčen (např. u alkoholiků, lidí s psychickou poruchou a dětí do přibližně šesti let věku). Jde o jev podobný konfabulaci, při níž však osoba spíše reaguje na položené otázky smyšlenkami; při mytomanii své smyšlenky vymýšlí aktivně, bez vyzvání.\n\n\n"}
{"id": "331637", "url": "https://cs.wikipedia.org/wiki?curid=331637", "title": "Pavel Bartoš (1979)", "text": "Pavel Bartoš (1979)\n\nPavel Bartoš (* 17. srpna 1979) je český fotbalista, který hrál první českou fotbalovou ligu. \n\nPrvní prvoligové zápasy odehrál v dresu Plzně, stabilně se do týmu však nedostal. O mnoho úspěšnější nebyl ani o 6 let později, a to v dresu Příbrami, kde odehrál o jeden zápas méně, než za Plzeň. Příbram poté sestoupila do druhé ligy a Bartoš tak zatím ztratil další možnost hrát první ligu. Pavel Bartoš poté přestoupil do prvoligového Kladna, kde začínal s fotbalem.\n\n\n"}
{"id": "331640", "url": "https://cs.wikipedia.org/wiki?curid=331640", "title": "Kostel svatého Martina (Blansko)", "text": "Kostel svatého Martina (Blansko)\n\nKostel svatého Martina je římskokatolický chrám nacházející se ve Starém Blansku, součásti města Blansko. Pochází ze 17. století. Stavěn byl v letech 1672–1691 v barokním stylu. Od 1. poloviny 12. století zde stál kostel v románském slohu, který byl později přestavěn do slohu gotického. V dnešním kostele se nachází zvon \"Poledník\", který patří mezi nejstarší na Moravě.\n\n"}
{"id": "331641", "url": "https://cs.wikipedia.org/wiki?curid=331641", "title": "Simon Rolfes", "text": "Simon Rolfes\n\nSimon Rolfes (* 21. leden 1982, Ibbenbüren, Německo) je bývalý německý fotbalový záložník, který oblékal deset let dres německého klubu Bayer 04 Leverkusen a také dres německé reprezentace.\n\n23. října 2013 vstřelil gól v utkání základní skupiny Ligy mistrů 2013/14 ukrajinskému Šachtaru Doněck, Leverkusen zvítězil 4:0.\n\nV A-týmu Německa debutoval 28. března 2007 v Duisburgu proti Dánsku (porážka 0:1).\n\nZúčastnil se Mistrovství Evropy ve fotbale 2008 v Rakousku a Švýcarsku, kde Německo získalo stříbrné medaile po prohře 0:1 se Španělskem. Nastoupil ve čtvrtfinále proti Portugalsku (výhra 3:2, odehrál kompletní utkání) a v semifinále proti Turecku (opět výhra 3:2, odehrál první poločas, poté jej vystřídal Torsten Frings).\n\n"}
{"id": "331647", "url": "https://cs.wikipedia.org/wiki?curid=331647", "title": "Detail", "text": "Detail\n\nDetail (z francouzského \"détailler\", krájet, rozdělovat) znamená součást většího celku, podrobnost, zvětšený výřez nebo dílčí pohled.\n\nVe staré francouzštině se původně používalo ve spojení \"vendre en détail\", prodávat v drobném, doslova v „rozděleném, rozkrájeném“ stavu to, co obchodník nakoupil „ve velkém“ (\"en gros\"). Odtud se i ve starší češtině dělili obchodníci na detailisty (maloobchodníky) a grosisty (velkoobchodníky).\n\nV přeneseném významu, který se rozšířil i do jiných jazyků, pak znamená detail i součástku nebo zvětšený, podrobný pohled na část stavby, obrazu, stroje a podobně.\n\nV běžné řeči znamená \"detail\" často maličkost, něco bezvýznamného, co lze zanedbat. Naopak německé přísloví \"Čert vězí v detailu\" (\"Der Teufel sitzt im Detail\") připomíná, že zdánlivé maličkosti mohou ohrozit i velké projekty. Detaily jsou např. Malé vyryté / vytesané části na sloupu.\n\n"}
{"id": "331649", "url": "https://cs.wikipedia.org/wiki?curid=331649", "title": "Friedrich Gustav Piffl", "text": "Friedrich Gustav Piffl\n\nFriedrich Gustav kardinál Piffl, křtěn Gustav Adolf (15. října 1864, Lanškroun – 21. dubna, 1932 Vídeň) byl římskokatolický duchovní, kardinál a v letech 1913 až 1932 arcibiskup ve Vídni.\n\nNarodil se jako sedmé a poslední dítě v německojazyčné rodině lanškrounského papírníka a knihtiskaře Rudolfa Piffla a jeho manželky Marie Magdalény, rozené Piro. Lanškroun bylo tehdy převážně německé město. Gustavova rodina patřila mezi usedlé, jeho předkové v tomto městě žili prokazatelně již v 17. století.\n\nV roce 1874 se stal žákem místního gymnázia. Studoval úspěšně, ale studium dvakrát přerušil. Poprvé se chtěl stát knihařem (k návratu do školy ho zprvu nepřesvědčili ani profesoři, kteří vyhledali jeho otce a Gustavovo počínání odsoudili), podruhé se vydal do Vídně, aby se tam pokusil uchytit v některém nakladatelství. Jeho snaha získat zaměstnání odpovídající jeho schopnostem byla ale neúspěšná. V obou případech se nakonec ke studiu vrátil.\n\nS výborným prospěchem na maturitním vysvědčení odjel roku 1882 do Vídně, kde byl přijat jako jednoroční dobrovolník k maďarskému 38. pěšímu pluku a současně začal studia na filosofické fakultě. Volné chvíle trávil u svého strýce Bibuse, který byl ve Vídni lékárníkem. Protože Gustavovi povolání armádního důstojníka nevyhovovalo, rozhodl se po skončení vojenské služby věnovat buď teologii, nebo právům. Nakonec dal přednost první možnosti a v roce 1883 vstoupil do kláštera augustiniánů kanovníků v Klosterneuburgu u Vídně, kde přijal řádové jméno Friedrich.\n\nPo ukončení studia byl 8. ledna 1888 ve Svatoštěpánském dómu vysvěcen na kněze. Poté působil jako kaplan na klášterních farách ve Floridsdorfu nedaleko Vídně (od roku 1889) a později ve vídeňské čtvrti Heiligenstadt (od 1892). Během tohoto působení se seznámil se sociálními problémy místního dělnictva, jejichž řešení později věnoval část svého úsilí. V Klosterneuburgu začal vydávat Noviny pro město a venkov (Zeitung für Stadt und Land), do nichž psal většinu hlavních článků.\n\nV roce 1892 byl jmenován profesorem morální teologie a sociologie, v letech 1894 až 1895 se věnoval studiu tomistické filosofie v Římě. Po návratu do Rakouska pokračoval v započaté práci v Klosterneuburgu. Pro své schopnosti byl pověřen správou klášterních majetků na maďarském území. Roku 1906 byl jmenován ředitelem kanceláře kláštera a roku 1907 byl jednohlasně zvolen jeho proboštem. Když roku 1913 zemřel vídeňský arcibiskup Franz Xaver Nagl, navrhl následník trůnu František Ferdinand d'Este, který klosterneuburský klášter se svou manželkou Žofií často navštěvoval, na jeho místo F. G. Piffla a současně mu udělil knížecí titul.\n\nArcibiskupem vídeňským Piffla jmenoval císař František Josef I. dne 1. dubna 1913, biskupské svěcení přijal 1. června v klášterním kostele v Klosterneuburgu z rukou Raffaela kardinála Scapinelliho di Leguigno. Po získání papežova souhlasu byl Friedrich Gustav Piffl dne 8. června 1913 nastolen do nové funkce. 25. května následujícího roku mu papž Pius X. udělil hodnost kardinála s titulárním kostelem sv. Marka. Kardinálský biret Pifflovi tehdy nasadil jeho příznivec d'Este, který se o měsíc později stal obětí atentátu v Sarajevu). Během první světové války arcibiskup Piffl podporoval monarchii, svoji pozornost zaměřil mj. na sociální péči o příslušníky císařské armády.\n\nPo první světové válce, ve které podporoval monarchii, jíž byl nejvyšším církevním představitelem, kardinál Piffl vyzval rakouské katolíky k bezpodmínečné věrnosti novému státu a vzdal se rovněž knížecího titulu.\n18. května 1922 byl jmenován apoštolským administrátorem v Burgenlandu.\nV následujících letech se věnoval především charitativní činnosti, podporoval založení s rozvoj společností \"Caritas\" (od 1918), Canisiuswerk (od 1918), kongregace \"Utěšitelé z Getseman\" (od 1922), Katolické akce (1927) a Kolpingovo dílo, přitom spolupracoval zejména s páterem Lukasem Etlinem a holandským biskupem Arnoldem Franzem Diepenem. Podporoval různá odvětví katolické kultury, obzvláště katolické spolky – od malířů a sochařů přes školy, hudební akademie a katolický tisk až k čtenářským spolkům. Svou organizační činností výrazně přispěl k lepšímu hmotnému zajištění nemocnic, zajímal se také o katolické odborové hnutí. Za své zásluhy obdržel nejvyšší státní vyznamenání Císařský rakouský řád Leopoldův.\n\nKardinál Piffl zemřel 21. dubna 1932 za labilních politických poměrů v zemi, které předcházely nastolení autoritativního režimu v Rakousku a následnému anšlusu k Německu. Podle svého ppřání byl pohřben na místním hřbitově v Kranichbergu, místní části městyse Kirchberg am Wechsel v dolním Rakousku. Jeho pohřeb 26. dubna se stal jednou z posledních událostí demokratického Rakouska. Roku 1954 byly jeho ostatky přeneseny do krypty Svatoštěpánského dómu ve Vídni.\n\nRouku 1946 byla ve Vídni-Hietzingu pojmenována ulice \"Kardinal-Piffl-Gasse\".\n\n"}
{"id": "331659", "url": "https://cs.wikipedia.org/wiki?curid=331659", "title": "Boží ruka", "text": "Boží ruka\n\nJako \"Boží ruka\" je označován gól, který při čtvrtfinálovém zápase fotbalového mistrovství světa v Mexiku na Aztéckém stadioně v roce 1986 mezi Argentinou a Anglií vstřelil argentinský útočník Diego Maradona. \n\nRozhodčí gól vsítěný v rozporu s pravidly uznal a Argentina vyhrála 2:1 a postoupila do semifinále. Gól a celý zápas vešly do fotbalové historie. Maradona po dlouhou dobu popíral, že by zahrál rukou a tvrdil, že to byla „trošku Maradonova hlava a trošku boží ruka“. Ve své autobiografii z roku 2002 se ke vstřelení gólu rukou přiznal a prohlásil: „Teď cítím, že mohu říct, co jsem tehdy nemohl. V té době jsem tomu říkal 'Boží ruka'. Blbost! Nebyla to Boží ruka, byla to Diegova ruka! Bylo to, jako bych Angličany okrádal.“ V roce 2008 se Maradona omluvil a řekl, že kdyby mohl vrátit čas, tak by tuto akci nezopakoval.\n"}
{"id": "331661", "url": "https://cs.wikipedia.org/wiki?curid=331661", "title": "Horatio Hornblower", "text": "Horatio Hornblower\n\nHoratio Hornblower je smyšlený románový hrdina, námořní důstojník loďstva Spojeného království. Byl stvořen spisovatelem Cecilem Scott Foresterem (1899–1966), který se nechal inspirovat osobou samotného lorda admirála Horatia Nelsona a dalších důstojníků, jako byl např. kapitán Thomas Cochrane. Hornblower se stal hrdinou jeho jedenácti románů.\n\nCelková sága obsahuje deset dokončených románů a jeden nedokončený. První z celé ságy je román Mr. Midshipman Hornblower (Kadet Hornblower). Odehrává se mezi léty 1794 - 1798. Zde mladý, teprve sedmnáctiletý Horatio Hornblower, syn chudého lékaře, nastupuje jako kadet na loď H.M.S Justinian. Pod svého prvního kapitána Keenea. Dostává se zde do sporu se starším kadetemem Jackem Simpsonem, který končí soubojem. Později, po popravě Ludvíka XVI., je převelen na fregatu Indefatigable (čti Indifatigebl) pod velení kapitána sira Edwarda Pellewa. Za nesčetná hrdinství je postupně povyšován z hodnosti kadeta na poručíka čekatele a poručíka.\n\nDruhý román nese název Lieutenant Hornblower (Poručík Hornblower) a odehrává se mezi léty 1800 - 1803. Hornblower je převelen z \"Indifetigable \"na 74-dělovou řadovou loď \"Renown \"pod nestandardní velení kapitána Jamese Sawyera, kde se seznámí se svým budoucím nejlepším přítelem poručíkem Williamem Bushem. Kapitán Sawyer je pro svou nezpůsobilost zbaven velení po prohlášení lodního lékaře. Po splnění mise - dobytí španělské pevnosti a zajetí tří španělských lodí, se lodi \"Renown \"na zpáteční plavbě na Jamajku do Kingston zmocní španělští zajatci, kteří se osvobodili. Je zabit kapitán Sawyer, těžce zraněn poručík Bush. Hornblower vzpouru potlačí a loď zachrání. Incident s kapitánem Sawyerem, který je brán jako vzpoura, je souzen u námořního válečného soudu v Kingstonu. Pro Hornblowera nakonec tento soud končí osvobozujícím rozsudkem a následným povýšením na Commandera (fregatního kapitána) s velením na šalupě \"Retribution\". Jeho jmenování ovšem podléhá souhlasu z Anglie. Domů do Plymouthu dorazí po uzavření míru s Francií, jeho povýšení není potvrzeno a loď \"Retribution \"je vyřazena z aktivní služby. Mladý poručík živoří na poloviční mzdě, která přísluší námořníkovi v záloze. Na souši se setkává se svým přítelem Wiliamem Bushem, který se nachází ve stejné situaci. Hornblower zde potkává svou první ženu Marii Masonovou. Román končí nabídkou sňatku Marii, povýšením do hodnosti \"Commander\" (fregatní kapitán) a přidělením velení na šalupě \"Hotspur\". Válka s napoleonskou Francii se blíží.\n\nTřetí román nese název Hornblower and the Hotspur. Hornblower zde ustanoví svým prvním důstojníkem Wiliama Bushe. Hotspur je pověřen úkolem hlídkovat kolem francouzského pobřeží. Po incidentu s lodí Loira a začátkem obnovené války s Francii je Hornblower určen k splnění mise zničení invazní francouzské flotily, která má přepravit vojáky do Irska. Po splnění tohoto náročného úkolu a po návratu domů do Plymouthu mu Marie porodila syna. \n\nČtvrtý román nese název Hornblower and the Crisis. Tento román byl autorem nedokončen, zůstaly jen náznaky děje, který se odehrává mezi srpnem a prosincem 1805. Anglii hrozí přímá invaze, poslední nadějí zůstává admirál Nelson. Náš hrdina je zbaven velení na Hotspuru, který následně ztroskotá s novým Commanderem Meadowsem. Oba se vracejí do Anglie na lodi Princess, která se utká s francouzskou brigou. Zde jsou zabaveny depeše pro admirála Villenueva. Tento čin ovlivní bitvu u Trafalgaru ve prospěch Britů a Anglie je zachráněna. \n\nPátý román nese název Hornblower and the Atropos. H.H. je přidělena tentokrát opět šalupa s názvem Atropos. Organizuje pohřební průvod mrtvého admirála Nelsona. Hornblower se setkává s králem Jiřím III. Na palubu jeho šalupy je přidělen královský synovec. Marie porodí druhé dítě, tentokrát dceru. Hornblowerova loď je věnována darem spojenci Anglie - království sicilskému. Kapitán bez lodi se vrací do Anglie, kde je mu přiděleno velení na nové fregatě Lydia. Dále se dozvídá, že obě jeho děti jsou nemocné - trpí neštovicemi.\n\nŠestý román nese název Happy Return (Šťastný návrat). Děj se odehrává od června do října 1808. Poprvé se zde setkává se svou budoucí druhou ženou lady Barbarou Wellesley, jeho děti obě na neštovice zemřely. S rozkazem podpory velkostatkáře a šílence El Suprema v oblasti španělské Jižní Ameriky zajímá španělskou loď \"Natividad\", kterou musí předat právě onomu šílenci. Po návratu zpět zjistí, že se situace obrátila a Španělé se stali spojenci. Vrací se a vítězně vybojuje \"Natividad \"zpět. Sbližuje se s lady Barbarou, ale nakonec k ničemu nedojde pro velký společenský rozdíl a Hornblower je navíc ženatý. \n\nSedmý román A Ship of the Line (Řadová loď) se odehrává v období mezi květnem a říjnem 1810. Hornblower velí řadové lodi HMS \"Sutherland\". Je zařazen do eskadry kontradmirála Leightona. Při dočasném oddělení od eskadry ochrání anglické obchodní lodě před francouzskými korzáry, později vyprostí vlajkovou loď z mělčiny. Dále je mu svěřeno velení nad akcí na pevnině, kterou málem nepřežije a později musí se Sutherlandem zadržet čtyři řadové lodě, aby neunikly flotile admirála Percyho Leightona. Z Bushe se stane mrzák, když mu dělová koule utrhne nohu. Sutherland je rozstřílen a posádka zajata, ony čtyři lodě jsou však těžce poškozeny a musí do přístavu, kde jsou potopeny eskadrou admirála Leightona.\n\nOsmý román Flying Colours (S vlajícími prapory) zachycuje období mezi léty 1810 až 1811. Hornblower je s posádkou v zajetí. Je odvezen do Paříže společně s poručíkem Bushem, aby byl souzen za zločiny proti Francii. Cestou k soudu uniká a ukrývá se na panství hraběte De Gracay - zapřisáhlého royalisty, který ve válkách přišel o své dva syny. Setkává se zde se švagrovou hraběte Marii, se kterou je své ženě nevěrný. Po jisté době v přístavu Nantes ukradnou loď a doplují s ní do Anglie. Bush je povýšen na Commandera (fregatního kapitána) a Horatio Hornblower se dozvídá o smrti své ženy při porodu a o tom, že má syna, o kterého se stará lady Barbara, a také o smrti admirála Leightona. Sám je válečným soudem osvobozen za ztrátu lodi a povýšen do šlechtického stavu. Dostává kořistné, kterého dosáhl se \"Sutherlandem \"a dostává rentu jako plukovník námořní pěchoty.\n\nDevátý román Commodore Hornblower popisuje období mezi květnem až říjnem 1812. Na začátku Horatio a Barbara spolu žijí na panství Smallbridge. Po jeho povýšení na komodora je pověřen ochranou britských zájmů v Baltském moři. Jeho vlajkovou lodí je \"Nonsuch\". A jeho vlajkovým kapitánem je Bush. Zajme francouzského piráta s lodí \"Blanchefleur\". Poté se plaví na ruskou základnu do Kronštadtu, kde zachraňuje cara a švédského prince před atentátem. V Rize bojuje po boku plukovníka von Clausewitze. Z moře ostřeluje Napoleonovu armádu a nesmírně tím pomůže Rusům, kteří se ubrání. Hornblower onemocněl tyfem a je nucen zůstat na pevnině, zatímco jeho eskadra pod velením Bushe se vrací do Anglie.\n\nDesátý román Lord Hornblower líčí období od května 1813 až do října 1814. Horatio úspěšně potlačuje vzpouru na brize \"Flame\". Starosta města Le Havre hrozí, že změní stranu a na základě tohoto Hornblower žádá o posily. Připlouvá loď \"Nonsuch \"s kapitánem Bushem. Město je zajištěno, Hornblower se stává guvernérem a bourbonský vévoda loutkovým vládcem. Kapitán Bush je zabit při úspěšné akci na Seině. Napoleon je poražen a Hornblower získává titul peera za obsazení Le Havre. Je nazýván lordem Hornblowerem ze Smallbridge. Jeho žena odjíždí se svým bratrem vévodou Wellingtonem na Vídeňský kongres. Horatio se vrací domů do Smallbridge. Doma dlouho nevydrží a odjíždí do Francie k hraběti de Gracay, kde se s Marii opět stanou milenci. Jeho sluha Brown se zde ožení s francouzskou dívkou. Napoleon uprchne z Elby a opět se ujme moci. Hornblower proti němu zorganizuje povstání. Marie je zabita a hrabě a Hornblower jsou odsouzeni k smrti, což se díky porážce u Waterloo nestane. Následně se vrací domu k Barbaře a svému synovi Richardovi.\n\nJedenáctý román nese název Hornblower in the West Indies. Kontradmirál Hornblower zde velí pouze malé eskadře, protože nastal mír. Je nyní kontradmirálem, překazí další pokus o návrat Napoleona na trůn a zajme španělskou otrokářskou loď. Dále je unesen piráty na Jamajce, jejichž doupě ničí a uniká dále přihlíží ve Venezuele vítězství Simona Bolivara. Na konci jeho služby se z Kingstonu na Jamajce vrací se svou ženou domů do Anglie.\n\nPoslední povídkou The Last Encounter uzavírá celou ságu o tomto hrdinném námořníkovi. Hornblower byl povýšen na admirála floty, je mu 72 let, je velmi bohatý a zdravý. Jeho syn Richard je plukovníkem v královské gardě královny Viktorie. Jednoho dne k nim na panství přichází člověk, který chce půjčit koně a tvrdí, že je Bonaparte a chce stihnout vlak. Později se ukáže, že se jedná o Napoleonova synovce a pozdějšího prezidenta Francie Napoleona III.. Tímto úsměvným koncem celá sága končí.\n\nNámořník Horatio Hornblower je u nás známý také díky filmovému zpracování, kde ztvárnil hlavní roli Ioan Gruffudd, které režíroval Andrew Grieve, dále se například v roli kapitána sira Edwarda Pellewa zde představil Robert Lindsay.\n"}
{"id": "331666", "url": "https://cs.wikipedia.org/wiki?curid=331666", "title": "AdvFS", "text": "AdvFS\n\nAdvFS je svobodný souborový systém, který vyvíjela před koncem první poloviny devadesátých let 20. století společnost Digital Equipment Corporation pro svoji verzi Unixu OSF/1 (později Digital UNIX/Tru64 UNIX).\n\nMezi hlavní vlastnosti patří:\n\nAdvFS používá relativně pokročilý systém úložišť (zvaných domény, anglicky domain) a logických souborových systémů (zvaných sady souborů, anglicky file sets). Doména je tvořena libovolným počtem blokových zařízení typu diskový oddíl, LVM nebo LSM. Sada souborů je logický systém postavený nad jednou doménou.\n\nPůvodně byl souborový systém AdvFS vyvinut pro jiný operační systém a portován inženýry společnosti DEC v Bellevue ve státě Washington, USA, vývojový tým se později přestěhoval do města Nashua, ve státě New Hampshire. Čísla verzí byla vždy o jedna za operačním systémem, tedy DEC OSF/1 v3.2 obsahoval AdvFS verze 2.x, Digital UNIX 4.0 obsahoval AdvFS ve verzi 3.x a Tru64 UNIX 5.x pak AdvFS verze 4.x. Pouze verze 4.x však dospěla na úroveň, která byla vhodná pro produkční nasazení, včetně sady nástrojů pro kompletní správu.\n\n22. června 2008 byly zdrojové kódy uvolněny pod licencí GNU General Public License na serveru SourceForge aby byl zajištěn soulad s licencí jádra Linux. Uvolněny byly ve skutečnosti dvě verze, tzv. 1. generace, což je zdrojový kód aktuálně používaného software v True64, a 2. generace, zdrojový kód vylepšeného AdvFS v minulosti napsaný, ale nikdy nenasazený. Spolu se zdrojovými kódy je dostupná i dokumentace.\n\n"}
{"id": "331674", "url": "https://cs.wikipedia.org/wiki?curid=331674", "title": "Mariánské Údolí", "text": "Mariánské Údolí\n\nNázev Mariánské Údolí má více míst:\n"}
{"id": "331675", "url": "https://cs.wikipedia.org/wiki?curid=331675", "title": "Řád svatého Konstantina (a Heleny)", "text": "Řád svatého Konstantina (a Heleny)\n\nŘád sv. Konstantina, později též Řád sv. Konstantina (a Heleny), je organizace, která vystupuje jednak jako rytířský řád, jednak jako pravoslavné bratrstvo a je aktivní jak v českých zemích, tak ve světě. \n\nVzhledem k absenci dostatečného množství pramenů je vývoj této organizace velmi obtížné sledovat. Podle vlastní tradice je organizace pokračovatelem bratrstva založeného roku 312 římským císařem Konstantinem Velikým, resp. 1180 byzantským císařem Izákem II. Angelem, a následně neapolského Konstantinova řádu sv. Jiří. \n\nKdyž se počátkem 50. let po vzniku Světové rady církví začaly šířit myšlenky ekumenismu, několik osob navazujících na tradice výše uvedených řádů v čele se švýcarským průmyslníkem a filantropem Richardem Guyer-Freyem proklamovalo vytvoření Řádu sv. Konstantina (\"Ordo sancti Constantini Magni\"). Zatímco původní Konstantinův řád sv. Jiří zůstal striktně katolický, nová společnost, registrovaná 29. května 1953 ve Švýcarsku jako rytířská organizace, si za cíl stanovila prohloubení myšlenek ekumenismu, šíření náboženské tolerance, budování mostů mezi lidmi, rasami a kulturami ve všech oblastech života a zejména navazování na řecko-římsko-byzantské dědictví. Proto také do svých řad přijímala katolíky, protestanty i pravoslavné. V roce 1962 zvolen hlavou řádu (velmistrem) Friedrich vévoda a kníže Beaufort-Spontin (1916–1998), původem z belgické aristokratické rodiny, která až do roku 1945 držela statky v západních Čechách. \n\nVzhledem k pozdnímu datu vzniku a zejména faktu, že u jeho vzniku (resp. oddělení) nestál člen žádného panovnického rodu, je jeho příslušnost ke „klasickým“ rytířským řádům zpochybňována. Protože nebyl evidován Mezinárodní komisí rytířských řádů (\"The International Commission on Orders of Chivalry\"), je označován za samozvaný rytířský řád. V květnu 1970 převzal řád pod svou patronaci alexandrijský patriarcha řecké ortodoxní církve Mikuláš VI., jenž se stal jeho hlavní duchovní autoritou a později mu dokonce udělil status čestné stráže Apoštolského trůnu Alexandrie. Od této doby je alexandrijský patriarcha také nejvyšším církevním patronem řádu.\n\nPo pádu komunismu, roku 1990, zahájil Řád sv. Konstantina Velikého své působení také ve státech střední Evropy. Jeho aktivity v českých zemích jsou spojeny s osobou Vojtěcha Kozáka neboli Adalberta (Vojtěcha) Esterházyho.\n\nTento muž byl zajímavou osobností. Přestože pocházel z neurozené rodiny, jeho matka byla nemanželskou dcerou Karla hraběte Esterházyho de Galantha (1847–1919) a on sám byl adoptován Karlovým bezdětným synem Michaelem (1884–1933) pod jménem Adalbert (Vojtěch) Esterházy. Šlechtický titul mu však nikdy udělen ani potvrzen nebyl. Nakonec se však v rodině syn narodil a dědicem jmění celé této linie Esterházyů stal Michaelův synovec Carl (1918–1958). Adalbert se vrátil k rodičům i k původnímu jménu Vojtěch Kozák. Po emigraci roku 1969 žil v Rakousku, kde koncem 80. let opět přijal jméno Esterházy a po roce 1990 se vrátil do Československa.\n\nČlenem Řádu sv. Konstantina se stal v 80. letech a po roce 1990 byl díky svým kontaktům na území českých zemí a Slovenska jmenován zástupcem zmocněnce této organizace pro státy střední Evropy Johannese (Hanse) Mertense. Protože se Mertens ve zdejších poměrech nevyznal, přenechával stále více práce Esterházymu. Mezi oběma muži však později došlo k roztržce a to zřejmě hned ze dvou důvodů: při přijímání nových členů a ohledně náboženské orientace řádu. Zatímco Mertens a vedení řádu odmítalo další rozšiřování řádu v Polsku, Esterházy byl proti a podnikl kroky ke zřízení zvláštní polské komendy. Mnohem vážnější byla roztržka ohledně náboženského směřování řádu. Zatímco Mertens a řádová vláda trvali na zachování ekumenismu, Esterházy, který ve vysokém věku konvertoval k pravoslaví, tvrdil, že by se řád měl profilovat jako výhradně ortodoxní vzhledem k svému statusu čestné stráže Apoštolského trůnu Alexandrie. Tento postoj způsobil v organizaci rozkol, který vyvrcholil po smrti velmistra Friedricha von Beaufort-Spontin roku 1998 rozdělením organizace na dvě nezávislé linie. Po rozdělení roku 1998 tak existují dvě odnože řádu s totožným názvem, které se vzájemně neuznávají – Řád sv. Konstantina Velikého a Řád sv. Konstantina Velikého (a Heleny).\n\nPo rozpadu jednotného řádu roku 1998 byl jeho hlavou zvolen syn Friedricha von Beaufort-Spontin, vévoda a kníže Friedrich Christian (*1944), římský katolík žijící v Německu. Tato větev zůstala ekumenická. V současné době působí ve 32 státech světa, nejvíce členů však má ve Finsku a z Finů je složena celá řádová vláda. Je také většinově evangelická, jen současný velmistr je katolík. Zástupcem velmistra je Raimo Ilaskivi (*1928), bývalý finský politik, v letech 1979–1991 starosta Helsinek a v letech 1996–1999 poslanec evropského parlamentu, který roku 1994 neúspěšně kandidoval na úřad prezidenta. Řád vydává vlastní časopis nazvaný \"Constantinian News\".\n\nPodle řádových stanov stojí v čele řádu velmistr, doživotně volený řádovou radou složenou z řádové vlády a třiceti zástupců členů organizace, který musí být schválen alexandrijským patriarchou. Prvním velmistrem byl zvolen Friedrich vévoda a kníže Beaufort-Spontin (1916–1998), původně též rytíř Konstantinova řádu sv. Jiří, po jehož smrti byl do úřadu zvolen jeho syn Friedrich Christian (*1944). \nČlenové řádu (rytíři) jsou dnes rozděleni do tří kategorií:\n\n\nOrganizace dále svým stoupencům udílí Záslužný kříž a Záslužnou medaili.\n\nDruhou linii řádu představuje pravoslavné bratrstvo, které bylo oficiálně v České republice registrováno rozhodnutím Ministerstva vnitra z 20. února 1998 názvem \"International Ordo Sancti Constantini Magni\". V rámci sporu o nástupnictví a legitimitu byla tato linie v jistém smyslu úspěšnější než „finská“ větev, protože jako jediná dosáhla potvrzení statutu mezinárodní nevládní organizace. Dne 6. prosince 1999 byla navíc prohlášena součástí Pravoslavné církve a získala titul „ochránce pravoslaví“. O rok později byla jako mezinárodní organizace zaregistrována také u OSN. Na počátku 21. století došlo k úpravě názvu bratrstva do podoby \"Řád sv. Konstantina Velikého (a Heleny)\". Přidáním jména sv. Heleny, matky císaře Konstantina, měla být zdůrazněna pravoslavná orientace společenství. Po rozdělení organizace roku 1998 se první hlavou (velmistrem) pravoslavného linie stal výše zmíněný Vojtěch Esterházy. Ten během svého působení v úřadě rozšířil aktivity bratrstva do řady evropských států i do USA, kde byly vytvořeny autonomní pobočky (tzv. komendy), z nichž nejpočetnější jsou slovenská a polská. \n\nVzhledem k pravoslavnému charakteru této větve, zároveň velmi malému zastoupení pravoslavných mezi českou populací i radikálnímu slovanství Vojtěcha Esterházyho byly v 90. letech do řádu často přijímány osoby ruské národnosti, které se usadily v Česku. Tito jedinci měli často úzké vazby i na jiné pravoslavné země, zejména na Srbsko a Rusko, a proto není překvapující, že někteří roku 1999 ostře kritizovali operaci Spojenecká síla, letecké údery NATO proti Srbsku. V této době se stali členy řádu také některé osobnosti českého politického a ekonomického života známé svou radikálně proruskou a protiamerickou orientací: např. Jaroslav Foldyna, Štěpán Popovič či Aleš Řebíček. \n\nEsterházyho velkorysý přístup k rozšiřování členské základny měl i negativní důsledky. Někteří noví členové – zejména z řad ruské minority v Česku – totiž byli, jak se později zjistilo, zapleteni do organizovaného zločinu, což způsobilo, že se pravoslavné bratrstvo načas v negativním smyslu dostalo do centru zájmu médií. S organizací byly spojovány i některé kontroverzní osoby (např. lékař Jaroslav Barták), které se ale ve skutečnosti členy nikdy nestaly. \n\nSituace se změnila až po smrti Esterházyho, respektive rezignaci jeho nástupce Vladimíra Valdeckého roku 2006. Tehdy byl zvolen velmistrem pravoslavný kněz Eugen Freimann, který již od roku 2000 zastával úřad administrátora. Pod jeho vedením byla organizace tehdejším pravoslavným arcibiskupem pražským Kryštofem, metropolitou českých zemí a Slovenska za stavropigiální a o dva roky později registrována v celosvětovém katalogu pravoslavných institucí.\n\nNedlouho poté ovšem byla pověst organizace opět vážně poškozena, nyní v souvislosti s hlubokým rozkolem v české pravoslavné církvi. Ta byla mj. způsobena sílícím postavením ruských věřících, kteří odmítali českými členy propagované sblížení mezi západní a východní církví a začali prosazovat výlučnou orientaci na moskevský patriarchát. Údajně právě kvůli tomuto tlaku došlo roku 2013 k rezignaci pravoslavného arcibiskupa českých zemí Kryštofa, který byl také spojen s Řádem sv. Konstantina (a Heleny). Hlava organizace, archimandrita Eugen Freimann, byl navíc již několik let předtím nařčen ze spolupráce s StB a dále též obviněn ze znásilnění a z krádeže, žádné z obvinění však nebylo prokázáno. Žalující byl dokonce 3. února 2011 odsouzen za zločin křivého obvinění a v tisku byla otištěna omluva. V roce 2013 mu byl posvátným synodem české pravoslavné církve zakázán výkon kněžské služby. Po vytvoření Pravoslavné církve Ukrajiny, která získala roku 2019 status autokefální církve, se Řád sv. Konstantina (a Heleny) orientuje na spolupráci výhradně s Kyjevem. Již roku 2017 byl Eugen Freimann hlavou Pravoslavné církve Ukrajiny jmenován do čestné funkce archimandrity. \n\nV čele pravoslavného bratrstva Řádu sv. Konstantina (a Heleny) stojí představený s titulem velmistra. Je volen na doživotí generální kapitulou na základě předpisů pravoslavné církve a jeho volba vychází ze schématu volby eparchiálních biskupů a metropolity. Hlasovací právo mají výhradně členové bratrstva výlučně pravoslavného vyznání. Příslušníci jiných křesťanských vyznání se nemohou stát řádnými, jen přidruženými členy (tzv. čestnými rytíři). \n\nNa rozdíl od (převážně finského) Řádu Konstantina Velikého nebyla česká linie nikdy rozdělena do tříd. Členům organizace je přiznáváno jen právo na čestné označení „rytíř Řádu sv. Konstantina Velikého a Heleny“, které neznamená povýšení do šlechtického stavu. Zatímco pravoslavní (řádní) členové nosí při slavnostech bílý plášť a řádovou dekorací na žluté (zlaté) stuze, čestným členům náleží černý plášť a dekorace na modré stuze. Organizace provozuje vlastní webové stránky, na rozdíl od \"finské\" linie řádu ale nevydává žádný bulletin.\n\nSymbolem obou linií, Řádu sv. Konstantina a Řádu sv. Konstantina (a Heleny) je červeně smaltovaný a zlatě lemovaný jetelový kříž, v jehož středu je kruhový medailon s Kristovým monogramem (řecké litery X a P, tj. \"Χριστός\" = \"Christos\"), na ramenech pak vždy po jedné latinské liteře I, H, S a V (\"In hoc signo vinces\"). Jde o narážku na vítězství římského císaře Konstantina I. (sv. Konstantina) u Milvijského mostu 28. října 312 a jeho vidění s tímto triumfem spojené. \n\nZatímco Řád sv. Konstantina užívá pro všechny členy výlučně dekoraci zavěšenou na modré stuze, v případě Řádu sv. Konstantina (a Heleny) nosí řádní (tj. pravoslavní) členové žlutou stuhu, sympatizanti (čestní členové, kteří nejsou členy ortodoxní církve) modrou. \n\nPodobně se jako na věhlasu Maltézského řádu v průběhu druhé poloviny 20. století začalo přiživovat z komerčních důvodů přes šedesát samozvaných organizací, vznikla v návaznosti na Konstantinův řád soukromá, ryze komerčně zaměřená organizace nazvaná Královský řád Konstantina Velikého a Heleny (\"Royal Order of Constantine the Great and Saint Helen\"). Svým charakterem naplňuje definici samozvaného rytířského řádu coby organizace, která se sama vydává za rytířský řád, ačkoliv jím podle mezinárodního práva není.\n\nK vzniku tohoto řádu došlo po roce 2000. Jeho velmistrem (či spíš majitelem) je Rafael Andujar y Vilches, který se sám proklamoval hlavou královského domu Kappadokie, zaniklého království na území Malé Asie, které bylo roku 17 po Kristu anektováno Římem.\n\nNové členy přijímá organizace bez výběru po zaplacení příslušné taxy a za peníze také udílí šlechtické tituly včetně vévodských. „Řád“ je aktivní zejména v zemích, které nemají žádné rytířské tradice – v jihoamerických republikách, Gruzii, na Balkáně, v Jižní Koreji či USA. Řád sídlí na soukromé adrese ve španělské Seville a na Havajských ostrovech, bankovní konto má pak v Panamě.\n\nŘád svatého Konstantina obou linií má v současné době stovky členů po celém světě. \n\n\n"}
{"id": "331680", "url": "https://cs.wikipedia.org/wiki?curid=331680", "title": "Švédské křížové výpravy", "text": "Švédské křížové výpravy\n\nŠvédské křížové výpravy byly tři vojenské expedice Švédů do Finska v průběhu 12. a 13. století. Na konci těchto výprav stála trvalá švédská kolonizace a christianizace Finska.\n\nPrvní švédská křížová výprava byla legendární vojenská expedice vyslaná kolem roku 1150, tradičně se prezentuje jako dobytí Finska Švédy a s tím spojené obrácení pohanských Finů na křesťanství. Podle legendy křížovou výpravu vedl král Erik IX. Svatý. Biskup Jindřich z Uppsaly, který krále na výpravě doprovázel, v dobytém Finsku zůstal, a stal se mučedníkem.\n\nAvšak skutečnosti kolem této křížové výpravy jsou předmětem diskusí mezi mnoha historiky. Žádné archeologické nálezy nepotvrzují, ale ani nevyvracejí události ve Finsku za švédské vlády popisované v písemných zdrojích ze čtyřicátých let 13. století. K tomu ještě, není zmínka o zdejší diecézi a finském biskupovi před rokem 1250 mezi ostatními švédskými církevními záznamy.\n\nV té době byli svobodní sedláci zodpovědní jarlovi. To mělo za následek teorii, že Erik IX. vedl expedici ještě před tím, než se stal králem, nebo přinejmenším když se o trůn ucházel. Legenda neuvádí žádný rok, kdy se křížová výprava měla uskutečnit, a pokusy upřesnit toto datum na přesně na rok 1150 jsou většinou pozdějšími spekulacemi. Vše to, co dnes víme o králi Erikovi a biskupovi Jindřichovi je, že v polovině 12. století s největší pravděpodobností hráli ve Švédsku důležitou roli.\n\nFaktem také je, že tažení na východ se běžně účastnil biskup z Linköpingu, a ne z Uppsaly. Nicméně v polovině 12. století panovaly v Baltském moři časy velmi kruté. Švédové a Finové měli časté konflikty s Novgorodem. Tím pádem mohly být některé švédské vojenské výpravy namířeny do Finska. Pozoruhodné je, že zejména krátké příběhy z První novgorodské kroniky z roku 1142 popisují švédského \"prince\" a biskupa s flotilou šedesáti lodí, která zničila už třetí novgorodskou obchodní loď někde \"na druhé straně moře\" a které přišli za něčím mnohem důležitějším.\n\nSto let po první švédské křížové výpravě byla uspořádaná druhá křížová výprava do Finska. Byla vypravena mezi léty 1239–1256 a díky tomuto tažení se Finsko stalo součástí Švédska na dalších 550 let.\n\nV důsledku bitvy u Lihule v roce 1220 a o dvacet let později v bitvě na Něvě byli Švédové Rusy vytlačeni z Pobaltí, ti byli tak přinuceni hledat nová území jinde. Svou pozornost proto zaměřili na východ do finské oblasti Tavastie, jejíž obyvatelstvo se kolem roku 1230 otevřeně postavilo proti křesťanství, proto papež roku 1237 vyzval ke křížové výpravě. Švédský jarl Birger uspořádal výpravu přes moře, aby zaútočil na Tavatsii. Po válce byl ve Finsku nedaleko měst Turku a Koroinen založen švédský Starý hrad Lieto, nedaleko nově zřízené biskupské rezidence. Od roku 1248–1249 zastával biskupský post ve Finsku švédský Bero, úředník jmenovaný přímo švédským královským dvorem. Bero měl ve svých rukách až do roku 1280 ve Finsku také světskou moc, především pak vybírání daní. V roce 1249 vznikl ve Finsku první klášter, který zřídili dominikáni.\n\nAčkoliv vůdce druhé švédské křížové výpravy jarl Birger dobyl Finsko, doma zatím jeho šlechtici proti němu zosnovali odboj a okleštili jeho královské pravomoci, které připadly šlechtě.\n\nTřetí švédská křížová výprava bylo vojenské tažení Švédska uspořádané roku 1293. Cílem této vojenské expedice byla Karélie ve východním Finsku, oblast tehdy ovládaná ruskými knížaty z Novgorodu a vedl ji Tyrgils Knutsson. Tato křížová výprava svým zeměpisným rozsahem nakonec vytvořila hranici mezi pravoslavným východem a katolickým západem, poté co Rusové začali uplatňovat svůj vliv nad východní částí Finska. Ačkoliv mezitím se Švédům podařilo dostat pod svou kontrolu většinu země a během 13. století upevnit své pozice a vybudovat četné hrady na podporu zdejší švédské moci proti neposlušným oblastem kolem Turku, v Tavatsii a Viborgu. Konflikt skončil roku 1323 Smlouvou z Nöteborgu mezi Švédskem a Novgorodem o ustálení společných hranic.\n\nOznačení „křížová výprava“ je pro tuto expedici značně nehistorické, poněvadž svým charakterem to spíše bylo jedním z mnoha vleklých vojenských konfliktů během švédsko-novgorodských válek, leč používá se.\n"}
{"id": "331685", "url": "https://cs.wikipedia.org/wiki?curid=331685", "title": "Výklenek", "text": "Výklenek\n\nVýklenek nebo také nika je obvykle dekorativní prohlubeň v síle zdiva budovy, často určená pro sochu. Pokud vznikla už při stavbě, bývá nahoře zaklenuta a někdy lemována ozdobnými římsami. V tomto případě výklenek zároveň zpevňuje (váže) stěnu a rozvádí tlak svrchních vrstev zdiva.\n\nVe starém Římě sloužily výklenky původně jako lararia pro podobizny nebo symboly zemřelých předků (\"lares\"), ale už v císařské době měly dekorativní význam pro členění velkých ploch. Ve středověku sloužily výklenky hlavně pro sochy světců, později také panovníků a jiných slavných osob. Vyskytují se ve vnějších stěnách kostelů, ale i světských staveb – domů, věží, bran a podobně, a to ve všech uměleckých slozích. Od starověku se vyskytují i v interiéru, ve stěnách chodeb, schodišť a sálů v palácích a honosných budovách. Zvláštní oblibě se těšily v renesanci a baroku, zejména v Itálii.\n\nV jiných jazycích (viz odkazy v levém sloupci) se pro výklenek používají odvozeniny francouzského slova \"niche\" (od \"nicher\", hnízdit), jež ale mají širší význam než české slovo výklenek. V současném použití je to i ekologický pojem, v češtině ekologická nika, který znamená specifické prostředí, poskytující obživu nějakému společenství živých organismů. Odtud odvozeně i nika na trhu, příležitost k odbytu jistého zboží nebo služeb (viz nika).\n\n"}
{"id": "331689", "url": "https://cs.wikipedia.org/wiki?curid=331689", "title": "Římskokatolická farnost Zaječí", "text": "Římskokatolická farnost Zaječí\n\nŘímskokatolická farnost Zaječí územní společenství římských katolíků v obci Zaječí s farním kostelem sv. Jana Křtitele.\nJiž na počátku psané historie obce se zde zmiňuje kostel a fara. Dnešní kostel je v jádru pozdně gotická stavba pocházející z roku 1508 s některými architektonickými články z doby jejího vzniku. Roku 1848 kostelní střecha a věž shořely. Roku 1860 byl kostel opraven, avšak loď záhy nevyhovovala svému účelu, a proto byl kostel roku 1912 přestavěn. Dne 19. srpna 1913 byl znovu vysvěcen. \nDuchovním správcem farnosti je kněz z Velkých Bílovic. Od roku 2008 jím byl jako administrátor excurrendo R. D. Mgr. Libor Salčák. Ten 19. 12. 2019 zemřel a na jeho místo byl dosazen R. D. Mgr. Pavel Römer. V nejbližší době bude pravděpodobně obnoveno konání bohoslužeb (údaj z 13. 1. 2020).\n\nDnem vzájemných modliteb farností za bohoslovce a bohoslovců za farnosti brněnské diecéze je 13. leden. Adorační den připadá na 6. července. \nFarnost se v roce 2014 účastnila akce Noc kostelů.\n\nVe farnosti se pravidelně koná tříkrálová sbírka. V roce 2015 se při ní vybralo 18 541 korun,o rok později 18 543 korun.\n\n"}
{"id": "331694", "url": "https://cs.wikipedia.org/wiki?curid=331694", "title": "Kandahár", "text": "Kandahár\n\nKandahár ( , ) je druhé největší město Afghánistánu. Bydlí v něm skoro 500 tisíc obyvatel. Je hlavní město provincie Kandahár, která se nachází na jihu země. Vedle města teče řeka Arghandab.\n\nKandahár je významným centrem obchodu s ovcemi, vlnou, bavlnou, plstí, hedvábím, zrním, čerstvým i sušeným ovocem a tabákem. Mezi hlavní pěstěné produkty z této oblasti patří granátová jablka a hrozny. V Kandaháru se nachází mezinárodní letiště i dálnice, jeho hlavním jazykem je paštunština.\n\nMěsto založil ve 4. století př. n. l. Alexandr Veliký, který město pojmenoval Alexandria (Arachosijská). Během staletí patřil Kandahár pod nadvládu mnoha dynastií i říší a často zůstával obchodním centrem. V roce 1748 Ahmad Šáh Durrání, zakladatel Durránská říše, učinil Kandahár hlavním městem Afghánistánu.\n\nPřesný původ výrazu Kandahár není znám. Je možné, že je odvozeno od slova Gandhára, což byla oblast ve střední Asii. Další možnost je ta, že výraz Kandahár pochází z arabské odvozeniny od slova Alexandr.\n\nOblast Kandaháru patří mezi nejstarší lidmi osídlené místa na světě. Počátky zdejších zemědělských vesnic podle mají sahat až do doby kolem roku 5000, případně 7000 let př. n. l. Samotný Kandahár byl založen v roce 330 př. n. l. Alexandrem Velikým na strategicky významném místě, pročež se město stalo v dalších stoletích cílem různých dobyvačných výprav. Město se nejdříve jmenovalo po svém zakladateli Alexandria. Po Alexandrovi se Kandahár stal součástí říše Maurjů. Asi nejznámější maurijský vládce, král Ašóka, zde nechal vztyčit sloup s nápisem v aramejštině a řečtině, který se zachoval dodnes. Po pádu maurijské dynastie se Kandaháru zmocnilo Řecko-baktrijské, později Indo-řecké království.\n\nV 7. století do oblasti Kandaháru pronikl spolu s arabskými vojsky i islám. Od 9. století pak byl Kandhár pod nadvládou Saffárovců. Po vpádu Mahmúda z Ghazny se stal součástí Ghaznovské říše. Od 14. století bylo město pod vládou Tímúrovcú a poté Mughalské říše.\n\nVálečným konfliktům se Kandahár nevyhnul ani v novodobé historii. Roku 1839 se ocitl v obležení britských a indických jednotek (zastupující tehdy Britskou Indii), tatáž situace pak opět nastala v roce 1878. V roce 1960 bylo poblíž města postaveno mezinárodní letiště Kandahár, které od roku 2001 slouží jednotkám USA a NATO. Mezi lety 1979-1989 byl Kandahár okupován sovětskými vojsky. V roce 1994 se města zmocnil Tálibán, který z Kandaháru učinil své hlavní město.\n\n"}
{"id": "331699", "url": "https://cs.wikipedia.org/wiki?curid=331699", "title": "Andrea Doria (rozcestník)", "text": "Andrea Doria (rozcestník)\n\nJméno Andrea Doria má více významů.\n\n\n\n"}
{"id": "331714", "url": "https://cs.wikipedia.org/wiki?curid=331714", "title": "Pobřeží Moskytů", "text": "Pobřeží Moskytů\n\nPobřeží Moskytů (též Moskytské pobřeží, \"Costa de Mosquitos\", \"Mosquito Coast\") je historická pobřežní oblast ve Střední Americe. Svůj název má po místním indiánském obyvatelstvu – kmenu Miskitů.\n\nPobřeží Moskytů se rozkládá na nikaragujském a honduraském pobřeží Karibského moře. Zabíhá 50 až 75 kilometrů do vnitrozemí, od severu k jihu se táhne cca 380 kilometrů mezi 11° 45’ a 14° 10’ severní šířky. Povrch je zde nížinatý porostlý tropickým deštným lesem, na pobřeží rostou mangrovové porosty. Nejvýznamnějším městem regionu je Bluefields.\n\nPo příchodu Evropanů na americký kontinent se o kolonizaci tohoto regionu pokoušeli jak Španělé, tak Angličané. Úspěšnější byli Angličané, kteří v polovině 17. století vyhlásili svůj protektorát nad tzv. Královstvím Moskytů. Britskou suverenitu nad územím neuznávaly Spojené státy ani Španělsko, které zde prakticky ale nikdy nemělo kontrolu a vliv. Po rozpadu španělského impéria v Americe si území nárokovaly nově vzniklé nezávislé středoamerické či jihoamerické státy.\n\nRoku 1850 se Spojené státy americké a Spojené království dohodly, že ani jedna z těchto mocností nebude kolonizovat území Střední Ameriky. 10 let poté v roce 1860 předává Spojené království území Pobřeží Moskytů nikaragujské vládě. Ta se zavazuje udělit indiánskému obyvatelstvu širokou autonomii. Nikaragua podmínky zprvu dodržovala, pak ale indiánům odebírala různá práva a možnost samosprávy. Tento neutěšený stav vyústil v mezinárodní arbitráž v roce 1880. Po dalších 14 letech v roce 1894 bylo území zcela začleněno do Nikaraguy pod názvem Zelaya jako jeden z nikaragujských departementů. V 80. letech 20. století se departement rozdělil na 2 autonomní kraje \"Región Autónoma del Atlántico Norte\" a \"Región Autónoma del Atlántico Sur\".\n\nPobřeží moskytů se vyskytuje ve stejnojmenném americkém filmu režiséra Petera Weira z roku 1986, v němž ztvárnil hlavní roli Harrison Ford.\n"}
{"id": "331719", "url": "https://cs.wikipedia.org/wiki?curid=331719", "title": "Kapitán (fotbal)", "text": "Kapitán (fotbal)\n\nKapitán je ve fotbale jeden z hráčů na hřišti, který byl před utkáním do této funkce vybrán. Zastupuje své mužstvo při jednání s rozhodčím, vede mužstvo při nástupu na hrací plochu apod. Po celou dobu utkání je označen páskou na levém rukávu. Pokud je vystřídán, jednoho z hráčů na hřišti jmenuje svým zástupcem (a předá mu kapitánskou pásku).\n\nKapitánem bývá hráč s autoritou jak v družstvu, tak mimo něj; obvykle (ne však vždy) patří mezi starší (či zkušenější) hráče.\n\nSamotná pravidla fotbalu funkci kapitána nijak nevymezují, pouze ve výkladu konstatují, že kapitán nemá z pohledu pravidel žádný zvláštní status či privilegia (ohledně projevování nesouhlasu s výroky rozhodčího), avšak má za chování svého týmu jistou zodpovědnost.\n\nRozhodnutí a výklad ČMFS kapitánovi svěřují zejména funkce ohledně komunikace s rozhodčím – podepisuje zápis o utkání (do kterého může nechat zaznamenat své námitky), jeho prostřednictvím informuje rozhodčí družstvo o některých důležitých situacích nebo se kapitána dotazuje na důležité informace, kapitán může rozhodčího vyzvat ke kontrole míče či soupeřovy výstroje, informuje rozhodčího o připravovaném (či v poločase provedeném) střídání (příp. odvolání ze hry). Kapitán také rozhoduje o tom, který hráč má vykonat pokutový kop.\n\nPodle výkladu ČMFS je kapitán (případně jeho zástupce) jediným, kdo se v průběhu hry smí (vhodným způsobem) obracet na rozhodčího (může však za to být potrestán, pokud rozhodčí jeho jednání nebude považovat za korektní) a má přístup do kabiny rozhodčích.\n\nKapitáni také vedou svá mužstva při nástupu na hrací plochu a pozdravu před a po utkání. Kapitáni také zastupují mužstvo při losování stran hřiště a zahajujícího týmu před začátkem utkání (případně prodloužení či kopů z pokutové značky).\n\nJiž před utkáním je jeden z hráčů nastupujících k utkání určen jako kapitán (a označen v zápise o utkání). Tuto funkci plní po celou dobu utkání a nesmí ji libovolně předat jinému spoluhráči. Pouze pokud je vystřídán, vyloučen ze hry nebo z jiného důvodu odstoupí ze hry, vybere si jiného hráče na hřišti, kterého jmenuje svým zástupcem se všemi právy a povinnostmi kapitána. \n\nPo celou dobu utkání je kapitán povinen na levém rukávě nosit zřetelnou pásku barvy odlišné od barvy dresu, její šířka musí být minimálně 5 cm. V případě, že kapitán odstoupí, musí tuto pásku předat svému zástupci.\n\n\n"}
{"id": "331723", "url": "https://cs.wikipedia.org/wiki?curid=331723", "title": "Hugo I. z Vermandois", "text": "Hugo I. z Vermandois\n\nHugo z Vermandois (francouzsky \"Hughes de Vermandois\" nebo \"Hugues le Grand\", 1057 – 18. října 1101) byl synem francouzského krále Jindřicha I. a Anny Kyjevské a mladším bratrem krále Filipa I. Kronikář Vilém z Tyru jej nazývá \"Hugo Magnus\" – Veliký, nicméně to jediné, čím Hugo vynikl, bylo nepříliš úspěšné ani výrazné velení části francouzských vojáků na první křížové výpravě.\n\nPoté, co se roku 1096 donesly novinky o papežské výzvě z clermontského koncilu osvobodit východní křesťany od útlaku nevěřících muslimů do Paříže, začal král Filip s bratrem Hugem diskutovat nad možností účasti na výpravě. Ačkoliv se Filip neúčastnil, protože právě koncil v Clermontu jej pro cizoložství exkomunikoval, Hugo se z prestižních důvodů ke křížové výpravě přidal. Hugovi rytíři koncem srpna vyrazili z Francie, prošli Itálií, přičemž Hugo přibral do družiny nějaké přeživší z lidové křížové výpravy hraběte Emericha z Leisingenu. V Basi se nalodili s cílem přeplout Iónské moře do byzantské Drače. Cestou je zastihla zimní bouře a Hugova loď ztroskotala na balkánském pobřeží, kde jej bez zavazadel a promáčeného objevili vyslanci dračského místodržícího Jana Komnena.\n\nJan Komnenos se k Hugovi choval se vší úctou a když byl Hugo dopraven do Konstantinopole k císaři Alexiovi, dostalo se mu stejného přivítání. Alexios Frankům nedůvěřoval.\nMěl trpké zkušenosti nejen s lidovými křižáckými houfy vedenými Petrem Poustevníkem a Gautierem Sans-Avoir, které drancovaly říši a obával se, čeho budou schopni ozbrojení rytíři. Navíc věděl, že křižáci nepřicházejí jako žoldnéři do byzantské armády, ale mají v plánu dobýt si na východě svá vlastní území, což Alexiovi ani tolik nevadilo, pokud by Frankové byli ochotni vrátit císaři jeho dřívější území , na kterých se teď rozkládala panství seldžuckých Turků, a křižácká panství byla k Byzantské říši loajální.\n\nCísař Huga nechával sledovat, dokud mu neodpřisáhl přísahu lenní věrnosti. Hugo se nakonec nechal přesvědčit a císaři hold složil. Za to byl Alexiem bohatě obdarován. Když do Konstantinopole dorazili i ostatní evropští velmoži se svými vojsky, kteří Alexiovi rovněž přísahali, vydali se křižáci a Byzantinci společně dobýt Nikaiu, což se jim po sedmi týdnech podařilo. Hugo táhl s křižáky dále na východ, byl přítomen i u dobytí Antiochie. Mezi křižáckými veliteli, zejména mezi Bohemundem z Tarentu a Raimondem z Toulouse, se poté rozhořel spor o to, komu bude dobyté město patřit. Nakonec se křižáci dohodli, že spor vyřeší císař Alexios, ke kterému se následně vydal Hugo z Vermandois, aby ho informoval o křižáckém triumfu u Antiochie a požádal o posily. \n\nKdyž se papež Paschalis II. dozvěděl, že Hugo nenaplnil pouť na osvobození Jeruzaléma, nechal ho exkomunikovat. Později se Hugo přidal ke křížové výpravě roku 1101, avšak při menší bitvě s Turky u Heraklea v září 1101 byl vážně zraněn a v říjnu zemřel v Tarsu.\n\n\n"}
{"id": "331724", "url": "https://cs.wikipedia.org/wiki?curid=331724", "title": "OpenServer", "text": "OpenServer\n\nXinuos OpenServer, dříve SCO UNIX a SCO Open Desktop (SCO ODT), je closed-source verze počítačového operačního systému Unix vyvinutá společností Santa Cruz Operation (SCO) a nyní spravovaná společností Xinuos.\n\nSCO UNIX byl nástupcem SCO Xenix odvozeným z AT&T System V Release 3.2 s příměsí ovladačů zařízení a obslužných programů Xenixu. SCO UNIX System V/386 Release 3.2.0 byl vydán v roce 1989 jako komerční nástupce SCO Xenix. Základní operační systém nezahrnoval práci v síti pomocí TCP/IP nebo grafické zobrazení pomocí X Window System. Krátce po vydání tohoto základního operačního systému dodala SCO integrovaný produkt pod jménem SCO Open Desktop neboli ODT. V roce 1994 byl vydán SCO MPX – doplňkový balíček umožňující multi-processing.\n\nVe stejné době dokončila firma AT&T sloučení vlastností systémů Xenix, BSD, SunOS a System V do verze System V Release 4. SCO UNIX zůstal založen na System V Release 3, ale posléze byl doplněn o vlastní verze hlavních rysů Release 4.\n\nVydání SCO UNIX 3.2v4.0 a Open Desktop 2.0 v roce 1992 přineslo podporu dlouhých názvů souborů a symbolických odkazů. Rok 1995 přinesl přejmenování na OpenServer Release 5.0.0, podporu formátu ELF, dynamických knihoven a zdynamizování mnoha struktur jádra.\n\nSCO OpenServer 5, operační systém založený na AT&T UNIX System V Release 3, byl poprvé vydán firmou Santa Cruz Operation v roce 1992. Byl založen na verzi SCO UNIX 3.2v4, stal se primárním produktem společnosti SCO a základem pro produkty jako PizzaNet (první internetový potravinový dodávkový systém vytvořený ve spolupráci s Pizza Hut) a Global Access (první obchodně koncesovaný komplexní internetový operační systém). Díky široké instalační základně pokračuje SCO OpenServer 5 v důležitých aktualizacích, nejnověji z března 2008.\n\nSCO OpenServer 6, operační systém založený na AT&T UNIX System V Release 4.2MP, byl poprvé vydán společností SCO Group v roce 2005. Zahrnuje podporu pro velké soubory, operační paměť a jádro umožňující multi-threading. Označuje se jako SVR5. SCO OpenServer 6 obsahuje jádro UnixWare 7 SVR5, které je doplněné o komunikační rozhraní ABI a API, systém řízení a uživatelská prostředí OpenServeru 5.\n\nSCO OpenServer byl původně dodáván do malých a středních podniků. Je hojně využíván v malých kancelářích, pokladních systémech (POS), kopírovacích centrech a ve firemních databázových sítích. Mezi významné klienty SCO OpenServer patří McDonald's, Taco Bell, Big O Tires, Pizza Hut, Costco pharmacy, NASDAQ, burzovní dům The Toronto Stock Exchange, Banco do Brasil, mnoho dalších bank v Rusku a Číně a také železnice v Indii.\n\nVšechny verze SCO OpenServer obsahují významné open-source komponenty včetně BIND/X11/Sendmail/DHCP/Perl/Tcl a dalších. Pozdější vydání jsou v balíčku s řadou dalších open-source aplikací včetně Apache, Samba, MySQL, PostgreSQL, OpenSSH, Mozilla, KDE, různých druhů grafických webových a X11 knihoven (gwxlibs). V poslední době je součástí distribuce také kancelářský balík OpenOffice.\n\nVšechny verze distribuce operačních systémů SCO včetně SCO OpenServer mají také rozsáhlý soubor open-source balíčků dostupných zdarma ke stažení na stránkách SCO Skunkware.\n\nSCO koupila od firmy Novell v roce 1995 práva na distribuci systému UnixWare a jeho zdrojový kód System V Release 4. Novell si ponechal autorské právo a patent na Unix, zatímco SCO vlastní další odvozené produkty vyvinuté od tohoto data. SCO tak byla schopna použít některé kódy z této verze UnixWare v pozdějším vydání OpenServeru. Stalo se tak ve verzi Release 6, zejména v oblasti kompilačního systému, systému rozhraní UDI a USB subsystému.\n\nNa konci 90. let 20. století bylo na celém světě kolem 15 000 koncových prodejců, kteří nabízeli řešení pro zákazníky systémů SCO Unix.\n\n2. srpna 2000 SCO oznámila, že prodává svá oddělení serverového softwaru a oddělení služeb, stejně jako technologie UnixWare a OpenServer, firmě Caldera Systems, Inc. Prodej byl dokončen v květnu roku 2001. Zbývající část společnosti SCO – divize Tarantella změnila jméno na Tarantella, Inc., zatímco firma Caldera se přejmenovala na „Caldera International“ a poté v roce 2002 na SCO Group.\n\nSCO Group nadále vyvíjí OpenServer. V současnosti také pokračuje v údržbě nyní již zastaralé řady 5.0.x odvozené z 3.2v5.0.x; nejnovější z této řady je verze 5.0.7.\n\n22. června 2005 byl jako první z řady 6.0.x vydán OpenServer 6.0 pod označením „Legend“. SCO OpenServer 6 je založen na unixovém jádru System V Release 5 a nabízí multi-threadingovou podporu pro C, C++ a Java aplikace skrze rozhraní POSIX. OpenServer 6 podporuje na rozdíl od řady 5.0.x práci s vlákny na úrovni jádra.\n\nDalší změny oproti OpenServeru 5 zahrnují zdokonalení podpory více procesorů SMP (až do 32), podporu diskových oddílů větších než 1 TiB (větší síťové soubory jsou podporovány skrze NFSv3), výkonnější souborový systém a podporu operační paměti do výše 64 GiB.\n\nOpenServer 6.0 udržuje zpětnou kompatibilitu pro aplikace vyvinuté pro verzi Xenix 286 a novější.\n\nV pátek 10. srpna 2007 rozhodl americký okresní soud v případu SCO versus Novell tak, že Novell je vlastníkem autorských práv na Unix a UnixWare vyvinuté před rokem 1995. To umožňuje Novellu zpětně vyžadovat od společnosti SCO jí vybrané licenční poplatky vztahující se k těmto autorským právům. Případ není zcela dořešen.\n"}
{"id": "331728", "url": "https://cs.wikipedia.org/wiki?curid=331728", "title": "Horácká rally", "text": "Horácká rally\n\nHorácká rally je FIA rallye závod konaný každoročně od roku 1990 na Třebíčsku. Závod se jezdí v okolí města Třebíče, start i cíl závodu se nachází na Karlově náměstí v Třebíči. Jako součást FIA Evropského poháru se rally jezdí od roku 2006.\n\nO realizaci záměru pořádat na Třebíčsku podnik mistrovství České republiky se zasadila skupina členů autoklubu při Jaderné elektrárně Dukovany. První ročník Horácké rally se jel 20. října 1990. Zúčastnilo se ho 57 posádek (dle Horáckých novin 70 vozů) v pěti kategoriích. Trať měřila celkem 261,2 km, jeli se dva stejné okruhy na celkem osmi rychlostních zkouškách, které měli 83,7 kilometru. V hlavní kategorii A zvítězila posádka Hloušek – Krupa ve voze VAZ 21074. Druhého ročníku konaného v říjnu 1991 se zúčastnilo 73 posádek, trať měřila 263 km a zahrnovala 14 rychlostních zkoušek.\n\nV roce 2002 se v Třebíči a okolí konal závod MMČR koef. 3, bylo tomu v tradičním termínu 26. října a 27. října, celková délka všech 20 rychlostních zkoušel byla 289 km. Všichni předem jistí vítězové sezóny se rozhodli vynechat poslední soutěž. Podnik navíc postihlo horší počasí.\n\n\nKopecký a Pech sváděli boj o vítězství v soutěži a v celém šampionátu. Nakonec oboje získal Kopecký. Již jistí vítězové ostatních kategorií tuto soutěž vynechali\n\n\nBěhem konání 13. rychlostní zkoušky rallye v roce 2008, v jejím druhém dni, 21. června, se smrtelně zranila posádku vozu se startovním číslem 47: řidič Miroslav Levora a spolujezdkyně Pavla Třebínová s vozem Škoda Fabia 1,4 skupina A5. Nehoda se stala na čtvrtém kilometru rychlostní zkoušky Brtnice–Kamenička, 600 metru od Svatoslavi. Vůz uvedené posádky přeskočil horizont a podle stop na silnici se dostal na krajnici. Na cestě byly zřetelné stopy brzdění a vůz se dostal na druhou stranu silnice, kde v rychlosti cca 160 km/h narazil do stromu. Spolujezdkyně zemřela na místě, řidič po půlhodinové resuscitaci.\n\nDvacátý ročník Horácké rally se jel dne 18. července jako součást Mistrovství České republiky ve sprintrally. Trať měřila celkem 282 km, z toho 74 km v deseti rychlostních zkouškách (Třebíč-Polanka–Třebíč-SŠVZZ, Číchov–Brtnice, Bezděkov–Panenská Rozsíčka, Doupě–Čenkov). Průběh závodu postihly nepříznivé klimatické podmínky. Pro déšť byla zrušena první rychlostní zkouška (Horní Újezd–Slavice).\n\n\nDvacátý první ročník Horácké rally se jel dne 3. dubna jako úvodní závod devítidílného seriálu závodů ECOSUN Mistrovství České republiky v rallysprintech. Trať měřila celkem 211 km, z toho 68 km v osmi rychlostních zkouškách.\n\n\n"}
{"id": "331734", "url": "https://cs.wikipedia.org/wiki?curid=331734", "title": "Kocourkov (Jeníkov)", "text": "Kocourkov (Jeníkov)\n\nKocourkov () byla osada (část Jeníkova) v okrese Teplice. Nacházela se v Mostecké pánvi při úpatí Krušných hor mezi obcemi Jeníkov, Oldřichov a Hrob. Po odsunu německých obyvatel byla osada postupně zničena povrchovou těžbou hnědého uhlí postupujícím, dnes již bývalým dolem 1. Máj během padesátých let 20. století.\n\nV minulosti byly v okolí menší doly na hnědé uhlí a železniční vlečka vedoucí do Oldřichova. V současnosti se v místě nachází les a v nejbližší blízkosti golfové hřiště a umělé jezero Barbora, vzniklé zatopením povrchového dolu.\n\nNázev této obce nebyl předlohou lidové a literární metafory o fiktivní obci Kocourkov.\n\n"}
{"id": "331735", "url": "https://cs.wikipedia.org/wiki?curid=331735", "title": "Památník Antonína Dvořáka ve Vysoké u Příbramě", "text": "Památník Antonína Dvořáka ve Vysoké u Příbramě\n\nPamátník Antonína Dvořáka ve Vysoké u Příbramě je muzeum věnované zejména zdejším pobytům skladatele, který si toto místo značně oblíbil a získával tu inspiraci k tvorbě. Nachází se na západním okraji obce Vysoká u Příbramě mezi Příbramí a Rožmitálem pod Třemšínem.\n\nBudovu zámečku v novorenesančním slohu nechal postavit švagr Antonína Dvořáka, hrabě Václav Robert Kounic. Byla dokončena spolu s okolním anglickým parkem podle projektu architekta Čeňka Gregora roku 1878. Kounic Dvořákovi umožnil zámeček navštěvovat, kdykoli se mu zalíbilo; roku 1884 Dvořák od Kounice koupil nedaleký starší špýchar, který nechal přestavět na rodinný domek a učinil z něj pak letní sídlo, kam často jezdil s rodinou. Do Vysoké Dvořák zajížděl až do své smrti roku 1904. V letech 1897 a 1898 v zahradním domku na okraji parku žil a tvořil básník Josef Václav Sládek.\n\nV parku se nachází dvě jezírka, z nichž jedno Dvořáka inspirovalo ke složení opery \"Rusalka\". Zámeček je v současnosti upraven jako muzeum, které připomíná i osobnost hraběte Václava Kounice; nachází se v něm koncertní sál, knihovna a galerie, konají se zde i svatební obřady.\n\n"}
{"id": "331748", "url": "https://cs.wikipedia.org/wiki?curid=331748", "title": "Římskokatolická farnost Křtiny", "text": "Římskokatolická farnost Křtiny\n\nŘímskokatolická farnost Křtiny je jedno z územních společenství římských katolíků v obci Křtiny (okres Blansko) s farním kostelem Jména Panny Marie. Kostel v Křtinách je významným poutním místem na Moravě.\n\n\nV letech 1973 až 2008 zde byl administrátorem a později farářem R. D. Tomáš Prnka. Od 1. srpna 2008 ve Křtinách jako farář působil Mons. Mgr. Jan Peňáz. Toho od srpna 2017 vystřídal jako administrátor R. D. Mgr. Jan Krbec. S platností od září 2018 se administrátorem stal D. Vít Martin Červenka, OPraem. Po více než 200 letech se tak na toto poutní místo vrátili premonstráti.\nDnem vzájemných modliteb farností za bohoslovce a bohoslovců za farnosti brněnské diecéze je 3. únor. Adorační den připadá na 20. srpna.\n\nVe farnosti se pravidelně pořádá tříkrálová sbírka. V roce 2018 se při ní ve Křtinách vybralo 28 519 korun.\n\nFarnost se zapojuje do projektu Noc kostelů.\n\n"}
{"id": "331750", "url": "https://cs.wikipedia.org/wiki?curid=331750", "title": "Bollingerova pásma", "text": "Bollingerova pásma\n\nBollingerova pásma jsou jednou z metod technické analýzy cenných papírů. Autorem tohoto indikátoru je John Bollinger, který tuto metodu vymyslel v 80. letech 20. století. Technický indikátor umožňuje vizualizovat volatilitu a relativní cenovou úroveň v určitém období. Čím vyšší je volatilita, tím širší je Bollingerovo pásmo. Ceny finančního instrumentu se obvykle pohybují v rámci Bollingerových pásem a odrážejí se z jedné strany na druhou. Existují formy prostě průměrovací a formy exponenciálně zapomínající historii. \n\nBollingerova pásma tvoří tři křivky:\n\nKonstanty \"n\" a \"r\" se mohou podle typu cenného papíru nebo trhu lišit. Nejčastěji se používají hodnoty r = 2 (dvojnásobek klouzavého průměru) a n = 20 (posledních 20 obchodních dnů).\n\n\nKromě toho, že díky Bollingerových pásem můžeme určit cenovou úroveň a volatilitu, můžeme díky nim odhalit signály a naznačení důležitých pohybů. Pokud například cena projde dolním pásmem a následující dno zůstane nad dolním pásmem, je to signál k nákupu, tzv. signál dvojitého dna. V případě, že cena přeroste horní pásmo a následující vrchol nedokáže prorazit nad horní pásmo, je to signál k tomu, aby obchodník prodal, tzv. prodejní signal. \n\n\n"}
{"id": "331760", "url": "https://cs.wikipedia.org/wiki?curid=331760", "title": "Patrice Lumumba", "text": "Patrice Lumumba\n\nPatrice Émery Lumumba (narozen 2. července 1925 v Onalue, Belgické Kongo – 17. ledna 1961 v Katanze) byl konžský politik, vůdčí osobnost národního osvobozeneckého hnutí v bývalém Belgickém Kongu a později první předseda vlády nově vyhlášené Konžské republiky (nynější Demokratická republika Kongo), od června do září 1960. V červnu se s belgickou podporou odtrhla bohatší část země, provincie Katanga, a vyhlásila nezávislost. V září 1960 byl Lumumba sesazen vojenským převratem pod vedením plukovníka Mobutu Sese Seka a uvězněn. Při pokusu o útěk byl zajat a v prosinci deportován do odtržené Katangy. Přes protesty světové veřejnosti i mnoha politiků byl 17. ledna 1961 zavražděn za účasti belgických důstojníků.\n\nDíky svým protikoloniálním postojům a své snaze osamostatnit zemi politicky i hospodářsky je vnímán jako hrdina nejen ve své zemi, ale v celé černošské Africe.\nJe třeba uvést, že P. Lumumba pracoval ve Stanleyville u místní pošty, kde zdefraudoval peníze, byl zatčen a několik měsíců strávil ve vězení. Po vyhlášení nezávislosti 1. července 1960 žádal telegramem o pomoc Sovětský svaz, ale telegram měla ve svých rukou CIA dříve než jeho adresát v Moskvě. Stal se obětí bojů mezi jednotlivými etniky, prezident Kasavubu patřil k jinému etniku a generál Mobutu též. Stal se obětí rivality mezi jednotlivými etniky a politiky. V roce 2014, 64 let po vyhlášení nezávislosti, stále probíhá v Kongu boj mezi etniky.\n\nMichelangelo Antonioni použil ve filmu dokumentární záběry jeho popravy. Jeho tragický osud pak inspiroval i řadu literárních děl (mj. divadelní hra \"Sezóna v Kongu\" od Aimého Césaira). V Ostravě a v Hranicích jsou po Patrice Lumumbovi pojmenovány ulice, stejně tak byla pojmenována řada škol a dalších institucí v bývalých socialistických zemích (např. Ruská univerzita družby národů v Moskvě aj.).\n"}
{"id": "331765", "url": "https://cs.wikipedia.org/wiki?curid=331765", "title": "Petr Wolf", "text": "Petr Wolf\n\nPetr Wolf (* 11. června 1960) je bývalý český politik, zvolený za ČSSD na funkční období 2006–2010 do poslanecké sněmovny z osmého místa kandidátní listiny v Moravskoslezském kraji. Později ze strany odešel a příležitostně hlasoval s tehdejší vládní koalicí Mirka Topolánka.\n\nOd přelomu let 2012/13 se skrývá, aby nemusel nastoupit do vězení, do nějž byl odsouzen pro své korupční jednání. Je na něj vydán mezinárodní zatykač. V květnu 2019 pobýval v Paraguayi.\nWolf vstoupil do ČSSD v roce 2002, před rokem 1989 byl členem KSČ. \"„Chtěl jsem studovat, získat titul CSc., proto jsem vstoupil do strany,“\" vysvětlil novinářům. 5. prosince 2007 se při hlasování o rozpočtu a nedůvěře vládě vymluvil na nemoc, ale souběžně se pokusil neúspěšně obhájit profesuru.\n\nPřed rokem 2006 pracoval jako projektant ve Vítkovicích, byl proděkanem ekonomické fakulty Vysoké školy báňské v Ostravě, dále ředitelem pro výrobu a obchod ve firmě Karnola a specialistou ekonomického ředitele SME.\n\nV komunálních volbách roku 2002 byl zvolen za ČSSD do zastupitelstva městské části Ostrava-Mariánské Hory a Hulváky. Profesně se uvádí jako vysokoškolský učitel.\n\nVe volbách roku 2006 získal za ČSSD mandát člena dolní komory českého parlamentu, kde byl členem Výboru pro veřejnou správu a regionální rozvoj, Výboru zahraničního a Výboru volebního. Dále byl členem čtyř podvýborů, od roku 2008 byl navíc i členem podvýboru pro myslivost, rybářství, včelařství, zahrádkářství a chovatelství. Byl rovněž místopředsedou stálé komise pro bankovnictví. Do června 2008 byl členem poslaneckého klubu ČSSD, následně zasedal v parlamentu jako nezařazený poslanec. Ve sněmovně setrval do voleb roku 2010.\n\nVedle Miloše Melčáka, Michala Pohanky a Evžena Snítilého, kteří byli ze strany vyloučeni, byl Wolf dalším poslancem z řad ČSSD, který stranu během volebního období opustil.\n\nKe dni 21. června 2008 opustil poslanecký klub své strany a vzdal se členství ve straně v návaznosti na údajné výhrůžné SMS. 29. června 2008 obvinil předsedu ČSSD Paroubka z vydírání při prezidentské volbě hrozbou zveřejnění veřejných závěrů kontroly NKÚ ve Wolfově firmě, ale žádný důkaz údajného vydírání nepředložil. Jako další důvod uvedl spory v kraji. Poslanec na rozdíl od většinového názoru v ČSSD nebyl proti přítomnosti radaru v Brdech. Média informovala, že v souvislostí s uvedenými důvody pro vystoupení ze strany na něj Jiří Paroubek podal trestní oznámení.\n\nPetr Wolf pak do března 2009, v němž Druhá vláda Mirka Topolánka padla, několikrát hlasoval s vládní koalicí (významně např. pro umístění radaru v Brdech). Dne 24. března 2009, kdy vláda nepřežila hlasování o nedůvěře, Wolf patřil mezi 96 poslanců, kteří nedůvěru vládě nevyslovili.\n\nPoslanec Wolf je spolu s dalšími čtyřmi osobami vyšetřován pro podezření ze zneužití státních dotací, které dostala jeho firma v letech 2005 až 2007 od ministerstva životního prostředí v hodnotě více než 11 milionů korun. V březnu 2009 vyšlo najevo, se Marek Dalík se pokoušel jménem premiéra Mirka Topolánka přesvědčit reportéra České televize Dalibora Bártka, aby stáhl svou reportáž o policejním vyšetřování poslance Wolfa. Topolánek potvrdil, že Dalíka požádal, aby Wolfovi pomohl s mediálním tlakem, který je na něj vyvíjen.\n\nPodle pořadu Reportéři ČT Wolfova firma s podstatnou částí z dotace hospodařila značně podezřele. Ministerstvu životního prostředí naúčtoval více než 1,5 milionu korun za odborné studie, které byly ale volně dostupné na internetu. Navíc ruská firma, která měla dostat 300 tisíc korun za jednu ze studií, neexistuje. Wolf údajně najezdil a vyúčtoval 130 tisíc kilometrů služebních cest, ale podle závěru Nejvyššího kontrolního úřadu by musel být ve stejném čase na různých místech.\n\nProtikorupční policie zahájila trestní stíhání Wolfa 13. listopadu 2009 poté, co Poslanecké sněmovna PČR několik měsíců jednala o tom, zda jej zbavit poslanecké imunity. Wolf podal stížnost proti vznesení obvinění, kterou však Vrchní státní zastupitelství v Olomouci v prosinci 2009 zamítlo. V lednu 2012 byl exposlanec Petr Wolf krajským soudem v Ostravě za zneužití státní dotace odsouzen k pětiletému trestu a peněžité náhradě 1,2 mil. korun. V říjnu 2012 Vrchní soud v Olomouci vinu manželů Wolfových potvrdil a rozsudek ještě zpřísnil na 6 let odnětí svobody pro exposlance Wolfa a pokutu navýšil na 5 miliónů korun.\nPetr Wolf považuje vedený soudní proces za „divadlo“ směřující „k likvidaci jeho osoby“, podle Mirka Topolánka byl Wolf odsouzen na základě společenské objednávky a je obětí justičního přehmatu.\n\nV lednu 2013 po něm policie vyhlásila pátrání, protože se vyhýbal nástupu do výkonu trestu a nebyl k zastižení ve svém bydlišti (městský obvod Ostrava-Petřkovice).\nV únoru 2013 na něj byl vydán evropský zatýkací rozkaz kvůli podezření, že se skrývá mimo území České republiky. Koncem března byl rozšířen na zatykač mezinárodní. V roce 2018 policie informovala o jeho pohybu v Jižní Americe a v květnu 2019 policie oznámila, že pobývá v Paraguayi.\n\n"}
{"id": "331771", "url": "https://cs.wikipedia.org/wiki?curid=331771", "title": "Pravobřežní Ukrajina", "text": "Pravobřežní Ukrajina\n\nPravobřežní Ukrajina ( ) je označení části ukrajinského území na pravém břehu Dněpru, které po andrušovském míru (1667) mezi Polskem a Ruskem zůstalo součástí Polsko-litevské unie (\"Rzeczpospolita\"), zatímco Levobřežní Ukrajina se stala součástí Rusi.\n\nTermín neoznačuje veškeré současné ukrajinské území na západ od Dněpru, nýbrž jen Volyň, Podolí a části současné Kyjevské, Čerkaské a Kirovohradské oblasti. Halič byla pevnou součástí Rzeczipospolité a nepočítala se k Ukrajině, Zakarpatská Ukrajina a Bukovina patřily Uhrám. Převažovalo ukrajinské obyvatelstvo pravoslavného nebo řecko-katolického ritu, jež bylo poddáno převážně polonizované a k římskému katolictví konvertované šlechtě.\n"}
{"id": "331772", "url": "https://cs.wikipedia.org/wiki?curid=331772", "title": "Boise", "text": "Boise\n\nBoise (/\"boisí\"/) je hlavní a současně nejlidnatější město amerického státu Idaho, ležící v okrese Ada County. V roce 2010 v něm žilo 205 671 obyvatel (616 561 včetně aglomerace), což z něj dělá největší město v širší oblasti severovýchodu kontinentálních Spojených států.\n\nBoise se nalézá v jihozápadní části státu Idaho, jen asi 66 km východně od hranic s Oregonem a 180 km severně od hranic s Nevadou. Město leží na širokém a poměrně rovinatém, lesy obklopeném, povrchu v nadmořské výšce 824 m n. m., který zhruba 40–50 km jak na jihovýchod, tak severozápad obklopují vrcholky úpatí Skalistých hor. Kolem města protéká řeka \"Boise River\".\n\nPodnebí v Boise je kontinentální s velmi zřetelným střídáním ročních období. V zimě se průměrná teplota pohybuje těsně pod bodem mrazu s typicky s několika dny hutné sněhové nadílky, jara jsou teplá, v létě mohou teploty v Boise překračovat 30, rekordně i 40 °C. Srážky jsou obecně podprůměrné, nejsušším měsícem je srpen, nejvydatnějším duben.\n\nMěsto bylo založeno roku 1863, během občanské války, v téměř neosídlené krajině. Hned o rok později získalo statut města a o další rok později se stalo hlavním městem Idaho (předtím to bylo město Lewistone). Jméno Boise je však starší: oblast dostala název podle řeky, která místem protéká a která v něm vytváří zelenající se, zalesněné údolí („La Rivière Boise“) ve 20. letech 19. století od francouzsky mluvících Kanaďanů. Asi 64 km na západ od Boise, u hranice s Oregonem, leží starší pevnost (Fort Boise), vybudovaná v 30. letech 19. století spol. Hudson's Bay.\nPodle sčítání lidu z roku 2010 zde žilo 205 671 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 7,1% populace.\n\nNa počet obyvatel zabírá Boise relativně velkou oblast – 168 km². Jako velká část amerických měst je rozdělena do centra (\"Downtown Boise\") s mnoha komerčními výškovými budovami a okolními čtvrtěmi s relativně velkým podílem městské zeleně. Části Boise zahrnjí:\n\nSport v Boise zahrnuje následující kluby:\n"}
{"id": "331776", "url": "https://cs.wikipedia.org/wiki?curid=331776", "title": "Con (rozcestník)", "text": "Con (rozcestník)\n\nCon může být:\n\n\nCON může být:\n\n"}
{"id": "331779", "url": "https://cs.wikipedia.org/wiki?curid=331779", "title": "Levobřežní Ukrajina", "text": "Levobřežní Ukrajina\n\nLevobřežní Ukrajina ( ) je označení části ukrajinského území na levém břehu Dněpru, které se na Perejaslavské radě či Perejaslavské dohodě - setkání kozáckého shromáždění vedené hejtmanem Bohdanem Chmelnickým a zástupci ruského cara Alexeje Michajloviče roku 1654 v Perejaslavi - dohodlo na připojení levobřežní Ukrajiny k carskému Rusku. Rok 1654 je tak považován za datum připojení Levobřežní Ukrajiny k Rusku. Po andrušovském míru (1667) mezi Polskem a Ruskem byla Levobřežní Ukrajina potvrzena mírovou smlouvou jako součást Rusi, zatímco Pravobřežní Ukrajina zůstala součástí Republiky obou národů (\"Rzeczpospolita\").\n\nTermín neoznačuje veškeré současné ukrajinské území na východ od Dněpru, neboť jeho dolní tok a Krym (později „Nová Rus“) byl tehdy vazalským územím Osmanské říše. Levobřežní Ukrajinu tvořily dnešní Černihivská, Sumská a Poltavská oblast a části Kyjevské, Čerkaské a Dněpropetrovské oblasti.\n\nDíky své přechodné autonomii v rámci Ruského impéria v podobě kozáckého hetmanátu bývá levobřežní Ukrajina zvána také \"Hetmanščyna\".\n"}
{"id": "331784", "url": "https://cs.wikipedia.org/wiki?curid=331784", "title": "Sabrina", "text": "Sabrina\n\nSabrina může být:\n\n\n"}
{"id": "331787", "url": "https://cs.wikipedia.org/wiki?curid=331787", "title": "Letecký výsostný znak", "text": "Letecký výsostný znak\n\nLetecký výsostný znak je specifický symbol, který se objevuje na letadlech vojenských letectev. Své výsostné znaky mají také aerolinie (například ČSA). Většinou jsou kulaté, ale mohou mít také podobu státního znaku, jako Slovensko, hvězdu jako Rusko nebo Kazachstán, podobu výsostného znaku USAF jako Čína či Jižní Korea.\n"}
{"id": "331789", "url": "https://cs.wikipedia.org/wiki?curid=331789", "title": "Obsah GC", "text": "Obsah GC\n\nObsah GC či množství GC (z anglického GC-content) je podíl guanino-cytosinového komplementárního páru (GC), typicky v rámci určité DNA. Zbylými bázemi jsou adenin (A) a thymin (T), a tak AT pár v daném genomu logicky činí zbytek do sta procent. Podíl GC vazeb však standardně bývá vyšší než podíl AT vazeb. \n\nGuanin se váže na cytosin, podobně jako adenin na thymin. Vazba mezi G a C má tři vodíkové vazby (na rozdíl od AT vazby, která má dvě), díky čemuž je GC vazba odolnější vůči vysoké teplotě. Dříve se kvůli tomu mělo za to, že vyšší obsah GC mají termofilní organismy, což však bylo vyvráceno.\n\nObsah GC se udává zejména v procentech, méně často jako poměr (tzv. G+C ratio). Výpočet obsahu GC se provádí pomocí vzorce: \n\nG+C poměr spočítáme jako: \n\nObsah GC bází je velmi variabilní nejen na úrovni druhů, ale i v rámci jediného genomu. Některé oblasti mají vyšší obsah GC, některé nižší. Geny často mají vyšší obsah GC bází. \n\nNa úrovni jednotlivých taxonomických skupin, jako jsou například kmeny bakterií, se využívá často obsahu GC pro definici jednotlivých skupin. V systematice bakterií například kmen Actinobacteria je charakterizován jako kmen bakterií s vysokým obsahem GC.\n\nNapříklad bakterie \"Streptomyces coelicolor\" A3(2) má obsah GC 72 %., kvasinka \"Saccharomyces cerevisiae\" 38 %, a rostlina huseníček rolní (\"Arabidopsis thaliana\") 36 %. Hodnoty blížící se 0 % a 100 % jsou kvůli informační povaze jednotlivých bází nereálné. Velmi nízký obsah GC má například \"Plasmodium falciparum\", a to asi 20 %.\n\n"}
{"id": "331790", "url": "https://cs.wikipedia.org/wiki?curid=331790", "title": "Krško", "text": "Krško\n\nKrško ( ) je město a územně-správní jednotka (občina) ve Slovinsku v historickém regionu Dolenjska.\n\nV oblasti města se nacházelo osídlení již v pravěku, v době keltské i římské.\n\nZa první písemnou zmínku o Kršku byla považována listina z 29. září 895, o níž však pozdější výzkumy prokázaly, že se jedná o padělek. Trhové právo Krško získalo v roce 1391, status města pak v roce 1477 od císaře Fridricha III. V roce 1573 místní obyvatelstvo pomáhalo vzpurným zemědělcům v jednom z rolnických povstání. V bitvě na Krškém poli porazil baron Jošt Turn rolnickou armádu a poté zajal vůdce odporu. V upomínku těchto událostí se ve městě nachází pomník.\n\nV době protestantské reformace žili ve městě kazatelé Adam Bohorič a Jurij Dalmatin. V průběhu protireformace byl ve městě založen kapucínský klášter s rozsáhlou knihovnou. Klášter zanikl za vlády Josefa II.\n\nVývoj města byl ve druhé polovině devatenáctého století spojen s manželi Martinem a Josipinou Hočevarovými, kteří mimo jiné ve městě v roce 1877 založili první měšťanskou školu se slovinským vyučovacím jazykem v Kraňsku.\n\nNa rozvoj města měla vliv výstavba celulózky, papírny a jaderné elektrárny.\n\nOd roku 1922 zde působí fotbalový klub NK Krško. V roce 2007 se zde konal tenisový turnaj ATP okruhu futures.\n\n\n"}
{"id": "331793", "url": "https://cs.wikipedia.org/wiki?curid=331793", "title": "Paul Virilio", "text": "Paul Virilio\n\nPaul Virilio [pól virílio] (4. ledna 1932 Paříž – 10. září 2018) byl francouzský kulturní teoretik a urbanista zabývající se mj. viděním a virtuálnem, filmem, sociologií či vojenstvím. Narodil se italskému otci a bretonské matce. Byl profesorem na École spéciale d'architecture.\n\n"}
{"id": "331805", "url": "https://cs.wikipedia.org/wiki?curid=331805", "title": "Kompakt", "text": "Kompakt\n\nJako kompakt se zkráceně označuje:\n"}
{"id": "331810", "url": "https://cs.wikipedia.org/wiki?curid=331810", "title": "Římskokatolická farnost Lipovec u Blanska", "text": "Římskokatolická farnost Lipovec u Blanska\n\nŘímskokatolická farnost Lipovec u Blanska je jedno z územních společenství římských katolíků v obci Lipovec u Blanska s farním kostelem Narození Panny Marie.\nPrvní zmínka o kostele a farnosti v Lipovci pochází z roku 1437. V polovině 16. století se stala fara nekatolickou, roku 1630 farnost zanikla, obnovena byla až roku 1785.\n\nPůvodní kostel roku 1600 vyhořel a v roce 1650 byl obnoven. Avšak i tento kostel zanikl následkem velkého požáru v roce 1822. Nový kostel byl pak postaven o několik desítek metrů od původního a vysvěcen roku 1843.\nV Lipovci působil v 19. století vlastenecký farář Jan Nepomuk Soukop, který zde roku 1863 složil píseň Ejhle oltář. Do své smrti, 22. července 1990 zde byl farářem P. Fabián Knedlík. Od 1. srpna 1990 do dubna 2014 zde jako excurrendo administrátor působil P. Josef Šiška. Od 1. května 2014 do července byl administrátorem excurrendo ad interim P. Zdeněk Fučík. P. Šiška zde zůstal jako výpomocný duchovní, a to až do konce října 2014. Od 1. srpna 2014 byl ustanoven administrátorem excurrendo R.D. Mgr. Bc. Pavel Kuchyňa.Ten byl o rok později ustanoven administrátorem, sídlí tedy na zdejší faře. K 1. srpnu 2019 byl pak ustanoven farářem.\n\nFarnost se v roce 2015 přihlásila do soutěže o nejlépe opravenou kulturní památku Jihomoravského kraje v roce 2014. V tomto roce totiž farnost pokračovala ve třetí etapě opravy kostela, která se týkala opravy presbytáře a oken severozápadní strany. Farnost získala v hlasování 1304 hlasů a zvítězila v kategorii velké stavby.\n\nKaždoročně se ve farnosti koná tříkrálová sbírka. V roce 2017 dosáhl výtěžek sbírky v Lipovci 21 345 korun, v Holštejně 7 608 korun, v Kulířově 7 469 korun.\n\nOd března 2019 ve farnosti vzniká komunitní centrum, ve kterém bude byt duchovního správce i prostory pro společenské a pastorační akce. Budou zde probíhat školicí programy, jedna místnost bude vyhrazena sociálně-poradenské práci Oblastní charity Blansko.\n\nDnem vzájemných modliteb farností za bohoslovce a bohoslovců za farnosti brněnské diecéze je 4. únor. Adorační den připadá na nejbližší neděli po 5. září.\n\n"}
{"id": "331811", "url": "https://cs.wikipedia.org/wiki?curid=331811", "title": "Jednotková koule", "text": "Jednotková koule\n\nJednotková koule naproti tomu je množina bodů, jejichž vzdálenost od počátku je menší nebo rovna 1. Jednotková sféra je množina bodů vzdálených přesně 1 od počátku. \n\nProtože každou sféru nebo kouli lze posunutím a zvětšením převést na jednotkovou kouli; takže je možné studovat konkrétní jednotkovou kouli/sféru místo obecné koule/sféry.\n\n"}
{"id": "331812", "url": "https://cs.wikipedia.org/wiki?curid=331812", "title": "Bacil", "text": "Bacil\n\nSlovo bacil může znamenat:\n\n"}
{"id": "331814", "url": "https://cs.wikipedia.org/wiki?curid=331814", "title": "Římskokatolická farnost Ostrov u Macochy", "text": "Římskokatolická farnost Ostrov u Macochy\n\nŘímskokatolická farnost Ostrov u Macochy je jedno z územních společenství římských katolíků v obci Ostrov u Macochy s farním kostelem sv. Maří Magdalény.\nPrvní písemná zmínka o obci pochází z roku 1349. K roku 1437 je uváděn v písemných pramenech zdejší kostel i fara. \n\nBěhem 16. století působili na faře bratrští duchovní. Během třicetileté války farnost zanikla a od roku 1630 spadala pod jedovnickou farnost. \n\nKostel byl koncem 17. století velmi zchátralý a roku 1690 byl opraven. Roku 1785 byl kostel rozšířen.. Po vystavění kostela byla v Ostrově zřízena lokálie a roku 1797 byla opět zřízena samostatná farnost. Matriky se vedou od roku 1785. \n\nVelkou opravu prodělal kostel v roce 1848. Roku 1902 byl od kostela přestěhován hřbitov za vesnici směrem ke Sloupu.\n\nDuchovním správcem farnosti byl v uplynulých desetiletích jako administrátor excurrendo farář z jedovnické farnosti. Od 15. listopadu 1999 do července 2015 jím byl R.D. ICLic. Václav Trmač.Toho v srpnu 2015 vystřídal jako administrátor excurrendo R. D. Mgr. Pavel Kuchyňa, duchovní správce sousední lipovecké farnosti. \n\nNa území farnosti leží Císařská jeskyně, kde v roce 1933 byla ve skalním výklenku umístěna socha Panny Marie Lurdské a konaly se zde poutní bohoslužby. Po roce 1950 však byla jeskyně pro veřejnost uzavřena a umístěná socha Panny Marie zmizela. Poutě byly obnoveny v roce 2001 a do jeskyně se umístila socha nová, kterou věnoval sloupský farář R.D. František Kozár. Ta byla nedlouho poté nahrazena jinou odolnější. Poutě se konají pravidelně v květnu a bývají spojené s děkanátním setkáním ministrantů.\n\nVe farnosti se pravidelně koná tříkrálová sbírka. V roce 2015 se při ní vybralo 25 857 korun.V roce 2017 dosáhl výtěžek sbírky 30 456 korun.\n\nKostel je přístupný kromě bohoslužeb také v rámci Noci kostelů.\nSvoji primiční mši svatou v ostrovském kostel sloužil 13. srpna 2016 dominikánský novokněz P. Justin Dvorský. \n\n"}
{"id": "331815", "url": "https://cs.wikipedia.org/wiki?curid=331815", "title": "Casu marzu", "text": "Casu marzu\n\nCasu marzu (také nazývaný casu modde, casu cundhídu, italsky formaggio marcio) je druh sýra vyráběný na Sardinii. Sýr je zvláštní tím, že je záměrně infikovaný larvami sýrohlodky drobné \"(Piophila casei).\" Casu marzu se vyrábí z místní varianty sýra Pecorino Sardo. Pojídá se ve vysokém stadiu rozkladu a s živými larvami. \nSardinsky znamená casu marzu \"shnilý sýr\".\n\nLarvy v sýru jsou průhledně bílé, dlouhé kolem 8 mm. Mohou vyskočit až do výšky 15 cm.\nKonzumace sýra nezkušenými strávníky má několik rizik: alergické reakce; hrozí také riziko, že se sýr dostane do takové fáze rozkladu, že je až toxický. Eviduje rovněž názor, že se může stát, že se mohou v sýru objevit také larvy jiných druhů much a následně se dostat do střev živé a způsobit zvracení, krvavý průjem a další vážné zdravotní problémy. Tato teorie se však nepotvrdila. Obecně lze sýr casu marzu považovat za bezpečnou potravinu, pokud strávník netrpí alergií na larvy sýrorodky a samotný sýr je konzumován včas, dokud jsou larvy stále živé.\n\n"}
{"id": "331816", "url": "https://cs.wikipedia.org/wiki?curid=331816", "title": "Dusitany", "text": "Dusitany\n\nDusitany (nitrity) jsou solemi kyseliny dusité (HNO), dusitanové ionty mají vzorec NO. Příkladem dusitanů je dusitan sodný (NaNO) či dusitan amylnatý. Dusitany mohou být oxidovány na dusičnany či redukovány na amoniak.\n\nDo potravin živočišného původu se přidávají jako potravinářská aditiva, zejména při výrobě uzenin a sýrů, např. dusitan sodný (E 250) a dusitan draselný (E 249). Evropský úřad pro bezpečnost potravin (EFSA) v červnu 2017 stanovil přijatelný denní příjem dusitanů na 0,07 miligramu na kilogram tělesné hmotnosti za den.\n\nVysokou dávkou dusitanů může být navozena dusitanová intoxikace, mezi jejíž příznaky patří vasodilatace, šok, kolaps a obrna. Dávka 0,5 g dusitanů navozuje u člověka akutní otravu.\n\nJestliže dojde ke vstřebání dusitanů do krve, může nastat methemoglobinémie. Dvojmocné železo hemu je oxidováno na trojmocné (krevní barvivo hemoglobin ztrácí schopnost přenášet kyslík). Jedná se o nejčastější formu otravy dusičnany a dusitany. Nastává hypoxie až anoxie, která se navenek projevuje modrošedým zbarvením kůže a rtů, nápadně připomíná cyanózu. Přítomnost 20% methemoglobinu v krvi vyvolává toxické příznaky, 60% ohrožuje život. Objevují se křeče, obrna, dušnost a bezvědomí s následnou smrtí. Methemoglobinémií jsou ohroženi především kojenci do 6 měsíců. Fetální hemoglobin je více citlivý k přeměně na methemoglobin. Důvodem je nedostatečně rozvinutý enzymový systém NADH-methemoglobinreduktáza v erytrocytech přeměňující methemoglobin zpět na hemoglobin. Kojené děti nejsou ohroženy otravou dusičnany z mateřského mléka, neboť do něj významně nevstupují. Nejvýznamnějším zdrojem dusičnanů pro kojence je pitná voda. Do rizikové skupin patří dále těhotné ženy a lidé s deficitem enzymů glukóza-6-fosfát-dehydrogenázy nebo NADH-methemoglobinreduktázy.\n\nReakcí aminokyselin s dusitany při určitých podmínek mohou vznikat nitrosaminy. Vzhledem k tomu, že mají karcinogenní, mutagenní a teratogenní vliv na zdraví, je nezbytné regulovat množství přidávaných dusitanových a dusičnanových solí do masných výrobků a provádět systematickou kontrolou.\n\nRozkladem bílkovin a jiných dusíkatých sloučenin vzniká amoniak. Působením nitrifikačních bakterií dochází k jeho přeměně na dusitany, které se dále oxidují na dusičnany. Anorganické sloučeniny dusíku obsažené v půdě se stávají součástí rostlinných potravin. Do živočišných se dostávají z krmiva nebo záměrným přidáváním dusitanových a dusičnanových solí plnící funkci konzervace a stabilizace barvy masa.\n"}
{"id": "331817", "url": "https://cs.wikipedia.org/wiki?curid=331817", "title": "Řád (organizace)", "text": "Řád (organizace)\n\nŘád jakožto označení organizace pochází z označení pro různé formy mnišského nebo jiného řeholního života v církvi. Dnes se toto slovo používá zejména k označení hierarchicky organizovaných společenství zřízených některou církví, tzv. církevních řádů, nikoliv k označení jejich řehole. V katolické církvi se rozlišují řády a řeholní kongregace. Církevní řády existují i v jiných církvích, například anglikánské. Zvláštním typem duchovních řádů jsou rytířské řády. \n\nNázev řád se v novověku nezřídka používá i k označení různých společenství, jejichž ideje nebo forma jsou inspirovány církevními řády. Mezi takové patří například Rosekruciánský řád, ale i zcela novodobé spolky typu Ordo Lumen Templi. Severočeským specifikem je teplický rytířský Řád sv. Konstantina a Heleny v českých zemích, který se hlásí k historickému pravoslavnému řádu, jehož kořeny sahají do 4. století, avšak v novodobé podobě pravděpodobně jeho činnost spočívá jen v symbolickém povyšování do rytířského stavu jako formě ocenění za charitativní činnost nebo za podporu pravoslavné církve. Některé z řádů působí či působily jako tajné společnosti nebo bez oficiální právní subjektivity, jiné mají právní formu například občanského sdružení. \n\n"}
{"id": "331821", "url": "https://cs.wikipedia.org/wiki?curid=331821", "title": "Breiteberg", "text": "Breiteberg\n\nBreiteberg (česky Široká hora) je vrch v Sasku, nedaleko hranic s Českou republikou, v zemském okrese Zhořelec. Je dominantou obce Hainewalde, od které je vzdálen asi 30 minut pěší chůze. Má nadmořskou výšku 510 metrů nad mořem, skládá se převážně ze znělce a je součástí Šluknovské pahorkatiny.\n\nV roce 1467 proběhla pod Breiteberkem (české prameny jej nazývají Širokou horou) bitva mezi Husity a žitavskými, když husité táhli s kořistí do Čech. V boji pod Breiteberkem bylo usmrceno 150 husitů.\n\nNa vrchol vede červená turistická značka po sjízdné cestě přímo k malé restauraci a 13 metrů vysoké kamenné rozhledně.\n"}
{"id": "331824", "url": "https://cs.wikipedia.org/wiki?curid=331824", "title": "Masterpieces", "text": "Masterpieces\n\nMasterpieces je druhé kompilační album švédské heavy metalové skupiny HammerFall, které bylo uvedeno na trh 27. června 2008. Album obsahuje všechny dosuď nahrané covery plus tři nevydané skladby.\n\n\n\n"}
{"id": "331830", "url": "https://cs.wikipedia.org/wiki?curid=331830", "title": "Šúraséna", "text": "Šúraséna\n\nŠúraséna bylo malé království na severu Indického subkontinentu v době Gautamy Buddhy (asi 563-483 př. n. l.). Etymologie slova Šúraséna zůstává nejistá. Je možné, že je odvozeno od jméno Jádavovského krále Šúrsáima. O obyvatelích Šúrasény se krátce zmiňuje Megasthenés, řecký geograf a cestovatel i indický epos \"Mahábhárata\". V \"Mahábháratě\" je zmínka o tom, že království Šúraséna obýval klan Jádavů, který je tradičně spojován s Krišnou, bližší záznamy se však o Šúraséně nedochovaly.\n\nHlavní město království byla Mathura, jež se i dnes nachází na břehu řeky Jamuny a tvoří jedno z hinduistických posvátných míst. Kdysi tvořila Šúraséna jednu z 16 mahádžanapad.\n\n"}
{"id": "331836", "url": "https://cs.wikipedia.org/wiki?curid=331836", "title": "Hohnstein", "text": "Hohnstein\n\nHohnstein (česky \"Honštejn\") je městečko i stejnojmenný hrad v Německu, ve spolkové zemi Sasko, v zemském okrese Saské Švýcarsko-Východní Krušné hory (\"Landkreis Sächsische Schweiz-Osterzgebirge\"), do roku 2008 v okrese Sächsische Schweiz, 140 metrů nad údolím říčky Polenz. Má obyvatel.\n\n Dějiny města jsou spjaty se stejnojmenným hradem, jemuž ve středověku sloužilo jako podhradí. V roce 1445 se o Honštejnu poprvé mluví jako o městě. Do konce 17. století bylo v okolí města rozšířené hornictví, po švédském vpádu roku 1706 však postupně zaniklo. Od 16. století vznikaly v okolí vápencové lomy. Masivní požár, při němž shořela polovina domů ve městě včetně kostela, postihl Honštejn v roce 1724. Během následujících dvou let byl podle plánů Georga Bähra postaven kostel dnešní. Nejstarší budovou ve městě je ale současná radnice, postavená roku 1688. Původně to byl pivovar, roku 1835 zde byla zřízena první výrobna korku v Německu. Radnice je stejně jako několik dalších domů ve městě postavena z hrázděného zdiva.\n\nDlouhou tradici má ve městě loutkářství. Ve 20. letech 20. století zde Max Jacob založil divadlo \"Hohnštejnský Kašpárek\". Divadlo existuje doposud, stejně jako rukodělná výroba loutek ve městě. V Hohnštejnu se narodil hudební skladatel, varhaník a stavitel klavírů Christoph Gottlieb Schröter (1699–1782).\n\nOd roku 1994 je Honštejn administrativním centrem pro následující vesnice a osady: Cunnersdorf, Ehrenberg, Goßdorf, Kohlmühle Waitzdorf, Lohsdorf, Rathewalde, Hohburkersdorf, Zeschnig a Ulbersdorf.\n\nCelková rozloha Hohnsteinu je 64,61 km² a od 1. ledna 1994, kdy se sloučil se sousední obcí Ehrenberg, má 11 místních částí. Plochou největší je Ehrenberg (11,35 km²), nejmenší naopak Kohlmühle (0,9 km²). Počtem obyvatel je nejlidnatější místní částí Hohnstein (810 obyvatel), nejméně lidnatou pak Waitzdorf (40 obyvatel).\n\n\n Hrad Hohnstein byl založen pravděpodobně na počátku 13. století jako česká hraniční pevnost proti markrabství míšeňskému. První písemná zmínka o okrsku (districtus seu territorium) Hohnštejn pochází z roku 1333. Hrad (\"castrum Hohenstayn\") je prvně zmiňován roku 1353, kdy ho udělil král Karel IV. jako léno Hynku Berkovi z Dubé. Berkové vlastnili hrad až do roku 1443, kdy ho Hynek III. z Dubé vyměnil se saským kurfiřtem Fridrichem Dobromyslným za panství Mühlberg na Labi. V roce 1459 byl potvrzen status Honštejna jako českého léna, kterým hrad zůstal až do roku 1806. V 16. a 17. století zde sídlily různé německé šlechtické rody, roku 1543 ho směnou získali Wettinové. Hrad pak až do roku 1861 sloužil jako regionální správní centrum kurfiřtského úřadu.. V 17. a 18. století bylo v jedné jeho části umístěno státní vězení. Roku 1639, za třicetileté války, se ho neúspěšně pokusili dobýt Švédové. V letech 1919 – 1924 se hrad, postupně přestavěný na zámek, stal vězením pro mladistvé. Od roku 1926 zde byla zřízena turistická ubytovna pro mládež, o dva roky později zde bylo umístěno loutkové divadlo Maxe Jacoba. Po nástupu nacistů v roce 1933 zde byl zřízen koncentrační tábor pro 5600 politických vězňů. Roku 1935 byl zámek předán organizaci Hitlerjugend. Během 2. světové války sloužil zámek jako zajatecký tábor, po jejím skončení zde byli provizorně ubytovaní lidé odsunutí z Čech. Od roku 1948 se Honštejn opět stal mládežnickou turistickou ubytovnou. Na konci komunistického režimu se plánovalo přeměnit zámek v objekt na internování politicky nespolehlivých osob, kapacita měla činit 890 míst. V současnosti je zde hradní muzeum, turistická ubytovna a sídlí zde spolek ochránců přírody.\n\n\n"}
{"id": "331838", "url": "https://cs.wikipedia.org/wiki?curid=331838", "title": "Pašice", "text": "Pašice\n\nPašice jsou místní část obce Pištín. Leží v okrese České Budějovice na Zbudovských Blatech v blízkosti rybníka Volešek v nadmořské výšce 390 m. V roce 2011 zde trvale žilo padesát obyvatel.\n\nNázev pochází od některé ze zdrobnělin osobního jména Pavel (např. \"Pach,\" \"Pácha,\" \"Páša\").\n\nPrvní písemná zmínka o Pašicicích (\"Paschitz\") pochází z roku 1262.\nV letech 1850-1923 byly Pašice osadou obce Plástovice. V roce 1923 se staly samostatnou obcí. V roce 1960 byly připojeny k Pištínu; spolu s ním pak byly v letech 1976-1990 součástí obce Zliv.\n\nZ původních zemědělských usedlostí blatského typu se dochovaly pouze dvě. Usedlost čp. 5 má i špýchar. Památkově je chráněná usedlost čp. 12.\n\n"}
{"id": "331840", "url": "https://cs.wikipedia.org/wiki?curid=331840", "title": "Zálužice (Pištín)", "text": "Zálužice (Pištín)\n\nZálužice jsou místní část obce Pištín. Leží v okrese České Budějovice na břehu rybníka Bezdrev v nadmořské výšce 383 m. V roce 2011 zde trvale žilo patnáct obyvatel.\n\nPrvní písemná zmínka o vesnici pochází z roku 1490, kdy původní Zálužice musely ustoupit rybníku Bezdrev.\n\nOd roku 1850 patřily Zálužice pod Zliv, v roce 1960 přešly pod Pištín. V letech 1976-90 byly spolu s Pištínem opět připojeny ke Zlivi.\n\n\n"}
{"id": "331841", "url": "https://cs.wikipedia.org/wiki?curid=331841", "title": "Eus", "text": "Eus\n\nEus je francouzská obec v departementu Pyrénées-Orientales a regionu Languedoc-Roussillon nedaleko města Prades.\n\nMalá kamenná obec je situována na kopci s výhledem na Pyreneje. Dominantou vsi je kostel.\n\n"}
{"id": "331842", "url": "https://cs.wikipedia.org/wiki?curid=331842", "title": "Sekvenování", "text": "Sekvenování\n\nSekvenování (či sekvenace nebo jiné podobné termíny) je v biochemii označení pro proces, při němž se určuje primární struktura (pořadí chemických jednotek) daného biopolymeru. Výsledkem sekvencování je lineární kód označovaný jako sekvence, která shrnuje uspořádání sekvenované molekuly.\n\nJe možné sekvenovat různé biopolymery:\n"}
{"id": "331849", "url": "https://cs.wikipedia.org/wiki?curid=331849", "title": "Karel I. z Anjou", "text": "Karel I. z Anjou\n\nKarel I. z Anjou (1226 – 7. ledna 1285 Foggia, Neapolské království) byl sicilský, jeruzalémský a neapolský král z rodu Kapetovců, mladší bratr francouzského krále Ludvíka IX. Zúčastnil se dvou křižáckých výprav a stal se zakladatelem starší linie kapetovsko-anjouovské dynastie.\n\nKarel byl jedenáctým a posledním potomkem z manželství francouzského krále Ludvíka VIII. a Blanky, dcery kastilského krále Alfonse VIII. a Eleonory Anglické. Král Ludvík zemřel na úplavici v listopadu 1226 při návratu z jižní Francie, kde byl na papežovo naléhání potírat příznivce a přívržence katarského hnutí a prosazoval tam i přísné severofrancouzské lenní právo. Je pravděpodobné, že Karel se narodil až po jeho skonu.\n\nVe dvaceti letech Karel od bratra Ludvíka získal hrabství Maine a Anjou. Ještě téhož roku se díky politické aktivitě papeže oženil v lednu v Aix-en-Provence s Beatrix, nejmladší dcerou a dědičkou právě zesnulého provensálského hraběte Ramona Berenguera V. Získal celé území provensálského hrabství, ale zdaleka ne všechna důležitá města se smířila s vládcem jiné než aragonské krve. Středomořská města byla zvyklá na jiné pojetí vlády. Bylo zde rozšířeno římské právo a významné postavení městských komun, což vedlo k častým rebeliím ze strany poddaných.\n\nKrál Ludvík IX. roku 1244 vážně onemocněl a po své téměř zázračné úzdravě se rozhodl přijmout znamení kříže a vydat se na křížovou výpravu do Svaté země.\n\nNovopečený provensálský hrabě Karel se po boku svých starších bratrů tažení zúčastnil. Vojsko křížové výpravy vyplouvalo roku 1248 do Egypta právě z provensálských přístavů Marseille a Aigues-Mortes. Karla doprovázela i těhotná Beatrix. Během výpravy Karel bojoval před pevností al-Mansúra, kde se mu z mamlúckého obklíčení podařilo zachránit kronikáře výpravy, rytíře Jeana de Joinville. Robert z Artois však ve městě zemřel. Křižáci se nakonec dali na ústup a poté byli i s králem Ludvíkem IX., Karlem z Anjou a Alfonsem z Poitiers zajati a v okovech odvlečeni do Mansúry. Damiettu zatím před muslimským protiútokem uhájila malá posádka pod velením královny Markéty Provensálské. Ludvík a jeho bratři byli posléze výměnou za město a výkupné propuštěni. Karlovi se podařilo vyváznout bez úhony na zdraví a na rozdíl od Ludvíka IX. opustil Svatou zemi a společně se ženou se roku 1251 vrátil zpět do Francie.\n\nRoku 1257 uzavřel Karel z Anjou konečně dohodu se svou tchyní, která se za finanční odškodnění vzdala nároků na provensálské državy a vyplatil hrady, na které si dělala nárok švagrová Eleonora s manželem. Hraběcí pár prosazoval tvrdou pěst, neustále zvyšoval daně a uložil povinnou vojenskou službu. Roku 1263 nechal Karel popravit dvanáct občanů odbojného města Marseille.\n\nPapež Urban IV. nabídl Karlovi sicilskou korunu.\n\nRoku 1265 Karel vyplul z Marseille, přežil bouřlivou plavbu a podařilo se mu dosáhnout Říma, kde čekal, podporován Římany, na svou armádu. Vojáky na cestě přes podzimní Alpy doprovázela samotná Beatrix. 6. ledna 1266 byli manželé korunováni v Katedrále svatého Petra. Karel se vydal za dosavadním králem Manfrédem a 26. února zvítězil nad jeho vojskem v bitvě u Beneventa. Manfrédovu manželku i dědice nechal uvěznit.Beatrix přijela za vítězným manželem do Beneventa a pak se přemístili do Neapole, kde se oficiálně ujali správy své nové země. V lednu 1267 se Karel vrhl do války v Toskánsku. Beatrix Provensálská zemřela v létě 1267 a rok později se Karel znovu oženil. Vyvolenou se stala Markéta, dcera hraběte Oda Burgundského.\nDalším uchazečem o sicilskou korunu byl mladičký Konradin, syn římského krále Konráda IV., který se 23. srpna 1268 s Karlem sešel v bitvě u Tagliocozzo. Teprve šestnáctiletý Konradin díky léčce protivníka bitvu prohrál a společně s Fridrichem Bádenským byl Karlem v Neapoli popraven. Štaufové osobou Konradina vymřeli po meči.\n\nLudvík IX. se roku 1267 i přes své chatrné zdraví rozhodl k nové křížové výpravě. Královo nejbližší okolí nebylo jeho rozhodnutím právě nadšeno, ale i tak velká část rodiny přijala kříž společně s ním. Karel z Anjou nabídl bratrovi pomoc. Karlovy plány však byly zištné, potřeboval vtrhnout do Tunisu, aby zde na emírovi Muhammadu al-Mustansirovi vynutil obchodní privilegia pro sicilské Francouze a vyhnal všechny uprchlé štaufské stoupence. Emír během dřívějších vyjednávání údajně několikrát naznačil, že by byl ochoten konvertovat ke křesťanství a spojit se s Karlem z Anjou, aby od něj získal ochranu před ostatními muslimskými vládci, kteří by ho zcela zákonitě napadli . Karel použil tento argument k přesvědčení Ludvíka o bohulibém cíli křížové výpravy v Africe.\n\nPo příjezdu do Tunisu roku 1270 se ukázalo, že emír Muhammad konverzi rozhodně nemyslel vážně a dokonce byl připraven na válku. 24. července dobyli křižáci Kartágo. Při čekání na oddíly Jakuba Aragonského, Theobalda Navarrského a Eduarda Anglického si horké parné léto na vojsku vybralo svou daň. Řadami vojáků se začala šířit nakažlivá infekce. 3. srpna zemřel na úplavici princ Jan. Dne 25. srpna ho po dlouhé agonii následoval i samotný král Ludvík. Král byl díky svému asketickému životu chatrného zdraví a útrapy křížové výpravy jej zcela dorazily. Francouzským králem se po otcově smrti stal následník trůnu, také nemocný, Filip a vůdcem výpravy zkušenostmi zocelený Karel z Anjou, který přijel těsně před bratrovou smrtí. Karlovi se podařilo vyjednat s emírem dohodu o volném obchodu a ochraně křesťanských mnichů. Tím pro Francouze výprava skončila a vraceli se zpět na evropský kontinent. Při plavbě do Trapani zastihla flotilu vichřice a výprava ztratila na čtyřicet válečných lodí. Mladý král Filip s manželkou s bídou zachránil holý život. Vyděšení cestovatelé se rozhodli pro cestu po souši. Do vlasti se jich vrátilo jen pár. Nemoci podlehl navarrský král Theobald, jeho manželka Isabela zemřela o rok později. Novou královnu Francie Isabelu shodil kůň, což vedlo k předčasnému porodu mrtvého chlapce a Isabelině skonu o pár dní později. Srpen roku 1271 se stal osudným pro Ludvíkova bratra Alfonse z Poitiers a jeho ženu Janu. Zavražděn byl syn Richarda Cornwallského Jindřich z Almainu. Ve chvíli modlitby byl v kostele zákeřně přepaden a ubodán Guyem a Simonem, syny Simona z Montfortu. Byla to msta za opuštění řad vzbouřenců proti králi Jindřichovi III.\n\nVítězný Karel byl jmenován říšským vikářem a hlavou toskánských guelfů. Roku 1267 se stal díky smlouvě z Viterba s latinským císařem Balduinem II. knížetem achajským. Balduinovi a jeho rodině Karel vyplácel penzi a Acháju nikdy nanavštívil.\n\nDceru Beatrix provdal za Filipa z Courtenay, Balduinova syna. Ten se stal po smrti otce dalším v řadě latinských císařů v evropském exilu. V roce 1272 se Karel prohlásil albánským králem a od Marie z Antiochie zakoupil jeruzalémský trůn. Do Jeruzalémského království vyslal svého emisara Rogera ze San Severina, kterému se nakonec podařilo získat uznání regentství nad královstvím od Bohemunda z Tripolisu. Bohemund tak zároveň uznal Karla z Anjou králem jeruzalémským, ale to nestačilo, neboť dalším vážným uchazečem o jeruzalémský trůn byl kyperský král Hugo, kterého za svého krále uznávala část palestinských baronů i několik měst.\n\nV průběhu sedmdesátých let byl Karel na vrcholu moci. Dvě ze svých osmi děti prozíravě sňatky využil k utužení vztahů s uherským královským rodem Arpádovců. Dceru Isabelu provdal za divokého uherského krále Ladislava IV. Kumána. Syna Karla II. oženil s uherskou princeznou Marií. Právě syn Marie Karel Martel z Anjou se stal otcem budoucích uherských králů z rodu Anjouvců, kteří v osobě Karla I. Roberta zasedli na uherský trůn.\n\nSicílie se stejně jako Provence odmítala smířit s cizí vládou a vysokými daněmi zaviněnými Karlovou expanzivní politikou. 30. března 1282 vypuklo v Palermu krvavé povstání místní šlechty – tzv. Sicilské nešpory, podpořené financemi byzantského císaře Michaela VIII. Několik tisíc francouzských civilistů i rytířů se stalo oběťmi krvavého masakru. Rebelující ostrovní část Sicilského království nabídla královskou korunu aragonskému králi Petrovi III., manželovi Konstancie, dcery předchozího krále Manfréda. 30. srpna 1282 přistál král Petr v Trapani a již 4. září byl v Palermu provolán sicilským králem.\n\nAragonská intervence na Sicílii znamenala pro Petra exkomunikaci od papeže Martina IV. a pro pevninskou část dosavadního Sicilského království počátek nové epochy – vzniklo království neapolské. Následovala převážně francouzská aragonská křížová výprava do Katalánska. Křižácký vpád ukončila epidemie moru či tyfu, která vypukla při obléhání Girony roku 1285. Válečný stav mezi zeměmi završila až deset let po smrti téměř všech účastníků sporu smlouva z Anagni, která byla triumfem diplomatického umění aragonského krále Jakuba II.\n\nKarel z Anjou zemřel 7. ledna 1285 ve Fogii. Tělo bylo pochováno v Neapoli, vnitřnosti v bazilice Saint-Denis a srdce u pařížských jakobínů.Dante Alighieri jej ve své \"Božské komediii\" umístil do \"Očistce\".\n\n\n\n"}
{"id": "331855", "url": "https://cs.wikipedia.org/wiki?curid=331855", "title": "Miloslav Bureš", "text": "Miloslav Bureš\n\nMiloslav Bureš (*20. října 1930 - †26. října 1978) byl český hudebník a trumpetista.\n\nByl odchovancem Vlastimila Kloce. Od roku 1958 působil plných devět let v orchestru Karla Vlacha, s nímž také nahrál své první sólové snímky. Během angažmá ve Vlachově kapele si průběžně doplňoval odborné hudební vzdělání studiem na pražské konzervatoři, kterou absolvoval v roce 1966 ve třídě profesora Václava Junka. V té době už Burešovu trubku důvěrně znali posluchači rozhlasu i televizní diváci, když řada jeho instrumentálních nahrávek dosáhla nebývalé popularity, navzdory tehdy prudce stoupající oblibě vokálních sólistů. Dodnes je v živé paměti např. Burešova nahrávka Rossovy Večerky (Il Silenzio) z roku 1965. Následovaly další tituly, včetně skladeb domácích autorů, inspirovaných právě Burešovým interpretačním uměním a schopností dodat jim přesvědčivého výrazu. Do této kategorie v prvé řadě patři známé Vomáčkovy Gladioly.\n\nOd přelomu let 1967/1968 účinkoval Bureš jako sólista v orchestru Berlínského rozhlasu řízeném Günterem Gollaschem. Autorita, s níž byl německými kolegy přijímán, se záhy odrazila i v pohostinském působení s dalšími tamními špičkovými tělesy, včetně orchestrů Waltera Eichenberga, Jürgena Hermanna, Siegfrieda Maie a v neposlední řadě i s vlastním studiovým ansámblem. (Výběr těchto nahrávek vydal v roce 1976 Supraphon pod názvem Kanasta).\n\nBurešovou zásluhou zdomácněly v tehdejší NDR mnohé české populární písničky a nejedna z jeho Instrumentálních verzí tuzemských hitů připravila půdu pro pozdější spontánní přijetí jejich původních interpretů německými posluchači (platí to např. o Svobodově Yvettě v podáni Jiřího Korna).\n\nSoučasně s touto činností využil Bureš každé příležitosti k účinkování doma, pravidelně se např. zúčastňoval nahrávání a koncertů interjazzového tělesa. V roce 1974 stál Bureš u zrodu Orchestru Čs. televize, v němž působil jako sólista až do své předčasné smrti.\n\nVedle už zmíněné Kanasty nahrál v Supraphonu další samostatná alba Serenády pro trubku a Věčné melodie. Byl též autorem několika melodií, jako jsou Chvíle k rozjímání, Mlhavé ráno, a zvláště Cesta poslední, známé mj. z vokální verze Karla Černocha.\n\nMiloslav Bureš zemřel nečekaně 26. října 1978 ve věku osmačtyřiceti let.\n"}
{"id": "331856", "url": "https://cs.wikipedia.org/wiki?curid=331856", "title": "Fylogenetický strom", "text": "Fylogenetický strom\n\nFylogenetický strom („strom života“) je grafické zobrazení připomínající strom, jímž se znázorňují příbuzenské vztahy mezi různými biologickými druhy či jinými taxonomickými jednotkami, o nichž se předpokládá, že mají jednoho společného předka. Každé větvení (uzel) představuje hypotetického posledního společného předka. Každá větev znamená jednu evoluční linii, na jejímž konci jsou dané taxony. Do fylogenetického stromu je možné také zaznamenávat genové toky (tj. výměnu genů a mezidruhová křížení) spojnicemi jednotlivých větví, čas (obvykle na vertikální ose) a vzájemnou vzdálenost druhů (anagenezi).\n\nRozdělování druhu do jednotlivých větví (tj. reprodukční izolace) se nazývá fylogeneze. Strom zaznamenávající nikoliv rodokmen, nýbrž fenotypickou podobnost organismů označujeme jako fenogram.\n\nVytváření, manipulace a analýza fylogenetických stromů je možná např. v prostředí R za pomoci balíku ape či pokročilejšího balíčku Phytools.\n\n"}
{"id": "331858", "url": "https://cs.wikipedia.org/wiki?curid=331858", "title": "Strom života", "text": "Strom života\n\nStrom života může být\n"}
{"id": "331861", "url": "https://cs.wikipedia.org/wiki?curid=331861", "title": "Římskokatolická farnost Valtice", "text": "Římskokatolická farnost Valtice\n\nŘímskokatolická farnost Valtice je jedno z územních společenství římských katolíků v obci Valtice s farním kostelem Nanebevzetí Panny Marie.\n\n\nPrvní zpráva o faře ve Valticích pochází z roku 1243, kdy se v písemných dokladech objevuje farář ve Valticích (14. března) jako rozhodčí ve sporu opata z Altachu; v roce 1250 vystupuje asi jako místní plebán Alberův notář Abit – šlo o vzdělanou osobu, neboť mohl koncipovat a psát listiny svého pána. Farnímu kostelu pak v roce 1295 udělili italští biskupové odpustky čtyřiceti dní pro jeho návštěvníky. To také nasvědčuje, že zmíněný kostel nabyl mimořádné postavení v celém okolí a patřil tehdy k pasovské diecézi. \n\nFarářem je od 1. srpna 2011 Mons. Dr. Karel Janoušek.\n\nDnem vzájemných modliteb farností za bohoslovce a bohoslovců za farnosti brněnské diecéze je 29. září. Adorační den připadá na Slavnost Ježíše Krista Krále.\n\nNa území farnosti se každoročně koná tříkrálová sbírka. V roce 2016 se při ní vybralo 66 563 korun.\n\n"}
{"id": "331864", "url": "https://cs.wikipedia.org/wiki?curid=331864", "title": "Jiří Maštálka", "text": "Jiří Maštálka\n\nJiří Maštálka (* 3. ledna 1956 Sušice) je český lékař, politik Komunistické strany Československa a KSČM, poslanec Sněmovny lidu a Sněmovny národů Federálního shromáždění po sametové revoluci, poslanec Poslanecké sněmovny v letech 1996–2004 a v letech 2004 až 2019 poslanec Evropského parlamentu.\n\nMaturoval na gymnáziu v Jevíčku, poté absolvoval Volgogradský lékařský institut a Kyjevský lékařský institut. Následně pracoval na kardiologii I. interní kliniky ve FN Plzeň, roku 1984 získal atestaci v oboru interní medicíny (1984) a kardiologie (1989). Podílel na četných odborných studiích z oblasti neinvazní kardiologie, zejména echokardiografie Profesně je k roku 1990 uváděn jako samostatný lékař, bytem Plzeň.\n\nJe ženatý a má dvě děti. Hovoří anglicky a rusky.\n\nV únoru 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 41 - Plzeň I, Západočeský kraj) jako poslanec za KSČ reprezentující novou garnituru nezatíženou výraznější normalizační politickou aktivitou. Ve volbách roku 1990 přešel do české části Sněmovny národů, nyní již za federalizovanou KSČM. Mandát obhájil ve volbách roku 1992 a ve federálním parlamentu zasedal až do zániku Československa v prosinci 1992.\n\nV letech 1992–2002 vykonával funkci předsedy Městského výboru KSČM v Plzni. Od roku 1993 byl členem Ústředního výboru KSČM. Působil rovněž jako komunální politik (člen městského zastupitelstva Plzně). V komunálních volbách v roce 2018 kandidoval za KSČM do Zastupitelstva městského obvodu Plzeň 2-Slovany, ale neuspěl.\n\nVe volbách v roce 1996 byl zvolen do Poslanecké sněmovny Parlamentu České republiky za KSČM a poslanecký mandát obhájil ve volbách roku 1998 i volbách roku 2002. V dolní komoře českého parlamentu setrval do roku 2004.\n\nVe stínové vládě KSČM spravuje resort evropské politiky a EU.\n\nVe volbách roku 2004 byl zvolen za Českou republiku do Evropského parlamentu. Zde byl členem frakce Evropská sjednocená levice a Severská zelená levice. Byl členem Výboru pro zaměstnanost a sociální věci a náhradníkem ve Výboru pro životní prostředí, veřejné zdraví a bezpečnost potravin. Mandát obhájil ve volbách roku 2009. Byl zařazen do Výboru pro právní záležitosti, rovněž působil ve funkci kvestora. Ve volbách do Evropského parlamentu v roce 2014 opět kandidoval, a to z druhého místě kandidátky KSČM. Získal 11 525 preferenčních hlasů, skončil na třetím místě kandidátky a vzhledem k zisku tří mandátů pro KSČM byl zvolen poslancem Evropského parlamentu. Je členem Výboru pro vnitřní trh a ochranu spotřebitelů (IMCO) a Výboru pro právní záležitosti (JURI).\n\nVe volbách do Evropského parlamentu v květnu 2019 se rozhodl již nekandidovat.\n\nVýnosem z 29. ledna 2016 mu prezident Vladimir Putin udělil ruské státní vyznamenání Řád přátelství.\n\nDle vydané zprávy výše uvedeného think-tanku, která se vztahuje na období před následujícími volbami do Evropského parlamentu (2014) vyplývá následující:\n\n"}
{"id": "331866", "url": "https://cs.wikipedia.org/wiki?curid=331866", "title": "Toussaint Louverture", "text": "Toussaint Louverture\n\nToussaint Louverture, psáno též Toussaint L´Ouverture, rodným jménem François-Dominique Toussaint, (20. května 1743 poblíž Cap-Français, Haiti – 7. dubna 1803 ve Fort de Joux, La Cluse-et-Mujoux ve Francii) byl haitský černošský vojevůdce a politik, nejvýznamnější postava haitské revoluce. Je vůbec prvním černošským vůdcem, jemuž se podařilo porazit vojska evropských koloniálních mocností ve vlastní zemi.\nNarodil se jako syn deportovaného černošského otroka z Beninu (podle převzatého příjmení svého majitele bývá někdy zmiňován též jako Toussaint Bréda), ve 33 letech byl osvobozen a stal se nájemcem kávovníkové plantáže. V roce 1793 (tj. brzy po Velké francouzské revoluci) se postavil do čela protifrancouzského povstání v západní části ostrova (známé pod názvem Saint-Domingue), které zdařile rostlo za pomoci španělských vojenských jednotek. Když Francouzská republika oficiálně zrušila otroctví, přidal se i se svým vojskem k Francii. V roce 1796 velel údajně vojsku o 51 000 mužích, z čehož 3000 byli běloši. Několikrát porazil Španěly a vytlačil i britské vojsko, až v roce 1800 zcela ovládl celý ostrov Hispaniola (dnešní Haiti a Dominikánská republika). Rok poté zrušil otroctví na celém ostrově a 1802 se dal prohlásit doživotním králem. Téhož roku svedl další boj proti Francouzům, který ovšem nedovedl k vítěznému konci. Byl zajat a převezen do Francie, kde záhy zemřel. Odboj proti napoleonským vojskům však pokračoval dál pod vedením jeho nástupce Jeana-Jacquese Dessalinese, který kolonizátory vyhranou bitvou u Vertières v roce 1803 definitivně donutil k odchodu ze země. Dne 1. ledna 1804 pak Dessalines prohlásil Haiti první nezávislou černošskou zemí mimo Afriku.\n\nStal se legendárním hrdinou, který významně inspiroval protikoloniální úsilí mnoha dalších černošských zemí i ve 20. století. Jeho osud pak zaujal též řadu černošských, zejména antilských frankofonních spisovatelů (mj. Aimé Césaire). Prokázal schopnost řídit organisovanou černošskou armádu a v době svých největších úspěchů dokonce uvažoval o vpádu na území Spojených států amerických a na Jamajku. Svou autoritu si podržel také v obdobích relativního klidu, kdy černochy znovu dovedl na plantáže, kde už ovšem pracovali jako svobodné pracovní síly.\n\n\n"}
{"id": "331871", "url": "https://cs.wikipedia.org/wiki?curid=331871", "title": "Jaromír Kohlíček", "text": "Jaromír Kohlíček\n\nJaromír Kohlíček (* 23. února 1953 Teplice) je český politik, člen Komunistické strany Čech a Moravy, v letech 1998 až 2004 poslanec Poslanecké sněmovny PČR, v letech 2004 až 2014 a opět v letech 2016 až 2019 poslanec Evropského parlamentu. V roce 2018 se stal signatářem levicové platformy Restart.\n\nVystudoval obor sklo na Vysoké škole chemicko-technologické v Praze (promoce roku 1976, titul kandidát věd roku 1989). V letech 1976–1995 pracoval v řadě funkcí v podniku Sklo Union Teplice, kde zastával pozice sklář-technik, ředitel závodu, technický ředitel podniku a vedoucí obchodně-technických služeb. V letech 1995–1998 byl ředitelem ocelárny.\n\nJe ženatý a má čtyři děti.\n\nV senátních volbách roku 1996 neúspěšně kandidoval do horní komory parlamentu za senátní obvod č. 32 - Teplice. Získal 18 % hlasů a nepostoupil do 2. kola. Ve volbách v roce 1998 byl zvolen do poslanecké sněmovny za KSČM (volební obvod Severočeský kraj). V letech 1998–2004 byl členem sněmovního zahraničního výboru pro evropskou integraci, kromě toho v letech 2002–2004 i členem výboru pro evropskou integraci jako jeho místopředseda. Mandát poslance obhájil ve volbách v roce 2002. Na mandát rezignoval v červenci 2004.\n\nV komunálních volbách roku 1998, komunálních volbách roku 2002, komunálních volbách roku 2006, komunálních volbách roku 2010, komunálních volbách roku 2014 a komunálních volbách roku 2018 byl za KSČM zvolen do zastupitelstva města Teplice.\n\nVe volbách roku 2004 byl pak zvolen za Českou republiku do Evropského parlamentu, kde působil ve výboru pro dopravu a turistiku a náhradníkem byl ve výboru pro zahraniční věci. Svůj mandát obhájil ve volbách roku 2009 a byl zařazen do Výbor pro dopravu a cestovní ruch. Byl členem frakce Evropská sjednocená levice a Severská zelená levice. Ve volbách do Evropského parlamentu v roce 2014 opět kandidoval, a to na 3. místě kandidátky KSČM. Získal však pouze 7 051 preferenčních hlasů, skončil na čtvrtém místě v rámci kandidátky (přeskočil ho Miloslav Ransdorf) a vzhledem k zisku tří mandátů pro KSČM se do Evropského parlamentu nedostal. Zasedl v něm až 4. února 2016 jako náhradník po úmrtí Miloslava Ransdorfa.\n\nDle vydané zprávy výše uvedeného think-tanku, která se vztahuje na období před následujícími volbami do Evropského parlamentu (2014) vyplývá následující:\n\nVe volbách do Evropského parlamentu v květnu 2019 mandát europoslance obhajoval a kandidoval na 17. místě kandidátky KSČM. Získal sice 5 778 preferenčních hlasů, ale mandát europoslance se mu nepodařilo obhájit.\n"}
{"id": "331874", "url": "https://cs.wikipedia.org/wiki?curid=331874", "title": "Řezníček", "text": "Řezníček\n\nČeské příjmení Řezníček nosí více různých osobností:\n\n\n\n"}
{"id": "331878", "url": "https://cs.wikipedia.org/wiki?curid=331878", "title": "Věra Flasarová", "text": "Věra Flasarová\n\nVěra Flasarová (* 19. prosince 1952 Ostrava) je česká politička, v letech 2004 až 2009 a opět v roce 2014 poslankyně Evropského parlamentu, v letech 2000 až 2004 zastupitelka Moravskoslezského kraje a členka KSČM.\n\nV letech 1972 až 1977 vystudovala obor řízení a plánování národního hospodářství na Ekonomické fakultě Vysoké školy báňské v Ostravě (získala titul Ing.). Pak až do roku 1982 pracovala ve Vítkovických železárnách v Ostravě. V letech 1982 až 1985 působila v pozici tajemníka Městského výboru Svazu socialistické mládeže a následně do roku 1994 v pozici tajemníka Městského výboru KSČ, později KSČM v Ostravě.\n\nOd roku 1987 do roku 1989 studovala společenské a politické vědy na Vysoké škole stranické ÚV KSSS v Moskvě (prodělala i šestiměsíční přípravný kurz na studium v Moskvě) a na Vysoké škole politické ÚV KSČ v Praze (získala titul RSDr.).\n\nVěra Flasarová je vdaná a má dvě nevlastní děti.\n\nV komunálních volbách v roce 1998 kandidovala za KSČM do Zastupitelstva města Ostravy, ale neuspěla. Proniknout do zastupitelstva se znovu pokoušela až v komunálních volbách v roce 2010, ale opět neuspěla.\n\nDo vyšší politiky vstoupila, když byla v krajských volbách v roce 2000 zvolena za KSČM zastupitelkou Moravskoslezského kraje.\n\nVe volbách do Evropského parlamentu v roce 2004 byla za KSČM zvolena europoslankyní. Působila jako členka Výboru pro kulturu a vzdělávání, sport a mládež a jako náhradnice ve Výboru pro práva žen a rovnost pohlaví. Kandidovala i ve volbách do Evropského parlamentu v roce 2009, ale neuspěla (připadla jí pouze pozice první náhradnice). Ke konci roku 2013 však na mandát europoslance rezignoval Vladimír Remek, protože získal post českého velvyslance v Rusku, a Věra Flasarová se tak v lednu 2014 opět stala europoslankyní. Působila v Rozpočtovém výboru a byla členkou Delegace ve Výboru pro parlamentní spolupráci EU-Rusko.\n\nZúčastnila se rovněž voleb do Senátu PČR v roce 2008, kdy kandidovala za KSČM v obvodu č. 72 - Ostrava-město. Se ziskem 15,55 % hlasů však skončila na třetím místě a nepostoupila ani do druhého kola.\n"}
{"id": "331881", "url": "https://cs.wikipedia.org/wiki?curid=331881", "title": "Transmisní elektronový mikroskop", "text": "Transmisní elektronový mikroskop\n\nTransmisní elektronový mikroskop (TEM) je elektronový mikroskop, který umožňuje pozorování tenkých preparátů (~100 nm tloušťky) při vysokém rozlišení a zvětšení. V podstatě funguje podobně, jako světelný mikroskop, ale na rozdíl od něj využívá elektronů, a nikoliv viditelného světla. \n\nObraz vzniká, když proud elektronů prochází vzorkem. Dále je obraz zvětšen a zaostřen čočkami na objektivu a objeví se na obrazovce, případně na fotografickém filmu, nebo je detekován senzory. \n\n"}
{"id": "331882", "url": "https://cs.wikipedia.org/wiki?curid=331882", "title": "Slovenská nová vlna", "text": "Slovenská nová vlna\n\nSlovenská nová vlna je pojem, který zahrnuje několik slovenských fotografů, kteří koncem 70. let přišli do Prahy a studovali FAMU. Svou hravou imaginativní tvorbou v první polovině 80. let nabourali zaběhlý pohled na tehdejší fotografii. Byli to Miro Švolík, Vasil Stanko, Tono Stano, Rudo Prekop, Kamil Varga a Peter Župník. Věnují se inscenované fotografii, akcentované erotice, odmítají vnější realitu a zviditelňují realitu vnitřní, jsou ironičtí vůči světu i vůči sami sobě a nechávají se ovlivňovat surrealismem, dadaismem a poetismem. Miro Švolík je proslulý svými promyšlenými stínovými konturami, montážemi a kolážemi mimo jiné i s jemným erotickým nádechem. Rudo Prekop se zajímá o symboliku zátiší z nalezených předmětů a velmi pečlivě připravenou kompozicí. V jeho pracích je čitelná postmoderní estetika.\n\nAntonín Dufek popsal slovenskou novou vlnu slovy, že:\n\n"}
{"id": "331883", "url": "https://cs.wikipedia.org/wiki?curid=331883", "title": "Miloslav Ransdorf", "text": "Miloslav Ransdorf\n\nMiloslav Ransdorf (15. února 1953 Rakovník – 22. ledna 2016 Praha) byl český komunistický politik, filozof a historik. Od roku 2004 do své smrti vykonával mandát poslance Evropského parlamentu. V letech 1996–2004 zasedal v dolní komoře českého parlamentu. Mezi roky 1990–1992 působil jako poslanec Federálního shromáždění.\n\nBěhem veřejného života byl spojen s několika kontroverzemi, které vzbudily mediální zájem. Naposledy se jednalo o zadržení ve švýcarské bance v souvislosti s podezřením z majetkového trestného činu, které se však později nepotvrdilo – dle médií bylo dokonce v této věci později zúčastněným švýcarskými úřady přiznáno odškodné.\n\nMiloslav Ransdorf byl ženatý, a jeho dcera Aneta se narodila v roce 1990.\n\nV roce 1977 absolvoval Filosofickou fakultu Univerzity Karlovy v Praze, obor historie a filosofie. Titul PhDr. získal roku 1978 (dizertace \"Politické teorie rané renesance a reformace\"), titul CSc. v roce 1982 (dizertace \"Husitská ideologie a vznik raně buržoasního myšlení\"). V letech 1984 až 1992 pracoval v Prognostickém ústavu ČSAV.\n\nV médiích se různě objevovaly informace o jeho širokých jazykových schopnostech, na přímý dotaz sám veřejně odpověděl, že na různé úrovni ovládá angličtinu, němčinu, nizozemštinu, francouzštinu, italštinu, španělštinu, portugalštinu, ruštinu, polštinu, srbochorvatštinu, bulharštinu, maďarštinu, finštinu a některé další jazyky, přičemž uváděl, že státní jazykové zkoušky má z němčiny a ruštiny; jako svůj koníček pak označil čtení ve staré řečtině a hebrejštině.\n\nPo sametové revoluci se zapojil aktivně do politiky. Byl členem Demokratického fóra komunistů, reformní skupiny v KSČ, která prosazovala široké změny ve fungování a programu komunistické strany v důsledku politických změn po listopadu 1989.\n\nVe volbách roku 1990 zasedl do české části Sněmovny národů Federálního shromáždění ČSFR (volební obvod Praha) za KSČ (KSČS), která v té době byla volným svazkem obou republikových komunistických stran. Po jejím postupném rozvolňování se rozpadla na samostatnou stranu na Slovensku a v českých zemích. V roce 1991 proto Ransdorf přešel do poslaneckého klubu KSČM. Mandát obhájil za KSČM, respektive za koalici Levý blok, ve volbách roku 1992. Ve Federálním shromáždění setrval do zániku Československa v prosinci 1992.\n\nVe volbách v roce 1996 byl zvolen do Poslanecké sněmovny Parlamentu České republiky za KSČM a poslanecký mandát obhájil ve volbách roku 1998 i volbách roku 2002. V dolní komoře českého parlamentu pak setrval do roku 2004.\n\nByl členem Výkonného výboru ÚV KSČM. Na počátku 21. století reprezentoval v KSČM reformní křídlo, které vystupovalo proti konzervativnějším funkcionářům. Podporoval vstup Česka do Evropské unie, za což ho část strany (zejména brněnská organizace) podrobila kritice. Kritický ohlas v části strany vyvolala i jeho kniha \"Nové čtení z Marxe\". Spory mezi těmito dvěma křídly vrcholily v létě 2002. KSČM nakonec svým voličům v referendu o přistoupení k Unii doporučila hlasovat proti. 6. sjezd KSČM konaný v květnu 2004 měl přinést další měření sil mezi reformním a konzervativním křídlem KSČM, ale Miroslav Grebeníček obhájil svůj post předsedy a očekávání, že Ransdorf bude hlavním soupeřem stávajícího předsedy, se nenaplnila. Nejvíce konkurenčních hlasů získal Vojtěch Filip.\n\nVe stínové vládě KSČM zastával post jejího místopředsedy pro zahraniční politiku a spravoval resort zahraničních věcí a průřezový resort vědy a výzkumu.\n\nVe volbách roku 2004 byl zvolen za Českou republiku do Evropského parlamentu a ve volbách získal nejvyšší počet preferenčních hlasů – 142 444. Zde byl členem frakce Evropská sjednocená levice a Severská zelená levice. Působil jako místopředseda Výboru pro průmysl, výzkum a energetiku a náhradník ve Výboru pro rozvoj. Svůj mandát pak obhájil ve volbách roku 2009, a to s třetím nejvyšším počtem preferenčních hlasů. Byl zde opět zařazen do Výboru pro průmysl, výzkum a energetiku.\n\nVe volbách do Evropského parlamentu v roce 2014 měl být původně lídrem kandidátky, vzhledem k dluhům a finančním problémům, které vyšly najevo, byl zařazen až na 4. místo kandidátky KSČM. První místo kandidátky obsadila Kateřina Konečná. Ve volbách získal 14 384 preferenčních hlasů, skončil na druhém místě v rámci kandidátky a vzhledem k zisku tří mandátů pro KSČM byl zvolen poslancem Evropského parlamentu. Byl místopředsedou Výboru pro průmysl, výzkum a energetiku (ITRE).\n\nDne 22. ledna 2016 byl Miloslav Ransdorf převezen do pražského IKEMu, kde ještě téhož dne zemřel na mozkovou příhodu ve věku 62 let. V Evropském parlamentu ho podle informací iDNES.cz uveřejněných 22. ledna 2016 měl nahradit Jaromír Kohlíček. Ačkoli bral ve své funkci nemalý plat, potýkal se Ransdorf s dluhy z dřívějších kampaní. Pohřeb se z vlastní iniciativy rozhodla zorganizovat a zaplatit jeho domovská KSČM.\n\nGabriela Zimmerová, předsedkyně politické skupiny Evropské sjednocené levice a Severské zelené levice, označila Ransdorfa za velice aktivního a tvrdě pracujícího poslance. Dále uvedla, že jeho odchod „\"pokládá za velkou ztrátu pro její parlamentní skupinu a bude si jej pamatovat pro jeho lidské kvality, intelektuální schopnosti a hlubokou politickou angažovanost\".“ Sociálně demokratický premiér Bohuslav Sobotka vyjádřil soustrast rodině a přátelům zesnulého politika a dodal, že ačkoliv s řadou jeho názorů nesouhlasil, respektoval ho jako velmi vzdělaného člověka, jako politika s širokým rozhledem. Prezident Miloš Zeman označil Ransdorfa za „\"jednoho z nejbystřejších intelektuálů, kterého kdy poznal\"“. Europoslanec Jan Zahradil z ODS zesnulého zhodnotil jako „\"velmi vzdělaného a chytrého člověka, i když někdy poněkud nepraktického\".“\n\nSatirický pořad Kancelář Blaník v reakci na Ransdorfovo úmrtí pozdržel uvedení dílu týkajícího se jeho zatčení ve švýcarské bance.\n\nV roce 2006 byl Miloslav Ransdorf jedním z poškozených v kauze nákupu sbírky obrazů významných umělců, která měla pocházet z majetku německé šlechtické rodiny, nacházející se nyní údajně v majetku seniora neuvědomujícího si jejich hodnotu, vyšlo však najevo, že se jednalo o padělky. Možnost tohoto obchodu mu nabídl jeho spolužák Jiří Včelař Kotas, kterému Ransdorf poskytl značné sumy v hotovosti a zprostředkoval kontakty na další zájemce o koupi. Ransdorf prohlásil, že „\"více než finančně se cítil poškozen 'mediální skandalizací' celé věci\"“.\n\nRansdorf po několik let budil zájem médií kvůli svým autonehodám. V červnu 2007 srazil chodkyni na přechodu pro chodce v Praze-Dejvicích a způsobil jí lehké zranění. Policie jej kvůli tomu obvinila, později však toto obvinění zrušila pro imunitu a opětovně žádala Evropský parlament o jeho vydání. Stejný typ nehody způsobil Miloslav Ransdorf opět v červenci 2008, kdy na přechodu v Karlovarské ulici v Praze srazil dívku, která utrpěla zranění hlavy a musela být hospitalizována. V dubnu 2010 pak byl účastníkem další nehody, když nedal v Praze přednost zprava při výjezdu ze dvora a střetl se s dalším vozem. Tentokrát se kolize obešla bez zranění. V lednu 2014 ho zachytil server \"iDNES.cz\", jak za volantem za jízdy drží v ruce mobilní telefon.\n\nSám politik se přihlásil k vině za nehodu z roku 2007 a uvedl, že „\"s poškozenou jsem se mimosoudně finančně vyrovnal\"“. Finanční vyrovnání zvolil i v případě nehody z roku 2008. Srážku s chodkyní přičítá mj. hustému dešti a snížené viditelnosti. Třetí nehodu označuje za banální střet, jehož výsledkem byl „\"několikacentimetrový škrábanec na laku auta\"“. Policie k ní byla přivolána prý jen proto, že řídil služební vůz.\n\nKe konci roku 2011 uveřejnila česká média záběr spícího českého poslance v Bruselu, a to právě v okamžiku snímaného projevu jeho zahraničního kolegy.\n\nV roce 2012 byla na majetek europoslance Ransdorfa – kvůli nesplácení dluhů – uvalena exekuce. Dluh vznikl v roce 2003, kdy mu půjčil jeho přítel Vratislav Šlajer 700 tisíc korun na stavbu vily. Po vypršení termínu splatnosti směnky se dohodli na odkladu a Ransdorf se Šlajerem podepsali smlouvu. Poté však poslanec přestal komunikovat a proto se Vratislav Šlajer rozhodl pověřit vymáháním dluhu exekutora. Podle insolvenčního rejstříku čelil ve stejném roce Ransdorf také návrhu na úpadek, který podal Miroslav Brana. Tomu Ransdorf podepsal směnku na sedm milionů korun. Soud však Branův návrh odmítl, protože Brana nedoložil vztahy k dalším dvěma Ransdorfovým věřitelům – družstvu Unibon a Vratislavu Šlajerovi.\n\nV červnu 2013 média uvedla, že po deseti letech splatil svůj dluh ve výši 3 miliony a 390 tisíc, který měl u spořitelního družstva Unibon a předešel tak možné dražbě svého majetku. Do dražby měl jít jeho pražský dům a panelový byt v pražských Záběhlicích. Na část splátky dluhu si ovšem nově půjčil. Část dluhu uhradil z prodeje svého pražského bytu, který zakoupila vedoucí jeho europoslanecké kanceláře Helena Suchá. Znalec připravující podklady pro dražbu odhadl tržní hodnotu bytu na 2,3 milionu korun.\n\nEuroposlanec tvrdil, že se zadlužil kvůli své volební kampani, nikdy však nezveřejnil velikost svých dluhů ani jména věřitelů.\n\nV roce 2013 ho obvinila ředitelka Muzea dělnického hnutí, o.p.s., RSDr. Libuše Eliášová z podvodu a snahy o vytunelování muzea a podala na něj trestní oznámení pro podezření ze spáchání trestných činů poškozování cizích práv, porušení tajemství dopravovaných zpráv a neoprávněného přístupu k počítačovému systému a nosiči informací. Dle vyjádření, které posléze Ransdorf poskytl médiím, vyplývá, že trestní oznámení podáno nebylo, nýbrž bylo odloženo.\n\nV roce 2013 byl v Bruselu reportérem nizozemské televize Geen Stilj TV nařčen ze zneužívání poslaneckých náhrad. Podle novináře měl Ransdorf účelově přijít do budovy Evropského parlamentu jen na dobu několika minut tak, aby podepsal prezenční listinu, díky čemuž by měl nárok na denní poslaneckou náhradu ve výši 300 euro. Europoslanec reportéra odstrčil a odmítl odpovídat na jeho otázky. Sám pak později odmítl, že by zneužíval poslanecké diety: „\"Ten den jsem cestoval devět hodin, abych stihl odpolední konferenci o perspektivách levice. Poté jsem pracoval v kanceláři. Až večer v půl sedmé jsem se šel zapsat na prezenční listinu a chtěl odejít, ale před budovou se na mě vrhli novináři\".“ Na nizozemského reportéra si pak stěžoval vedení parlamentu.\n\nV květnu 2014 podal trestní oznámení na televizi Nova, která ho měla poškodit reportážemi s negativním vyzněním.\n\nMiloslav Ransdorf byl zadržen 3. prosince 2015 švýcarskou policií společně se třemi Slováky Attilou D., Jurajem H. a Peterem Guzmickým, bývalým starostou obce Ivanka pri Nitre za HZDS. Podle \"Českého rozhlasu\" se prý v curyšské bance Zürcher Kantonalbank snažili na falešné doklady vybrat 350 milionů eur (v přepočtu 9,45 miliardy korun). Podle vyjádření slovenského ministra vnitra Roberta Kaliňáka měly předložené dokumenty směřovat k převodu stovek milionů eur, kvůli rozdílnému datu narození vlastníka účtu a tomu, které v nich bylo uvedeno, však banka odmítla transakci provést. Následně se muži měli začít chovat agresivně a byla proto přivolána policie, která je zatkla. Server \"Aktuálně.cz\" informoval, že česká policie spolupracuje se švýcarskou ohledně pokusu o podvod. Mluvčí curyšského státního zastupitelství uvedla, že zatčení souviselo s majetkovou trestnou činností.\n\nPoslanecká imunita se ve Švýcarsku na europoslance nevztahovala, protože je platná jen v členských zemích Evropské unie. S dvěma dalšími zadrženými byl nicméně propuštěn v dopoledních hodinách 5. prosince, následně odjel automobilem do Česka. Vedoucí jeho kanceláře Helena Suchá uvedla, že jí po propuštění sdělil, že žádný účet v daném bankovním domu neměl a „\"o žádný výběr financí v této bance nešlo\"“. Po návratu vydal tiskové prohlášení, v němž sdělil, že šlo o účet v Kantonalbank Zürich, jehož majitelem má být pan „V. H.“. A protože banka s ním už řadu let údajně nekomunikuje, jeho manažer „P. G.“ vybavil Miloslava Ransdorfa plnou mocí, aby se mezi nimi „\"pokusil otevřít komunikaci\"“.\n\nPodle \"Denníku N\" mohl být „V. H.“ jediným dědicem nejmenovaného vysokého nacistického pohlavára a peníze na účtu měly pocházet ze zbrojařského průmyslu a patentů. Tyto informace novinám sdělil Ľuboš Gál, starosta Ivanky pri Nitre, jenž funkci převzal od Petera Guzmického, a který se s podobnými tvrzeními setkal už před dvěma lety, aniž by je bral za věrohodné. Guzmický byl také jediným ze čtveřice, který ve Švýcarsku zůstal zadržen, ostatní byli propuštěni. Tuto verzi ale 8. prosince popřel sám Ransdorf, podle nějž šlo o „cílenou provokaci“ kvůli jeho politice. Ta měla spočívat v tom, že byl přemluven, aby zprostředkoval komunikaci mezi bankou a nepohyblivým českým občanem, který zdědil značné finanční prostředky po švýcarské občance. Nepočítal s tím, jak mocný je švýcarský bankovní sektor. Na postup tamní policie, která mu údajně odmítla dát inzulin a léky na tlak, si chce stěžovat. KSČM jeho vysvětlení po předložení neupřesněných dokumentů stačilo. Po spekulacích médií Miloslav Ransdorf doplnil, že „V. H.“ je Vladimír Huněk, už dříve trestaný podvodník, kterému on ale existenci obrovského dědictví, stejně jako jeho úmysl je věnovat na humanitární účely, stále věří.\n\nKoncem dubna 2016 švýcarská prokuratura rozhodla o zrušení obvinění vůči všem podezřelým v této věci, trestní řízení bylo zastaveno – žádný trestný čin nebyl prokázán. Média dokonce uvedla, že všichni účastníci v této kauze dostali od Švýcarska odškodné, přičemž někteří účastníci též médiím sdělili, že budou odškodnění žádat rovněž od uvedené banky.\n\n\n\n"}
{"id": "331886", "url": "https://cs.wikipedia.org/wiki?curid=331886", "title": "Daniel Strož", "text": "Daniel Strož\n\nDaniel Strož, německým občanským jménem Daniel Stros, (* 4. srpna 1943 Plzeň) je český básník, publicista, nakladatel, literární kritik, mecenáš a levicově orientovaný politik. Doposud vydal česky dvacet svých básnických a nejméně stejný počet dalších knih (divadelní hra, soubory novinových komentářů, rozhovory). Do němčiny jeho verše překládali Franz Peter Künzel a Reiner Kunze.\n\nV roce 1968 emigroval do SRN, v roce 1975 založil v Mnichově nakladatelství Poezie mimo domov, ve kterém do roku 1996 vydal zhruba dvě stě titulů českých a slovenských spisovatelů a básníků. Vydával také (1981–1990) významný exilový kulturněpolitický časopis Obrys. Za svou exilovou literární a vydavatelskou činnost byl r. 1981 zbaven čs. občanství. Na základě rodinného původu mu bylo následně uděleno německé.\n\nV letech 1995 až 2004 byl komentátorem komunistických \"Haló novin\", protože jeho \"kritické\" články byly demokratickým tiskem odmítány. Je čestným předsedou Unie českých spisovatelů. Založil a sponzoroval Literární cenu Daniela Strože a Unie českých spisovatelů, od podzimu 1995 byl zakladatelem a vedoucím redaktorem týdeníku Obrys-Kmen (spolu s Karlem Sýsem). Na jaře 2014 vydávání tohoto časopisu ukončil.\n\nV roce 2004 byl tehdy ještě pod pod jménem Franz Stros coby cizinec na kandidátce KSČM zvolen do Evropského parlamentu, kde zasedal ve Výboru pro právní záležitosti a byl náhradníkem ve Výboru pro kulturu a vzdělávání. V Bruselu pak po několik let také připravoval a řídil čtvrtletník Evropa zleva, vycházející v mnohatisícovém nákladu a informující českou veřejnost o práci europoslanců. Závěrem svého působení v EP byl vyhodnocen (spolu se Zuzanou Roithovou) nejagilnějším poslancem české delegace. Za přínos k přijetí Bulharska do EU obdržel (2007) stříbrnou plaketu bulharského parlamentu. V roce 2009 už svůj post v EP neobhajoval a odešel do důchodu.\n\nStrožovy články lze nalézt především ve starších internetových Britských listech Jana Čulíka, básně potom v Divokém víně Ludvíka Hesse.\n\nJe ženatý a má dvě děti.\n\n"}
{"id": "331894", "url": "https://cs.wikipedia.org/wiki?curid=331894", "title": "Umar", "text": "Umar\n\nUmar je arabské jméno, jehož nositelů je více, např.:\n\n\n\n"}
{"id": "331896", "url": "https://cs.wikipedia.org/wiki?curid=331896", "title": "ZFS", "text": "ZFS\n\nZFS (\"Zettabyte File System\") je kombinovaný souborový systém a správce logických svazků vyvinutý společností Sun Microsystems pro operační systém Solaris. ZFS obsahuje funkce pro ověřování integrity dat, podporu pro uchovávání velkých objemů dat, integraci konceptů souborového systému a správy svazků, zaznamenávání a ukládání aktuálního stavu systému (jako bod obnovy u Windows), ověřování integrity dat a jejich opravy za chodu, RAID-Z a přirozená podpora NFSv4 ACLs. ZFS je implementováno jako open-source software, licencováno pod Common Development and Distribution License (CDDL). ZFS byl do 20. září 2011 registrovanou obchodní značkou firmy Oracle.\n\nZFS byl navržen a implementován týmem společnosti Sun, který vedl Jeff Bonwick. ZFS bylo oznámeno 14. září 2004. Zdrojový kód ZFS byl integrován do hlavního vývojového kmene Solaris 31. října 2005 a uvolněn jako součást OpenSolarisu (build 27) dne 16. listopadu 2005. Sun oznámil ZFS do aktualizace na verzi 6/06 pro Solaris 10 v červnu 2006, jeden rok po vzniku komunity Open Solaris.\n\nCelé jméno zní \"Zettabyte File System\". ZFS umí uložit až 256 kvadrilionů Zettabytů (1 ZB = 2 bytů).\n\nVýznamné verze ZFS:\n\nJedna z hlavních vlastností, která odlišuje ZFS od ostatních souborových systémů je jeho vytvoření od základu se zaměřením na integritu dat. Tedy ochraňuje uživatelská data na disku před jejich nenápadným poškozením, způsobeným například kosmickou radiací, chybami v ovladači disku, falešnými zápisy, atd.\n\nIntegrita dat je vysokou prioritou v ZFS protože nedávné výzkumy ukazují, že žádný ze souborových systémů rozšířených v současnosti, jako jsou Ext, XFS, JFS, ReiserFS nebo NTFS, ale ani hardwarový RAID, neposkytují dostatečnou ochranu proti takovýmto problémům. Současné výzkumy ukazují, že ZFS chrání data lépe, než dřívější řešení.\n\nIntegrity dat je dosaženo používáním Fletcherova kontrolního součtu nebo používáním hashovacího algoritmu SHA-2 přes stromovou strukturu souborového systému. Je vypočten kontrolní součet každého bloku dat a hodnota každého součtu je uložena v ukazateli na tento blok, nikoli v bloku samotném. Dále, blok obsahující tento ukazatel je také chráněn kontrolním součtem a hodnota je uložena do ukazatele nadřazeného. Takto kontrola pokračuje až do kořene stromové struktury souborového systému, jehož kontrolní součet je také proveden a tímto je vytvořen strom (tzv. „hash tree“). Když je přečten blok, nezáleží jestli jsou to data nebo metadata, je vypočten jeho kontrolní součet a je porovnán s uloženou hodnotou kontrolního součtu. Pokud jsou součty shodné, data jsou poslána dále procesu, který o ně žádal. Pokud nejsou shodné, ZFS dokáže data opravit, pokud datové úložiště obsahuje redundanci dat pomocí zrcadlení disků typu ZFS nebo jiného typu RAID. Pokud se datové úložiště skládá pouze z jediného disku, ZFS poskytuje možnost redundance pomocí parametru codice_1 (nebo codice_2), což znamená, že data budou uložena na disku dvakrát (třikrát) a velikost disku bude rozdělena na polovinu (na třetiny). Pokud redundance existuje, ZFS načte druhou kopii dat (nebo data opraví pomocí obnovovacích mechanismů RAID) a přepočítá kontrolní součty, doufaje že tentokrát budou data správná. Pokud jsou kontrolní součty shodné, ZFS nahradí poškozená data daty z druhé kopie.\n\nV současné době se uvažuje o zapojení podpory ZFS v jádrech mnoha unixových systémech (např. Linux, Mac OS X, BSD) a to především v jejich serverových verzích. ZFS by se měl objevit v chystaném Mac OS X 10.6 Snow Leopard (v 10.5 Leopard se nachází pouze experimentální podpora „ZFS Beta Seed v1.1“ umožňující jen čtení a práci přes terminál, která se nedočkala ve verzi 10.5.1 žádné aktualizace). Po dořešení problémů s kolizí licencí CDDL a GPL bude obsažen jako volitelná součást Linuxu.\n\n\n\n"}
{"id": "331897", "url": "https://cs.wikipedia.org/wiki?curid=331897", "title": "Zvětšenina", "text": "Zvětšenina\n\nZvětšenina má několik významů:\n\n"}
{"id": "331898", "url": "https://cs.wikipedia.org/wiki?curid=331898", "title": "Dagmar Bláhová", "text": "Dagmar Bláhová\n\nDagmar Bláhová, v zahraničí vystupující pod uměleckým jménem Dasha Blahova či Dasha Blaha (* 5. března 1949 Radčice) je česko-australská herečka, divadelní režisérka, překladatelka, filmová pedagožka.\n\nVystudovaná loutkoherečka patří meze české herečky s výrazným komediálním talentem. Vystupovala pohostinsky v různých divadlech malých forem (například Semafor či Ypsilonka), několik hrála po boku Bolka Polívky v brněnském divadle Husa na provázku. V roce 1980 se provdala a odstěhovala do Austrálie, kde úspěšně působila nejen jako herečka, populární především v seriálu Sousedé, ale i jako režisérka. Je autorkou knihy australských pohádek a překladatelkou několika divadelních her, například kontroverzní hry \"Monology vagíny\". V roce 1998 se vrátila do Prahy, kde nyní žije. Působí také jako pedagožka na FAMU, kde vyučuje anglicky (a nyní i česky) mluvící studenty, budoucí režiséry. Ze svých dvou manželství má dceru Maiu (vystudovala filmovou režii a žije v Austrálii) a syna Olivera.\n\n\n\n"}
{"id": "331903", "url": "https://cs.wikipedia.org/wiki?curid=331903", "title": "Plnicí pero", "text": "Plnicí pero\n\nPlnicí pero je psací nástroj umožňující psaní a kreslení inkoustem na vodní bázi. Při psaní je inkoust veden do hrotu gravitací a na principu kapilarity. Na rozdíl od násadky (redispera) je inkoust uchováván uvnitř pera, k plnění se používají naplněné zásobníky (bombičky), konvertor nebo pístový mechanizmus. U konvertoru a pístového mechanizmu se barvivo nasává přes hrot pera na principu podtlaku. Hroty per bývají kovové (např. z nerezavějící oceli či zlata) a bývají značeny písmeny podle své tloušťky. K psaní plnicím perem není třeba vyvinout téměř žádný tlak na papír.\n\nPrvní záznamy o používání per fungujících na principu zásobníku tekutého inkoustu pocházejí z 10. století. V roce 937 maghrebský chalífa Ali Abuzar požadoval pero, které by mu nešpinilo ruce a šaty. Sestrojili pro něj pero se zásobníkem inkoustu vedeného do hrotu, které bylo možné držet ve svislé poloze, aniž by inkoust odkapával. Zmiňuje se o něm Qadi al-Nu'man al-Tamimi ve svém \"Kitab al-Majalis wa 'l-musayarat\".\n\nExistují přesvědčivé důkazy, že první funkční plnicí pero bylo sestrojeno a používáno v období renesance umělcem a vynálezcem Leonardem da Vincim. Leonardovy deníky obsahují nákresy s průřezy vypadajícími jako plnicí pero fungující na principu gravitace a kapilarity. Historici také upozorňují na skutečnost, že rukopis v dochovaných denících má velmi konzistentní tloušťku tahu, která neodpovídá brku namáčenému do inkoustu. Přestože se nezachovaly žádné exempláře, umělec Amerigo Bombara v roce 2011 rekonstruoval několik funkčních modelů, které jsou vystaveny v Leonardově muzeu.\n\nV Evropě bylo plnicí pero dostupné od 17. století, jak se zmiňují dobové odkazy. V roce 1636 v časopise \"Deliciae Physico-Mathematicae\" německý vynálezce Daniel Schwenter popsal pero vyrobené ze dvou brků, z nichž jeden sloužil (za pomoci korku) jako zásobník inkoustu, druhý jako hrot. Malým otvorem byl inkoust vymačkáván do hrotu. V roce 1663 se Samuel Pepys zmiňuje o kovovém peru „pro přenos inkoustu“. Významný marylandský historik Hester Dorsey Richardson (1862–1933) zaznamenal odkaz na „tři stříbrná plnicí pera v ceně 15 šilinků“ v Anglii v době panování Karla II., cca 1649–1685. Počátkem 18. století již byla tato pera běžně známa jako „plnicí pera“. Hester Dorsey Richardson také nalezl záznam z roku 1734, v němž Robert Morris starší do účetní knihy zapsal jako jeden z výdajů Roberta Morrise mladšího, tou dobou pobývajícího ve Filadelfii, „jedno plnicí pero“.\n\nNedostatečné pochopení úlohy tlaku vzduchu ve fungování plnicího pera způsobilo, že do poloviny 19. století byl vývoj jen pomalý. Druhou brzdu vývoje představovaly tehdejší inkousty, které byly vysoce korozivní a obsahovaly mnoho sedimentů. Rumunský vynálezce Petrache Poenaru získal 25. května 1827 francouzský patent na vynález prvního plnicího pera s násadkou vytvořenou z velkého labutího brku.\n\nV roce 1828 Josiah Mason v Birminghamu vylepšil levný a efektivní násuvný hrot, který se dal použít v plnicích perech. V roce 1830 pak Joseph Gillott, William Mitchell a James Stephen Perry vynálezem nového stroje otevřeli cestu k hromadné výrobě masivních a levných ocelových hrotů. Tím povzbudili birminghamský obchod s pery natolik, že v 50. letech 19. století více než polovina celosvětové výroby per s ocelovými hroty pocházela z Briminghamu. Tento průmysl zaměstnával tisíce zkušených řemeslníků. Vznikla řada výrobních postupů, které umožnily místním továrnám hromadně vyrábět levná pera. Ta pak byla prodávána po celém světě lidem, kteří si dříve nemohli dovolit psát, a podpořila tak rozvoj vzdělávání a gramotnosti.\n\nV roce 1848 americký vynálezce Azel Storrs Lyman patentoval pero s „kombinovanou násadkou a hrotem“. Rokem 1850 začal stále zrychlující proud souvisejících patentů a vyráběných per. Nicméně teprve tři klíčové vynálezy umožnily, aby se plnicí pero stalo široce populárním psacím nástrojem. Jednalo se o zlatý hrot s iridiovou špičkou, ebonit a plynule tekoucí inkoust.\n\nPrvní plnicí pera využívající všechny tři zmíněné komponenty se objevila v 50. letech 19. století. V 70. letech vytvořili Duncan MacKinnon a Alonzo T. Cross stylografická pera s dutým trubkovitým hrotem a drátem fungujícím jako válec. V současnosti jsou stylografická pera využívána zejména pro náčrty a technické kreslení, v dekádě počínající rokem 1875 byla ovšem velmi populární. V 80. letech 19. století začala éra masové výroby plnicích per. Největšími americkými výrobci této pionýrské doby byli Waterman v New Yorku a Wirt v Bloomsburgu v Pensylvánii. Waterman brzy předstihl Wirta i řadu dalších firem, které se objevily, aby naplnily nový a rostoucí trh. Waterman si udržel vedoucí pozici až do počátku 20. let 20. století.\n\nTéměř všechna plnicí pera z této doby se plnila odšroubováním duté násadky, jež se pak kapátkem naplnila inkoustem. Jedná se o pomalý a špinavý postup. Pera navíc měla tendenci propouštět inkoust do víčka a závitem pro odšroubování násadky. Po vyřešení problémů s tokem inkoustu při psaní se stalo dalším úkolem vytvoření jednoduchého a praktického pera, které by se plnilo bez rozebrání a nepropouštělo inkoust. V roce 1890 se W. B. Purvis stal prvním Afroameričanem, který si patentoval takzvané samoplnicí pero (\"self-filler\").\n\nSamoplnicí pera se začala objevovat na přelomu století. Nejúspěšnější byl zřejmě Conklin se srpkovitým plněním, následovaný Watermanem s otočným plněním. Vrcholem byl nicméně obrovský úspěch páčkového plnění, které v roce 1912 představil Walter A. Sheaffer. Současně s ním se objevilo i tlačítkové plnění firmy Parker.\n\nMezitím se řada vynálezců zaměřila na problém propouštění inkoustu. Některá raná řešení přišla s konceptem „bezpečného“ pera s odstranitelným hrotem, které umožňovalo zašpuntovat zásobník inkoustu jako láhev. Nejúspěšnější v této oblasti byli Francis C. Brown z Caw's Pen and Ink Co. a Morris W. Moore z Bostonu.\n\nV roce 1908 začal Waterman propagovat vlastní oblíbenou variantu bezpečného pera. Pro pera, jejichž hrot nebyl odnímatelný, bylo řešením šroubovací víčko s vnitřním krytem, který utěsnil prostor kolem hrotu. Taková pera byla také propagována jako „bezpečná“ – například Parker Jack Knife Safety nebo Swan Safety Screw-Cap.\n\nV Evropě byla v roce 1838 založena společnost Pelikan, původně jako výrobce inkoustů a uměleckých barev. Své první pero představila v roce 1928. V jeho pozadí stálo získání patentů na plnicí pera od továrny Chorvata Slavoljuba Penkaly (patentováno 1907, vyráběno od roku 1911) a patentu na moderní pero s pístovým plněním od Maďara Theodora Kovacse v roce 1925.\n\nNásledující desetiletí přinesla řadu technologických inovací ve výrobě plnicích per. Ebonit byl postupně nahrazen celuloidem, který umožnil mnohem širší paletu barev a vzorů. Současně výrobci experimentovali s novými systémy plnění. Mezi válkami byly uvedeny na trh některé z nejvýznamnějších modelů, jako Parker Duofold a Vacumatic, řada Sheaffer Lifetime Balance a Pelikan 100.\n\nVe 40. a 50. letech 20. století si plnicí pera udržela svou dominanci: rané propisky byly drahé, často pouštěly barvu a psaly nepravidelně, zatímco plnicí pera těžila z kombinace hromadné výroby a řemeslné dovednosti. (Bíróův patent i další rané patenty propisek často používaly termín „kuličkové plnicí pero“, protože tou dobou byly propisky považovány za typ plnicích per – tedy per obsahujících inkoust v uzavřené nádržce.) V tomto období se objevily některé novátorské modely, jako Parker 51, Sheaffer Snorkel, Eversharp Skyline a (později) Skyliner, zatímco řada Esterbrook J s páčkovým plněním a výměnnými ocelovými hroty nabídla dostupnou spolehlivost pro masy.\n\nBěhem 60. let vedlo zlepšení propisek k tomu, že převládly nad plnicími pery při příležitostném psaní. Přestože jsou bombičková plnicí pera stále běžně používána ve Francii, Itálii, Německu, Rakousku, Indii a Velké Británii, a to často i na školách, někteří moderní výrobci (zejména Montblanc, Graf von Faber-Castell a Visconti) je v současnosti prezentují jako sběratelské předměty nebo symboly postavení, spíše než psací potřeby pro běžné použití.\n\nPlnič (\"feed\") je část plnicího pera, která spojuje hrot se zásobníkem inkoustu. Umožňuje inkoustu téci do hrotu (někdy se tento jev označuje jako „řízené propouštění“) a zároveň reguluje objem vzduchu proudícího vzhůru do zásobníku, kde nahradí vypsaný inkoust.\n\nDochází k tomu soustavou kanálků nebo „štěrbin“, procházejících podél delší strany plniče. Plnič umožňuje inkoustu téci, když se hrot dotýká papíru, a zároveň zabraňuje jeho tečení, pokud je hrot ve vzduchu. Využívá se zde kapilárního jevu, což je patrné při natankování pera barevným inkoustem. Inkoust se díky kapilárnímu jevu šíří do hrotu (to je dobře viditelné v průhledných perech), ale po dosažení špičky se tok zastaví, dokud se pero nedotkne papíru.\n\nTvar plniče má vliv na průtok inkoustu a „mokrost“ pera. Také materiál plniče a hrubost jeho povrchu mohou mít významný dopad na to, jak píší různá pera se stejně velkým hrotem.\n\nPlnič je klíčový při ochraně před protékáním a odkapáváním inkoustu. Pero se špatně nasazeným plničem nemusí vůbec psát.\n\nMathur a kol. uvádí, že „historii moderního hrotu plnicího pera lze sledovat až k původnímu zlatému hrotu osazenému odštěpkem rubínu proti otěru“. Po objevení kovů z platinové skupiny obsahující ruthenium, osmium a iridium „bylo izolováno malé množství iridia a ve 30. letech 19. století používáno na zlaté hroty násadkových per s iridiovou špičkou“. V současnosti jsou hroty obvykle vyráběny z nerezové oceli nebo slitin zlata, nejčastěji s ryzostí 14 kt nebo 18 kt. Méně obvyklým kovem používaným pro tyto účely je titan. Zlato je pro svou pružnost a odolnost vůči korozi považováno za optimální kov, přestože odolnost proti korozi poněkud ztratila na významu díky vyšší kvalitě nerezových ocelí a menší korozivnosti současných inkoustů.\n\nPozlacení hrotu zvyšuje jeho smáčivost, tedy schopnost pevného povrchu snížit při styku s kapalinou její povrchové napětí natolik, že dojde k jejímu rozlití po povrchu.\n\nVětšina zlatých, nerezových i titanových hrotů má špičku (\"tip\") pokrytou tvrdou slitinou odolnou proti otěru, která typicky obsahuje kovy z platinové skupiny. Společnou vlastností těchto kovů je extrémní tvrdost a odolnost proti korozi. Materiál špičky bývá označován jako iridium, přestože od poloviny 50. let 20. století výrobci jen vzácně používají skutečné iridium. Místo něj se používají osmium, rhenium, ruthenium a wolfram, typicky ve slitině s dalšími materiály. Mají podobu malé kuličky, která je přiletována nebo přivařena k hrotu ještě před vyříznutím centrálního zářezu a vybroušením konečného tvaru. Ocelové a titanové hroty bez tvrzené špičky se rychleji obrušují o papír.\n\nStředem hrotu obvykle vede zářez (\"slit\"), kterým inkoust díky kapilárnímu jevu stéká do špičky. Zářez bývá ukončen různě tvarovaným „dýchacím otvorem“. Ten ve skutečnosti nemá vliv na tok vzduchu do pera, slouží především k ukončení zářezu a odstranění drobných nepřesností při jeho vyřezávání. Větší vzdálenost mezi dýchacím otvorem a špičkou zvětšuje pružnost hrotu. Dýchací otvor také uvolňuje napětí a předchází podélným prasklinám hrotu na konci zářezu.\n\nCelý hrot se zužuje směrem k bodu, kde je z něj inkoust přenášen na papír. Široké kaligrafické hroty mohou mít více zářezů, aby se zvětšil průtok inkoustu a byl rovnoměrněji rozváděn na celou šířku hrotu. Hroty rozdělené na tři části bývají běžně označovány jako hudební (\"music nib\"). Důvodem je, že jejich linka, kterou lze měnit od široké po jemnou, se hodí pro notový zápis.\n\nNejběžnější hroty končí kulovitou špičkou různé velikosti, podle níž jsou označovány písmeny. Zejména:\n\nK dispozici jsou však i různé jiné tvary, za příklady mohou sloužit různé varianty kaligrafických plochých hrotů (\"oblique\", \"stub\", \"italic\") nebo 360° hroty píšící ve všech polohách.\n\nŠirší hroty se používají pro podpisy nebo větší velikost písma (nadpisy). Jejich výhodou je, že dávají lépe vyniknout vlastnostem inkoustu, jako je stínování nebo lesk. Úzké hroty (EF, F) lze využít pro drobné texty, například korektury. Ploché hroty slouží pro kaligrafické účely nebo pro estetické písmo. Šířka hrotu může záviset i na zemi jeho původu – japonské hroty bývají obecně užší.\n\nPružnost hrotu závisí na několika faktorech. V první řadě je ovlivněna tloušťkou použitého kovu. Je-li materiál hrotu silný, výsledkem bude tuhý hrot. Naopak hrot z tence lisovaného kovu bývá pružnější. Tloušťka nemusí být konstantní, některé hroty mají materiál u špičky tenčí než v základně, aby byly robustně uchyceny a zároveň poskytovaly pružnost při psaní.\n\nDruhým faktorem významným pro pružnost hrotu je jeho zakřivení. Hroty s větším zakřivením nebo tvarované do mnohoúhelníku bývají tužší než hroty plošší. Za třetí pružnost ovlivňuje velikost, tvar a umístění dýchacího otvoru. Srdcovitý otvor přispívá k pružnosti, zatímco malý kruhový pero zpevní. Čtvrtým faktorem je délka rozpůlené části hrotu, na níž závisí, do jaké šířky se jeho poloviny pod tlakem rozestoupí. Jako pátá složka vstupuje do hry použitý materiál: jak je zmíňeno výše, zlato je považováno za pružnější než ocel. Roli hraje i jeho ryzost – čistší zlato (18 kt a 20 kt) je měkčí než zlato s nižší ryzostí (14 kt).\n\nU per z 1. poloviny 20. století je častější výskyt pružných hrotů, protože to vyžadovala tehdy používaná písma (Copperplate, Spencerian). Od 40. let se preference přesunuly směrem k tuhým hrotům, které umožnily psát s větším tlakem a propsat přes kopírovací papír několik kopií.\n\nSoupeření hlavních výrobců jako Parker a Waterman a zavedení doživotních záruk způsobily, že podpora pružných hrotů přestala být ekonomicky udržitelná. V zemích, kde konkurenční boj nebyl tak silný, například ve Velké Británii a Německu, byly pružné hroty častější.\n\nV současnosti jsou tuhé hroty standardem, protože lidé často střídají plnicí pera s jinými psacími nástroji. Tuhý hrot se více podobá propisce, na kterou jsou moderní uživatelé zvyklí. Pružnější hroty se snadněji poškodí nadměrným přítlakem, s nímž mají ve zvyku psát uživatelé propisek. Plnicí pero přitom v ideálním případě píše zcela bez přítlaku, kdy hrot klouže po papíru a inkoust slouží jako mazivo.\n\nKvalitní hroty, které byly správně používány, mají vysokou životnost, často větší než původní vlastník. Pera stará mnoho desetiletí lze dnes stále používat.\n\nVedle klasických hrotů existují i odlišné styly, jako například hroty překryté (např. Parker 51, Parker 61, Parker 100 a Hero 329), vložené (Sheaffer Targa nebo Sheaffer P.F.M) nebo integrované (Parker T-1 a Falcon, Pilot Myu 701), které lze navíc upravit pro různý charakter psaní.\n\nUživatelé se často obávají půjčovat svá plnicí pera, protože se hrot opotřebovává pod úhlem individuálním pro každého člověka. Jiný uživatel pravděpodobně zjistí, že v jeho ruce obroušený hrot nepíše uspokojivě, případě vybrousí další plošku a pokazí hrot původnímu uživateli. U moderních per si ale netřeba dělat starosti. Na špičky se používají velmi trvanlivé materiály a trvá roky, než se znatelně opotřebují.\n\nTělo plnicího pera představuje obal pro jeho vnitřní mechanismy. Skládá se z úchopu, násadky a víčka. Přestože hraje jen pasivní roli, jeho tvar, rozměry a materiál výrazně ovlivňují pohodlí při psaní.\n\nVětšina moderních per má tělo provedeno z plastu nebo kovu. Vzácně se lze setkat s použitím alternativních materiálů, jako je ebonit, dřevo, porcelán, karbon a další. Levná plastová pera bývají nejčastěji vyráběna vstřikováním nebo lisováním jednobarevných plastů. U dražších modelů se lze setkat s ušlechtilejšími plasty (celuloid, akrylát) a mezi výrobními postupy nechybí obrábění.\n\nSpeciální kategorii představují pera s tělem z průhledného plastu, označovaná jako „demonstrátory“. Průhledným tělem jsou dobře viditelné veškeré vnitřní mechanismy a tok inkoustu. Materiál těla může být buď zabarven nebo zcela čirý. Ve druhém případě barva pera závisí na použitém inkoustu. Mezi demonstrátory patří modely Lamy Vista, Pelikan Duo nebo většina per vyráběných firmou TWSBI.\n\nPro ocelová těla se nejčastěji používá mosaz s různými povrchovými úpravami, jako je lakování nebo pokovení. Mosazná pera jsou dost těžká, proto někteří výrobci používají slitiny hliníku (Lamy AL-Star, Kaweco AL Sport) nebo další lehké kovy. Ojediněle lze narazit i na pera s tělem z titanu nebo z drahých kovů, jako je mincovní stříbro.\n\nObecně jsou kovová těla robustnější a odolnější. Naproti tomu plastová těla mohou nabídnout nižší hmotnost a atraktivní materiály s výraznými barvami, částečnou nebo úplnou průhlednost.\n\nÚchop (\"grip\") je část nad hrotem, za kterou se pero drží při psaní. Jeho tvar a rozměry mají velký dopad na pohodlí při psaní. Nejčastěji mívá úchop kruhový průřez, u některých per ale bývá ve snaze o ergonomii a správné držení pera tvarován do trojúhelníku. Toto tvarování může být jen naznačeno (Jinhao X450) nebo může být velmi výrazné (Lamy Safari, mnohá školní pera jako Faber Castell Scribolino, Pilot Plumix a další). Názory uživatelů na trojúhelníkový úchop se velmi rozcházejí, někteří jej vítají, jiným vadí.\n\nMateriál úchopu se nezřídka liší od násadky a víčka. Žádnou výjimkou nejsou plastová pera s kovovým úchopem a naopak. Tvarově se úchop zpravidla zužuje směrem k hrotu, častý je i tvar hyperboloidu. Někdy se výrobci snaží povrchovou úpravou snížit jeho kluzkost – nejčastěji drážkováním, lze se setkat i s pogumovanými úchopy.\n\nNásadka (\"barrel\") navazuje na úchop a bývá největší částí těla. Skrývá v sobě zásobník inkoustu a u některých plnicích systémů (kapátkový, pístový) je sama zásobníkem a musí být patřičně utěsněna. U bombičkového a kapátkového plnění lze násadku odšroubovat, u ostatních plnicích systémů bývá pevnou součástí pera.\n\nJejí rozměry jsou určující pro celkovou velikost pera. Lze vymezit tři základní velikostní kategorie. Délka běžných per se obvykle pohybuje v rozmezí 10–15 cm, do této kategorie spadá valná většina prodávaných modelů. Pera stolní nejsou určena k přenášení, proto bývají velmi dlouhá (kolem 20 cm). Dříve bývala běžná na úřadech, dnes se s nimi lze setkat jen vzácně, například u kaligrafických per (Pilot Parallel, Rotring Art Pen). Kapesní pera jsou naopak velmi malá a skladná. Pro pohodlné psaní je obvykle třeba nasadit víčko na konec násadky, jinak je pero příliš krátké (typicky pod 10 cm).\n\nVíčko (\"cap\") chrání hrot pera před poškozením a naopak okolí před znečištěním inkoustem při přenášení pera v tašce nebo kapse. Z hlediska funkčního je důležité, že brání zasychání inkoustu v hrotu. Rozepisování zaschlého hrotu při špatně těsnícím nebo nedovřeném víčku patří mezi uživateli plnicích per ke krajně neoblíbeným činnostem. Výrobci proto vyvíjejí různá sofistikovaná utěsnění, která uchovají inkoust v hrotu dlouho čerstvý. Mezi známé patří např. systém Slip & Seal, který firma Platinum osadila do svého modelu 3776 a u nějž garantuje zanedbatelné vysychání po dobu jednoho roku.\n\nUpevnění víčka v zavřeném stavu bývá řešeno nejčastěji a nejjednodušeji závitem (Pelikan nebo Parker Duofold), případně bajonetem nebo pružinkami, které se zachytí za vhodný výstupek a umožní víčko sejmout a nasadit bez otáčení. Některá pera umožňují po otevření nasadit víčko na konec násadky a pero tak prodloužit. Víčko často bývá opatřeno sponou, která pero přidržuje po zasunutí do kapsy. Ojediněle se vyskytují i modely bez víčka, kde je ochrana hrotu řešena jeho zasouváním do těla pera. Nejznámějším představitelem tohoto přístupu je Pilot Capless/Vanishing Point.\n\nZásobníky prvních plnicích per byly většinou plněny kapátkem. Jednalo se o nešikovnou a špinavou proceduru, takže došlo ke komerčnímu vývoji jiných metod, které rychle ovládly trh. Nicméně moderní, pohodlnější metody nikdy kapátkové plnění zcela nevytlačily a takto koncipovaná pera jsou vyráběna i dnes. Pro některé uživatele jednoduchost mechanismu a velký objem inkoustu, který pojme, vyvažuji nepohodlí při plnění.\n\nPo kapátkové éře se objevila první generace hromadně vyráběných samoplnicích per, z valné většiny osazených gumovým vakem na inkoust, který byl během plnění různými mechanismy stlačován a uvolňován.\n\nJedním z prvních bylo pero Conklin se srpkovitým plněním (\"crescent filler\"), představené v roce 1901. Jeho plnicí mechanismus obsahoval do oblouku tvarovaný srpek napojený na pevnou kovovou tyčku. Srpek vyčníval štěrbinou z násadky, zatímco tyčka byla ukryta uvnitř. Druhou součástí byl gumový kroužek ve tvaru C umístěný mezi srpkem a násadkou. Při běžném psaní gumový kroužek brání ve stisknutí srpku. Při plnění se kroužek otočil tak, aby mezera v něm umožnila stisknout srpek a na něj napojenou tyčkou stlačit vnitřní gumový vak. Firma Conklin v současnosti vyrábí moderní verzi tohoto pera se stejným plnicím mechanismem.\n\nVznikla i řada konkurenčních plnicích mechanismů, jako mincové plnění (kdy byla s perem dodávána mince či medailon), zápalkové plnění (používající zápalky) nebo foukací plnění, u kterého uživatel stlačil vnitřní vak foukáním do násadky.\n\nV roce 1907 Walter A. Sheaffer patentoval páčkové plnění (\"lever filler\"), jehož základem byla páčka uchycená pantem k násadce. Při vyklopení páčky stlačila na ni napojená tyčka uvnitř násadky gumový vak na inkoust. Na trhu se tato novinka objevila v roce 1912 a brzy byla napodobována dalšími velkými výrobci. Parker představil tlačítkové plnění (\"button filler\") s tlačítkem pod krytkou na konci násadky. Jeho stisknutí se opět přenášelo na tyčku, která stlačovala vnitřní vak.\n\nNásledovala řada stále složitějších mechanismů, která vyvrcholila modelem Sheaffer Snorkel, představeným v roce 1952. Vak se u něj plnil výsuvnou trubičkou umístěnou pod hrotem. Díky tomu nebylo nutné ponořovat hrot do inkoustu a následně jej čistit. S příchodem moderních plastových bombiček počátkem 50. let většina těchto systémů postupně vymizela ve prospěch pohodlí (ale omezené kapacity).\n\nZachovala se však velmi jednoduchá varianta označovaná jako aerometrické plnění, kterou zpopularizovala firma Parker v období po druhé světové válce. Gumový nebo (častěji) silikonový vak na inkoust je zde umístěn v kovovém pouzdře, jehož část je pohyblivá a umožňuje uživateli ručně vak stlačit a uvolnit.\n\nPlnění otočným pístovým mechanismem se poprvé objevilo již počátkem 20. let 19. století, ale populárním se stalo až s prvním perem Pelikan z roku 1929, založeným na chorvatském patentu. Základní princip je jednoduchý: otáčením knoflíku na konci násadky se posouvá uvnitř píst, který nasává inkoust. Díky tomu je plnění velmi snadné a pístová pera jsou populární i v současnosti. U starších modelů zabral mechanismus pro posun pístu až polovinu násadky. Tento nedostatek odstranil příchod teleskopických pístů, kterým stačí mnohem menší prostor.\n\nV roce 1949 Sheaffer představil svůj \"touchdown filler\", který propagoval jako „exkluzivní pneumatické stlačovací plnění“. Pro naplnění se odšroubovala krytka na konci násadky a vnitřní táhlo se vytáhlo do horní pozice. Následně se hrot ponořil do inkoustu a táhlo se zatlačilo zpět do násadky. Pomocí tlaku vzduchu došlo ke stlačení a následnému uvolnění vnitřního vaku. Hrot bylo potřeba nechat ponořený přibližně 10 sekund, aby došlo k naplnění zásobníku. Tento mechanismus se velmi podobá pneumatickému plnění představenému Chiltonem o více než deset let dříve. S podobným způsobem plnění se lze ojediněle setkat i u současných per, bývá označován jako vakuové plnění (\"vac filler\").\n\nParker ve svém modelu Parker 61 v roce 1956 představil kapilární plnění. Nemělo žádné pohyblivé části, zásobník inkoustu byl tvořen těsně srolovanou drážkovanou plastovou fólií. Pero se plnilo odšroubováním násadky a namočením otevřeného konce zásobníku do inkoustu. Ten díky kapilárnímu jevu vzlínal do drážek a škvír ve fólii, která jej následně zadržela. Podobně byl pak pomocí kapilárního jevu dopraven ke hrotu. Neexistoval však způsob, jak pero vyčistit. Vzhledem k problémům s ucpáváním zaschlým inkoustem byla výroba ukončena.\n\nKolem roku 2000 přišel Pelikan s plnicím mechanismem obsahujícím válec uvnitř násadky, který lze napojit na speciálně navrženou lahvičku inkoustu. Inkoust je pak vytlačen do násadky, která obsahuje jen samotný válec, takže se její kapacita blíží kapátkovému plnění. Systém byl použit pouze v řadě „Valve“, jejíž výroba skončila v roce 2006.\n\nVětšina současných per používá plnění pístové, aerometrické, nebo bombičky. Mnohá pera lze osadit konvertorem, který má stejné napojení jako bombička, ale obsahuje zásobník a plnicí mechanismus, obvykle v podobě malého pístu. To umožňuje používat jak bombičky, tak inkoust v lahvičkách.\n\nInkousty určené pro použití v plnicích perech jsou založeny na vodní bázi. Zpravidla se prodávají v lahvičkách. Od 60. let 20. století se rozšířily plastové bombičky, nicméně mnoho nadšenců do plnicích per dává přednost lahvičkovému inkoustu. Při stejném množství bývá inkoust v lahvičce levnější, navíc je k dispozici širší nabídka barev a variant.\n\nPřestože plnicí pera nejsou s inkoustem svázána tak úzce jako propisky či gelová pera se svými náplněmi, výběru inkoustu je třeba věnovat určitou péči. V současných inkoustech bývá barvivo obvykle rozpuštěno, protože částečky pevných pigmentů často ucpávaly úzké kanálky.\n\nTradiční duběnkové inkousty určené pro násadková pera nejsou pro plnicí pera vhodné, protože jsou vysoce korozivní (fenomén známý jako blesková koroze) a ničí vnitřní mechanismy pera. Místo nich jsou dnes nabízeny duběnkové inkousty vyráběné podle moderních receptur. Obsahují méně solí železa a jsou vůči vnitřnostem pera šetrnější, i ty však mohou způsobit korozi, pokud jsou v peru ponechány příliš dlouho. Někteří výrobci a prodejci doporučují při jejich používání věnovat nadprůměrnou péči čištění pera, včetně kompletního vymývání zbytků inkoust vodou.\n\nPoměrně vzácně se lze setkat i s pigmentovými inkousty určenými pro plnicí pera. Běžné tuše nelze v perech používat, protože jako pojivo obsahují šelak, který by pero rychle ucpal.\n\nIdeální inkoust by měl volně téci, neobsahovat sedimenty a nebýt korozivní. Tyto požadavky však obecně vylučují jeho permanentnost a použití některých barviv. Správná péče a výběr inkoustu předcházejí řadě problémů.\n\nPatent na inkoustovou bombičku pro plnicí pero byl zaregistrován v roce 1890. Počátkem 20. století byly bombičky vyráběny ze skla a tenkých měděných trubiček. Myšlenka se však prosadila a rozšířila až po zavedení lisovaných plastových bombiček, s nimiž jako první přišel Waterman v roce 1953.\n\nHlavními výhodami bombiček jsou snadné a čisté používání. Bombičky lze nosit s sebou a vyměňovat, kdykoli je potřeba. Běžnou praxí také je, pokud to velikost pera umožňuje, mít jednu krátkou bombičku nasazenu a nad ní v násadce nosit rezervní. Přes tyto výhody se stále prodávají konvertory a lahvičkové inkousty. Dlouhodobě je jejich používání ekonomicky výhodnější, protože lahvičkový inkoust je obecně levnější než bombičky. Zastánci lahvičkového inkoustu také uvádějí nižší zátěž životního prostředí odpadními plasty, širší výběr inkoustů, snazší čištění pera (nasávání nového inkoustu hrotem zároveň rozpouští inkoust starý) a možnost doplnit inkoust kdykoli, zatímco bombičku je třeba vypsat.\n\nVětšina evropských výrobců (např. Caran d'Ache, Faber-Castell, DuPont, Montegrappa, Stipula, Pelikan, Montblanc, Monteverde, Delta, Italix nebo Rotring) a někteří mimoevropští (např. Acura, Bexley, Retro51 nebo Tombow) požívají takzvané mezinárodní bombičky (též evropské bombičky, standardní bombičky nebo univerzální bombičky) v krátkém (délka 38 mm, objem přibližně 0,75 ml) nebo dlouhém (72 mm, 1,45 ml) provedení. Jedná se do určité míry o standard, takže mezinárodní bombičky libovolného výrobce lze použít ve většině per používajících tento typ bombiček.\n\nTaké konvertory určené pro nahrazení mezinárodních bombiček lze používat ve většině per pro ně určených. Do některých velmi malých per (např. Kaweco Sport nebo Monteverde Diva) se vejdou jen krátké mezinárodní bombičky. Konvertory v nich nelze použít (až na speciální minikonvertory, které vyrábí například Kaweco nebo Monteverde). Příruby některých per (např. moderní modely firmy Waterman) úmyslně neumožňují použití krátkých bombiček. Do takových per lze nasadit jen bombičky od stejného výrobce, v uvedeném případě dlouhé bombičky Waterman.\n\nMezinárodní bombičky jsou uzavřeny malou skleněnou kuličkou, kterou u výstupního otvoru drží lepidlo nebo tenká vrstva plastu. Při zatlačení bombičky do pera pronikne vstupním otvorem dovnitř čep, který kuličku odtrhne a uvolní tak výtok pro inkoust. Některé firemní bombičky ale tuto kuličku nemívají, často je jejich výstup uzavřen jen plastovým víčkem, které je při nasazení bombičky proraženo.\n\nMnozí výrobci plnicích per si vyvinuli vlastní formát bombiček, nekompatibilní s mezinárodními i s ostatními výrobci. Patří mezi ně například Parker, Lamy, Sheaffer, Cross, Sailor, Platinum, Platignum nebo Waterman. Ojediněle jsou bombičky a konvertory několika výrobců vzájemně záměnné (např. Aurora a Parker).\n\nNěkteří výrobci používají jak vlastní, tak mezinárodní formát. Nejznámějším příkladem je firma Pilot, která některé své modely vyrábí pod různými obchodními názvy pro různé varianty bombiček. Například svůj oblíbený vstupní model dodává na evropský trh pod názvem Middle Range v provedení pro mezinárodní bombičky, zatímco na mimoevropské trhy dodává stejné pero ve verzi pro své vlastní bombičky jako Metropolitan. Podobně její ikonické pero se zásuvným hrotem existuje pod názvy Capless (mezinárodní bombičky) a Vanishing Point (bombičky Pilot).\n\nZásadní nevýhodou firemních bombiček je jejich nepoužitelnost v perech jiných výrobců. Důsledkem je i velké omezení výběru inkoustů, protože uživatel může používat jen inkousty pocházející od výrobce pera.\n\nPřestože jsou plnicí pera již dlouho odepisována, stále se používají při důležitých oficiálních příležitostech jako jsou např. podpisy cenných dokumentů. V současnosti jsou pera často brána jako luxusní zboží a někdy i jako symbol postavení. Mohou však i dnes sloužit jako psací nástroje, podobně jako běžné propisky. Na trhu se vyskytují cenově dostupná kvalitní ocelová a zlatá pera, zejména v Evropě a Číně, kde se prodávají i plnicí pera na jedno použití.\n\nPlnicí pera mohou sloužit i pro různé umělecké účely jako je krasopis a kaligrafie, kresba, design a další umělecké disciplíny. Řada uživatelů také oceňuje jistou nadčasovou eleganci, osobnost a sentimentalitu spojenou s plnicími pery, které propisky postrádají. Často uvádějí, že když začali psát plnicím perem, začali propisky brát jako neohrabané pro jejich nutnost psát s velkým tlakem a nedostatkem výrazu.\n\nZ ergonomického hlediska mohou plnicí pera uvolňovat fyziologické napětí při psaní, naopak jiné psací nástroje mohou způsobovat bolesti či poškození osobám trpícím artritidou. V některých zemích se plnicí pera běžně používají ve školách nižších stupňů. Je to motivováno názorem, že se tak děti lépe naučí ovládat ruku při psaní, protože mnohé špatné návyky (jako příliš velký tlak nebo špatné držení) jsou při psaní tradičním perem nepřirozené nebo téměř nemožné.\n\nNěkterá pera jsou ceněna jako umělecké předměty. Zdobná pera někdy bývají zpracována z drahých kovů a drahokamů technikou cloisonné. Vysoce ceněno je také ruční zdobení japonskou technikou maki-e. Komunita nadšenců do plnicích per používá historická i soudobá pera, stejně jako informace o inkoustech, kalamářích či papírech. I sběratelé se někdy rozhodnou svá pera nejen vystavovat, ale také s nimi psát.\n\nZe zpráv vyplývá, že během posledních deseti let prodeje plnicích per soustavně rostly namísto poklesu. Např. Amazon oznámil, že prodeje roku 2012 se zdvojnásobily proti stejnému období roku 2011 a proti roku 2010 byly čtyřnásobné. Je patrné jasné oživení kultury plnicích per, ať už pro účely sběratelství, potěšení nebo jako součást životního stylu. Mnozí se shodují, že „osobnost“ plnicího pera vedla k oživení zájmu ze strany moderních spotřebitelů, hledajících alternativy ke světu digitálních produktů a služeb.\n\n"}
{"id": "331904", "url": "https://cs.wikipedia.org/wiki?curid=331904", "title": "Nina Škottová", "text": "Nina Škottová\n\nNina Škottová (6. října 1946 Prostějov – 28. dubna 2018 Bedihošť) byla česká politička, členka ODS.\n\nAbsolvovala Farmaceutickou fakultu UK v Bratislavě a poté působila na pracovišti ČSAV v Bratislavě jako vědecká pracovnice. Od roku 1999 byla přednostkou Ústavu farmakologie Lékařské fakulty UP v Olomouci. Byla členkou Vědecké rady Lékařské fakulty UP v Olomouci.\n\nV letech 2004 až 2009 byla za ODS poslankyní Evropského parlamentu, kde působila jako členka rozpočtového výboru a náhradnice ve výboru pro kulturu a vzdělávání. Dále byla členkou Delegace pro vztahy se Švýcarskem, Islandem a Norskem a Smíšeného parlamentního výboru Evropského hospodářského prostoru.\n\n"}
{"id": "331908", "url": "https://cs.wikipedia.org/wiki?curid=331908", "title": "Evans", "text": "Evans\n\nAnglosaské příjmení Evans [\"evnz\"] nosí více různých osobností:\n\n\n"}
{"id": "331909", "url": "https://cs.wikipedia.org/wiki?curid=331909", "title": "Petr Duchoň", "text": "Petr Duchoň\n\nPetr Duchoň (* 6. září 1956 Brno) je bývalý český politik a člen Občanské demokratické strany (ODS), v letech 1998–2004 primátor města Brna a v období let 2004–2009 poslanec Evropského parlamentu.\n\nVystudoval fyziku na Masarykově univerzitě. Absolvoval postgraduální studium vakuové techniky na ČVUT v Praze, během něhož byl na studijním pobytu v Heidelbergu. Je absolventem Eisenhowerovy nadace.\n\nPracoval jako výzkumný pracovník mimo jiné v Tesle Brno.\n\nMezi lety 1993 a 2014 byl členem ODS, od roku 1997 byl technickým náměstkem brněnské primátorky Dagmar Lastovecké a v letech 1998–2004 se stal jejím nástupcem – primátorem Brna. Město vedl od 30. listopadu 1998 do 12. října 2004 celkem 2 143 dní, čímž se stal do té doby nejdéle sloužícím novodobým primátorem města a překonal jej Roman Onderka z ČSSD, který mezi lety 2006 a 2014 úřadoval celkem 2 940 dní. Duchoň se zapsal do povědomí mimo jiné prosazováním odsunu hlavního vlakového nádraží a bojem proti referendu o něm. V průběhu jeho primátorského období např. byla založena průmyslová zóna na Černovické terase, vybudována Hudební scéna Městského divadla Brno, bylo rozhodnuto o výstavbě univerzitního kampusu v Bohunicích, Veletrhy Brno byly privatizovány německé firmě Messe Düsseldorf.\n\nV letech 2004 až 2009 byl poslancem Evropského parlamentu, kde působil jako místopředseda Výboru pro rozpočtovou kontrolu, člen Výboru pro dopravu a cestovní ruch a člen meziparlamentní delegace pro USA. Jako asistentku si vzal do Bruselu vlastní manželku.\n\nV roce 2008 neúspěšně kandidoval do senátu v obvodu č. 60 – Brno-město. Postoupil do 2. kola voleb, v němž jej však předstihl Miloš Janeček z ČSSD. V březnu 2009 avizoval, že se chce ucházet o pozici volebního lídra ODS pro komunální volby roku 2010, brněnská organizace však na svém listopadovém sněmu 2009 dala přednost starostovi Bohunic Robertu Kotzianovi.\n\nPo skončení europoslaneckého mandátu pracoval jako evropský úředník a živil se poradentstvím. Z ODS po komunálních volbách v roce 2014 vystoupil, ačkoli ještě v předvolební kampani stranu podporoval, neboť se rozešel s Pavlem Blažkem či Liborem Šťástkou z jihomoravské a brněnské stranické organizace.\n\nJe ženatý, má dvě dospělé děti – syna a dceru – a několik vnoučat. Mezi jeho sportovní zájmy patří basketbal a lyžování.\n\n"}
{"id": "331917", "url": "https://cs.wikipedia.org/wiki?curid=331917", "title": "Tomáš Zatloukal", "text": "Tomáš Zatloukal\n\nTomáš Zatloukal (* 3. srpna 1969 Zlín) je český politik a pedagog, v letech 2004 až 2009 poslanec Evropského parlamentu, od října 2013 ústřední školní inspektor.\n\nV letech 1987 až 1992 vystudoval Pedagogickou fakultu a Fakultu tělesné kultury Univerzity Palackého v Olomouci (získal titul Mgr.). Po studiích a absolvování základní vojenské služby nastoupil v roce 1993 jako učitel na Gymnázium Zlín - Lesní čtvrť, kde v letech 1998 až 2004 vykonával funkci ředitele. Následně odešel jako poslanec do Evropského parlamentu.\n\nPo návratu z vysoké politiky pracoval na Ministerstvu školství, mládeže a tělovýchovy ČR jako ředitel odboru vzdělávání. V srpnu 2013 byl pověřen vedením České školní inspekce. Na základě spokojenosti s jeho působením se jej rozhodl dne 1. října 2013 ministr školství Dalibor Štys do funkce přímo jmenovat.\n\nJe ženatý, s manželkou Andreou má dva syny - Petra a Michala.\n\nOd roku 2002 působil v zastupitelstvu města Napajedla (opětovně byl zvolen v letech 2006 a 2010, vždy na kandidátce hnutí Napajedelské fórum).\n\nVe volbách do Evropského parlamentu v roce 2004 figuroval jako nestraník za SNK na 3. místě kandidátky subjektu \"SNK sdružení nezávislých a Evropští demokraté\". Uskupení získalo 11,02 % hlasů a Zatloukal byl zvolen poslancem Evropského parlamentu, kde působil do roku 2009 jako člen Výboru pro kulturu, mládež, vzdělávání, média a sport a Rozpočtového výboru. Ve volbách v roce 2009 již nekandidoval.\n\nV krajských volbách v roce 2008 vedl ve Zlínském kraji z pozice nestraníka za SN kandidátku subjektu \"Koalice nestraníků\" (tj. SN a hnutí Nestraníci), ale neuspěl (subjekt se do krajského zastupitelstva nedostal).\n"}
{"id": "331922", "url": "https://cs.wikipedia.org/wiki?curid=331922", "title": "Kocour", "text": "Kocour\n\nKocour může být:\n\n\n"}
{"id": "331923", "url": "https://cs.wikipedia.org/wiki?curid=331923", "title": "Haitská Wikipedie", "text": "Haitská Wikipedie\n\nHaitská Wikipedie je jazyková verze Wikipedie v haitštině. Byla založena v srpnu 2004. V lednu 2020 obsahovala přes 57 000 článků a pracovali pro ni 2 správci. Registrováno bylo přes 22 000 uživatelů, z nichž bylo asi 40 aktivních. V počtu článků byla 85. největší Wikipedie.\n"}
{"id": "331925", "url": "https://cs.wikipedia.org/wiki?curid=331925", "title": "Kalotypie", "text": "Kalotypie\n\nKalotypie, calotypie nebo také talbotypie (její vyspělejší forma se nazývá argyrotypie) je fotografická technika, kterou objevil britský vynálezce William Fox Talbot. Termín kalotypie pochází z řeckého základu κάλο - 'dobrý' a τύπος - 'zážitek'. Talbot si dal postup patentovat 8. února 1841 a popsal jej ve zprávě vydané 10. června téhož roku. Použití své metody reguloval přísnými pravidly, což zabránilo jejímu většímu rozšíření. \n\nKalotypie nahradila daguerrotypii vyvinutou Francouzem Louisem Daguerrem v roce 1839. Po roce 1851 byla kalotypie nahrazena kolodiovým procesem, který vynalezl Frederick Scott Archer. Talbot roku 1835 vynalezl nejprve metodu nazvanou \"„Photogenic Drawing“\" (fotogenické kresby). Na papír kladl květiny, části rostlin z herbáře a jiné ploché předměty. Negativní obraz svých stínokreseb mohl převést okopírováním na obraz pozitivní. Roku 1839 metodu fotogenické kresby vylepšil. Běžný kreslící papír se natřel roztokem dusičnanu stříbrného, osušil se, namočil do jodidu draselného a byl opět usušen. Těsně před upotřebením se papír zcitlivil roztokem dusičnanu a kyselinou gallovou. Pak se papír vyvolával při světle svíčky. Pozitiv se získal kopírováním, přičemž různá délka měla vliv na barevný tón pozitivu od karmínové a purpurové po hnědočernou.\n\nV roce 1851 Gustave Le Gray vylepšil kalotypii voskováním. Papír nechal nasáknout horkým voskem, aby jej izoloval zvýšil trvanlivost preparátu. Po jodování a usušení se ještě papír zcitlivil v dusičnanu stříbrném a kyselině octové. Při uchování ve tmě a chladnu si papír svou citlivost udržel minimálně 2 týdny, usnadnilo to tak fotografování na cestách.\nČeský fotograf Josef Krtička nazýval roku 1847 své kalotypie \"„oblesky na papíře“\", M. V. Lobethal zase \"„světelné obrazy na papíře“\".\n\nJejí výhody spočívaly ve snímání na papír, výrobu pozitivu z negativu a neomezené kopírování. Problémem byla nepravidelná struktura papírových vláken, která se přenášela i na fotografie.\n\nDalší historické fotografické techniky:\nČasová osa milníků ve fotografii:\n\n"}
{"id": "331928", "url": "https://cs.wikipedia.org/wiki?curid=331928", "title": "Kružnice devíti bodů", "text": "Kružnice devíti bodů\n\nKružnice devíti bodů se nazývá taková kružnice trojúhelníka, na níž leží jeho následující body:\n\nKružnice devíti bodů se nazývá též Feuerbachova kružnice, protože německý matematik Karl Wilhelm Feuerbach byl prvním, kdo dokázal, že se kružnice devíti bodů dotýká kružnice vepsané a kružnic připsaných. \n\nKružnice devíti bodů je stejnolehlým obrazem kružnice opsané se středem stejnolehlosti v těžišti trojúhelníka a koeficientem κ = - 0,5. Z toho plyne, že její střed leží na Eulerově přímce ve středu úsečky, spojující ortocentrum se středem kružnice opsané. Její poloměr je polovinou poloměru kružnice opsané.\n\n"}
{"id": "331931", "url": "https://cs.wikipedia.org/wiki?curid=331931", "title": "Jurij Ozerov", "text": "Jurij Ozerov\n\nJurij Nikolajevič Ozerov (26. ledna 1921, Moskva, Sovětské Rusko – 16. října 2001, Moskva, Rusko) byl ruský herec a filmový režisér. Pocházel z divadelnické rodiny, před válkou vystudoval herectví. V letech 1944 až 1945 působil jako štábní důstojník na generálním štábu Rudé armády. Po Velké vlastenecké válce po své armádní deaktivaci studoval nejprve na moskevské divadelní fakultě, odkud posléze přestoupil na fakultu filmovou. Proslul zejména jakožto režisér rozměrných ruských válečných snímků jako byla filmová epopej \"Osvobození\" nebo i filmy \"Boj o Moskvu\", \"Vojáci svobody\", \"Stalingrad\" a další.\n\nSpolupracoval i na legendárním snímku \"Viděno osmi\", což je celovečerní dokumentární film z roku 1973 o Letních olympijských hrách 1972 v Mnichově.\n\n"}
{"id": "331941", "url": "https://cs.wikipedia.org/wiki?curid=331941", "title": "Svatojánská noc", "text": "Svatojánská noc\n\nSvatojánská noc je evropský lidový svátek slavený v předvečer svátku křesťanského světce Jana Křtitele, který spadá na 24. června. Navazuje na předkřesťanské oslavy letního slunovratu, jako jsou slovanská kúpadla nebo anglosaská Litha., a velkou roli při tomto svátku měl především oheň, voda, nahota a zeleň. Typickým prvkem této noci jsou svatojánské ohně, pálené na kopcích. Symbolicky představují slunce, které je v době letního slunovratu na vrcholu sil. Tyto ohně se pro získání síly přeskakují, zapalují se v nich košťata, kterými se pak krouží a v některých částech Evropy se z kopců pouští hořící kola či sudy, symbolizující putující slunce.\n\nV Česku se na svatojánskou noc na návrších pálily ohně – pálení Jána, svatojána, korunované májkou či ozdobeným smrčkem – jankem. Slavnost doprovázela hostina, tanec a sportování zápolení, také se metala žhavá polena a přeskakoval oheň. Od 18. století se ve větší míře objevují zákazy pálení svatojánských ohňů, především pro nebezpečí požárů a v polovině 19. století zvyk přežíval jen mezi venkovskou mládeží, zatímco ohně o filipojakubské noci dosud držely. V pranostikách je svatojánská noc považována za počátek léta, i když tento den spadá do období chladnějšího a deštivějšího počasí nazývaného ovčí chladna a medardovské období. Deštivé počasí probíhající přibližně od 21. června do konce měsíce bývá někdy nazýváno (svato)jánské deště. Poté však následuje relativně suché období nazývané pavlovské léto.\n\nDůležitým prvkem svatojánských slavností byla svatojánská kytice obsahující zpravidla devět květin. Její skladba se krajově lišila, oblíbená však byla především mateřídouška, mezi další časté byliny patřily následující:\n\nVěřilo se že o svatojánské noci mají čarovné a léčivé byliny největší sílu, zatímco po něm svojí moc ztrácejí. Ze svatojánských bylin se také krajově stlala „svatojánská postýlka“, věřilo se že lze nalézt kouzelný zlatý kapradinový květ a květinami se zvenku i zevnitř zdobily domy. Pomocí svatojánských květin se také věštilo, především dívkami zvědavými na svého ženicha, a používaly se k rituální ochraně a očištění.\n\n"}
{"id": "331944", "url": "https://cs.wikipedia.org/wiki?curid=331944", "title": "William Fox Talbot", "text": "William Fox Talbot\n\nWilliam Henry Fox Talbot (11. února 1800, Melbury, Dorset, Velká Británie – 17. září 1877 Lacock Abbey, Wiltshire, Velká Británie) byl britský vynálezce, fotograf, lingvista, matematik a vynálezce fotografické techniky kalotypie (také zvané \"talbotypie\"), zabýval se také optikou. Byl členem britské vyšší třídy, dobře vzdělaný a úspěšný v různých oblastech přírodních a humanitních věd.\n\nSvé největší úspěchy trvalé hodnoty dosáhl v oblasti fotografie – vyvinul princip negativ – pozitiv, který umožňuje vícenásobné reprodukce fotografického obrazu z jednoho originálu. Tento princip se stal základem všech významných fotografických procesů zhruba od roku 1860 na více než 130 let. Před Talbotovým objevem dominoval proces daguerrotypie a po Talbotově principu přišla po roce 1990 na řadu digitální fotografie. Je považován za jednoho z otců fotografie, spolu s Nicéphorem Niepcem, Louisem Daguerrem, Hippolytem Bayardem a Hérculem Florencem.\n\nWilliam Henry Fox Talbot byl jediným dítětem Williama Davenporta Talbota v Lacock Abbey – majestátním sídle na východ od Bathu. Jeho matka byla Elisabeth Theresa, dcera druhého hraběte z Ilchesteru. Bylo mu teprve pět měsíců, když jeho otec zemřel a zanechal po sobě vysoké dluhy. Po jeho smrti musel malý Talbot se svou matkou žít několik let ve velmi skromných podmínkách až do roku 1804, kdy si lady Elizabeth vzala pozdějšího kontradmirála Charlese Feildinga. Finanční situace se náhle zlepšila a bylo možné obnovit opatství Lacock Abbey a využívat jako rezidenci. K mladému Talbotovi přibyly ještě dvě nevlastní sestry. Spolu vyrůstali v bohatém a vlivném prostředí. Jeho matka disponovala díky svému původu a prostřednictvím rozsáhlých sociálních vazeb dobrými kontakty – strýc byl kariérní diplomat, nevlastní sestra dvorní dáma u britské královské rodiny, bratranec byl pokládán za „nejbohatšího prostého“ na celém britském ostrově.\n\nRodina pak podnikala obvyklé vzdělávací zájezdy po evropském kontinentu, při kterých Talbot získával cenné osobní kontakty, ale byly také prvním impulsem pro jeho pozdější práci v oblasti fotografie. Zatímco ostatní členové skupiny si v Itálii pořizovali skici památek, Talbot stále nebyl s výsledky na papíru spokojen, přestože jako pomůcku pro kreslení používal cameru obscuru. Později sám zmiňoval, že již tehdy zatoužil po tom \"zaznamenat nenapodobitelné krásy obrazů, které Příroda vykreslí, a které se objeví v ohnisku skleněné čočky na papíře...\".\n\nVe svých jedenácti letech byl přijat na renomovanou školu v Harrow, po které studoval matematiku na univerzitě Trinity College v Cambridge. Svou první vědeckou práci s názvem „O vlastnostech křivek odvozených od equilaterální hyperbooly“ publikoval ve svých 22 letech.\n\nTalbot se v roce 1824 setkal v Mnichově s britský astronomem Johnem Herschelem. Tato schůzka položila základ přátelství a spolupráce, které pravděpodobně přispělo k tomu, že se Talbot začal významně věnovat výzkumu světla a optických jevů. Herschel jej v roce 1826 seznámil s doktorem Davidem Brewsterem, významným skotským fyzikem, který také prováděl výzkum světla. Brewster se začal o Talbotovu práci velmi zajímat, publikoval jeho články ve svém vědeckém časopise a zůstali doživotními přáteli.\n\nDne 20. prosince 1832 se Talbot oženil s Konstancií Mundy z Derbyshire. Téměř současně byl zvolen kandidátem reformní strany Whigů do parlamentu. Jako politik nijak významně pozornost nevzbudil, setkání sněmu pravidelně navštěvoval, ale jen málokdy si vzal slovo.\n\nZa svého života si Talbot až do poslední chvíle dopisoval s více než 1100 vědci, politiky a jednotlivci – dochovalo se 8000 dopisů, které byly adresované jemu do vlastních rukou a 2000 dopisů psaných jeho rukou. Když mu bylo osm let, nutil svého nevlastního otce, že \"„maminka a všichni ti, kterým píšu, jsou povinni mé dopisy zachovávat, a ne je pálit“.\"\n\nZemřel po dlouhé nemoci dne 17. září 1877 ve své pracovně v Lacock Abbey a byl pochován v Lacocku.\n\nJohn Ivory Talbot (1687-1772) z Lacock Abbey Wiltshire, si vzal ctihodnou Mary Manselovou (1696–1735) dceru Thomase, 1. lorda Mansela z Margamu, Glamorgan. Měli spolu tři děti: Johna, Thomase a Marthu Talbotovi.\n\n\n\n\n\nPro své pokusy používal papír nasycený dusičnanem stříbrným a chloridem sodným. Všiml si, že v místech, kde chlorid sodný převažoval papír, po osvícení nezčernal. Opačně se choval dusičnan stříbrný, s pomocí kterého dokázal po hodinové expozici v kameře obskuře získat negativní obraz. Jako ustalovač použil ověřený chlorid sodný.\n\nV srpnu 1835 se mu podařilo zhotovit první negativ na světě metodou, kterou pojmenoval \"fotogenická kresba\". Je na ní zobrazeno okno jeho rezidence, snímek má název \"Arkýřové okno v Lacock Abbey\".\n\nPoložil základy fotogramu, když pořizoval siluety listů rostlin nebo krajky.\n\nTalbot prováděl v červenci 1850 jako první na světě pokusy s fotografickým bleskem. Použil k tomu nejspíše statickou elektřinu, nashromážděnou v leydenských lahvích. Jako fotografovaný objekt mu sloužila stránka novin \"Times\", připevněná na rychle se otáčejícím kole, ale podle svých představ neuspěl. O svém pokusu řekl:\n\nTalbot jako první na světě navrhl přenosný fotoaparát, položil základy světelné sazby a fotografování s bleskem. Je také autorem knižního díla \"Tužka přírody\" a \"Sluneční obrazy Skotska\". Je pravděpodobně autorem první fotografie lodi – v dubnu 1844 vyfotografoval dopravní loď SS Great Britain vystrojenou v Londýnském přístavu.\n\nJeho fotografie jsou také součástí sbírky Fotografis, která byla představena na začátku roku 2009 v Praze.\n\nPráce na procesu kalotypie probíhala ve stejné době, kdy ve Francii vyvíjel Louis Daguerre daguerrotypii. Oba muži věděli, že pracují na procesu, který měl být ve světě umění převratný.\n\nKdyž se Talbot 7. ledna 1839 dozvěděl, že Daguerre ohlásil ve své zemi vynález daguerrotypie, byl přesvědčen, že se musí jednat o podobný vynález jako ten jeho. Hned 20. ledna napsal Jeanovi Aragovi a Jean-Baptistu Biotovi a uplatňoval prioritu svých výzkumů. Biot mu odpověděl, že Daguerre na svém vynálezu pracoval již 14 let, než došel k výsledkům, „které si pro svou perfektnost a jemnost vynutily obdiv všech umělců“. Talbot se rozhodl okamžitě zveřejnit svůj vynález ve Velké Británii – dne 25. ledna 1839 jeho vynález oznámil na zasedání Královské společnosti Michael Faraday. Fotogenickou kresbu neustále vylepšoval zcitlivováním papíru dusičnanem stříbrným a kyselinou gallovou – potřebnou dobu expozice zkrátil na dvě až tři minuty. Finální patent na metodu kalotypie mu byl přiznán v roce 1841.\n\nDne 22. ledna 1839 se o Daguerrově práci doslechl Angličan John Herschel a bez znalosti dalších podrobností byl již za několik dní schopen vytvářet vlastní fotografie. Asi za deset dní poté Herschela navštívil Fox Talbot, aby se dozvěděl více o ustalování fotografií. Herschel objevil schopnost sirnatanu sodného rozpouštět halogenidy stříbra, ale informoval o tom také Daguerra. Ten tohoto objevu využil pro lepší zafixování svých fotografií, které doposud ustaloval pouze roztokem kuchyňské soli.\n\nDaguerre si nechal 12. srpna 1839 registrovat patent v Británii, aby tam svůj vlastní vynález ochránil (že vynález bude \"Free to the World\" – \"celosvětově volně k užití\" prohlásila Francie týden před tím!), což vývoj fotografie v této zemi značně zpomalilo. Velká Británie měla být jediným státem, ve kterém měl patent platit. V Anglii ji mohl volně používat pouze Daguerrův student, Francouz Antoine Claudet.\n\nDaguerre po svém vynálezu již vydělávat peníze na živobytí nemusel, protože dostával penzi od francouzské vlády. Fox Talbot do svého procesu kalotypie investoval značné množství peněz (přibližně 5000 liber v tehdejší měně; roku 1830) a pro britské fotografy, kteří ji používali místo daguerrotypie, licencoval proces zdarma. Kalotypie je charakteristická velkým kontrastem, ostrým obrazem a papírovými negativy. Ve 40. letech 19. století kalotypie definitivně nahradila originální daguerrotypii.\n\nTalbotův proces se zpočátku nerozšířil jako daguerrotypie také proto, že Talbot reguloval jeho užívání přísnými pravidly a požadoval za práva na jeho použití poměrně vysoké částky. Talbot se také stal terčem útoků v tisku. V roce 1854 Martin Laroche úmyslně podnítil konflikt s Talbotem. Laroche měl podporu bohatých příznivců fotografie, neboť ti viděli jeho patent jako překážku ve svém fotografickém konání. Zaplatil inzeráty, že Talbot používá Archerův kolodiový proces, který sám Talbot označoval za porušení svého vlastního patentu. Existuje několik tvrzení, že Laroche také spolupracoval s Archerem na jeho vývoji. Jiní se domnívají, že oba byli seznámeni společným přítelem a fotografem Williamem Peircem. Laroche měl podporu bohatých příznivců fotografie, neboť ti viděli jeho patent jako překážku ve svém fotografickém konání. Talbot podal žalobu proti Larochovi na 5 tisíc liber, ale žaloba se nezdařila. Nicméně, Larochovi byly ponechány k úhradě soudní náklady asi 500 liber. Soud svým výrokem v roce 1854 Talbotův patent zrušil. Prohraný soudní spor u Talbota vyvolal velké zdravotní problémy, Talbot omezil své výzkumy a věnoval se pouze fotografování.\n\nJiž v roce 1819 objevil John Herschel schopnost thiosíranu sodného rozpouštět halogenidy stříbra a informoval o tom svého přítele Talbota. Tato chemikálie byla pak využita k ustalování fotografií.\n\nTalbot prováděl fotografické experimenty již od roku 1834 a využíval poznatky svých přátel – chemiků Johna Herschela a Thomase Wedgwooda. Talbot roku 1835 vynalezl nejprve metodu nazvanou \"„Photogenic Drawing“\" (fotogenická kresba). Na papír kladl květiny, části rostlin z herbáře a jiné ploché předměty. Negativní obraz svých stínokreseb mohl převést okopírováním na obraz pozitivní. Roku 1835 si vyrobil vlastní fotoaparáty s velkými čočkami, kterým jeho příbuzní říkali \"pasti na myši\". O čtyři roky později metodu fotogenické kresby vylepšil. Běžný kreslící papír se natřel roztokem dusičnanu stříbrného, osušil se, namočil do jodidu draselného a byl opět usušen. Těsně před upotřebením se papír zcitlivil roztokem dusičnanu a kyselinou gallovou. Pak se papír vyvolával při světle svíčky. Pozitiv se získal kopírováním, přičemž různá doba kopírování měla vliv na barevný tón pozitivu od karmínové a purpurové po hnědočernou. V roce 1835 se mu podařila fotografie jeho okna v Lacock Abbey o velikosti 25 x 25 mm. Zrodil se první negativ na světě.\n\nKalotypie poprvé umožnila rozmnožování snímků procesem negativ – pozitiv, obrázky byly méně zranitelné, výroba levnější a je možné ji považovat za největší přínos pro fotografii. Na základě jeho pokusů zavedl John Herschel pojmy \"negativ, pozitiv\" a \"fotografie\".\n\nTalbot shrnul svou práci do několika vět:\n\nTalbotův vynález se stal populární také v Čechách. Český fotograf Josef Krtička nazýval roku 1847 své kalotypie \"„oblesky na papíře“\", M. V. Lobethal zase \"„světelné obrazy na papíře“\". O kalotypii se zmiňoval také lékař Dr. Václav Staněk (1804–1871).\n\nVýsledné obrázky měly hnědou barvu, ve srovnání s daguerrotypií byly kalotypie o něco méně ostřejší a s méně podrobnostmi. Díky papírové podložce byly však levnější než měděné desky.\n\nTento princip zpracování snímků se stal základem všech významných fotografických procesů zhruba od roku 1860 na více než 130 let. Před tímto objevem dominoval proces daguerrotypie a po něm přišla po roce 1990 na řadu až digitální fotografie.\n\n\"Tužka přírody\" (anglicky \"The Pencil of Nature\") bylo Talbotovo fotografické dílo zveřejněné v šesti (nebo v sedmi) vydáních v letech 1844 a 1846. Byla to vůbec „první fotograficky ilustrovaná kniha, která byla komerčně publikována“ někdy je také označována jako „první komerčně publikovaná kniha ilustrovaná fotografiemi“. Je považována za důležitou a vlivnou práci v dějinách fotografie. Knihu vydala společnost Longman, Brown, Green & Longmans v Londýně a obsahuje popis procesu kalotypie včetně 24 ručně zhotovených kalotypických tisků na slaném papíře. Každý z nich je podlepen silnějším kartonem a slouží k ilustraci některé z možných aplikací nové technologie. Talbot ve své dílně vyrobil celkem 2500 kopií této knihy.\n\nVzhledem k tomu, že fotografie v té době byla ještě velmi mladou novinkou a mnoho lidí nebylo obeznámeno s koncepcí, Talbot cítil potřebu vložit do své knihy také informace o principu fotografování: \"Desky v tomto albu jsou vytvořeny působením samotného světla, bez jakékoli pomoci umělcovy tužky. Jsou to obrazy samotného slunce, a ne – jak si někteří lidé představují – napodobující rytiny.\"\n\n\"Tužka přírody\" byla vydána a prodávána jako jedna složka bez pevné vazby. Talbot plánoval velký počet vydání, ale kniha velký komerční úspěch neměla a tak musel svůj projekt ukončit po šestém vydání.\n\nTalbotovy vědecké zájmy a schopnosti byly velmi univerzální. V tomto ohledu byl kombinací nadaného amatéra, v 18. století velmi rozšířeném fenoménu, avšak s rostoucími nároky na profesionalitu budoucího 19. století. Byl členem Královské astronomické společnosti a Royal Society, měl čestný doktorát univerzity v Edinburghu, obdržel 12 patentů v různých oblastech, publikoval osm knih a více než 100 článků v časopisech. V několika oblastech poznání je jeho jméno spojováno s konkrétními výsledky výzkumu – v matematice „Talbotova křivka“, ve fyzice „Talbotův efekt“ a „Talbot“ je také jednotka množství světla, přesněji jednotka veličiny světelné energie viditelného záření – lumensekunda (lm.s), v psychologii „Talbotův zákon“, v botanice existují dva druhy, které jsou pojmenovány po něm a v astronomii nese jeho jméno měsíční kráter.\n\nV matematice dosáhl významných výsledků v oblasti eliptických integrálů a teorie čísel, které se opíraly o práci Eulera, Legendra, Jacobiho a Abela.\n\nV roce 1831 byl zvolen za své matematické práce jako člen Královské společnosti.\n\nPoté, co se v padesátých letech zdravotně zotavil, zkoušel Talbot nový způsob spolehlivé reprodukce fotografií. Uvědomil si, že fotochemický proces založený pouze na základě stříbrných solí nepřinese nikdy zcela uspokojivé výsledky. Výsledkem jeho zkoumání byl nový druh gravury, která mohla být použita k výrobě konvenčních tisků. Do roku 1858 se mu podařilo v Edinburghu vytvořit centrum pro polygrafický průmysl, zpracování a testování, které pojmenoval „Photoglyphe Gravur“. Pro svého přímého předchůdce moderního hlubotisku získal patent a na mezinárodní výstavě v Londýně v roce 1862 medaili. V pokročilém věku se díky intenzivnímu studiu kvalifikoval pro to, aby se stal mezinárodně uznávaným odborníkem na starověké perské klínové písmo, překládal důležité texty, a byl povolán Královskou asijskou společností jako znalec, aby se podílel na výzkumu v této oblasti s britským archeologem a diplomatem Henry Rawlinsonem.\n\nInstituce Art Institute of Chicago v Illinois, USA vlastní ve svých sbírkách fotografii \"Two Plant Specimens\" z roku 1839.\n\n\n\n"}
{"id": "331955", "url": "https://cs.wikipedia.org/wiki?curid=331955", "title": "Wikimedia Česká republika", "text": "Wikimedia Česká republika\n\nWikimedia Česká republika (zkráceně \"Wikimedia ČR\", \"WMČR\", ) je česká nestátní nezisková organizace, spolek zřízený registrací u Ministerstva vnitra ČR dne 6. března 2008. Obecně je označován za českou pobočku americké Nadace Wikimedia, \"de iure\" má ale status samostatné nezávislé organizace.\n\nCílem spolku Wikimedia ČR je především propagace a na území České republiky se zaměřením na projekty Nadace Wikimedia (z nichž nejznámějším je Wikipedie). Dále je to organizační pomoc při pořádání akcí, pomoc v otázkách svobodných licencí, zprostředkování komunikace s autory svobodných materiálů a zprostředkování komunikace české veřejnosti s Nadací Wikimedia (provozovatelem Wikipedie). Spolek též pořádá rozmanité kurzy a školení a zastřešuje setkávání a činnost místních skupin wikipedistů po celé republice.\n\nPočínaje rokem 2009 je hlavní akcí spolku Wikimedia ČR, určenou komunitě přispěvatelů i veřejnosti, každoroční Wikikonference. Ve dnech 17.–19. května 2019 pořádal spolek v Praze ve spolupráci s Nadací Wikimedia celosvětové setkání vývojářů s 220 účastníky ze 47 zemí.\n\nSvou činnost spolek prezentuje na výstavách (Podzimní knižní veletrh, NGO market, LinuxExpo), v letácích a dalšími propagačními materiály, jakož i v rozhovorech pro média. V letech 2009–2013 vydávala Wikimedia ČR občasník Wikimedium (vyšlo deset čísel).\n\nRozvoj české Wikipedie a zapojení veřejnosti do její tvorby se spolek snaží stimulovat mj. pořádáním soutěží. V letech 2009–2011 tak proběhly čtyři běhy soutěže zvané .\n\nV letech 2012–2014 zaštiťovala Wikimedia Česká republika českou účast v celosvětové fotografické soutěži Wiki miluje památky, která se stala největší fotografickou soutěží na světě vůbec a z níž vzešlo množství kvalitních fotografií kulturních památek, zpřístupněných pod svobodnou licencí v úložišti Wikimedia Commons, včetně mnoha českých.\n\nNa fotografování památek volně navázala v roce 2018 místní soutěž \"Popiš památku\", zaměřená na tvorbu a rozšiřování článků o kulturních památkách na české Wikipedii. Seznam památek pro soutěž poskytl Národní památkový ústav, dalším partnerem byl web PROPAMÁTKY.. V prvním ročníku soutěže, který probíhal od 15. ledna do 15. února 2018 a zúčastnilo se ho celkem 47 wikipedistů, bylo vytvořeno přes 150 encyklopedických článků, které popsaly 34 kostelů, 24 zámků, 16 vil, 14 tvrzí a některé další chráněné objekty. Druhý ročník se konal od 15. ledna do 15. března 2019.\nBěhem 2 měsíců 53 aktivních wikipedistů vytvořilo 655 encyklopedistických článků například o židovské nemocnici, důlním revíru či železničním viaduktu nebo pivovaru. Třetí ročník soutěže Popiš památku probíhá od 15.1.2020 do 15.2.2020.\n\nZakládajícími členy spolku (tehdy ještě \"občanského sdružení\") Wikimedia Česká republika v roce 2008 byli Jan Urbánek, Michal Zlatkovský, Pavel Hrdlička a Jan Kulveit; zmocněncem přípraveného výboru byl Jan Urbánek.\n\nV roce 2019 měl spolek 67 řádných členů.\n\nV roce 2016 nastoupila Wikimedia ČR cestu profesionalizace, když zaměstnala první dva projektové manažery, jimiž se stali Gabriela Boková a Marek Blahuš. První výkonnou ředitelkou a zároveň třetím zaměstnancem a prvním na plný úvazek se na počátku roku 2017 stala Petra Pejšová. V březnu 2018 ji na této pozici vystřídala Klára Joklová.\n\nOrgány spolku jsou dle jeho stanov valná hromada, předseda, rada, revizní komise a výkonný ředitel.\n\n\n\n\n"}
{"id": "331958", "url": "https://cs.wikipedia.org/wiki?curid=331958", "title": "BKV", "text": "BKV\n\nZkratka BKV může znamenat: \n\n"}
{"id": "331961", "url": "https://cs.wikipedia.org/wiki?curid=331961", "title": "Tatra 57", "text": "Tatra 57\n\nTatra 57 s přezdívkou \"Hadimrška\" byl malý automobil kopřivnické firmy Tatra, vyráběný v letech 1931–1948. Celkem vzniklo téměř 27 000 vozů všech verzí a Tatra 57 se stala jedním z nejrozšířenějších automobilů v předválečném Československu. Vůz byl oblíbený pro svoji spolehlivost a jednoduchou údržbu. Typ Tatra 57 A byl licenčně vyráběn v Rakousku firmou Austro-Tatra.\n\nVůz Tatra 57 vznikl jako nástupce typu Tatra 12, jehož základní koncepci (páteřový rám, výkyvné polonápravy a vzduchem chlazený motor typu boxer) převzal. Hlavními konstruktéry nového vozu byli Erich Übelacker a Erich Ledwinka, syn Hanse Ledwinky, technického ředitele automobilky. Nejdůležitější změnou byl zcela nový a větší čtyřválcový motor o objemu 1155 cm³ (oproti dvouválci 1057 cm³ v Tatře 12) a nezávislé zavěšení předních kol na dvojici nad sebou umístěných příčných listových per. Tvary karoserie navazovaly na starší typ, především charakteristická \"žehličková\" přední kapota, vyklápěná vzhůru i s předními blatníky.<ref name=\"AR9/95\">\n</ref>\n\nDosud utajovaná Tatra 57 byla poprvé představena na pražském autosalonu v říjnu 1931, v období těžké hospodářské krize. Její cena 25 000 Kč byla nižší než u srovnatelných vozů konkurenčních českých značek. Sériová výroba byla zahájena 22. března 1932, prvních tisíc vozů bylo vyrobeno již během dvou a půl měsíce, k 13. červnu stejného roku. Tatra 57 se stala zdaleka nejprodávanějším typem automobilky, které pomohla překonat nejtěžší období krize. V roce 1933 tvořila 90 % všech vyrobených vozů firmy Tatra. Nejčastějším provedením byl dvoudveřový sedan, dalšími variantami byl polokabriolet, kabriolet, dodávka a kombi. Byla dodávána i samostatná šasi. Do konce výroby roku 1935 vzniklo 5997 vozů.\n\nTatra 57 nesla ze začátku přezdívku \"malá tatra\", později získala mnohem známější přízvisko \"Hadimrška\", podle filmu \"To neznáte Hadimršku\" z roku 1931. Toto neoficiální jméno dokonce automobilka používala v propagačních materiálech.\n\nInovovaná Tatra 57 A debutovala na pražském autosalonu v říjnu 1935.<ref name=\"Autocar4/2001\"></ref> Napohled největší změnou byla nová prostornější karosérie moderních tvarů, odvozená z většího typu Tatra 75. Byl upraven i motor, došlo ke snížení jeho hlučnosti a zvýšení životnosti. Kvůli kompenzaci nárůstu hmotnosti byly zvýšeny otáčky motoru a tím došlo k nárůstu nejvyššího výkonu z 18 na 20 k. Vůz dostal o 10 l větší palivovou nádrž (35 l) a tvrzená skla. Vozy Tatra 57 A byly, stejně jako jejich předchůdce, vyráběny v řadě karosářských variant. Řada vozů byla dále opatřena zakázkovými karosériemi od různých karosáren, jako Sodomka, Bohemia aj. Během let 1935 až 1938 bylo v Kopřivnici vyrobeno přes 8000 vozů.\n\nV roce 1937 vznikla exportní série 40 otevřených vojenských vozů pro Čínu.\n\nTatra 57 A byla licenčně vyráběna v Rakousku, ve vídeňském závodě Austro-Tatra. Nejprve byly vozy montovány z dovážených dílů. Od dubna 1937 pak kvůli daňovým důvodům probíhala kompletní výroba včetně motoru a podvozku, která skončila anšlusem Rakouska. Kompletně v Rakousku vyrobených vozů vzniklo asi 300.\n\nNa podzim 1938 byla zahájena výroba modernizované Tatry 57 B. Díky zvětšenému vrtání se zdvihový objem motoru zvýšil na 1256 cm³. Výkon vzrostl na 25 k při nezměněných otáčkách. Karosérie byla lehce modernizována - vůz dostal novou oblou masku, subtilnější dveřní sloupky a upravenou záď s vyklápěcím víkem. Rezervní kolo bylo přesunuto dovnitř zavazadlového prostoru.<ref name=\"AR1/96\"></ref> Tatra 57 B byla také standardně vybavena předním nárazníkem (dříve jen na přání).\n\nV době náběhu výroby Tatry 57 B se již Kopřivnice nacházela na území Německé říše, kam připadla po odstoupení Sudet v říjnu 1938. Vozy Tatra 57 B proto byly vyráběny s řízením vlevo.\nOproti starším typům 57 a 57 A byly téměř všechny vozy typu 57 B vyrobeny jako dvoudveřové sedany (tudory). Kromě nich v poválečných letech vzniklo několik desítek vozů s karosérií kombi.\n\nTatry 57 B se vyráběla do roku 1942, kdy byla produkce kvůli válečným potřebám zastavena. Po válce došlo k obnovení výroby, mezi lety 1946–1948 vzniklo asi 3500 vozů. Celkem během deseti let (1938–1948) vzniklo 6469 vozidel.\n\nV roce 1947 byl v karosárně Sodomka postaven prototyp na bázi vozu Tatra 57 B. Jeho tvůrcem byl karosářský mistr Miroslav Říha. Vůz se zachoval až do současnosti.\n\nTatra 57 B byla posledním lidovým vozem automobilky, podle vládního rozhodnutí se nadále Tatra věnovala pouze produkci nákladních (Tatra 111) a služebních osobních vozů (Tatra 600).\n\nTatra 57 K (\"K\" z německého \"Kübelwagen\") byla vojenská verze vyráběná v letech 1941 až 1947.\n\nAutomobil byl odvozen z vozu Tatra 57 B, podvozek měl oproti T 57 B zvýšenou světlost pro lepší průchodnost terénem. To bylo dosaženo úpravou umístění čepů přední nápravy a použitím zesílených listových per na obou nápravách. Přední část karoserie se téměř shodovala s typem 57 B, od čelního okna byl však vůz velmi odlišný. Hranatá pětimístná karoserie měla čtyři malá dvířka, skládací plátěnou střechu a provizorní boční okna. Na téměř kolmé zádi bylo zavěšeno rezervní kolo a dva dvacetilitrové kanystry. Některé vozy byly vybaveny sklápěcím čelním oknem. Vůz byl navíc vybaven tlakoměrem mazání na palubní desce. Na sacím potrubí byly dále umístěny uzávěry pro přímé dávkování benzínu nebo éteru kvůli usnadnění startování motoru v mrazech.\n\nVůz byl konstruován a vyráběn v tehdejším závodě \"Ringhoffer Tatra Werke A.G.\" až do roku 1944 pro německý Wehrmacht. Během roku 1941 bylo vyrobeno 200 vozů T 57 K, v následujícím roce více než 2000 a v roce 1943 dokonce více než 3500 kusů.\n\nPo skončení druhé světové války s výrobou série T 57 K v počtu 500 kusů pokračovala Tatra, národní podnik. Automobily T 57 K byly používány v československé armádě a jednotkách ministerstva vnitra. Byly postupně nahrazeny typem Škoda 1101 VO.\n\nZážehový čtyřdobý čtyřválec typu boxer, s rozvodem OHV. Kliková skříň je odlita z hliníku, válce jsou z šedé litiny. Chlazení vzduchové s trvalým nuceným prouděním pomocí ventilátoru na klikové hřídeli. Ventilátor je umístěn v uzavřené skříni na předním čele motoru. Z ní proudí vzduch dvěma kanály přes hlavu a horní část oplechovaných válců. Benzínová nádrž na 25 l (T 57) nebo 35 l (ostatní verze) je umístěna v motorovém prostoru na příčné stěně. Palivo je do karburátoru dopravováno samospádem.\n\n\nPodvozek je stavěn podle tradiční koncepce Tatra; motor, převodová skříň, spojovací roura a skříň zadní nápravy s rozvodovkou tvoří nosnou část vozu, na které je dvěma příčnými nosníky připevněna karoserie. Řízení je hřebenové.\nPřední náprava je tvořena dvěma rovnoběžně uloženými příčnými půleliptickými listovými pružinami, které mají stejný účinek jako paralelogram.\nZadní náprava je dělená a skládá se ze dvou polonáprav, uložených ve skříni zadní osy. Zadní náprava má jednu příčnou půleliptickou listovou pružinu, umístěnou nad polonápravami. Pružina je shora připevněna k diferenciálu. Zadní náprava je hnací.\nBrzdy bubnové na všech kolech. Kola rozměru 3,25×16\" s ocelovými disky a pneumatikami rozměru 5,25×16, případně 5,50×16. Typ 57 K byl osazen pneumatikami 6,00×16.\n\nSamotná šasi byla dodávána včetně kapoty s předními blatníky a náhradním kolem.\n\nKaroserie je tvořena dřevěnou kostrou, zvnějšku pokrytou lakovanými plechovými panely. Přední sedadla jsou z ocelových trubek. Čelní sklo je jednodílné. Okna dveří se spouštějí klikou. Jedny dveře se dají zavřít zevnitř, druhé lze zamknout zvenku. Podlaha je kryta koberci, polštářování je z umělé kůže. Střecha se skládá dozadu a je potažena nepromokavou gumovou látkou. Plechový kufr je namontován na zadní straně vozu. U typů T 57, T 57 A je přístupný jen zevnitř vozu sklopením opěradel zadních sedadel. Typ 57 B má zvenčí otevíratelné víko zavazadlového prostoru.\n\nElektrická soustava pracuje s napětím 6 V, proud je dodáván dynamem, poháněným řemenem přes klikovou hřídel. Akumulátor 6 V s kapacitou 60 Ah je umístěn pod zadní sedačkou, u poválečných vozů je umístěn na příčné stěně motorového prostoru.\nElektroinstalace zahrnuje: elektrické osvětlovací a spouštěcí zařízení s nožním zapínáním 6 V, ruční houkačka, elektrická houkačka, bateriový rozdělovač se zapalovací svíčkou, dva reflektory, tachometr s počítadlem kilometrů, svítilna na přístrojové desce, elektrický stěrač předního okna, elektrický ukazatel směru jízdy, svítilna značkové tabulky a „Stop“, elektrický kontrolní přístroj mazání motoru, baterie.\n\nDalší vybavení vozu: náhradní kolo s pneumatikou, zasouvací skříňka na přístrojové desce, dvě čtyřpólová pojistková pouzdra, nářadí a náhradní součástky.\n\n\n"}
{"id": "331963", "url": "https://cs.wikipedia.org/wiki?curid=331963", "title": "Zdeněk Bardoděj", "text": "Zdeněk Bardoděj\n\nZdeněk Bardoděj (20. května 1924 Holešov – 16. prosince 2008 Praha) byl český toxikolog, který se zasloužil o rozvoj československé toxikologie.\n\nProfesor Bardoděj vystudoval tři vysoké školy. Pražskou Vysokou školu chemicko-technologického inženýrství ČVUT v roce 1948, dále Přírodovědeckou fakultu Masarykovy univerzity v Brně roku 1949 (obory: chemie a biologie), a také Farmaceutickou fakultu MU, kde graduoval v roce 1953.\n\nPůsobil převážně na Lékařské fakultě hygienické v Praze. V letech 1953-1964 pracoval na Katedře hygieny práce v pozici odborného asistenta. V roce 1963 získal vědecký titul kandidáta věd (CSc.) a v roce 1981 pak doktora věd (DrSc.). V období 1964-1990 zastával post docenta lékařské chemie a po další tři již svobodná léta 1990-1993 byl ve funkci profesora toxikologie.Mezi léty 1970-1991 vedl Ústav lékařské chemie LFH UK, který po sametové revoluci změnil název na Ústav lékařské chemie a toxikologie (\"dnes Ústav biochemie, buněčné a molekulární biologie - oddělení biochemie 3. LF UK\").\n\nZdeněk Bardoděj napsal 12 učebnic a 131 odborných sdělení doma i v zahraničí. Dvacet let byl organizátorem seminářů toxikologie v odborné skupině toxikologické chemie ČSCH a od roku 1988 přednášel lékařům v Institutu pro postgraduální vzdělávání ve zdravotnictví.\n\nMěl syna Otakara Bardoděje.\n"}
{"id": "331972", "url": "https://cs.wikipedia.org/wiki?curid=331972", "title": "Studená Voda", "text": "Studená Voda\n\nNázev Studená Voda má více sídel:\n\n"}
{"id": "331973", "url": "https://cs.wikipedia.org/wiki?curid=331973", "title": "Kopeček (Bobravská vrchovina)", "text": "Kopeček (Bobravská vrchovina)\n\nKopeček (479,41 m n. m.) je nejvyšší vrchol na území města Brna, nejvyšší bod Bobravské vrchoviny a také Přírodního parku Podkomorské lesy. Leží na katastrálním území Bystrc severně od Masarykova okruhu, asi 200 metrů za hranicí katastrálního území městyse Ostrovačice. Vzhledem k lesnímu porostu však toto místo nenabízí výhledy do okolí.\n"}
{"id": "331980", "url": "https://cs.wikipedia.org/wiki?curid=331980", "title": "Karnak", "text": "Karnak\n\nKarnak je egyptský chrámový komplex, hlavní kultovní středisko boha Amona, na severním okraji města Luxoru (starověký Veset či řecky Théby) na středním toku Nilu; Karnak je jméno současné arabské vesnice.\n\nJe to největší chrámový komplex v Egyptě, založený Senusretem I. kolem 1950 př. n. l. a postupně stavěný a rozšiřovaný po dobu asi 1500 let. Na jeho výstavbě se podílela většina významných faraonů. Chrámový komplex Karnak tvořily tři navzájem kultovně i stavebně propojené chrámy (Amona, Muty, Chonsua).\nDo hlavního chrámu se vstupuje mohutnou plochou branou, následuje obdélné nádvoří a sloupová síň. Za ní se vstupuje do vlastního chrámu (\"naos\"), temné obdélné místnosti, obklopené chodbami a malými místnostmi. Sloupová síň má plochu asi 5 000 m se 134 masivními sloupy v 16 řadách. 122 sloupů je 10 m vysokých, 12 sloupů má výšku 21 m a průměr přes 3 m.\n\n"}
{"id": "331981", "url": "https://cs.wikipedia.org/wiki?curid=331981", "title": "Memristor", "text": "Memristor\n\nMemristor je elektronický prvek, který se chová jako proměnný odpor, jehož velikost závisí na množství proteklého elektrického náboje. Název je zkratkou z anglického \"memory resistor\".\n\nMemristor popsal v roce 1971 Leon Chua, tehdejší student a nynější profesor katedry elektrotechniky a informatiky (\"Electrical Engineering and Computer Sciences Department\") Kalifornské univerzity v Berkeley.\n\nProtože se jedná o prvek, který svými vlastnostmi doplňuje chybějící vztah mezi elektrickým napětím, proudem, nábojem a magnetickým tokem, bývá označován za další ze základních prvků (rezistor, kapacitor, induktor) elektronického obvodu. Ztotožnění memristoru se čtvrtým fundamentálním prvkem má své odpůrce.\n\nMemristor nelze nahradit žádnou kombinací rezistorů, kapacit a indukčností; obvod, který se chová jako memristor, je možné sestavit s použitím aktivních součástek. V devadesátých letech 20. století však vědci z HP labs objevili několik materiálů, které se zdály být vhodnými kandidáty pro sestrojení dosud hypotetického memristoru.\n\nOčekává se, že obvody z memristorů realizovaných jako pasivní součástky bude možné použít ke konstrukci nevolatilních (nezávislých na napájení) přepisovatelných pamětí a dalších logických obvodů, které by mohly přispět k další miniaturizaci počítačů.\n\nMemristor má velký potenciál využití v počítačové technice. Například současné počítače musí při zapnutí bootovat z pevného disku, protože data jsou ihned po vypnutí vymazána z operační paměti. Proces bootování je nejen časově, ale i energeticky náročný. Memristor by mohl být využit pro mnohem rychlejší zavádění dat, neboť si data pamatuje i po přerušení napájení. Nebylo by již nutné tak pomalu a energeticky náročně bootovat z pevného disku. V současné době společnost Hewlett-Packard spolu s Hynixem vyvíjí ReRAM (\"Resistive Random Access Memory\") podobné flash paměti.\n\n30. dubna 2008 byla publikována zpráva o konkrétní realizaci memristoru spolu s jeho matematickým modelem ve vědeckém časopise Nature.\n\nV srpnu 2013 oznámila společnost Panasonic zahájení sériové výroby mikropočítačů, v jejichž vnitřku jsou použity i memristorové paměti – ReRAM vyráběné 180nm technologií.\n\n"}
{"id": "331991", "url": "https://cs.wikipedia.org/wiki?curid=331991", "title": "Oživení (spolek)", "text": "Oživení (spolek)\n\nOživení je spolek se sídlem v Praze, který se od roku 1999 zabývá problematikou střetu zájmů, korupce a transparentnosti veřejného sektoru. Spolek vznikl v roce 1997 jako občanské sdružení s cílem podporovat v České republice rozvoj cyklostezek a cyklotras a udržitelnou dopravu.\n\n\n\nK těmto tématům vydávají odborné publikace.\n\n"}
{"id": "332007", "url": "https://cs.wikipedia.org/wiki?curid=332007", "title": "Metateze olefinů", "text": "Metateze olefinů\n\nMetateze olefinů (též metateze alkenů) je typ reakce v organické chemii. Je to vratná katalytická reakce, která může probíhat na dvojné uhlíkové vazbě všech organických sloučenin.\n\nReakce je charakteristická výměnou alkylidenových zbytků jednotlivých nenasycených molekul, tzn. rozštěpením dvou vstupujících C=C vazeb a tvorbou nových dvou C=C vazeb.\n\nReakce probíhá tzv. metalokarbenovým mechanismem přes tzv. metalacyklobutanový přechodový stav. Iniciující metalokarben [M]=CHR', kde [M] je komplex přechodového kovu katalyzátoru, viz dále, (R = alkyl, aryl i substituované) reaguje s molekulou alkenu, vytváří se metalacyklobutanový přechodový stav který se dále rozpadá na molekulu jiného alkenu a nový metalokarben (a). jelikož je reakce vratná, může se obnovit původní alken i metalokarben (a). Při nevhodné geometrii probíhá tzv. neproduktivní metatéze a z metalacyklobutanového přechodového stavu můžou vzniknout pouze výchozí látky (b). \n\nZa objevení mechanismu a za jeho potvrzení vývojem katalyzátorů na bázi metalokarbenů Y. Chauvin, R. R Schrock a R. H. Grubbs obdrželi v roce 2005 Nobelovu cenu za chemii.\n\n1. Metatéze alifatických alkenů: homometatéze (SM = self metathesis); kometatéze (CM = cross metathesis)\n2. Metatéze s otevíráním kruhu (ROM = Ring opening metathesis) \n3. Polymerizace metatézí s otevíráním kruhu (ROMP = Ring opening metathesis polymerization)\n4. Acyklická metatéze dienů (ADMet = Acyclic diene metathesis)\n5. Metatéze s uzavíráním kruhu dienů (RCM = Ring closing metathesis)\n\nMetatéze je energeticky zakázanou reakcí a pro její průběh je nutný katalyzátor, jehož centrální atom je tvořen atomem přechodného kovu M. Oxidy, chloridy, karbonyly a další, především koordinační sloučeniny molybdenu, ruthenia, wolframu, a rhenia jsou nejpoužívanějšími katalyzátory metatéze; dalšími méně požívanými jsou sloučeniny Ti, V, Cr, Co, Nb, Rh a Ta. Katalyzátory i vzniklá katalytická centra, čili metalokarbeny, jsou obvykle velmi citlivé na přítomnost polárních skupin, vlhkosti a přítomnosti oxidujících látek i v minimálních koncentracích. Reakce je nutné provádět v inertním prostředím a s čištěnými a sušenými substráty a rozpouštědly. Ke snížení deaktivace se používají kokatalyzátory.\n\nPůvodními homogenními katalyzátory jsou zejména chloridy, například WCl, MoCl, VCl + VOCl, TiCl. Často jsou používány s kokatalyzátorem (např. (CH)Sn). Jako další je možno uvést např. ReCl(CO) a CH3ReO, často používány s kokatalyzátorem (např. EtAlCl).\n\nModerními homogenními katalyzátory, nazývanými též iniciátory jsou metalokarbenové komplexní sloučeniny zejména molybdenu (tzv. Schrockovy katalyzátory) a ruthenia (tzv. Grubbsovy katalyzátory). Jsou vysoce aktivní a používají se bez kokatalyzátorů, více zde.\n\nHeterogenní katalyzátory jsou zejména nosičové oxidy nejdůležitější MoO a ReO. Jako nosiče jsou používány oxid křemičitý, oxid hlinitý, oxid titaničitý a další a rovněž směsné oxidy. Na reakce alkenů mohou být použity samostatně, na reakce substrátů s polárními skupinami s kokatalyzátorem (např. (CH)Sn).\n\nPrvním průmyslovým použitím metatéze [1] byla v roce 1966 v oblasti Montrealu firmou Phillips uvedena do provozu technologie „Philips Triolefin Process“, kde směs ethenu a but-2-enu byla získávána z propenu na katalyzátoru WO/SiO. Společnost Lyondel Petrochemical v Texasu zahájila výrobu založenou na dimerizaci ethenu na but-2-en na homogenním Ni katalyzátoru. Část ethenu a vzniklý but-2-en byl podroben kometatézi na již zmíněném katalyzátoru WO/SiO/Na a byl tak získáván konečný produkt – propen. Technologie byla pojmenována „Reverse Triolefin Process“ nebo též „Olefins Conversion Technology“ - příklad, jak metatéze může být využita v obou směrech za podobných podmínek na stejném katalyzátoru. Další velkotonážní technologií založenou na metatézi je tzv. „Shell Higher Olefin Process, SHOP“ vyvinutý společností Shell. Metatetické reakce jsou významné zejména v syntéze chemických specialit. Produkt ethenolýzy methyl-oleátu – methyl-dec-9-enoát je klíčovou látkou vystupující v syntéze (E)-9-oxodec-2-enové kyseliny, feromonu včelích královen; produkt homometatéze hexa-2,4-dienu – okta-2,4,6-trien je biogenní látkou, atraktantem gamet mořské řasy hroznovice (Sargassum Horneri), nutričně hodnotného zdroje. Některé estery, které mají biogenní účinky se průmyslově vyrábějí na odvozených Grubbsových katalyzátorech. Např. (E)-dec-5-enyla-cetát je feromonem makadlovky broskvoňové (Anarsia lineatella), směs (E)- a (Z)-tetradec-5-enyl-acetátů je feromonem zavíječe (Platynoty stultana) a jiné směsi posledně jmenované látky jsou feromony obalečů (rodu Sparganthis), škůdců ovocných stromů [8]. Lakton (5R,6S)-6-acetoxy-5-hexadekanolid, při jehož syntéze se využívá metatéze, byl již úspěšně nasazen v boji proti komárům (rod Culex) jako atraktant samiček připravených klást vajíčka.\nNové Schrockovy (Mo) a Grubbsovy (Ru) katalyzátory začaly sloužit i v průmyslové výrobě polymerů reakcí ROMP, například dicyklopentadienu (DCPD), který jako velmi tvrdý a odolný plast se využívá při výrobě sportovního náčiní nebo neprůstřelných desek.\n"}
{"id": "332008", "url": "https://cs.wikipedia.org/wiki?curid=332008", "title": "Kuš", "text": "Kuš\n\nKuš může mít více významů:\n"}
{"id": "332009", "url": "https://cs.wikipedia.org/wiki?curid=332009", "title": "Eva Jakoubková", "text": "Eva Jakoubková\n\nEva Jakoubková (8. února 1952, Ostrava-Zábřeh – 16. června 2005, Praha) byla česká herečka.\n\nHerectví vystudovala na brněnské konzervatoři (1969) a na DAMU v Praze. Po absolutoriu (1973) působila v Divadle Vítězného února v Hradci Králové (1973–1975), poté se stala dlouholetou členkou pražského Činoherního klubu (1977–1992). Jejími životními partnery byli režisér Evžen Sokolovský, herec Ilja Racek, manželem pak zpěvák Petr Novák. Hrála v řadě televizních filmů a seriálů, spolupracovala s českým i slovenským filmem a dabingem. Jemná, půvabná a citlivá herečka byla známá svým sklonem k alkoholismu, který byl posílen po úmrtí jejího manžela Petra Nováka. Zemřela předčasně ve věku 53 let.\n\n\n\n \n"}
{"id": "332011", "url": "https://cs.wikipedia.org/wiki?curid=332011", "title": "Radiokomunikace", "text": "Radiokomunikace\n\nRadiokomunikace jsou podoborem širšího technického oboru zvaného telekomunikace. Radiokomunikace jsou založeny na bezdrátové komunikaci pomocí elektromagnetického vlnění vysokých frekvencí. Obecně řečeno jde o komunikaci rádiem (původně o komunikaci prostřednictvím rádiových vln). V nejširším technickém kontextu se jedná prakticky o synonymum pro bezdrátový přenos zpráv.\n\nDo tohoto oboru spadají všechny druhy rádiového a televizního vysílání, všechny druhy místní krátkovlnné komunikace, stejně tak jako komunikace pomocí širokopásmových směrových spojů. Patří sem i obor mobilní digitální telefonie a další obory telekomunikační techniky.\n"}
{"id": "332014", "url": "https://cs.wikipedia.org/wiki?curid=332014", "title": "Kagan", "text": "Kagan\n\nKagan (, , , , , pinyin kèhán, , staroturecky kaɣan, ) – \"Ka gan\", \"Ka chan\", \"Cha khan\" – \"Velký chán\" též \"Král králů\" je turkické označení panovníka státního útvaru zvaného kaganát. Titul kagan je ekvivalentem císaře. Manželka kagana se nazývá katun. Další nižší představitelé z aristokracie jsou kapkan, tarkan a jugur (kněz). Na českém území se vyskytoval hunský kagan Attila a avarský kagan Bajan. Jako kagani se titulovala, pod vlivem sousedních Chazarů, také kyjevská knížata, a to až do poloviny 11. století. Posledním kyjevským vládcem, který tento titul používal, byl Jaroslav I. Moudrý. V této době (11.–12. století) pojem kagan postupně mizí a jeho význam (císař) je později sloučen s výrazem chán (král). Nejznámějším a nejmocnějším kaganem je bezesporu Čingischán.\n\nBednaříková J., Homola A., Měřínský Z.: \"Stěhování národů a východ Evropy\", Praha, Nakladatelství Vyšehrad, 2005, ISBN 80-7021-787-1\n\n"}
{"id": "332015", "url": "https://cs.wikipedia.org/wiki?curid=332015", "title": "Oxfam", "text": "Oxfam\n\nOXFAM je významná mezinárodní charitativní organizace, která pod hlavičkou Oxfam International sdružuje 13 národních organizací\nzaměřených na odstranění chudoby a nespravedlnosti ve světě.\n\nOrganizace Oxfam byla založena v roce 1942 v Anglii pod názvem Oxford Committee for Famine Relief skupinou kvakerů, sociálních aktivistů a akademiků z Oxfordu. Komise svůj původní název v roce 1965 změnila a použila svou původní telegrafickou adresu – OXFAM. Dnes původní subjekt užívá názvu Oxfam Great Britain.\n\n\n"}
{"id": "332033", "url": "https://cs.wikipedia.org/wiki?curid=332033", "title": "Calla (spolek)", "text": "Calla (spolek)\n\nCalla je občanské ekologické sdružení se sídlem v Českých Budějovicích, které vzniklo v roce 1991 a svůj název odvodilo od rostliny Ďáblík bahenní (Calla palustris).\n\nPosláním sdružení je k zachování cenných ekosystémů v jižních Čechách a k podpoře rozvoj obnovitelných zdrojů energie.\n\nV oblasti energetiky Calla poskytuje odbornou pomoc obcím a občanským sdružením, vydává osvětové materiály, pořádá semináře, konference či exkurze. Calla dále zřídila internetovou databázi instalací obnovitelných zdrojů a speciální internetové stránky věnované tématu globální změny klimatu \n\nV oblasti ochrany přírody a krajiny se účastní procesu projednávání činností či stavbách, které mohou mít negativní dopady na životní prostředí. Dále se věnuje ochraně ekologicky zajímavých pískoven a vede jejich databázi , vydává publikace, pořádá výstavy.\n\nCalla je členem asociace nevládních organizací působících v oblasti životního prostředí Zelený kruh, sítě ekologických poraden STEP a Krajské sítě environmentálních center KRASEC.\n\n\n"}
{"id": "332034", "url": "https://cs.wikipedia.org/wiki?curid=332034", "title": "Geografie Izraele", "text": "Geografie Izraele\n\nGeografie Izraele je značně rozmanitá, počínaje pouštními podmínkami na jihu, konče zasněženými vrcholky hor na severu. Izrael se nachází na východním pobřeží Středozemního moře, v jihozápadní Asii. Na severu sousedí s Libanonem, na severovýchodě se Sýrií, na východě s Jordánskem a Západním břehem Jordánu a na jihozápadě s Egyptem. Z geopolitického hlediska je někdy hranice mezi Egyptem a Izraelem pokládána za hranici mezi Asií a Afrikou, přestože se obvykle za kontinentální hranici mezi Afrikou a Asii pokládá Suezský průplav. Západně se nachází Středozemní moře, jehož pobřeží tvoří většinu z 273 km izraelské pobřežní linie, a Pásmo Gazy. Na jihu se nachází úzký přístup k Rudému moři.\n\nIzrael se rozkládá na ploše zhruba 20 770 km², což zahrnuje i 445 km² vodních ploch. Vzdálenost mezi nejsevernějším a nejjižnějším místem je 424 km a mezi nejzápadnějším a nejvýchodnějším místem 114 km. V nejužším místě je tato západo-východní vzdálenost pouhých 15 km. Izrael také ovládá Golanské výšiny (1150 km²) a částečně Západní břeh (5879 km²).\n\nNa jihu Izraele dominuje Negevská poušť, která se rozkládá na ploše 12 000 km², což je více jak polovina celkové rozlohy země. Na severu Negevu se nachází Judská poušť, která při hranici s Jordánskem přechází v Mrtvé moře, které je, se svou nadmořskou výškou −408 m n. m., nejníže položeným místem na Zemi. Vnitrozemí centrálního Izraele dominují Judské hory na Západním břehu, zatímco centrální a severní pobřeží se skládá z rovinaté a úrodné izraelské pobřežní planiny. Na severu se ve vnitrozemí nachází pohoří Karmel, které dále přechází v úrodné Jizre'elské údolí a dále v hornatou oblast Galiley. Galilejské jezero, které se zde nachází je ohraničeno na východ Golanskými výšinami, kde se nachází nejvyšší místo, které je pod izraelskou kontrolou, hora Hermon (2236 m n. m.). Mezinárodně uznávaný nejvyšší vrchol Izraele je však hora Meron s 1208 m n. m.\n\nStřed Izraele leží na 31°30' s.š. a 34°45' v.d. Je 152. největší zemí na světě a jeho celková rozloha je 20 770 km². Vzdálenost mezi nejsevernějším a nejižnějším místem je 424 km a mezi nejzápadnějším a nejvýchodnějším místem 114 km. V nejužším místě je tato západo-východní vzdálenost pouhých 15 km.\n\nNa západě je Izrael ohraničen Středozemním mořem a na jihu Rudým mořem. Jihozápadně se nachází Sinajský poloostrov a východně při hranici Izraele s Jordánskem je Syrská poušť. Nejjižnějším izraelským městem je Ejlat a nejsevernějším je místní rada Metula. Izraelské výsostné vody sahají 12 námořních mil od pobřeží.\n\nIzrael má státní hranici se čtyřmi státy a jedním autonomním územím:\n\nCelková délka státních hranic je 1 250 km. Z toho 1 017 km zaujímá suchozemská hranice a 273 km pobřežní hranice.\n\nV Izraeli je hlavní administrativní jednotkou distrikt. Celkem se zde nachází šest hlavních distriktů (hebrejsky: מחוזות; \"mechozot\", singular: \"machoz\") a patnáct subdistriktů (hebrejsky: נפות; \"nafot\", singular: \"nafa\"). Každý subdistrikt se dále dělí na přirozené oblasti, kterých je padesát. Od severu k jihu jsou distrikty a jejich subdistrikty:\n\n\nGolanský subdistrikt, který obsahuje čtyři přírodní oblasti je v tomto výčtu zahrnut, přestože není uznáván OSN jako součást izraelského území. Oblast Judeje a Samaří zahrnuta není, jelikož zde Izrael neaplikoval svou jurisdikci.\n\nIzrael se dělí do čtyř fyzickogeografických regionů. Patří mezi ně:\nPobřežní planina se táhne od libanonské hranice na severu až po Pásmo Gazy na jihu a je přerušena pouze mysem Karmel při Haifském zálivu. Při Pásmu Gazy je široká přibližně 40 km a směrem k severu se zužuje až na šíři 5 km u libanonské hranice. Tato oblast je úrodná, má vlhké podnebí (v minulosti postižena maláriemi) a je známa pro své citrusové sady a pěstování vinné révy. Planina je protnuta množstvím krátkých potoků, z nichž dva, Jarkon a Kišon, mají stálý průtok vody.\n\nOblast se dále dělí do pěti podoblastí. Západní Galilea se táhne od Roš ha-nikry na severu po třetí největší město Haifu. Jedná se o úrodnou oblast, která má při pobřeží množství malých ostrůvků. Jižně od Haify je oblast Chof ha-Karmel, který se táhne až po město Zichron Ja'akov. Další oblastí je Šaronská planina, která se táhne od města Zichron Ja'akov až po řeku Jarkon v Tel Avivu. Tato oblast je nejhustěji osídlenou oblastí v Izraeli. Jižně od tohoto místa až po Nachal Šikma je Centrální pobřežní planina. Nejjižnější oblast pobřežní planiny je Jižní pobřežní planina (také známá jako Šefela, Judská planina nebo Západní Negev), která se táhne až k Pásmu Gazy. Tato poslední oblast se dále dělí na dvě podoblasti. Besor, savanovitou oblast v severní části s relativně malým počtem osídlení a Agur-Halucam, která je rovněž velmi řídce osídlená.\n\nNa východ od pobřežní planiny se nachází oblast centrální vysočiny. Na severu této oblasti jsou kopce Horní Galiley a Dolní Galiley, jejichž nadmořská výška se pohybuje od 500–700 m n. m., avšak dosahuje maxima až 1208 m n. m. na hoře Meron. Jižně od Galileje, na Západním břehu Jordánu, jsou Samařské kopce s množstvím malých a úrodných údolí, které vzácně dosahují nadmořské výšky 800 m n. m. Jižně od Jeruzaléma jsou hlavně pusté Judské hory, kde se nachází i hora Hebron. Nadmořská výška centrální vysočiny se pohybuje kolem 610 m n. m. a maximální výšky dosahuje v Galiley poblíž Safedu na hoře Meron. Do území vysočiny se z východu na západ zařezává několik údolí, z nichž největší je Jizre'elské údolí, které se táhne 48 km od Haify jihovýchodně k údolí řeky Jordán a ve svém nejširším místě má 19 km.\n\nVýchodně od centrální vysočiny se nachází Jordánské údolí, které je malou částí 6 500 km dlouhé Velké příkopové propadliny. V Izraeli dominuje tomuto riftovému údolí řeka Jordán, Galilejské jezero (důležitý zdroj čerstvé pitné vody) a Mrtvé moře. Největší izraelská řeka Jordán (322 km), pramení poblíž hory Hermon v horském pásmu Antilibanon a její přítoky jsou Dan, Banias a Hasbani. Dále protéká skrz odvodněné Chulské údolí a následně se vlévá do Galilejského jezera. Galilejské jezero má v závislosti na ročním období a úhrnu srážek rozlohu vodní plochy přibližně 165 km² a nachází se v nadmořské výšce −213 m n. m. Jeho objem je odhadován na 3 km³ a slouží jako hlavní nádrž pro Národní rozvaděč vody. Po průtoku Galilejským jezerem pokračuje řeka Jordán jižním směrem, kde tvoří hranici mezi Západním břehem a Jordánskem, až nakonec končí v Mrtvém moři. Mrtvé moře má rozlohu vodní plochy 1 020 km² a s nadmořskou výškou 420 metrů pod hladinou moře se jedná o nejníže položený bod na Zemi. Jižně od Mrtvého moře pokračuje riftové údolí do Vádí al-Araba, které nemá stálý průtok vody a nakonec do Akabského zálivu.\n\nNegevská poušť se rozkládá na ploše, která zaujímá přibližně 12 tisíc km², což je více než polovina celkové rozlohy státu. Geograficky se jedná o pokračováním Sinajské pouště, které tvoří trojúhelníkem se základnou na severu poblíž Beerševy, Mrtvého moře a jižní částí Judských hor a s vrcholem v nejjižnějším výběžku země, ve městě Ejlat. Topograficky je se svými nížinami na západě, pahorkatinou v centrální části a Vádí al-Araba, při své východní hranici, paralelní s jinými oblastmi země.\n\nV Negevské poušti jsou jedinečné útvary podobné kráterům zvané machtešim (machteš Ramon, machteš Gadol a machteš Katan). Tato oblast se dále dělí do pěti odlišných ekologických oblastní: severní, západní a centrální Negev, náhorní plošinu a Arabské údolí. Severní Negev má roční úhrn srážek 300 mm a docela úrodné půdy. Západní Negev má roční úhrn srážek 250 mm a lehké, částečně písčité půdy. Centrální Negev má roční úhrn srážek 200 mm a je charakteristický nepropustnými půdami, které umožňují minimální průsak vody, značnou půdní erozi a velký vodní odtok. Náhorní plošina Ramat ha-Negev se nachází v nadmořské výšce 370–520 m n. m. a během letních a zimních období jsou zde zaznamenávány extrémní teploty vzduchu. Její roční úhrn srážek je 100 mm a má nekvalitní a částečně slané půdy. Vádí al-Araba podél jordánských hranic se táhne 180 km z Ejlatu na jihu až po Mrtvé moře na severu a jedná se o velmi aridní oblast s ročním úhrnem srážek ani ne 50 mm.\n\nIzrael je rozdělen na západní a východní část horským pásmem, které se táhne v severo-jižním směru podél pobřeží. Na hřebenu tohoto pásma se nachází Jeruzalém. Východně se pak nachází nejníže položené odkryté místo na zemském povrchu, nejníže položené slané jezero a také nejslanější jezero na světě – Mrtvé moře.\nMnožství vápencových a pískovcových vrstev v izraelský horách umožňuje vodě téci ze západu na východ. Množství pramenů řek pramení podél Mrtvého moře v oázách, u kterých dochází k rozvoji osídlení. V Izraeli se rovněž nachází množství velkých krasů vápencového původu. Teplota v těchto krasových jeskyních se pohybuje okolo 20 °C, avšak pouze jediná z nich je zpřístupněná veřejnosti. Po celé zemi jsou běžné malé přírodní jeskyně. Ty byly po tisíce let využívány jako přístřešky, domovy, spíže, stodoly a místa setkávání.\n\nPři severním konci izraelského pobřeží se nachází křídové útesy Roš ha-nikra, v jejichž střední měkké křídové vrstvě postupně mořské vlny vyhloubily jeskyně.\n\nNejdelší a nejznámější izraelská řeka je řeka Jordán, která měří 320 km a pramení při jižních svazích hory Hermon v pohoří Antilibanon v Golanských výšinách. Vlévá se a následně vytéká z Galilejského jezera a poté tvoří hranici mezi Izraelem a Jordánskem, až se nakonec vlévá do Mrtvého moře. Částečně také protéká územím Západního břehu Jordánu. Přítoky Jordánu jsou Dan, Banias a Hasbani. Pouze ohledně řeky Dan však nepanují žádné spory. Hasbani přitéká z Libanonu a Banias z Golanských výšin, které si nárokuje Sýrie.\n\nNejvětším izraelským jezerem, které je zásobárnou pitné vody, je Galilejské jezero (také známé jako Genezaretské jezero, Kineretské jezero či Tiberiadské jezero). Toto tvarem hruškovité jezero se nachází v severovýchodní části země. Vzdálenost mezi nejsevernějším a nejjižnějším bodem jezera je 23 km a v nejširším místě dosahuje vzdálenosti 13 km. Jezero dosahuje hloubky 45 metrů a pokrývá plochu o rozloze 166 km². Nachází se v nadmořské výšce 207 m n. m. V dřívější geologické epoše bylo jezero součástí vnitrozemského moře, které se táhlo od nynějšího Chulského údolí na severu, po Mrtvé moře na jihu. Dno jezera je součástí riftového údolí.\n\nJižně od Galilejského jezera se nachází Mrtvé moře, které tvoří hranici mezi Izraelem a Jordánskem a je 418 metrů pod hladinou moře, což z něj činí nejníže položené místo na Zemi. Mrtvé moře je 67 km dlouhé a jeho maximální šířka dosahuje 16 km. Rovněž tvoří součást riftového údolí.\n\nV Izraeli nejsou žádné splavné umělé kanály, ačkoliv existuje zde Národní rozvaděč vody (), což je potrubí přivádějící pitnou vodu. Existovaly návrhy na propojení Středozemního a Mrtvého moře nebo Rudého a Mrtvého moře, avšak nakonec byly tyto návrhy opuštěny.\n\nIzrael má středomořské klima s dlouhými, teplými a suchými léty a relativně krátkými, chladnými a deštivými zimami (Köppenova klasifikace podnebí – Csa). Takovéto klima má Izrael především díky své poloze mezi subtropickou vyprahlostí Sahary a arabskými pouštěmi a subtropickou vlhkostí Levanty a východního Středomoří. Klimatické podmínky jsou velmi různorodé a liší se v závislosti na nadmořské výšce, zeměpisné šířce a vzdálenosti od Středomoří.\n\nV průměru je nejchladnějším měsícem leden, s teplotami pohybujícími se mezi 6 a 15 °C, zatímco nejteplejšími měsíci jsou červenec a srpen s průměrnými teplotami 22–33 °C. Podél středomořského pobřeží jsou léta velmi vlhká, avšak v centrální vysočině, riftovém údolí a Negevské poušti jsou velmi suchá. Nejvyšší teploty v celé zemi jsou často v pouštním a přímořském městě Ejlat, kde dosahují 44–46 °C. V průměru více než 70 % dešťových srážek v Izraeli spadne mezi listopadem a březnem, zatímco období mezi měsíci červen a srpen je většinou bezdeštné. Srážky jsou nerovnoměrné a významné v nižších polohách a na jihu země. V nejjižnějších částech země se průměrný roční úhrn srážek pohybuje kolem 30 mm, zatímco na severu průměrný roční úhrn srážek přesahuje 900 mm. Množství srážek se liší během jednotlivých ročních období i během jednotlivých let a zejména to platí v Negevské poušti. Většina srážek je koncentrována v náhlých bouřkách, které způsobují erozi a náhlé záplavy. V zimě často ve vyšších nadmořských výškách přechází dešťové srážky ve sněhové, a to včetně Jeruzaléma. Hora Hermon má sezónní sněhovou pokrývku, která po většinu zimy a na jaře pokrývá všechny její vrcholky. Nejvíce kultivovaná místa v Izraeli, která tvoří třetinu území, jsou taková, jejichž průměrný roční úhrn srážek přesáhne 300 mm.\n\nBěhem deštivých období jsou běžné bouřky a krupobití a občas dojde k zasažení středomořského pobřeží vodní smrští. V dubnu 2006 zasáhla západní Galileu supercela a tornádo 2. stupně Fujitovy stupnice, které způsobilo vážné škody a mělo za následek 75 zraněných.\n\nIzraelský zájem na ochranu životního prostředí zahrnuje nejrůznější problematiky, počínaje přírodními riziky, konče riziky, které způsobil člověk, v dlouhém časovém období od starověkých dějin až po současný moderní rozvoj. Mezi přírodní rizika, kterým musí Izrael čelit, patří písečné bouře, které se někdy během jara vyskytují v poušti na jihu země, období sucha v letních měsících, náhlé povodně a pravidelná zemětřesení, která jsou většinou malého rozsahu, avšak existuje stále riziko, vzhledem k izraelské poloze podél Jordánské příkopové propadliny. Mezi současné ekologické problémy patří nedostatek orné půdy a zdroje čerstvé pitné vody. Přestože byla zavedena opatření k zavlažování a pěstování v poušti, je problémem nutné množství vody pro tak rozsáhlé zavlažování. V pouštní oblasti je rovněž potenciálním rizikem dezertifikace. Mezi další problém patří průmyslové a automobilové emise a na ně navazující znečištění ovzduší a znečištění vody průmyslovým a domácím odpadem. Problémem je rovněž používání umělých průmyslových hnojiv a pesticidů.\n\nIzrael podepsal mnoho mezinárodních dohod o životním prostředí:\n\nDále Izrael podepsal, ale zatím neratifikoval:\n\nV květnu 2008 měl Izrael celkem 7 282 470 obyvatel. Pro statistické účely se v zemi nacházejí tři metropolitní oblasti: Guš Dan (3 150 000 obyvatel), Haifa (996 000 obyvatel) a Beerševa (531 600 obyvatel). Někteří geografové tvrdí, že by se jako metropolitní oblasti, měla počítat i města Jeruzalém, jakožto hlavní a největší město s populací 732 100 obyvatel a Nazaret. V Izraeli je celkem 74 měst, z nichž populace 14 z nich přesahuje 100 000 obyvatel. Další formy místní vlády jsou v Izraeli místní rady, kterých existuje 144, a které spravují malé správní obvody mající více než 2 000 obyvatel, a oblastní rady, kterých je 53, a které spravují malé komunity na relativně velkém území. \n\nIzraelská populace je demograficky velice různorodá. Z etnického hlediska jsou 75,8 % Židé, 19,9 % Arabové a zbývající 4 % jsou další národnosti. Podle náboženství jsou zhruba tři čtvrtiny populace (76,1 %) Židé, 16 % jsou muslimové, 2 % křesťané, 2 % Drúzové a 4 % osoby jiného vyznání. 40–50 % izraelských Židů se označuje jako sekulární, 30–40 % jako tradicionalisté a přibližně 20 % jako religiózní (z toho 8 % jsou charedim).\n\nNa izraelském venkově se nacházejí dva specifické druhy osídlení: mošav a kibuc. Původně se jednalo o kolektivní a družstevni osady. Postupem času úroveň družstevnictví v těchto osadách poklesla a některá tato družstva úplně zanikla. Všechna venkovská osídlení a mnoho malých měst jsou začleněny do oblastních rad. Rozdělení ve využití krajiny (\"land use\") je v Izraeli: 17 % orné půdy, 4 % trvalé porosty a 79 % jiné využití. K roku 2003 bylo 1 940 km² zemědělské půdy zavlažováno.\n\nCelkem se na Západním břehu Jordánu nachází 242 izraelských osad, 42 na Golanských výšinách a 29 ve východním Jeruzalémě.\n\nNa rozdíl od většiny zemí Blízkého východu nemá Izrael významná naleziště ropy a zemního plynu a jeho zbylá naleziště jsou velmi limitována. Mezi suroviny, které těží patří měď, fosfáty, bromid, uhličitan draselný, jíl, písek, síra, asfalt a mangan.\n\n"}
{"id": "332036", "url": "https://cs.wikipedia.org/wiki?curid=332036", "title": "Let American Airlines 11", "text": "Let American Airlines 11\n\nLet American Airlines 11 byl pravidelný vnitrostátní linkový let společnosti American Airlines na trase z Logan International Airport v Bostonu v Massachusetts na Los Angeles International Airport v Kalifornii realizovaný letadlem Boeing 767-223ER. Dne 11. září 2001 byl tento spoj unesen pěti teroristy, kteří se podíleli na plánu, který vešel do historie jako útoky z 11. září. Po patnácti minutách letu zranili teroristé nejméně tři pasažéry, násilím pronikli do kokpitu, přemohli kapitána a prvního důstojníka a ujali se kontroly nad letadlem. Letadlo začal pilotovat člen al-Kajdy Muhammad Atta, který dříve absolvoval pilotní kurzy. Řízení leteckého provozu zjistilo, že let AA11 je v problémech, neboť posádka přestala komunikovat. Atta se ovšem omylem s řízením letového provozu spojil, takže vyšlo najevo, že letadlo bylo uneseno. Dvě letušky kontaktovaly z paluby společnost American Airlines a informovaly ji o vzniklé situaci, únoscích a zraněných.\n\nLetadlo narazilo do severní věže Světového obchodního centra v 8:46 místního času. Při nárazu zahynulo všech 92 osob na palubě včetně teroristů. Existují dva známé videozáznamy nárazu, jeden natočil Jules Naudet a druhý Pavel Hlava. Televizní stanice začaly brzy po nárazu vysílat přímý přenos hořící věže a spekulovat, zdali šlo o nehodu či teroristický útok. Náraz a následný požár způsobily takové škody, že došlo ke zřícení věže, které si vyžádalo stovky až tisíce dalších obětí. Během záchranných prací byly na místě útoků nalezeny a identifikovány desítky tělesných pozůstatků osob z letu 11, avšak mnoho dalších pozůstatků se identifikovat nepodařilo.\n\nLet American Airlines 11 byl realizovaná letadlem Boeing 767-223ER registračního čísla N334AA. Kapacita stroje byla 158 pasažérů, ale 11. září jich cestovalo pouze 81 a spolu s nimi 11 členů posádky, tudíž bylo letadlo obsazeno z 51 procent. Průměrné vytížení letu 11 v úterý ráno v předešlých měsících bylo ovšem jen 39 procent. Posádku letadla tvořili pilot John Ogonowski, první důstojník Thomas McGuinness a letušky a stewardi Barbara Arestegui, Jeffrey Collman, Sara Low, Karen Martin, Kathleen Nicosia, Betty Ong, Jean Roger, Dianne Snyder a Madeline Sweeney.\n\nMuhammad Atta, taktický velitel útoků a další únosce, Abdulaziz al-Omari, dorazili na Portland International Jetport 11. září v 5:40 EST. Nastoupili na palubu letu 5930 společnosti Colgan Air, který měl v 6:00 odletět z Portlandu v Maine do Bostonu v Massachusetts. Oba měli zakoupené lístky do první třídy s přestupem na let do Los Angeles v Kalifornii. Atta měl u sebe dvě zavazadla, al-Omari žádné. Počítačový systém CAPPS určil Attovo zavazadlo k přísnější prohlídce, ale Atta jí absolvoval bez jakýchkoliv problémů a mohl vstoupit na palubu. Letadlo odletělo z Portlandu na čas a přistálo v Bostonu v 6:45. Zbývající tři únosci, Waleed al-Shehri, Wail al-Shehri, a Satam al-Suqami, dorazili na Logan Airport v 6:45 a své pronajaté auto zanechali na parkovišti. V 6:52 volal Attovi na mobil z telefonní budky na letišti Marwan al-Shehhi, jeden z únosců letu United Airlines 175.\n\nProtože Atta a Omari nezískali v Portlandu palubní lístky na let 11, museli se nechat odbavit a projít bezpečnostní kontrolou i v Bostonu. Ve spěchu při přestupu z letu z Portlandu nebyla Attovi na palubu letu 11 naložena jeho zavazadla. Suqami, Wail al-Shehri a Waleed al-Shehri byli odbaveni také v Bostonu. Wail al-Shehri a Suqami měli každý po jednom zavazadle, Waleed al-Shehri neměl žádné. CAPPS vybral všechna jejich zavazadla k detailní prohlídce. Tento systém byl zaměřen výhradně na kontrolu zavazadel a tudíž únosci samotní kontrolováni nebyli.\n\nV 7:40 byli všichni únosci na palubě letu 11, který měl odstartovat v 7:45. Atta seděl v obchodní třídě na sedadle 8D, Omari na sedadle 8G a Suqami na sedadle 10B. Waleed al-Shehri and Wail al-Shehri seděli v první třídě na sedadlech 2B a 2A. Letadlo odletělo z ranveje 4R se čtrnáctiminutovým zpožděním v 7:59.\n\nKomise vyšetřující útoky z 11. září odhadla, že únos začal v 8:14, kdy piloti přestali odpovídat řízení letového provozu v Bostonu (Boston Air Traffic Control, BATC). V 8:13:29 letěl stroj ve výšce 7900 m nad středním Massachusetts a piloti odpověděli na výzvu BATC, aby provedli otočení o 20° doprava. V 8:13:47 nařídilo BATC pilotům stoupat do výšky 11 000 m, avšak nedostalo odpověď. V 8:16 se letadlo ustálilo ve výšce 8 800 m a následně se odchýlilo od plánované trasy. BATC se několikrát pokusilo s letadlem zkontaktovat, avšak bez jakékoliv odpovědi. V 8:21 přestalo letadlo vysílat ze svého transpondéru signál módu C.\n\nPodle letušek Madeline Sweeney a Betty Ong, které během únosu kontaktovaly American Airlines, pobodali únosci letušky Karen Martin a Barbaru Arestegui a prořízli krk pasažéru Danielu Lewinovi. Lewin, internetový podnikatel, dříve sloužil jako důstojník Sajeret Matkal, elitní jednotky izraelských ozbrojených sil. Lewin seděl na sedadle 9B a Suqami seděl přímo za ním na sedadle 10B. Vyšetřovací komise dospěla k názoru, že Suqami možná pobodal a zabil Levina poté, co se pokusil únos překazit. Během čtyřminutového hovoru s operačním centrem American Airlines informovala Betty Ong o ztrátě spojení s pilotní kabinou, nemožnosti se do něj dostat a zraněních pasažérů. Poskytla informace o sedadlech, na kterých únosci předtím seděli, díky čemuž mohli vyšetřovatelé rychle zjistit jejich identitu.\n\nV 8:23:38 se Atta pokusil promluvit k pasažérům, ale zmáčkl špatné tlačítko a odeslal zprávu BATC. Bylo zaznamenáno následující prohlášení: \"Máme nějaká letadla, zůstaňte v klidu a vše bude v pořádku. Vracíme se na letiště.\" V 8:24:56 oznámil: \"Nikdo se nehýbejte. Vše bude v pořádku. Pokud se o něco pokusíte, ohrozíte sami sebe a letadlo. Prostě zůstaňte v klidu.\" Také toto prohlášení bylo odesláno řízení letového provozu, kde bylo nahráno. Vzhledem k těmto prohlášením a neschopnosti se s letadlem spojit si řízení letového provozu uvědomilo, že letadlo bylo uneseno. V 8:26 se letadlo otočilo směrem na jih. V 8:32 bylo pobočkou Fedrálního leteckého úřadu (Federal Aviation Administration, FAA) v Herndonu ve Virginii kontaktováno ústřední ředitelství.\n\nV 8:33:59 prohlásil Atta: \"Nikdo se, prosím, nehýbejte. Vracíme se zpět na letiště. Nesnažte se dělat nějaké hlouposti.\" V 8:37:08 potvrdila posádka letu United Airlines 175 polohu letu 11 a jeho směr. BATC obešlo standardní postup a kontaktovalo přímo Severovýchodní vzdušný obranný sektor (Northeast Air Defense Sector, NEADS) v Rome v New Yorku spadající pod Severoamerické velení vzdušné obrany (North American Aerospace Defense Command, NORAD). NEADS vydalo rozkaz, aby z Otis Air Force Base ve Falmouthu v Massachusetts vzlétly dvě stíhačky F-15. Důstojníkům na základně trvalo získání příslušných autorizací ke vzletu několik minut. Let 11 provedl obrat směrem k Manhattanu v 8:43. Rozkaz ke startu stíhaček ze základny Otis byl dán v 8:46 a stíhačky F-15 odstartovaly v 8:53. V té době ovšem již unesené letadlo narazilo do severní věže Světového obchodního centra. Ze čtyř letadel unesených 11. září měl NORAD nejvíce času na reakci před navedením letadel na cíl právě v případě letu 11.\n\nV 8:46:40 navedli únosci letadlo úmyslně do severní strany severní věže Světového obchodního centra. Rychlost letadla byla při nárazu asi 220 m/s a jeho nádrže obsahovaly přibližně 38 000 l hořlavého leteckého paliva. Budova byla zasažena mezi 93. a 99. patrem. Kokpit a trup letadla narazily na metr přesně do středu severní stěny, letadlo narazilo do věže téměř kolmo ke severní stěně a téměř horizontálně se zemí. Kokpit a trup letadla narazily do 95. a 96. patra. Pravé křídlo narazilo nad touto úrovní a levé křídlo pod touto úrovní. Zahynulo všech 92 osob na palubě, mezi nimi například David Angell, tvůrce a producent seriálu Frasier a jeho žena, nebo herečka Berry Berenson, vdova po herci Anthony Perkinsovi.\n\nSvědci, kteří viděli letadlo nízko nad Manhattanem, si mysleli, že stroj má potíže. Policejní důstojník William Ross prohlásil: \"Snažil jsem se letadlo pozorovat, jestli z něho nevychází kouř, oheň, nebo kondenzační pás. Nic tam nebylo. Podvozek nebyl spuštěn dolů a dveře pod podvozkem byly zavřeny. Letadlo, jak jsem řekl, letělo rychle směrem na jih. Letělo přímo ve stabilní výšce. Nezdálo se, že by pilot s řízením jakkoliv bojoval.\" Poručík William Walsh z Fire Department of New York City byl také svědkem útoku: \"Měli jsme dojem, že padalo dolů, ale zvuk motoru byl normální. Nemohli jsme přijít na to, proč by mělo letadlo American Airlines letět tak nízko nad Manhattanem. Očekávali jsme, že (pilot) vybočí z kurzu a navede letadlo do řeky Hudson. Trochu zvýšilo letovou hladinu, na ní se stabilizovalo a bylo navedeno přímo do Obchodního centra. Zdálo se, že těsně před nárazem zrychlilo. Viděli jsme to letadlo, jak míří přímo na Světové obchodní centrum. Najdenou došlo k výbuchu a letadlo zmizelo v Obchodním centru.\"\n\nZpůsobené škody byly takové, že všechny únikové cesty nad místem útoku byly zničeny. Všechna schodiště a výtahy nad 92. patrem byla zničena, díky čemuž bylo ve vyšších patrech uvězněno 1344 lidí. Podle oficiální zprávy byly stovky lidí zabity okamžitě při nárazu a ti, kteří zůstali uvězněni ve vyšších patrech, zahynuli v důsledku požárů a hustého kouře, při zřícení věže, nebo v důsledku skoků z oken. Nejprve ale skákali lidé z oken z dopadových pater, protože letadlo díky rotaci v úrovni křídel při dopadu plně nezasáhlo celá 63 m široká podlaží. Tito lidé byli tedy v okamžiku dopadu uvěznění mezi hořícími troskami letadla na daném patře a venkovními stěnami. Některé oběti přežily na dopadových paterech až do samého pádu věže. Mezi ně patřila i žena identifikovaná jako Edna Cintron. Výtahové šachty rozvedly hořící palivo do dalších pater. Nejméně přes jednu šachtu se palivo dostalo až do 77. a 22. patra a do přízemí, kde mohlo způsobilo výbuchy. Dalším zdrojem explozí byly padající předměty dopadající na dno výtahových šachet a přetlak způsobený náhlým vstupem letadla do budovy.\n\nÚtok se podařilo natočit francouzskému kameramanovi Julesi Naudetovi a českému imigrantovi Pavlu Hlavovi. Útok snímala i webkamera provozovaná Wolfgangem Staehlem umístěná v galerii v Brooklynu, která snímala dolní Manhattan s frekvencí jednoho snímku za čtyři sekundy.\n\nZpravodajské stanice nejprve informovaly o explozi ve Světovém obchodním centru. CNN přerušila vysílání reklamy v 8:49 mimořádnými zprávami s titulkem \"Katastrofa ve Světovém obchodním centru\". Carol Lin byla první moderátorkou, která oznámila útok. Její první slova byla: \n\nPozději byl do vysílání připojen viceprezident CNN pro finance Sean Murtagh, který ze své kanceláře v New Yorku oznámil, že do Světového obchodního centra narazilo civilní dopravní letadlo. Postupně začaly vysílání přerušovat i další televizní stanice a začaly vysílat záběry z New Yorku. Prezident George W. Bush byl právě na návštěvě v Emma E. Booker Elementary School v Sarasotě na Floridě, kde jej o události informoval jeho doprovod. Prezident odvětil: \"Je to selhání pilota. Je nepředstavitelé, že by to někdo udělal úmyslně. Ten chlap musel dostat infarkt.\" Původní spekulace o nehodě ustaly v 9:03, kdy do jižní věže narazil unesený Boeing 767 na letu United Airlines 175.\n\nPo nárazu začala zasažená věž hořet a zřítila se. Ačkoliv ke značnému strukturálnímu poškození došlo už v důsledku nárazu, příčinou zřícení věže byl pravděpodobně požár zažehnutý palivem. Kromě pasažérů letadla a pracovníků, zahynuly ve věži také stovky záchranářů. Banka Cantor Fitzgerald L.P. sídlící v patrech 101-05 přišla o 658 zaměstnanců, což je značně více, než jakákoliv jiná společnost zasažená útoky.\n\nZáchranáři začali v dnech následujících po útocích nacházet ostatky obětí z letu 11. Některé oběti byly nalezeny připoutané v sedadlech a jedna letuška měla spoutané ruce, což nazačuje, že únosci mohli použít plastová pouta. Během prvního roku byly identifikovány ostatky 33 obětí z letu 11. Ostatky dalších dvou oběti, včetně letušky Karen Martin, byly objeveny poblíž Ground Zero v roce 2006. V dubnu 2007 byly použity nové technologie pro zkoumání DNA a byly identifikovány ostatky další oběti. Byly rovněž identifikovány ostatky dvou únosců, možná z letu 11, a ty byly následně odstraněny z Memorial Parku, který se nachází na Manhattanu. Ostatky ostatních únosců nebyly identifikovány a jsou pohřbeny ve zmíněném parku s dalšími neidentifikovanými ostatky.\n\nSuquamiho cestovní pas přežil náraz a dopadl na ulici. Pas nasáklý benzínem předal jeden z chodců newyorské policii krátce před zřícením jižní věže. Tento pas přežil spolu s velikým množstvím dalších lehkých předmětů jako byly letenky. K tomuto došlo proto, že let AA11 zasáhl na metr přesně střed budovy WTC1 a to zároveň kolmo ke stěně a vodorovně. Díky tomu procházela trajektorie letu chodbou ve středu budovy. Lehké předměty odnesl proud vzduchu, který setrvačností pokračoval celou budovou (vzduch v kabině letadla byl stovky kilogramů těžký a iniciálně se pohyboval rychlostí přes 200 m/s). Rapidní proudy vzduchu mají, mimo jiné, tendenci trhat oblečení. Budovu plně penetroval též podvozek letadla a kusy lidských těl, opět skrze trajektorii přímo přes centrální chodbu budovy. Vyšetřovatelé získali zavazadlo Muhammada Atty, které nebylo na palubu letu 11 naloženo. Byl v něm nalezen al-Omariho cestovní pas a řidičský průkaz, videokazeta k simulátoru řízení Boeingu 757, skládací nůž a pepřový sprej. V nahrávce nalezené o několik měsíců později v Afghánistánu bylo obsaženo faktické bin Ládinovo přiznání k útokům, který dle svých slov zřícení věží předpokládal. Černé skříňky letů 11 a 175 nebyly nikdy nalezeny.\n\nPo útoku bylo číslo letu na dané trase změněno na let American Airlines 25 a místo Boeingu 767 začal být používán Boeing 757.\n\n"}
{"id": "332037", "url": "https://cs.wikipedia.org/wiki?curid=332037", "title": "Reinhard Selten", "text": "Reinhard Selten\n\nReinhard Selten (5. října 1930 Vratislav – 23. srpna 2016 Poznaň) byl německý matematik a ekonom.\n\nZa přínos k teorii her mu byla v roce 1994 udělena Cena Švédské národní banky za rozvoj ekonomické vědy na památku Afreda Nobela (známá jako Nobelova cena za ekonomii). Společně s ním ji získali i dva další ekonomové, John Forbes Nash a John Harsanyi. Od roku 1959 byl též velkým propagátorem jazyka esperanto.\n\nSelten se narodil ve Vratislavi v tehdy německém Dolním Slezsku (dnes Polsko) jako syn židovského otce Adolfa Seltena a protestantské matky Käthe Luther. Je dobře známý svojí prací z oblasti tzv. omezené racionality a bývá považován za jednoho ze zakladatelů experimentální ekonomie. Vynalezl příklad hry nazývané \"Seltenův Kůň\". Své články publikoval v nerecenzovaných časopisech, údajně aby v nich nebyl nucen provádět nežádoucí změny.\n\nReinhardt Selten byl emeritním profesorem na univerzitě v Bonnu, Německu, a byl rovněž držitelem několika čestných doktorských titulů. Se svou manželkou se seznámil v prostředí esperantského hnutí. Byl spoluzakládajícím členem Mezinárodní akademie věd v San Marinu, která využívá esperanto jako neutrální jazyk ve vědě. Ve volbách do Evropského parlamentu roku 2009 byl kandidátem německého křídla evropské strany \"Evropa-Demokracie-Esperanto\" (, zkratkou \"EDE\").\n\n\n"}
{"id": "332039", "url": "https://cs.wikipedia.org/wiki?curid=332039", "title": "Naglfar", "text": "Naglfar\n\nNaglfar je legendární loď v severské mytologii, která je vyrobena z nehtů (rukou i nohou) mrtvých. Její čas nadejde při Ragnaröku, konci světa, kdy se vydá na cestu díky povodni, která ji uvede do pohybu. Tuto povodeň způsobí had Midgardsorm vylézající z moře na pevninu. Kapitánem je obr Hrym a kormidelníkem bůh Loki. Cílem Naglfaru je Vígríd, obří pláň, kde se Ragnarök odehraje.\n"}
{"id": "332040", "url": "https://cs.wikipedia.org/wiki?curid=332040", "title": "Play", "text": "Play\n\nSlovo Play má několik významů:\n\n"}
{"id": "332041", "url": "https://cs.wikipedia.org/wiki?curid=332041", "title": "Odpadlík (seriál)", "text": "Odpadlík (seriál)\n\nOdpadlík (v anglickém originále Renegade) je americký dobrodružný seriál natáčený v letech 1992–1997, za jehož vznikem stojí producent a herec Stephen J. Cannell. Tento seriál má 5 řad po 22 dílech a za 4. sérii obdržel Stephen J. Cannell cenu Emmy v kategorii dramatických televizních seriálů.\n\n\"„Býval dobrým policistou, ale spáchal ten nejhorší hřích, protože svědčil proti zkorumpovaným kolegům. Snažili se ho zabít. Místo toho zabili ženu, kterou miloval. Obviněn z vraždy nyní projíždí krajinou. Psanec, který loví psance. Lovec lidí. Odpadlík.“\"\n\nPolicista ze San Diega jménem Reno Raines (Lorenzo Lamas), je pozván svým přítelem, nyní zástupcem prokurátora, Harrisonem Wellsem (Grand L. Bush) do Bay City v Kalifornii, aby mu tajně pomohl s vyšetřováním korupce místní policie. Reno přijme a pracuje v utajení. Sám ovšem přemýšlí o skončení u policie a chystá se oženit se se svou snoubenkou Valerií Prentiss (Deprise Brescia). Jakmile se shromáždí dostatek důkazů, chystá se Reno na konzultaci s vedením úřadu prokurátora. Renův výslech si bohužel vyslechne i poručík Donald \"\"Dutch\"\" Dixon (Stephen J. Cannell), který je šéfem místního zkorumpovaného oddělení a ihned informuje svého kolegu Buzzyho Burrella (Art LaFleur). Ten propustí na svobodu zločince Hoga Adamse (Donald Gibb), který má za úkol zlikvidovat Rainse. Hog souhlasí, jelikož Rainse chce už dlouho zabít, protože Hoga, i kdysi jeho mladšího bratra Hounda (Geoffrey Blake) dostal Reno za mříže.\n\nVečer tráví Reno na jednom hotelovém pokoji s Valerií. Najednou někdo vyrazí dveře a vystřelí na Rena, zasáhne ovšem Valerii, která padá k zemi. Reno rychle sahá po služební zbrani a opětuje palbu. Ve tváři muže, jenž vystřelil, poznává Hoga Adamse, který by měl sedět ve vězení. Hog utíká a Reno odváží Valerii do nemocnice. Celý incident však sledují Dixon a Burrell. Když Dixon zjistí, že se Adamsovi nepodařilo Rainese zabít, vytáhne Rainesovu záložní služební zbraň, kterou mu ukradli ze skříňky v San Diegu, zastřelí s ní Buzzyho Burrella a obviní z jeho vraždy Rena Rainese. Mezitím za Renem do nemocnice přijíždí i Harry Wells, který Rena varuje před Dixonem a doporučuje mu, aby odjel. Reno si od něj půjčuje kreditní kartu a chystá se chytit Hoga Adamse, který může za to, že teď leží jeho snoubenka v kómatu. I když je nevinný, stává se z Rena zločinec na útěku.\n\nPoručík Dixon nelení a kontaktuje lovce lidí, Bobbyho Sixkillera (Branscombe Richmond) a jeho krásnou sestru a společnici Cheyenne Phillipsovou (Kathleen Kinmontová), kteří po úvodním váhání nakonec kývnou na jeho nabídku a pustí se do pátrání po Rainesovi.\n\nCheyenne pomocí počítače zaměří, kde naposled Reines použil platební kartu a Bobby se za ním vydává. Reno nachází Adamse, ale ten mu znovu utíká s bandou motorkářů. Adams poté společně se svojí bandou přepadá Bobbyho v jeho autobuse. Reno Bobbymu pomůže, zachrání mu život, a společně dostávají Hoga Adamse do vězení. Ve vězení ovšem Hog nepobude dlouho. Dutch Dixon ho totiž nechá zabít a zbaví se tak dalšího nepohodlného svědka. Bobby s Cheyenne si vyslechnou Renův příběh a přidávají se na jeho stranu. Reno začíná pro Bobbyho pracovat, mění si jméno na Vince Black a společně s Bobbym a Cheyenne loví lidi za odměnu. Brzy se z Rena a Bobbyho stávají nejlepší přátelé.\n\nZanedlouho Reno zjistí, že existuje kazeta, která ho může očistit. Kazeta, na kterou si podezíravý Hog nahrál všechno, i to jak domlouvá s Burrellem Rainesovu vraždu. Kazetu má ovšem Hogův mladší bratr Hound, který ji nehodlá vydat dříve, než Raines zabije Dixona. Hound se totiž strachuje o svůj život.\n\nA tak začíná Renova dlouhá cesta za dopadením Hounda, získáním kazety, chytáním zločinců a bojováním za spravedlnost, přičemž se Reno musí stále ohlížet, dávat si pozor na Dixona, vyhýbat se policii a žít osamělý život na cestách a doufat, že jednou přijde den, kdy se vše obrátí a on zas bude moci žít poklidný život bez násilí a zločinu. A ten den jednou přijde.\n\n\n\n\n\n"}
{"id": "332042", "url": "https://cs.wikipedia.org/wiki?curid=332042", "title": "Památník Rudé armády (Olomouc)", "text": "Památník Rudé armády (Olomouc)\n\nPamátník Rudé armády nebo také Památník osvobození v Olomouci je prvním architektonickým dílem ve stylu socialistického realismu na území Československa. Byl slavnostně odhalen 15. července 1945, 68 dní po konci druhé světové války. Jeho autorem je olomoucký architekt Jaroslav Kovář mladší.\n\nPomník se nachází na okraji Čechových sadů. Má tvar obelisku s šestihrannou základnou. Na jeho vrcholu se nachází rudá pěticípá hvězda, dříve podsvětlená neonem. \n\nTvar pomníku byl inspirován barokním sloupem Nejsvětější Trojice na Horním náměstí. Pomník dříve zdobily bronzové pamětní desky s plastickými zvětšeninami válečných vyznamenání podle návrhu sochaře Karla Lenharta. Desky byly v 90. letech 20. století ukradeny a v roce 1995 provizorně nahrazeny kovovými tabulkami. Před pomníkem se nacházejí čtyři hroby příslušníků Rudé armády padlých při osvobozování Olomouce.\n\nPomník měl původně stát na místě Červeného kostela na třídě Svobody. Na výstavbu pomníku byla uspořádána sbírka, která vynesla během několika týdnů více než sto tisíc korun. Odhalení pomníku se účastnilo asi 50 tisíc lidí. Zmenšená varianta pomníku se nachází v olomoucké místní části Chomoutov.\n\n"}
{"id": "332043", "url": "https://cs.wikipedia.org/wiki?curid=332043", "title": "Španělská Armada", "text": "Španělská Armada\n\nŠpanělská Armada (španělsky: \"Grande y Felicísima Armada\", známá jako \"Armada Invencible\"; Velká a nejšťastlivější Armada, Neporazitelná Armada) byla flota, kterou nechal postavit Filip II. Španělský pro invazi do Anglie.\n\nČítala na 130 lodí všeho druhu, vyzbrojených 1500 kusy mosazných a 1000 železných děl, její posádky tvořilo na 8000 námořníků a 18 000 vojáků. Flota byla složená z 28 válečných lodí, 20 galeon, 4 galér a 4 galeas; zbytek loďstva se sestával hlavně z vyzbrojených karak a lehkých lodí. Vydržování Armady stálo ročně kolem 4 milionů dukátů, což byla asi polovina Filipových ročních důchodů. \n\n28. května 1588 vyplula \"Armada\" pod vedením vévody de Medina-Sidonia z Lisabonu, když poslední loď opustila přístav až o dva dny později. Flota zamířila do kanálu La Manche, kde se měla spojit s armádou vévody Parmského, generála španělských vojsk v Nizozemí. Celé vojsko se pak mělo vylodit v Anglii.\n\nPo prohrané bitvě u Gravelines byla Armada zahnána na sever a při návratu kolem skotských a irských břehů se setkala s řadou ničivých bouří. Do Španělska se vrátilo pouze 64 lodí a kolem 10 000 mužů.\n"}
{"id": "332044", "url": "https://cs.wikipedia.org/wiki?curid=332044", "title": "Štěpán II. z Blois", "text": "Štěpán II. z Blois\n\nŠtěpán II. Jindřich z Blois (francouzsky \"Étienne II Henri de Blois\"; 1045 — 18. květen 1102 Ramla) byl hrabětem z Blois a Chartres a jedním z vůdců první křížové výpravy. Jeho rodiči byli hrabě z Blois Theobald III. a Garsinda z Maine. Kolem roku 1080 se Štěpán v Chartres oženil s Adélou, dcerou Viléma Dobyvatele. Štěpánovy dopisy, které posílal z křížové výpravy své ženě do Evropy, jsou kromě kronik důležitým zdrojem informací o průběhu křížové výpravy.\n\nRoku 1096 byla papežem Urbanem II. v Clermontu vyhlášena první křížová výprava. Štěpán se k ní připojil z rozhodnutí své dominantní ženy Adély – a Štěpán ji, jako vždy, poslechl. Proto na rozdíl od jiných křižáckých velmožů neoplýval náboženským nadšením, ani nechtěl na východě získat panství. Jeho armáda čítala asi 10 000 mužů, ale odhad je to jen hrubý a přesná čísla jsou dnes již nezjistitelná. Ve své výpravě měl i jednoho z nejslavnějších kronikářů první křížové výpravy Fulchera ze Chartres. Štěpán táhl přes Itálii většinou společně s vojsky Huga z Vermandois, Roberta Flanderského a svého švagra Roberta Normanského.\n\nPo překročení Alp se na konci října setkali v Lucce s papežem Urbanem II. Poté pokračovali do Říma a Bari. V Bari se vojsko rozdělilo, když flanderský hrabě se svými oddíly přes pokročilou roční dobu přeplavil přes Jaderské moře. Normandský vévoda se Štěpánem z Blois se rozhodli přezimovat v jižní Itálii.\n\nPřestože část křižáků po nešťastné události na další cestu rezignovala, většina se nalodila a šťastně doplula do Drače. Zde se setkali s přátelským přijetím a koncem května dorazili ke Konstantinopoli.\n\nKřižáci poté spolu s byzantskými spojenci vyrazili dobýt město Nikáia, které drželi Turci. Zatímco křižáci uzavřeli město a odrazili i útok sultána Kiliče Arslana zvenčí, teprve poté 3. června 1097 dorazil k obléhání Štěpán z Blois a Robert Normanský. Po dobytí Nikáie Štěpán napsal:\nKřižáci postupovali dále na východ a Štěpán pokračoval s nimi až před Antiochii. Během obléhání křižáci spotřebovali většinu zásob a především v zimě, kdy se rozvodnila řeka Orontes a žádné zásoby nešly sehnat, začali hladovět. V zimě se navíc přidali deště a začaly se šířit choroby. Štěpán od Antiochie své ženě napsal:\n\nBěhem obléhání Štěpána dokonce velmoži zvolili za společného vůdce výpravy. Štěpán však nedlouho poté onemocněl a raději odjel od Antiochie do Alexandretty. Když se uzdravil, křižáci sice Antiochii obsadili, ale sami byli sevřeni vojskem Ketbogy, atabega z Mosulu, který přitáhl antiochijským obráncům na pomoc. Štěpán, který se o tom doslechl, šel křižákům na pomoc, ale když spatřil, v jakém postavení se nachází, dospěl k názoru, že křižáci nemají šanci a dal se na ústup zpět na západ.\n\nNa pochodu potkal císaře Alexia, jenž táhl v čele svého vojska křižákům na pomoc, a vylíčil mu, v jakém jsou křižáci v beznadějném postavení a nemá cenu jim pomáhat. Alexios na Štěpánovy závěry dal a obrátil se zpět do Konstantinopole.\n\nPo návratu do Francie za své jednání sklidil opovržení od své ženy Adély. Nakonec jej žena donutila se do Svaté země vrátit.\n\nNa jaře 1101 přeplul Bospor a přidal se k výpravě na záchranu Bohemunda z Tarentu, kterého drželi Turci v Ankyře v zajetí. Tažení za Bohemundem však ztroskotalo a Štěpán i Raimond de Saint-Gilles, který mu velel, uprchli se zbytky svých armád do Konstantinopole. Odtud se nakonec po moři dostali do Levanty.\n\nZde se roku 1102 poté spojil s novým jeruzalémským králem Balduinem z Boulogne. Mezitím z Egypta vypochodovala obrovská armáda proti křižákům. Balduin však neodhadl její sílu a jen s několika sty rytíři na ni zaútočil. Egypťané ho však zatlačili do pevnosti Ramla, kde ho obklíčili. V noci se rytířům podařilo pomoci králi Balduinovi k úniku z obklíčení. Ráno Egypťané zaútočili, pevnost dobyli a všechny obránce pobili.\n\nŠtěpánova smrt tak v očích tehdejšího křesťanského světa očistila jeho jméno od pohany zrádce a zbabělce.\n\n\nDále jsou Štěpánovi a jeho manželce Adéle připisovány ještě tři dcery:\n\n\n\n"}
{"id": "332047", "url": "https://cs.wikipedia.org/wiki?curid=332047", "title": "Gjačung Kang", "text": "Gjačung Kang\n\nGyachung Kang je nejvyšším sedmitisícovým vrcholem světa (7952 m) a patnáctou nejvyšší horou světa. Nachází se na hranici mezi Nepálem a Čínskou lidovou republikou v regionu Khumbu a je nejvyšším vrcholem oblasti mezi osmitisícovkami Čo Oju (8201 m) a Mount Everestem (8848 m).\n\nPrvovýstup uskutečnili dne 10. dubna 1964 členové japonské horolezecké expedice - Y. Kato, K. Sakaizawa a šerpa Pasang Phutar. Následující den vystoupili na vrchol také K. Machida a K. Yasuhisa.\n\n\n"}
{"id": "332051", "url": "https://cs.wikipedia.org/wiki?curid=332051", "title": "Zona pellucida", "text": "Zona pellucida\n\nZona pellucida je označení glykoproteinového obalu vajíčka savců, který je produkován samotným vajíčkem v průběhu oogeneze. Zona pellucida slouží k selekci spermií (pouze nepoškozené spermie jsou schopné projít skrz). Její další funkcí je zabránění tzv. polyspermii – jevu kdy je vajíčko oplozeno více než jednou spermií. Zona pellucida setrvává okolo rozvíjejícího se zárodku až do stadia blastocysty.\n\nZona pellucida se skládá většinou ze tří (myš) nebo čtyř (člověk, skot, prase, ) základních glykoproteinů ZP1, ZP2, ZP3 (a ZP4) (označovaných ve starších pracích také ZPB, ZPA, ZPC a, tyto názvy ovšem nebyly jednotné a jejich používání se dnes nedoporučuje), které vytvářejí podstatnou část její hmoty. Tyto proteiny jsou velmi konzervované nejen mezi savci, ale vykazují vysoký stupeň podobnosti i s analogickými proteiny, které obalují vajíčka ostatních obratlovců. Navíc zonou prostupují výběžky buněk korony radiaty (corona radiata) – buněčného obalu vajíčka, který zabezpečuje během oogeneze jeho výživu.\n\nZP2 a ZP3 se nachází ve formě heterodimeru, který je propojen ZP1. ZP3 je hlavním ligandem (rozpoznávanou látkou) pro spermii, která je schopná vyvolat akrozomální reakci. Interakce mezi spermií a zonou pellucidou je založena na rozpoznání určitých sacharidových složek glykoproteinů zony pellucidy proteiny na povrchu spermie.,\n\n\n\nZona pellucida je rozpoznávána spermiemi. Navázání spermií na zonu pellucidu je přirozeným spouštěčem akrozomální reakce (exocytózy akrozomu). Při akrozomální reakci se uvolnění akrozomální proteiny, které štěpí zonu pellucidu a spolu s pohybem bičíku pomáhají spermii jí proniknout. Na odhalené vnitřní akrozomální membráně jsou proteinové receptory, které při kontaktu spermie s plazmatickou membránou umožní fúzi těchto membrán – oplodnění.\n\nPo oplození zona pellucida chrání vajíčko před tzv. polyspermií. Polyspermie je pro většinu živočichů neslučitelná s další vývojem zárodku.\nPo fúzi gamet dojde ke kortikální reakci – vajíčko uvolní obsah svých kortikálních granulí, jejichž obsah pozmění zonu pellucidu:\n\n\nZona pellucida zaniká u člověka ke konci prvního týdne po oplození, přibližně v době, kdy dochází k uhnízdění blastocysty v děložní sliznici.\n\n\n\n"}
{"id": "332053", "url": "https://cs.wikipedia.org/wiki?curid=332053", "title": "Radioteleskop", "text": "Radioteleskop\n\nRadioteleskop je forma směrové antény využívaná v radioastronomii a také při příjmu a sběru dat z družic a vesmírných sond. Od optických teleskopů se liší tím, že pracují v radiové části elektromagnetického spektra, v kterém detekují a sbírají data z radio-emitujících zdrojů. To znamená, že neposkytují žádný přímo viditelný obraz. Radioteleskopy jsou většinou velké parabolické antény užívané buďto samostatně nebo ve formacích. Radioobservatoře bývají situovány co nejdále od velkých městských center, aby se co nejvíce eliminoval vliv rušivých radioemisí, které tato centra produkují (např. rozhlasové vysílání, televizní vysílání). Je to podobné jako u optických teleskopů, s tím rozdílem, že u nich v blízkosti velkých měst dochází k rušení světelnými emisemi.\n\nPrvní anténa určená k identifikaci radiových zdrojů ve vesmíru byla sestrojena roku 1931 Karlem Guthem Janskym, inženýrem z Bellových laboratoří. Úkolem Janskyho byla identifikace zdrojů radiového šumu, které by mohly rušit komunikaci radiotelefonů. Janskyho anténa byla zkonstruována pro příjem krátkovlnných radiových signálů na frekvenci 20,5 MHz (přibližná vlnová délka λ=14,6 m).\nAnténa byla umístěna na otočnou plošinu, díky níž se mohla pohybovat v libovolném směru (zanedlouho proto získala přezdívku \"Jansky's merry-go-round\"). Měla průměr přibližně 30 m a výšku 6 m. K pohybu bylo využito sady pneumatik z automobilu Ford-T a díky tomu mohl být přesně nastaven směr zdroje, ze kterého měly být sledovány signály sledovány. Po straně antény byl umístěn malý a jednoduchý analogový systém záznamu přijímaných dat. Po několikaměsíčním záznamu Jansky data roztřídil a kategorizoval do tří předem určených kategorií rušení: \"blízké bouře\", \"vzdálené bouře\" a \"nepravidelný šum neznámého původu\". Jansky zanedlouho zjistil, že tento \"nepravidelný šum\" se opakuje vždy v cyklech po 23 hodinách a 56 minutách. Onen čtyřminutový rozdíl je ukazatelem tzv. hvězdného času, což je doba, kterou \"pevnému\" objektu trvají dva pohyby po nebeské sféře. Po porovnání svých pozorování s nebeskými mapami Jansky učinil závěr, že \"nepravidelné rušení\" přichází z Mléčné dráhy a je nejsilnější ve směru, kde se nachází její střed – tedy v Souhvězdí Střelce.\n\nMezi známé průkopníky v oboru radioastronomie patří také Grote Reber, který v roce 1937 sestrojil první parabolickou talířovou anténu o průměru 9 m a s níž provedl první průzkum nebe v radiovém spektru.\n\nK největšímu rozkvětu radioastronomie došlo po skončení druhé světové války, během nichž učinili astronomové v Evropě, USA a Austrálii mnoho objevů.\n\nRozsah frekvencí v elektromagnetickém spektru, které společně vytvářejí radiové spektrum je velmi velký. To znamená, že různých variant radioteleskopů, co se velikosti, konfigurace atp. týče, existuje široká škála. Antény, které se používají pro průzkum vlnových délek od 30 m do 3 m (10 MHz–100 MHz) jsou většinou velká seskupení směrových antén, které se podobají klasickým „televizním anténám“ anebo jsou to statické reflektory s pohyblivým ohniskovým bodem. Po bližším průzkumu různých vlnových délek \"klasickými\" anténami bylo zjištěno, že jako povrch reflektorových antén lze použít obyčejné drátěné pletivo. V případě krátkých vlnových délek jednoznačně vedou antény talířové. Úhlovým rozlišením antény se rozumí funkce průměru talířové antény, který je přizpůsoben vlnové délce elektromagnetického záření, které má být pozorováno. Vlnová délka tedy přesně udává průměr talíře, který je potřebný k jejímu pozorování. Radioteleskopy, které jsou určeny pro sledování vlnových délek od 3 m do 30 cm (100 MHz až 1 GHz) mají většinou přes 100 m v průměru. Průměr radioteleskopů operujících ve vlnové délce kolem 30 cm (1 GHz) se pohybuje od 3 m do 90 m.\n\nNa přelomu 50. a 60. let 20. století došlo k velkému rozmachu jedno-talířových antén. Největším samostatným radioteleskopem je RATAN-600 postavený v SSSR roku 1977 s průměrem kruhové antény 576 metrů). Největším radioteleskopem v Evropě je 100 metrová anténa ve městě Effelsberg v Německu, který byl do zprovoznění teleskopu \"Green Bank Telescope\" v roce 2000 po dobu 30 let největším, plně ovladatelným radioteleskopem. Největším radioteleskopem na území USA byl do roku 1988 \"Big Ear\" patřící Ohio State University.\n\nMezi dobře známé radioteleskopy patří radioteleskop Observatoře v Arecibu ve státě Puerto Rico, který je pohyblivý v rozsahu do 20° od zenitu a je největší jednoúsťovou anténou na světě.\n\nJeden z největších technologických průlomů v oboru radioastronomie přišel v roce 1946, kdy byla představena metoda tzv. astronomická interferometrie. Astronomické interferometry sestávají buďto ze soustav parabolických antén (Very Large Array), jednodimenzionálních antén (Big Ear) nebo dvoudimenzionálních dipólových antén. Jednotlivé antény jsou od sebe odděleny v širokých odstupech a spojeny koaxiálním kabelem, vlnovodem, optickým vláknem nebo jiným druhem přenosové linky. Interferometrie nejenže zvyšuje kvantitu přijímaného signálu, ale také výrazně zlepšuje rozlišovací schopnosti, pokud je využita společně s metodou tzv. aperturové syntézy. Tato metoda funguje na principu skládání jednotlivých vln z různých teleskopů, přičemž vlny o stejné fázi se navzájem „posilují“ zatímco vlny o nesouhlasných fázích se navzájem odruší. Za účelem dosáhnout co nejlepšího rozlišení je nutné, aby byly jednotlivé radioteleskopy rozmístěny v různých odstupech. Odstup mezi dvěma anténami se nazývá \"baseline\" (základní linie). Pro dosažení co možná nejlepšího výsledku při pozorování radiového cíle je ideální vytvoření co největšího počtu různých základních linií (např. soustava radioteleskopů Very Large Array v Novém Mexiku sestává z 27 antén, které je možné seskupit až do 351 různých pozic (základních linií), což umožňuje dosáhnout rozlišení až 0,2 úhlových vteřin ve 3 cm vlnových délkách. Jedním z prvních experimentů na poli interferometrie byla tzv. Lloydovo interferometrické zrcadlo vyvinuté v roce 1946 vědeckým týmem Josepha Lade Pawseyho na univerzitě v Sydney. Na začátku 50. let 20. století byl pomocí Cambridge Interferometer podniknut průzkum radiového nebe, který umožnil vytvoření 1. a 2. Cambridgeského katalogu radiových zdrojů (\"Cambridge Catalogue of Radio Sources\").\n\n\n\n"}
{"id": "332057", "url": "https://cs.wikipedia.org/wiki?curid=332057", "title": "Pozistor", "text": "Pozistor\n\nPozistor je dvoupólová elektrická součástka. Jedná se o typ termistoru s pozitivní teplotní závislostí (tzn. s rostoucí teplotou roste odpor), proto se používá i označení PTC termistor (\"positive temperature coefficient\"). Vyrábějí se z polykrystalické feroelektrické keramiky (titaničitan barnatý BaTiO). Odpor pozistoru s růstem teploty nejprve mírně klesá, nad Curieovou teplotu poté prudce vzrůstá asi o 3 řády a pak opět mírně klesá. Oblast nárůstu je možné chemickým složením ovlivňovat a tak vytvořit např. sadu teploměrů s odstupňovaným teplotním rozsahem (nejčastěji po 10 °C).\n\nKvůli své strmosti teplotní závislosti se pozistory používají i jako vratné tepelné pojistky. Další využití mají v odmagnetovacím obvodu barevných obrazovek, ve spínacích obvodech s polovodičovými prvky, čidlech teploty nebo ve dvoustavových snímačích v řídících systémech (vinutí elektrických motorů, transformátorů, ohřev výkonových součástek apod.).\n\n"}
{"id": "332076", "url": "https://cs.wikipedia.org/wiki?curid=332076", "title": "Manžetový knoflík", "text": "Manžetový knoflík\n\nManžetové knoflíky jsou uzávěrem a ozdobným doplňkem rukávů košile, sponou nahrazující běžný přišitý knoflík. Manžetový knoflík v současném technickém provedení spíná dva cípy manžety košile pomocí zarážky s pérkovým mechanismem. \n\nBývají vyráběny z kovu (často drahého), v minulosti se zhotovovaly i z drobných stříbrných mincí. Někdy bývají zdobeny drahými kameny, minerály, sklem, slonovinou, jantarem, či jinými dekorativními materiály a prvky. Variantou klasických manžetových knoflíků jsou dřevěné manžetové knoflíky.\n\nViditelná a zpravidla větší část manžetových knoflíků bývá často personalizována, například gravírováním nebo rytím monogramů, erbů, znaků, log nebo barev firem či sportovních klubů.\n\nV Evropě se ozdobné odnímatelné knoflíky používaly od 17. století, zpravidla to byly dva shodné kruhové terčíky, spojené krčkem či řetízkem. Jedním párem takových knoflíků se od 19. do raného 20. století zapínala pánská košile či dámská halenka u krku. Dva páry sloužily k manžetám na rukávech košile nebo halenky. Od poloviny 20. století jsou manžetové knoflíky asymetrické, větší část s ozdobou na přední (horní) straně a menší v podobě spony na spodní (zadní) straně. Častěji je užívají muži než ženy.\n\nManžetové knoflíky se častěji používají na košili s francouzskou neboli dvojitou manžetou, která má na obou cípech knoflíkové dírky, jimiž se manžetový knoflík provlékne. Nošení manžetových knoflíků ke košili s jednoduchou manžetou se dříve považovalo za společenský prohřešek. V současné době však výrobci luxusních košil opatřují jednoduché manžety jak běžným všitým knoflíčkem, tak pod ním umístěnou obšívanou dírkou, kterou je možno prostříhnout a použít pro manžetový knoflík. \n"}
{"id": "332079", "url": "https://cs.wikipedia.org/wiki?curid=332079", "title": "Oceánský pohár národů 1973", "text": "Oceánský pohár národů 1973\n\nOceánský pohár národů 1973 bylo první mistrovství pořádané fotbalovou asociací OFC. Vítězem se stala Novozélandská fotbalová reprezentace.\n\n"}
{"id": "332082", "url": "https://cs.wikipedia.org/wiki?curid=332082", "title": "Aelius Donatus", "text": "Aelius Donatus\n\nAelius Donatus (4. století) byl římský gramatik a učitel rétoriky, autor několika významných literárně-teoretických děl. O jeho živote víme pouze tolik, že byl učitelem Hieronyma.\n\n\nAž do 19. století byl Aelius Donatus mylně ztotožňován s Tiberiem Claudiem Donatem, jiným autorem komentářů k Vergíliovi (\"Interpretationes Vergilianae\"), které se celé dochovaly.\n\n\n"}
{"id": "332087", "url": "https://cs.wikipedia.org/wiki?curid=332087", "title": "Madhouse", "text": "Madhouse\n\nMadhouse ( 株式会社マッドハウス, \"Kabušiki gaiša Maddohausu\") je japonské anime studio, založené na počátku 70. let 20. století bývalými animátory z Muši Production: Masao Marujamou, Osamu Dezakim, Rintaróem a Jošiakim Kawadžirim. Mezi jejich nejznámější anime patří například \"Death Note\" nebo \"Trigun\".\n"}
{"id": "332088", "url": "https://cs.wikipedia.org/wiki?curid=332088", "title": "Svedberg", "text": "Svedberg\n\nSvedberg (zkratka S či Sv), též Svedbergova jednotka, je odvozená jednotka fyzikální veličiny známé jako sedimentační koeficient. Tato veličina udává čas, za který proběhne sedimentace dané makromolekuly při její ultracentrifugaci, a to při daném zrychlení centrifugy.\n\nPlatí: 1 Svedberg = 1 S = 10 sekundy\n\nV biologii se udává často sedimentační koeficient velkých a malých ribozomálních podjednotek či celých ribozomů. Zatímco prokaryotické organismy mají sedimentační konstantu celého ribozomu 70S, eukaryota mají 80S.\n"}
{"id": "332091", "url": "https://cs.wikipedia.org/wiki?curid=332091", "title": "Strategická obranná iniciativa", "text": "Strategická obranná iniciativa\n\nStrategická obranná iniciativa (SDI, Strategic Defense Initiative) byla navržena prezidentem Spojených států Ronaldem Reaganem 23. března 1983 s cílem vytvořit systém ochrany Spojených států proti útokům strategických jaderných zbraní, především balistických raket. Iniciativa byla zaměřena spíše na strategickou obranu než na strategickou ofenzivní strategii vzájemného zaručeného zničení (mutual assured destruction – MAD). Systém byl lidově pojmenován Hvězdné války (Star Wars).\n\nCílem iniciativy bylo za využití nejnovějších technologií vybudovat takový obranný systém, který by zničil nepřátelské střely ještě před jejich dopadem na území USA nebo jeho spojenců.\n\nI když systém nebyl nikdy plně vyvinut, výzkum a technologie SDI připravili půdu pro dnešní systémy protiraketové obrany.\n\nV červenci 1979 navštívil prezidentský kandidát Ronald Reagan Velitelské stanoviště NORAD pod Cheyenne Mountain nedaleko Colorado Springs. Zde zhlédl demonstraci velitelských a řídících zařízení, které by Spojené státy použily pro vyhlášení poplachu v případě jaderné války. Rozhněval se, když zjistil, že nemohou udělat nic na obranu proti raketovým útokům. Krátce poté rozhodl, že raketová obrana bude součástí národní bezpečnostní politiky, pokud bude zvolen prezidentem.\n\n23. března 1983 ve svém projevu prezident Reagan vyzval „vědeckou obec, která nám dala nukleární zbraně, aby své nadání obrátila ve prospěch lidstva ... a poskytla prostředek, který by nukleární zbraně učinil bezmocnými a zastaralými.“ Dal tak vzniknout projektu Strategické obranné iniciativy – SDI.\n\nOdpůrci považovali tento plán za nereálný a posměšně jej označili, podle slavné sci-fi, „hvězdné války“. SDI bylo podrobeno vlně kritiky. Nejčastěji se argumentovalo, že je celý projekt nereálný, technicky neproveditelný a odporuje smlouvě ABM z roku 1972. Otázka proveditelnosti byla sporná a zřejmě šlo skutečně o překročení zmíněné smlouvy. Někteří kritikové projevili obavu, že by tento krok mohl vést k nežádoucí reakci ze strany Sovětského svazu.\n\nDle zastánců se SDI stala trumfem v rukou Američanů. Reagan naopak ujistil, že iniciativa SDI není určena ke zvýšení \namerické strategické převahy a zcela respektuje závazky vyplývající z dohody ABM. Nicméně Reagan doufal, že by díky novému systému mohl Sovětský svaz z pozice síly donutit k zahájení jednání o odzbrojení. Strach Sovětů z SDI je tak donutil znovu usednout k jednacímu stolu. Na rozhovorech o odzbrojení v Reykjavíku se Reagan odmítl tohoto projektu vzdát. Stoupenci projektu tvrdí, že SDI se společně s Reaganovým odhodláním „uzbrojit“ SSSR staly jedním z hlavních činitelů porážky komunismu.\n\nV roce 2008 tehdejší premiér ČR Topolánek ve svém projevu v CSIS ve Washingtonu, D.C. prohlásil: „\"Již v době studené války platilo, že vítězství nemůže být dosaženo čistě vojenskými prostředky. Ačkoli rozhodující pro porážku sovětského bloku nakonec bylo jeho „uzbrojení“ – především díky SDI – pro přechod k demokracii bylo důležité, že zde existovaly disidentské struktury připravené převzít moc a zahájit transformaci totalitního systému.\"“\n"}
{"id": "332093", "url": "https://cs.wikipedia.org/wiki?curid=332093", "title": "Orebić", "text": "Orebić\n\nOrebić je opčina na jižní straně poloostrova Pelješac v Chorvatsku. V roce 2001 zde žilo 4 165 obyvatel. Zdejší obyvatelé se kromě cestovního ruchu věnují také zemědělství, pěstování ovoce a rybolovu. Turisté hojně využívají přilehlé písečné i oblázkové pláže v zálivu Trstenica. Město má vlastní přístaviště u pobřežní hráze. \n\nK opčině kromě vlastního města náleží sídla Donja Banda, Kućište, Kuna Pelješka, Lovište, Nakovanj, Oskorušno, Pijavičino, Podgorje, Podobuče, Potomje (s přímořskou osadou Borak), Stankovići, Trstenik a Viganj.\n\n\n"}
{"id": "332094", "url": "https://cs.wikipedia.org/wiki?curid=332094", "title": "Míkol", "text": "Míkol\n\nMíkol (hebrejsky: מיכל, původně: Michal) je postava – žena vyskytující se ve Starém zákoně.\n\nJejí příběh popisuje 1. kniha Samuelova kapitola 18 a 19 a také 2. kniha Samuelova kapitola 3.\n\nJe to mladší dcera krále Saula. Její sestra je Merob. \"„Byli pak synové Saulovi: Jonata a Jesui a Melchisua; a jména dvou dcer jeho, jméno prvorozené Merob, jméno pak mladší Míkol.“\"\n\nMilovala Davida a Saul se rozhodl ji proti Davidovi využít. \"„Milovala pak Míkol dcera Saulova Davida; což když oznámili Saulovi, líbilo se to jemu.“\" \"„(Nebo řekl Saul: Dámť mu ji, aby mu byla osídlem, a aby proti němu byla ruka Filistinských.) A tak řekl Saul Davidovi: Po [této] druhé budeš mi již zetěm.“\" Saul slíbil Davidovi, že když zabije 100 Filištínů, dá mu Míkol za manželku. Saul si myslel, že David to nedokáže a zemře. \"„Když vstav David, odšel, on i muži jeho, a zbil z Filistinských dvě stě mužů, jejichž obřízky přinesl David, a z úplna je dali králi, aby byl zetěm královým. I dal jemu Saul Míkol dceru svou za manželku.“\" Tak se Míkol stala se manželkou Davida.\n\n\"„A vida Saul, nýbrž zkušené maje, že jest Hospodin s Davidem, [a že] Míkol dcera jeho miluje ho,“\" \"„Potom poslal Saul posly k domu Davidovu, aby ho střáhli a zabili jej ráno. I oznámila to Davidovi Míkol manželka jeho, řkuci: Jestliže se neopatříš noci této, zítra zabit budeš. A protož spustila Míkol Davida oknem, kterýž odšed, utekl a vynikl z nebezpečenství. Vzala pak Míkol obraz a vložila na lůže, a polštář kozí položila v hlavách jeho a přikryla šaty.“\" Pomohla tak Davidovi uprchnout, když se Saul rozhodl Davida zabít. \"„I řekl Saul k Míkol: Proč jsi mne tak podvedla a pustilas nepřítele mého, aby ušel? Odpověděla Míkol Saulovi: On mi řekl: Propusť mne, sic jinak zabiji tě.“\"\n\nPoté co David uprchl, dal Saul Míkol za manželku Faltiovi, synovinu Lais, který pocházel z Gallim. \"„Nebo Saul Míkol dceru svou, manželku Davidovu, dal byl Faltiovi, synu Lais, kterýž byl z Gallim.“\" David a Míkol spolu nikdy neukončili manželství rozvodem a byli stále manželé.\n\nDavid poslal pro Míkol Abnera, aby mu ji přivedl zpět. \"„Jemuž odpověděl: Dobře. Jáť učiním s tebou smlouvu, a však jedné věci od tebe žádám, totiž, abys neviděl tváři mé, leč prvé dáš přivésti Míkol dceru Saulovu, když bys chtěl přijíti, abys viděl tvář mou. I poslal David posly k Izbozetovi synu Saulovu, aby řekli: Dej [mi] ženu mou Míkol, kterouž jsem sobě zasnoubil ve stu obřízek Filistinských.“\". Abner úkol splnil a David pro něj a jeho muže udělal hostinu.\n\nDavid tančil částečně nahý na oslavu v náboženském procesí nesoucí archu úmluvy do právě dobytého Jeruzaléma. Za to byl od Míkol kritizován.\n\n\"„Stalo se pak, když truhla Hospodinova vcházela do města Davidova, že Míkol dcera Saulova vyhlídala z okna, a viduci krále Davida plésajícího a poskakujícího před Hospodinem, pohrdla jím v srdci svém.“\" \"„Potom navracoval se David, aby dal požehnání domu svému. I vyšla Míkol dcera Saulova vstříc Davidovi, a řekla: Jak slavný byl dnes král Izraelský, kterýž se odkrýval dnes před děvkami služebníků svých, tak jako se odkrývá jeden z lehkomyslných! I řekl David k Míkol: Před Hospodinem, (kterýž mne vyvolil nad otce tvého a nad všecken dům jeho, přikázav mi, abych byl vývodou lidu Hospodinova, [totiž] Izraele), [plésal jsem] a plésati budu před Hospodinem. Anobrž čím se ještě více opovrhu nežli tuto, a ponížím se u sebe sám, tím i u těch děvek, o nichž jsi mluvila, i u těch, [pravím], slavnější budu. Protož Míkol dcera Saulova neměla žádného plodu až do dne smrti své.“\"\n\nMíkol zemřela bezdětná jako trest za svou přísnou kritiku. Není uvedeno zda bezdětnost byl trest od Boha či od Davida.\n\n\"„Ale vzal král dva syny Rizpy dcery Aja, kteréž porodila Saulovi, Armona a Mifibozeta, a pět synů [sestry] Míkol dcery Saulovy, kteréž byla porodila Adrielovi synu Barzillai Molatitského.“\"\n\n"}
{"id": "332099", "url": "https://cs.wikipedia.org/wiki?curid=332099", "title": "Ramanovský laser", "text": "Ramanovský laser\n\nRamanovský laser je druh laseru využívající Ramanův jev, jejž objevil roku 1928 pozdější nositel Nobelovy cena za fyziku Chandrasekhara Venkata Raman. Světlo dopadající na látku způsobuje, že její atomy kolektivně vibrují. Fotony dopadající na látku získávají nebo ztrácí energii, což má za následek vyzařování sekundárního světla s jinou vlnovou délkou. Ramanovský laser toto sekundární světlo využívá; dochází k jeho odrazu a zesílení v rezonátoru, čímž vzniká koherentní laserový svazek.\n\nV roce 2002 demonstrovali vědci z univerzity v Los Angeles emisi Ramanova světla z optických vláken spojených s krystalem křemíku. Díky své krystalické struktuře atomy křemíku ozářené světlem snadno vibrují; Ramanův jev je v něm 10 000 krát silnější než ve skle. Roku 2004 pak uvedli do provozu první křemíkový laser. V únoru 2005 ohlásili další pokrok vědci společnosti Intel - druhou generaci křemíkových laserů které mohou pracovat v nepřetržitém režimu.\n\n"}
{"id": "332110", "url": "https://cs.wikipedia.org/wiki?curid=332110", "title": "Velké centrum", "text": "Velké centrum\n\nVelké centrum je šachový pojem, jenž označující souhrnně pole c3, c4, c5, c6, d3, d4, d5, d6, e3, e4, e5, e6, f3, f4, f5 a f6. Jsou to všechna pole malého centra a pole s nimi sousedící. O malém a velké centru souhrnně pojednává článek Centrum. Pojem se používá především ve strategii šachu.\n"}
{"id": "332111", "url": "https://cs.wikipedia.org/wiki?curid=332111", "title": "Malé centrum", "text": "Malé centrum\n\nMalé centrum je šachový pojem souhrnně označující pole e4, e5, d4 a d5. Často se zaměňuje se samotným centrem. Všechna pole malého centra obsahuje i velké centrum, což jsou všechna pole malého centra a pole k nim přiléhající.\n"}
{"id": "332112", "url": "https://cs.wikipedia.org/wiki?curid=332112", "title": "Jan Riedlbauch", "text": "Jan Riedlbauch\n\nJan Riedelbauch (* 29. listopadu 1948 ve Strakonicích) je český flétnista, básník a hudební pedagog. \n\nPo studiích na pražské konzervatoři a Akademii múzických umění hrál několik let v orchestru Opery Národního divadla. Od roku 1977 působí jako pedagog flétnové hry na pražské konzervatoři. Přednášel na řadě zahraničních univerzit a hudebních škol. Vystupoval s celou řado předních českých komorních souborů, sám je členem souborů Pražské dechové kvinteto, Ensemble Riedlbauch, Dechové kvinteto 74, Ensemble Martinů.\n\n\n\n"}
{"id": "332122", "url": "https://cs.wikipedia.org/wiki?curid=332122", "title": "Salechard", "text": "Salechard\n\nMěsto Salechard ( \"Салеха́рд\") je centrem Jamalo-něneckého autonomního okruhu. Leží v jeho západní části. Počtem obyvatel i průmyslovým významem ho ale překonávají jiná města regionu - Novyj Urengoj, Nojabrsk a Nadym. Žije zde obyvatel.\n\nSalechard je považován za jediné město na světě, kterým přímo prochází severní polární kruh. Město se nachází 2436 km od Moskvy na pravém břehu řeky Poluj, nedaleko od jeho ústí do Obu. 16 km od Salechardu je město a zároveň nejbližší železniční stanice Labytnangi.\n\nSalechard má drsné subpolární klima. Průměrná teplota v lednu je -23 °C, v červenci 14 °C. Za rok spadne přibližně 450 - 500 mm srážek. Až 200 dní v roce je město pod sněhem.\n\nMěsto bylo založeno v roce 1595 jako pevnost na řece Ob. Původní název Obdorsk (\"Обдорск\"), odvozený od slova Ob, se používal do roku 1933. Dnešní pojmenování pochází z něneckého \"Сале-Харн\", což lze přeložit jako \"osada na mysu\".\n\nV carském i sovětském období byl tehdejší Obdorsk oblíbeným deportačním cílem.\n"}
{"id": "332123", "url": "https://cs.wikipedia.org/wiki?curid=332123", "title": "Maroczyho výstavba", "text": "Maroczyho výstavba\n\nMaroczyho výstavba je pěšcová formace v šachu, jedna z nejdůležitějších částí pěšcové struktury. Je pojmenována po vedoucím maďarském šachistovi své doby jménem Géza Maróczy. Je charakterizován bílými pěšci \"c4\",\"e4\" s obvykle chybějícím \"d\" pěšcem, často vyměněným za černého \"c\" pěšce. Bílý ovládá důležité pole d5, černý zas slabinu d4. Černý často provádí fianchetto svého černopolného střelce. Poprvé byla tato výstavba pravděpodobně zaznamenána v partii Swiderski-Maróczy, Monte Carlo 1904.\n"}
{"id": "332124", "url": "https://cs.wikipedia.org/wiki?curid=332124", "title": "IMI Galil", "text": "IMI Galil\n\nIMI Galil je jedna z útočných pušek vyráběných firmou Israel Weapon Industries. Měla sloužit jako protiváha pušek AK, které často používaly arabské státy. Byla vyvinuta z finské RK 62, která je odvozena ze známé sovětské AK-47. První kusy byly nasazeny v roce 1972. Je dodnes používán na Středním Východě, v Africe a Latinské Americe.\n\nZbraň je zpracována na základě automatu Kalašnikov a má stejný systém mechanizmu, ale mnoha detaily se liší. Napínací páka závěru je umístěná na pravé straně, má však takový tvar, že lze natáhnout pravou i levou rukou. Pojistka-přepínač způsobu palby se nachází na pravé straně zbraně, ale může být ovládána i z levé strany pomocí páčky uložené nad pažbičkou.\nLehká kloubová dvojnožka, sklápěná do výřezu v předpažbí, může být použita k přestřihávání ostnatého drátu. Na ústí hlavně je kompenzátor, který zároveň umožňuje střelbu puškových granátů. Ve středové části je pohyblivá rukojeť sloužící k přenášení zbraně.\nDioptrické překlápěcí hledí určené pro střelbu na vzdálenosti do 300 a 500 m je umístěno v zadní části krytu pouzdra závěru. Muška se nachází na konci trubice pro odběr plynů z hlavně. Mířidla jsou vybavena pro střelbu za snížené viditelnosti světélkujícími tečkami.\n\nVerze používající náboj 7,62 x 51 mm NATO jsou vyráběny pouze na export.\n\n\n\n\n\nGalil Sniper je samonabíjecí odstřelovačská puška vycházející z IMI Galil. Používá náboje 7,62 x 51 mm NATO a je vybavena těžkou hlavní s úsťovou brzdou. Sklopná masívní pažba má tlumicí botku a lícnici. Standardní optický zaměřovač \"Nimrod\" se šestinásobným zvětšením lze v případě potřeby nahradit optikou pro noční vidění. Schránkový zásobník na dvacet nábojů.\n\nTato odolná zbraň má s použitím dvojnožky uspokojivý rozptyl 30 cm na vzdálenost 600 metrů.\n\n"}
{"id": "332132", "url": "https://cs.wikipedia.org/wiki?curid=332132", "title": "Karel Vysušil", "text": "Karel Vysušil\n\nKarel Vysušil (14. listopadu 1926 Trmice – 7. prosince 2014 Praha) byl český malíř a grafik.\n\nNarodil se v Trmicích (dnes část Ústí nad Labem) studoval Školu dekorativního umění a Akademii výtvarných umění v Praze pod vedením profesorů Otakara Nejedlého a Karla Mináře. Již od roku 1952 je členem SČUG Hollar a Asociace volné grafiky. V 60. letech 20. století byl spoluzakladatelem uměleckých skupin G7 (John, Šimotová, Balcar, Karásek, Hadlač, Sovák, Vysušil), LG 5 (Týfa, Králík, J. Novák, Sklenář, Vysušil) a Máj.\n\nJeho nejoblíbenějšími grafickými technikami jsou suchá jehla, lept a barevná litografie. Dále pak olejomalba a v neposlední řadě koláž. Jako jeden z prvních autorů české poválečné grafiky pracoval s barevnou litografii jako s transpozicí volné malby. V 70. letech potom obohatil tvůrčí výtvarné postupy o techniku „autokoláže“ tedy využití vlastních grafik pro tvorbu koláže.\n\nV 60. letech byly páteří jeho tvorby hlavně abstraktní suché jehly a lepty vycházející z tiskárny Mirra Pegrassiho na pražském Smíchově. Svého času se věnoval i užité grafice a tak vznikl vedle řady plakátů, knižních ilustrací a knižních a časopiseckých obálek i návrh známky k 1. Mistrovství světa v letecké akrobacii 1960 v Bratislavě. V sedmdesátých létech se kromě grafiky a malby věnoval i tvorbě netkaných textilních artefaktů (artprotis) participoval také na grafickém albu na počest dvoustého výročí narození vynálezce litografie pražského rodáka Aloise Senefeldera (Jan Zrzavý, Václav Sivko, Jan Bauch, Kamil Lhoták, František Hudeček, Zdeněk Sklenář,Vladimír Suchánek). Z realizací v architektuře je třeba zmínit monumentální textilní panó pro svatební síň v Žatci. Uspořádal více než 60 samostatných výstav a zúčastnil se více než 250 kolektivních výstav v Rakousku, Německu, Japonsku, Švýcarsku, Francii, Holandsku, Slovinsku, Itálii, Polsku, USA a Česku. Získal řadu ocenění českých i mezinárodních – např. stříbrnou plaketu v Tokiu (1969).\n\nNG Praha; GHMP; National Gallery Quebeck; Kunsthaus Hamburg; Folkwang Museum Essen; Kunsthaus Bielefeld; Bürgerhaus Steinbach; Bürgerhaus Dreieich; Museum Hodonín, Galerie města Moravská Ostrava; Galerie Zirc v Maďarsku aj.\n\n\n\n\n\n\n"}
{"id": "332136", "url": "https://cs.wikipedia.org/wiki?curid=332136", "title": "Sophie Scholl - Poslední dny", "text": "Sophie Scholl - Poslední dny\n\nSophie Scholl – Poslední dny (též. Poslední dny Sophie Schollové, orig.: \"Sophie Scholl – Die letzten Tage\") je německý historický film z roku 2005, který rekonstruuje posledních šest dnů života jedné z nejznámějších postav německého protinacistického odboje, Sophie Schollové, vůdčí osobnosti nenásilné studentské odbojové organizace Bílá růže. Režisérem je Marc Rothemund, hlavní postavu ztvárnila Julia Jentschová.\n\nFilm se snaží maximálně držet historické reality, přičemž primárně vychází z dobových svědectví, soudních dokumentů a po roce 1989 odtajněných originálních protokolů o výsleších Schollové na gestapu, nalezených v archivech Stasi. Kritikou i diváky byly vysoce oceněny režie a výkon představitelky hlavní postavy, jakož i dalších herců, zejména Alexandera Helda coby vyšetřovatele Mohra a André Hennickeho coby Rolanda Freislera.\n\nFilm dosáhl světového úspěchu, mimo jiné byl nominován na Oscara v kategorii nejlepší cizojazyčný film a získal \"European Film Awards\" 2005 za nejlepší herečku a dva stříbrné medvědy (za nejlepší herečku a nejlepší režii) na Berlinale 2005 a řadu dalších cen.\n\nFilm začíná těsně před zatčením Schollové a jejího bratra při nepovedeném pokusu o distribuci letáků na Mnichovské univerzitě. Větší část filmu představuje její pobyt a výslechy na gestapu na Stadelheimer Straße, dále následuje krátký politický proces, příprava na smrt a poprava.\n\n"}
{"id": "332137", "url": "https://cs.wikipedia.org/wiki?curid=332137", "title": "Pyranometr", "text": "Pyranometr\n\nPyranometr, někdy též solarimetr je přístroj určený k měření slunečního záření. Měří globální záření (přímé sluneční záření + záření rozptýlené atmosférou včetně záření odraženého od mraků).\n\nNázev pyranometr je složen z řeckých slov \"pyr\", znamenajícím oheň a \"ano\" označující oblohu.\n"}
{"id": "332147", "url": "https://cs.wikipedia.org/wiki?curid=332147", "title": "Petrosjan", "text": "Petrosjan\n\nPříjmení Petrosjan nosí více osobností:\n\n"}
{"id": "332149", "url": "https://cs.wikipedia.org/wiki?curid=332149", "title": "Rieszovo lemma", "text": "Rieszovo lemma\n\nRieszovo lemma, známé též jako lemma o skorokolmici (kvazikolmici), hovoří o tom, že i v normovaném lineárním prostoru bez skalárního součinu (kde schází pojem kolmosti) existují k danému podprostoru jakési „skorokolmé“ vektory, které v jistém smyslu aproximují kolmý vektor s libovolnou přesností.\n\nNechť \"X\" je normovaný lineární prostor a \"Y\" je uzavřený vlastní podprostor v \"X\". Pro každé \"r\" < 1 potom existuje \"x\" ∈ \"X\" takové, že ||\"x\"|| = 1 a dist(\"x\", \"Y\") > r.\n\nDůkaz. Zvolme \"x\" ∈ \"X\\Y\", potom \"d\" := dist(\"x\", \"Y\") > 0. Dále zvolme \"y\" ∈ \"Y\" takové, že ||\"x\" – \"y\"|| ≤ \"d\"/\"r\". Definujme \"x\" := (\"x\" – \"y\")/||\"x\" – \"y\"||, tento vektor splňuje požadovanou podmínku, neboť pro libovolné \"y\" ∈ \"Y\"\n\nLemma lze též formulovat obráceně v trochu obecnějším tvaru: Jestliže existuje \"r\" < 1 takové, že pro všechna \"x\" ∈ \"X\", ||\"x\"|| = 1 je dist(\"x\", \"Y\") < \"r\", pak \"Y\" je hustý v \"X\".\n\nV konečněrozměrném případě dokonce existuje obdoba kolmého vektoru, tj. existuje jednotkový vektor \"x\" takový, že dist(\"x\", \"Y\") = 1. Stačí vzít posloupnost jednotkových vektorů {\"x\"} ⊂ \"X\" takovou, že dist(\"x\", \"Y\") > 1 – 1/\"n\". Má-li \"X\" konečnou dimenzi, pak je jednotková sféra \"S\" ⊂ \"X\" kompaktní a existuje vybraná podposloupnost, která konverguje k nějakému \"x\" ∈ \"S\", pro které platí dist(\"x\", \"Y\") ≥ 1, zároveň však dist(\"x\", \"Y\") ≤ 1.\n\nNaopak v prostoru nekonečné dimenze takový vektor existovat nemusí. Jako příklad poslouží\npodprostor \"Y\" je vlastní a uzavřený v \"X\". Pro každou funkci \"f\" ∈ \"X\", ||\"f\"|| = 1 je možné zkonstruovat funkci \"g\" ∈ \"Y\" takovou, že ||\"f\" – \"g\"|| < 1 a tedy dist(\"f\", \"Y\") < 1.\n\nOpakovanou aplikací Rieszova lemmatu se dá ukázat, že v normovaném lineárním prostoru nekonečné dimenze existuje pro dané \"r\" < 1 posloupnost jednotkových vektorů {\"x\"} taková, že ||\"x\" – \"x\"|| > \"r\" pro každá dvě různá přirozená čísla \"m\" a \"n\". Tato vlastnost nekonečněrozměrných normovaných lineárních prostorů má důležitý význam. Ze zmíněné posloupnosti není možné vybrat konvergentní podposloupnost, platí tedy následující tvrzení:\n\nV normovaném lineárním prostoru \"X\" je uzavřená jednotková koule kompaktní právě tehdy, když \"X\" má konečnou dimenzi.\n\nV normovaném lineárním prostoru nekonečné dimenze mají kompaktní množiny prázdný vnitřek.\n\n"}
{"id": "332150", "url": "https://cs.wikipedia.org/wiki?curid=332150", "title": "Projektivní geometrie", "text": "Projektivní geometrie\n\nProjektivní geometrie představuje takovou geometrii, která zkoumá vlastnosti, které se nemění u projektivních transformací (kolineací). Model pro tuto geometrii je obvykle projektivní rovina anebo projektivní prostor. V této geometrii jsou definovány body a přímky, nikoli však úhly a vzdálenosti.\n\nProjektivní geometrie byla historicky inspirována potřebami renesančního umění – zvládnutím perspektivy v malířství. Matematickým zachycením těchto poznatků se zabývali Desargues, Poncelet, Möbius, Cayley a jiní.\n\nDůležitou vlastností projektivní geometrie je tzv. \"dualita\". Například v geomerii projektivní roviny vyjadřuje fakt, že když se v jejích tvrzeních zamění slova bod a přímka a spojení \"ležet na přímce\" za \"protínat se v bodě\", tak se zachová pravdivost. Např. výrok \"Každé dva různé body leží na jediné přímce\" je duální k výroku \"Každé dvě různé přímky se protínají v jediném bodě\", oba jsou pravdivé.\n\nPrvní geometrické vlastnosti projektivního charakteru byly objeveny ve třetím století Pappem z Alexandrie. Johannes Kepler (1571–1630) a Girard Desargues (1591–1661) nezávisle na sobě rozvinuli základní koncept \"bodů v nekonečnu\". Desargues se snažil propojit tyto myšlenky s Euklidovou geometrií do jednoho systému. Další významní myslitelé, kteří přispěli k vývoji projektivní geometrie, byli Gaspard Monge a Jean-Victor Poncelet, který roku 1822 publikoval jedno ze základních historických pojednání o projektivní geometrii, ve kterém charakterizoval vztahy mezi metrickými a projektivními vlastnosti geometrických objektů.\n\nPozdější práce Ponceleta, Jakoba Steinera a jiných směřovaly k axiomatickému zavedení projektivních prostorů.\n\nNásledující axiomy jsou shrnutím axiomů navržených A. N. Whiteheadem. Existují dva typy objektů, body a přímky, přičemž platí\n\nPodprostor AB…XY se dá rekurzivně definovat pomocí podprostoru AB…X jako prostor, který obsahuje všechny body všech přímek YZ, kde Z probíhá množinou {A,B,…X}. Množina bodů {A,B,…Z} je nezávislá, pokud A,B,…,Z je minimální podmnožina generující daný prostor.\n\nKoncept přímky se dá zobecnit do rovin a projektivních prostorů vyšších dimenzí.\n\n\na tak dál. Projektivní prostor má dimenzi \"k\" pokud je \"k\" největší číslo takové, že prostor má dimenzi \"nejméně \"k\"\".\n\nSpeciálně v případě projektivní roviny se uvádějí tyto tři axiomy:\n\nNejmenší geometrie, která axiomy splňuje je tzv. Fanova rovina, která obsahuje pouze 7 bodů a 7 přímek.\n\nV projektivních rovinách obvykle platí tzv. \"Desarguesův axiom\", resp. \"Desarguesova věta\".\nJe to následovní tvrzení:\n\nV běžné projektivní rovině vychází důkaz tohoto tvrzení z třírozměrné prostorové perspektivy.\n\nExistují však projektivní prostory, v nichž platí axiomy projektivní roviny, Desarguesova věta ale nikoliv.\n\nNejběžnější model projektivní roviny je reálná projektivní rovina formula_1, která se dá reprezentovat jako množina přímek v formula_2 procházejících počátkem. Přímky projektivní roviny jsou pak množiny (\"obyčejných\" afinních) přímek v formula_2, které leží v jedné (\"obyčejné\" afinní) rovině.\n\nProjektivní transformace (kolineace) v rovině jsou všechny transformace, které pocházejí z lineárních zobrazení prostoru formula_2.\n\nProjektivní rovinu můžeme reprezentovat jako množinu bodů formula_5 v rovině {x=1} a směrů formula_6, což odpovídá bodům v nekonečnu. Projektivní transformace, reprezentované jako transformace roviny {x=1}, pak zahrnují všechny Euklidovské transformace, afinní transformace, ale i mnohé další (některé převádějí elipsu na hyperbolu nebo parabolu a podobně). Projektivní transformace zachovávají přímky a také tzv. dvojpoměr.\n\nPodobně můžeme zkonstruovat projektivní prostor formula_7 nad libovolným tělesem F. Nejmenší model projektivní roviny je Fanova rovina, která obsahuje pouze 7 bodů a její model je formula_8, kde formula_9 je dvouprvkové těleso.\n\nExistují také projektivní geometrie, které nepocházejí z těles.\n\nBěžné modely projektivních rovin nad tělesy reálných, komplexních čísel a kvaternionů jsou kompaktní variety, na kterých mají přirozenou akci kompaktní Lieovy grupy SO(n), SU(n), Sp(n). Analogie projektivní roviny nad oktoniony vedou na prostory, jejichž přirozené grupy symetrií jsou výjimečné Lieovy grupy. Na těchto prostorech je možné zavést přirozeným způsobem metriku, ovšem definice \"přímek\" je složitá. Nejznámější z těchto projektivních rovin je reálná Cayleyho rovina\nna které působí výjimečná Lieova grupa formula_11. Jako reálná varieta má Cayleyho rovina dimenzi \"16\". V tomto prostoru neplatí Desarguesova věta.\n\n\n"}
{"id": "332153", "url": "https://cs.wikipedia.org/wiki?curid=332153", "title": "Radosław Kaim", "text": "Radosław Kaim\n\nRadosław Kaim (* 7. října 1973) je polský herec.\n\n"}
{"id": "332163", "url": "https://cs.wikipedia.org/wiki?curid=332163", "title": "Mešita sultána Ahmeda", "text": "Mešita sultána Ahmeda\n\nMešita sultána Ahmeda ( ) je historická mešita v Istanbulu, největším městě Turecka a hlavním městě Osmanské říše (od roku 1453 do 1923). Díky obložení stěn modrými dlaždicemi je též známa jako Modrá mešita.\n\nJe nejznámějším symbolem Istanbulu hned po Hagii Sofii, jedná se o největší mešitu ve městě, která jako jediná má šest minaretů. U mešit platí pravidlo: běžná mešita má jeden minaret, lepší může mít dva minarety, ale šest minaretů smí mít pouze mešita v Mekce. Pověst proto praví, že sultán musel nakonec nechat postavit v Mekce sedmý minaret.\n\nByla postavena roku 1617 pro sultána Ahmeda I. Poloha mešity vysoko nad vodami Marmarského moře, její stavební řešení i výzdoba představují vrchol osmanské architektury. V interiéru mešity zaujmou čtyři mohutné rýhované pilíře nesoucí hlavní kupoli, stovky červenobílých modlitebních koberečků, pět řad barevně zasklených oken. Obložení stěn modrými fajánsovými dlaždicemi, které daly mešitě přívlastek „modrá“. K mešitě přiléhá i Muzeum koberců a kelimů. Nedaleko je také Mauzoleum Sultána Ahmeda I.\n\nNaproti Modré mešitě stojí velkolepé dílo byzantského umění chrám Boží moudrosti Hagia Sofia. Tato sakrální stavba dnes slouží jako muzeum.\n\n"}
{"id": "332164", "url": "https://cs.wikipedia.org/wiki?curid=332164", "title": "Modrá mešita", "text": "Modrá mešita\n\nModrá mešita může být:\n\n"}
{"id": "332166", "url": "https://cs.wikipedia.org/wiki?curid=332166", "title": "Římskokatolická farnost Bulhary", "text": "Římskokatolická farnost Bulhary\n\nŘímskokatolická farnost Bulhary je jedno z územních společenství římských katolíků v obci Bulhary s farním kostelem sv. Jiljí.\nPůvodně pozdně gotický kostel sv. Jiljí z roku 1582 byl barokně upraven v roce 1769.\nDuchovním správcem je kněz z farnosti Valtice. Od 1. srpna 2011 jím je Mons. Dr. Karel Janoušek.\n\nDnem vzájemných modliteb farností za bohoslovce a bohoslovců za farnosti brněnské diecéze je 17. leden. Adorační den připadá na nejbližší neděli po 7. dubnu.\n\n"}
{"id": "332170", "url": "https://cs.wikipedia.org/wiki?curid=332170", "title": "Dillíský sultanát", "text": "Dillíský sultanát\n\nDillíský sultanát (persky دهلی سلطان, urdsky دہلی سلطنت) je označení pro období v dějinách Indie, ve kterém vládly muslimské dynastie. Jeho datace spadá do rozmezí let 1206-1526. Několik tureckých a paštunských dynastií totiž vládlo z Dillí. Jednalo se o dynastii Muizzí (1206-1290), Chaldží (1290-1320), Tughlakovců (1320-1413), Sajjdovců (1414-1451) a Lódíů (Paštunové, 1451-1526). V roce 1526 byl Dillský sultanát začleněn do rychle se rozmáhající Mughalské říše.\n\nPočátky Dillíského sultanátu spadají do poslední čtvrtiny 12. století, kdy do Indoganžské nížiny vpadl Muhammad z Ghóru. Brzy se mu podařilo podrobit si Ghaznu, Multán, Láhaur, Sind i Dillí. Jeden z jeho generálů, Kutbuddín Ajbak, se prohlásil Dillíským sultánem a položil tak základ první, mamlúcké dynastii Dilliského sultanátu, která je někdy zvaná „otrocká“. Již počátkem 13. století se Dillískému sultanátu podařilo získat kontrolu nad územím od Chajbarského průsmyku po Bengálsko. Dynastie Muizzí skončila v roce 1290.\n\nDalší dillískou dynastií se stali Chaldžíovci, kteří se již v době Muhammada z Ghóru stali vládci Bengálska. Podařilo se jim iniciovat státní převrat a eliminovat všechny mamlúky. Chaldžíovci dobyli Gudžarát i Málvu a snažili se rozšířit sultanát i na jih Indického subkontinentu. Jejich výboje na nějaký čas zastavil až Vidžajanagar. Těmto i dalším dynastiím se podařilo vybudovat silnou říši se stabilní ekonomikou a rozsáhlou sítí obchodních tras. V době svého největšího rozmachu zabírala takřka celý Indický subkontinent. Pád Dillíského sultanátu přivodil až Bábur, první vládce Mughalů.\n\n\n\n\n\n\n\n\n"}
{"id": "332175", "url": "https://cs.wikipedia.org/wiki?curid=332175", "title": "Náběhová funkce", "text": "Náběhová funkce\n\nNáběhová funkce (neboli též \"funkce rampy\") je označení pro základní reálnou funkci definovanou takto:\n\nDerivací náběhové funkce je funkce Heavisideova.\n\n"}
{"id": "332177", "url": "https://cs.wikipedia.org/wiki?curid=332177", "title": "Střížov (Vladislav)", "text": "Střížov (Vladislav)\n\nStřížov ( ) je místní část městyse Vladislavi. Rozkládá se asi 1,3 km vzdušnou čarou na jih od Vladislavi. Ve vesnici žije obyvatel.\n\nKatastrální území Střížova je protáhlé ve směru severojižním (délka asi 4,5 km, šířka kolísá kolem 1 km), začíná při pravém břehu řeky Jihlavy v nadmořské výšce 390 n. m. a k jihu prudce stoupá. Na východ od obce dosahuje terén 470 m, k jihu se dál zvyšuje a v trati Přeshorní vrcholí ve výšce 496 m n. m. Nadmořská výška zastavěného území obce se pohybuje mezi 450 m n. m. na západě obce při Střížovském potoce a 470 m n. m. na východě obce.\n\nStřížovský potok – pravostranný přítok Jihlavy – přitéká ke Střížovu od Slaviček, své vody však sbírá až u Klučova na západě, proto též někdy \"Klučovský potok\".\n\nS Vladislaví nemá Střížov žádné přímé spojení, vyjma polní cesty. Silniční spojení vede přes Číměř: silnicí č. III/4011 a č. II/401; ve Vladislavi se tato silnice spojuje se silnicí č. I/23. Na Slavičky na jihozápadě a Třebenice na jihu vede silnice č. II/352.\n\nStřížov náležel mezi první statky benediktinského kláštera v Třebíči. Byli to právě benediktini, kdo zde podle tradice vybudovali kostel svatého Jiljí.\n\nStřížov míval svou školu. Postavili ji zde roku 1794, roku 1874 ji pak obnovili a rozšířili. Ke Střížovu byly přiškoleny některé okolní obce: Okrašovice a Slavičky.\n\nZačátkem 20. století náležely ke Střížovu i Čermákův mlýn a Kučerův mlýn na řece Jihlavě, třebaže dnes se katastrální území Střížova řeky přímo nedotýká.\n\nStřížov býval samostatnou obcí. V letech 1961–1990 náležel k Číměři. Od ní se k 1. srpna 1990 odštěpil a připojil k Vladislavi.\n\nVýznamným střížovským rodákem je major Jaroslav Krátký, vyznamenaný \"in memoriam\" Řádem Bílého lva.\n\n"}
{"id": "332179", "url": "https://cs.wikipedia.org/wiki?curid=332179", "title": "George Tyrrell", "text": "George Tyrrell\n\nGeorge Tyrrell (6. února 1861, Dublin – 15. července 1909 Storrington) byl katolický kněz a do svého vyloučení v roce 1906 člen jezuitského řádu. Byl představitelem modernismu v katolické církvi. Za hlásání svých názorů byl zbaven kněžské služby a byl mu upřen i pohřeb na katolickém hřbitově. \n\nJeho přáteli byli modernisté Friedrich von Hügel nebo Maude Petre, které byl velmi názorově blízký. Po jeho smrti zpracovala a vydala jeho životopis. Její sympatie k Tyrrellovi se staly příčinou toho, že její vlastní dílo se v roce 1913 ocitlo na Seznamu zakázaných knih.\n"}
{"id": "332181", "url": "https://cs.wikipedia.org/wiki?curid=332181", "title": "Římskokatolická farnost Petrovice u Blanska", "text": "Římskokatolická farnost Petrovice u Blanska\n\nŘímskokatolická farnost Petrovice u Blanska je jedno z územních společenství římských katolíků v obci Petrovice s farním kostelem sv. Petra a Pavla.\n\n\nO farním patronátu je první zmínka roku 1379. Během 16. století působili na faře bratrští duchovní. Během třicetileté války farnost zanikla a od roku 1630 spadala pod doubravickou farnost. Roku 141 byla postavena nová fara a farnost byla přidělena do nově zřízené sloupské farnosti. Roku 1775 zde vznikla lokálie, od roku 1857 je petrovická farnost opět samostatná. Matriky jsou vedeny od roku 1785. Současný farní kostel byl postaven v letech 1733–1735 pravděpodobně na základech staršího kostela. Roku 1804 byl přestavěn do současné podoby. \n\nDuchovními správci farnosti jsou kněží z farnosti Rájec nad Svitavou-Jestřebí a P. Mgr. Miroslav Němeček (administrátor in spiritualibus), který nemá jinou farnost.\nDnem vzájemných modliteb farností za bohoslovce a bohoslovců za farnosti brněnské diecéze je 6. únor. Adorační den připadá na 8. září.\n\nKaždoročně se ve farnosti koná tříkrálová sbírka. V roce 2017 dosáhl výtěžek sbírky v Petrovicích 19 084 korun.\n\n"}
{"id": "332186", "url": "https://cs.wikipedia.org/wiki?curid=332186", "title": "Oliver Heaviside", "text": "Oliver Heaviside\n\nOliver Heaviside (18. května 1850 – 3. února 1925) byl britský matematik a fyzik samouk. K jeho nejdůležitějším výsledkům patří zavedení komplexních čísel do studia elektrických obvodů, objev nových metod k řešení diferenciálních rovnic, nebo objevení vektorové analýzy. Přes nepochopení, které provázelo jeho vztahy se zbytkem vědecké komunity, jeho práce ovlivnila matematiku a fyziku na mnoho let dopředu.\n"}
{"id": "332189", "url": "https://cs.wikipedia.org/wiki?curid=332189", "title": "Rey Koranteng", "text": "Rey Koranteng\n\nReynolds „Rey“ Koranteng (* 2. srpna 1974, Praha) je český televizní moderátor.\n\nJeho matka se jmenuje Ludmila a je české národnosti, otec pochází z Ghany. Je ženatý, s manželkou Monikou má tři dcery Vanessu (* 1995), Sofii (* 2006) a Leontýnu (* 2015). Po ukončení střední školy se začal věnovat meteorologii. Od roku 1994 působí na TV Nova, nejprve jako moderátor počasí. Od roku 1999, poté, co se generální ředitel televize Vladimír Železný rozešel se servisní organizací CME a Nova začala vysílat z Barrandova, moderuje hlavní zpravodajský pořad této televizní stanice Televizní noviny. Vystudoval obor Politologie a mezinárodní vztahy na vysoké škole CEVRO Institut.\n\nK jeho zálibám patří šachy a létání na kluzácích.\n\nV Televizních novinách moderuje s Lucií Borhyovou. V době jejího těhotenství moderoval s Michaelou Ochotskou a Kristinou Kloubkovou.\n"}
{"id": "332190", "url": "https://cs.wikipedia.org/wiki?curid=332190", "title": "Věra Bílá", "text": "Věra Bílá\n\nVěra Bílá, rozená Věra Giňová (22. května 1954, Rokycany – 12. března 2019, Plzeň), byla česká zpěvačka a hudebnice romské národnosti.\n\nNarodila se jako jedno ze sedmi dětí Karola Gini. Byla pěvecký i hudební samouk. Vystupovala po celé Evropě dlouhou dobu se skupinou Kale, kterou před několika lety opustila. Zpívala romsky, česky a slovensky. Příležitostně spolupracovala se známou romskou zpěvačkou a hudebnicí Idou Kelarovou (sestra Ivy Bittové). \n\nVěra Bílá měla adoptivního syna; v lednu 2013 byl ve věku 33 let nalezen mrtev. Krátce poté zemřel ve věku 59 let její manžel.\n\nOd roku 2011 zpěvačka žila na ubytovně v Rokycanech. Po výroku soudu se musela vystěhovat z obecního bytu do holobytu, protože neplatila nájemné a zadlužila se hrou na hracích automatech. Její hudební comeback z roku 2018 a plán na evropské turné s kapelou Dušana Čonky nevyšel. V březnu 2019 měla vyjet na turné se zpěvákem Janem Bendigem a dvěma členy někdejší kapely Kale, klavíristou Robertem Červeňákem a kytaristou a zpěvákem Milanem Krokou.\n\nVěra Bílá zemřela v ranních hodinách 12. března 2019 v plzeňské fakultní nemocnici, kde podlehla infarktu. Bylo jí 64 let.\n\n\n\n\n\n"}
{"id": "332191", "url": "https://cs.wikipedia.org/wiki?curid=332191", "title": "The Undertaker", "text": "The Undertaker\n\nThe Undertaker, vlastním jménem Mark William Callaway patří mezi legendy wrestlingu.\n\nNarodil se 24. března 1965 v Houstonu v Texasu, kde bydlel se svými rodiči Catherine a Frankem Calawayovi v Death Valley a svými pěti sourozenci. Má dvě dcery Gracie a Chasey a syna Gunnera Vincenta Calawaye, se svojí bývalou manželkou Jody Lynn. Momentálně nežije se Sarou a nechal si odstranit i tetovaní z krku. Mezi jeho záliby patří basketbal, kterému se v mládí hodně věnoval a choppery.\n\nThe Undertaker je profesinální wrestler, působící ve WWE v rosteru Smackdown!\nUndertaker, publikem a fanoušky nazýván také \"Deadman\", je rozhodně jeden z těch wrestlerů, kteří jsou ve WWE nejdéle. Byl držitelem těch nejcennějších titulů a jako jediný se mohl pyšnit tím, že ve Wrestlemanii si drží vynikající skóre 21:0 (avšak na Wrestlemanii 30 prohrál s Brockem Lesnarem a tím skončil jeho Streak 21-1).\n\nUndertaker debutoval v roce 1984 v WCCW, tehdy ještě pod ringovým jménem Texas Red. V roce 1989 působil Undertaker ve WCW. Kontrakt s tehdy ještě WWF (dnešní WWE) podepsal 22. listopadu 1990. Od této doby Undertaker působí ve WWE. Když Undertaker přišel do WWF netrvalo moc dlouho a Undertaker se začínal ukazovat wrestlingovému světu. Jeho první Wrestlemania byla Wrestlemania VII, kde zápasil proti Jimmymu Snuk. To byl však teprve začátek. Undertaker byl určen, aby v Survivor Series 1991 připravil o titul WWF Championa Hulka Hogana, ale o titul přišel o 6 dní poté a zpět ho získal Hogan. V roce 1994 byl Undertaker určen k tomu, aby vyzval o titul WWF Championa Yokazunu. Titul Undertaker nezískal proto, že zápas ovlivnili další zápasníci. Kvůli jeho zranění se na scéně objevil Undertakerův dvojník, kterého fanoušci přezdívali \"Underfaker\", jehož hrál Brian Lee. Undertaker se vrátil a zápasil proti němu na Summerslame 1994, kde zvítězil. Undertaker se jako jeden z mála v ringu setkal s takovými hvězdami jako Ultimate Warrior, Hulk Hogan, Stone Cold, The Rock, Kane, Triple H a spousta dalších. Undertaker si během svého působení změnil několikrát gimmick. Jeho asi nejslavnější gimmicky byly gimmick mrtvého muže a poté motorkáře. I on zažil období, kdy na něj fanoušci pokřikovali, pískali a bučeli. Nakonec si však přízeň u fanoušků našel. Undertaker se však neproslavil jen sám, ale především to byl jeho bratr (ne skutečný) Kane, se kterým měl ty nejlepší zápasy. Tyto zápasy byly velmi často označované jako zápas \"Monster vs. Monster\". Undertaker a Kane vytvořili spolu snad jeden z nejznámějších tag týmů v historii wrestlingu a to Brothers of Destruction, se kterým získali i několik titulů \"tag team champions\". Na Survivor Series 2003 Kane v zápase Undertaker vs. Vince McMahon zakopal Undertakera. Ten se pak nějaký čas neobjevil ve wrestlingu, ale to vše si dokonale vynahradil při svém návratu na Wrestlemanii 20, po němž si Undertaker změnil gimmick znovu na mrtvého muže, který má dodnes a předpokládá se, že s tímto gimmickem i skončí svou kariéru, která byla velmi bohatá.\n\nUndertaker patří v současné době ve WWE mezi jedny z nejlepších wrestlerů a to už rozhodně není nejmladší. Tento muž si určitě zaslouží nazvat žijící legendou wrestlingu. V roce 2009 měl spor se CM Punkem o World Heavy Weight Championchip který vyvrcholil na Pay-Per-View akci Hell in a Cell kde Undertaker titul získal a obhajoval jej do akce Elimination Chamber, kde ho porazil Chris Jericho. Do roku 2013 ho nikdo na Wrestlemanii neporazil. Až na wrestlemanii 30 a 33 kdy byl poražen Brockem Lesnarem a Romanem Reignsem.\nDne 2. Dubna 2017 končí Undertakerova kariéra po 27. letech nechává rukavice kabát a i jeho klobouk v ringu na Wrestlemanii 33.\nAle když byl oznámen 3.11.2017 25.RAW tak přišla i informace že se zde ukáže jako jeden ze zápasníku právě Undertaker společně s dalšími dvěma slavnými zápasníky. To potěšilo celý svět. A jak to nazývají někteří slavní zápasníci- The Undertaker nechce odpočívat v pokoji což je dobře podle jeho slavné věty REST IN PEACE. Dne 26.2 2018 vyzívá John Cena The Undertakera na zápas na Pay-Per-View Wrestlemania 34. John Cena REST IN PEACE. \n\n\n\nJeho aktuální skóre z WrestleManie je 24:2\n\n"}
{"id": "332193", "url": "https://cs.wikipedia.org/wiki?curid=332193", "title": "Haifský záliv", "text": "Haifský záliv\n\nHaifský záliv (: מפרץ חיפה, \"Mifrac Chejfa\") je malý záliv na pobřeží Středozemního moře v severním Izraeli. Do zálivu se vlévá řeka Kišon a při jeho okrajích se nachází města Haifa a Akko, mezi nimiž se rozkládá konurbace Krajot, jež je lemována písečnými dunami. Jižně od zálivu se nachází pohoří Karmel a severně se nachází hory západní Galileje.\n\nHaifský záliv je jediným izraelským přírodním přístavem, ačkoliv Izrael má umělé přístavy v Ašdodu a Ejlatu.\n\nHaifský záliv je domovem rušné průmyslové zóny, mnoha pobřežních ropných rafinérií a chemických továren, včetně Haifské rafinérie. Tyto průmyslové závody způsobily značné znečištění zálivu a jsou často obviňovány za zvýšenou míru onemocnění v okolních obcích. Značně znečištěná je i řeka Kišon. Ikonou města se staly velké, 76 metrů vysoké věže společnosti Bazan.\n\n"}
{"id": "332195", "url": "https://cs.wikipedia.org/wiki?curid=332195", "title": "Sofie (jméno)", "text": "Sofie (jméno)\n\nSofie či Sofia je ženské rodné jméno, jehož českou obdobou je Žofie.\n\nJméno pochází z řeckého slova \"sofía\", tedy „moudrost“.\n\n\n\nJméno Soňa je stejně jako Žofie odvozeno od Sofie.\n\n\n"}
{"id": "332196", "url": "https://cs.wikipedia.org/wiki?curid=332196", "title": "Bič Boží", "text": "Bič Boží\n\nBič Boží (lat. \"Flagellum Dei\") je přezdívka hunského vládce Attily, proslulého svými nájezdy na římskou říši v 5. stol., provázenými pleněním a politikou spálené země. Přeneseně pak toto sousloví bývá užito pro jakékoli události, jevy či osoby, přinášející úroveň zkázy a barbarství srovnatelnou s Attilovými výboji, škodící lidem či páchající velké zlo, a jejichž existence je tudíž některými chápána jako Boží trest (různé katastrofy, krutí dobyvatelé a tyrani, např. Adolf Hitler).\n\nV českém prostředí je \"Bič Boží\" znám také jako název písně zpívané fiktivní skupinou Mimikry ve stejnojmenné předposlední epizodě seriálu \"Třicet případů majora Zemana\".\n"}
{"id": "332197", "url": "https://cs.wikipedia.org/wiki?curid=332197", "title": "Wimbledon 2008", "text": "Wimbledon 2008\n\nNejtradičnější tenisový grandslam světa začal 23. června 2008. Jako každým rokem je to třetí grandslam, který začíná těsně před létem. První grandslam je Australian Open, druhým je French Open a čtvrtým a posledním v roce je US Open, který se koná v New Yorku.\n\nWimbledon 2008 se stal zajímavým také proto, že je to poslední turnaj, kdy na hlavním centrálním kurtu je naposled střecha, která nemůže být zatažena. Na rok 2009 je už v plánu úplně nová střecha, kterou lze zatáhnout. Tudíž zápasy na Centr kurtu se budou vždy odehrávat.\n\nNa největšího favorita na vítězství byl pasován Roger Federer, který byl už několik let před turnajem světovou jedničkou. Wimbledon vyhrál už pětkrát za sebou. Ženy měly favoritek mnohem více. Nejvíce se zmiňovala jména Venus Williamsová, Maria Šarapovová a Ana Ivanovićová.\n\nVítěz ženské i mužské dvouhry obdržel prémii 750 000 liber, finalisti dvouhry polovinu 375 000 liber.\n\n\n\n\n"}
{"id": "332200", "url": "https://cs.wikipedia.org/wiki?curid=332200", "title": "Wimbledon 2007", "text": "Wimbledon 2007\n\nWimbledon 2007 byl 121. ročník třetího tenisového grandslamu sezóny – nejstaršího a nejslavnějšího turnaje světa, který probíhal od pondělí 25. června do neděle 8. července 2007. Grand Slam se tradičně konal na travnatých dvorcích v londýnském All England Lawn Tennis and Croquet Clubu. Představoval jediný turnaj velké čtyřky hraný na tomto povrchu, který byl také součásti kalendáře profesionálních okruhů mužů ATP Tour 2007 a žen WTA Tour 2007.\n\nTurnaj organizovala Mezinárodní tenisová federace. Titul ve dvouhře obhajovali švýcarská světová jednička Roger Federer a Francouzka Amélie Mauresmová. Ve třech kategoriích se po dvou letech opět objevili stejní vítězové. Roger Federer mezi muži kraloval již pátý rok za sebou, na ženský trůn se vrátila Venus Williamsová a ženskou čtyřhru opět vyhrály Cara Blacková a Liezel Huberová. Poprvé po dvaceti letech získal jeden ze seniorských titulů britský tenista, když soutěž smíšené čtyřhry opanoval Brit Jamie Murray se Srbkou Jelenou Jankovićovou.\n\nFederer se pátým vítězstvím v řadě na grandslamovém turnaji stal druhým hráčem otevřené éry, jenž tohoto výkonu dosáhl. Pouze Björn Borg vyhrál pět ročníků bez přerušení na French Open. Finále dvouhry mužů trvalo 3 hodiny a 45 minut, čímž se zařadilo na třetí místo nejdelších grandslamových finále mužského singlu všech dob. Švýcar také poprvé odehrál ve finále majoru pět setů.\n\nVenus Williamsová vybojovala čtvrtou mísu Venus Rosewater, když v boji o titul přehrála překvapivou finalistku Marion Bartoliovou. Jednalo se o finále, v němž proti sobě nastoupily dvě nejníže nasazené hráčky wimbledonské historie. Williamsová startovala jako dvacátá druhá nasazená a Bartoliová hrála z pozice turnajové osmnáctky. Francouzka v průběhu soutěže vyřadila světovou jedničku Justine Heninovou.\n\nV ročníku 2007 došlo k novému rozdělení finančních prémií mezi muže a ženy, které získaly stejnou výši odměn. Centrální kurt nebyl opatřen střešním krytem v důsledku rekonstrukce. Její dokončení bylo plánováno na rok 2009, kdy již měl mít dvorec zatahovací střechu.\n\n Venus Williamsová vs. Marion Bartoliová 6–4, 6–1\n\n Arnaud Clément / Michaël Llodra vs. Bob Bryan / Mike Bryan 6–7, 6–3, 6–4, 6–4\n\n Cara Blacková / Liezel Huberová vs. Katarina Srebotniková / Ai Sugijamová 3–6, 6–3, 6–2\n\n Jelena Jankovićová / Jamie Murray vs. Alicia Moliková / Jonas Björkman 6–4, 3–6, 6–1\n\n Donald Young vs. Vladimir Ignacik 7-5, 6-1\n\n Urszula Radwańská vs. Madison Brengleová 2-6, 6-3, 6-0\n\n Daniel Lopez / Matteo Trevisan vs. Roman Jebavý / Martin Kližan 7-6(5), 4-6, [10]-[8]\n\n Anastasija Pavljučenkovová / Urszula Radwańská vs. Misaki Doiová / Kurumi Naraová 6-4, 2-6, [10]-[7]\n\n"}
{"id": "332201", "url": "https://cs.wikipedia.org/wiki?curid=332201", "title": "Wimbledon 2006", "text": "Wimbledon 2006\n\nWimbledon 2006 byl jubilejní 120. ročník třetího tenisového grandslamu sezóny – nejstaršího a nejslavnějšího turnaje světa, který probíhal od pondělí 23. června do neděle 6. července 2006. Grand Slam se tradičně konal na travnatých dvorcích v londýnském All England Lawn Tennis and Croquet Clubu. Představoval jediný turnaj velké čtyřky hraný na tomto povrchu, který byl také součásti kalendáře profesionálních okruhů mužů ATP Tour 2006 a žen WTA Tour 2006.\n\nTurnaj organizovala Mezinárodní tenisová federace. Titul ve dvouhře obhajovali švýcarská světová jednička Roger Federer a Američanka Venus Williamsová. Vítězství si připsali Francouzka Amélie Mauresmová a počtvrté za sebou opět Federer.\nTomáš Berdych postoupil do třetího kola přes Francouze Fabrice Santora. To však není takové překvapení jako reakce poraženého Santora. Ten po zápase nepodal ruku vítězovi Berdychovi. Důvod byl, že český tenista napodoboval ve vypjatých chvílích pokřiky Santora.\n\nRadek Štěpánek zdolal Dancevice, Mallise, Ferrera a Verdasca. Ve čtvrtfinále však nestačil na nenasazeného Jonase Björkmana ze Švédska, jemuž podlehl 6:7, 6:4, 7:6, 6:7, 4:6.\n\nTomáš Berdych prohrál ve čtvrtém kole s favoritem Rogerem Federerem po setech 3:6, 3:6, 4:6. Nicole Vaidišová nestačila ve čtvrtém kole na 27.hráčku WTA žebříčku Li Na, jíž podlehla 6:4, 1:6, 4:6. Soupeřka se tak zapsala do historie jako první čínská čtvrtfinalistka grandslamového turnaje.\n\n"}
{"id": "332204", "url": "https://cs.wikipedia.org/wiki?curid=332204", "title": "Wimbledon 2005", "text": "Wimbledon 2005\n\nWimbledon 2005 byl 119. ročník třetího tenisového grandslamu sezóny – nejstaršího a nejslavnějšího turnaje světa, který probíhal od pondělí 20. června do neděle 3. července 2005. Grand Slam se tradičně konal na travnatých dvorcích v londýnském All England Lawn Tennis and Croquet Clubu. Představoval jediný turnaj velké čtyřky hraný na tomto povrchu, který byl také součásti kalendáře profesionálních okruhů mužů ATP Tour 2005 a žen WTA Tour 2005.\n\nTurnaj organizovala Mezinárodní tenisová federace. Titul ve dvouhře obhajovali švýcarská světová jednička Roger Federer, jenž dosáhl na hattrick – třetí titul v řadě, a ruská teenagerka Maria Šarapovová. V ženské čtyřhře obhájila wimbledonský pohár Jihoafričanka Cara Blacková. Dvouhru žen ovládla Američanka Venus Williamsová.\n\n"}
{"id": "332205", "url": "https://cs.wikipedia.org/wiki?curid=332205", "title": "UL", "text": "UL\n\nSpojení písmen U a L může mít různé významy:\n\n\n\n\n"}
{"id": "332206", "url": "https://cs.wikipedia.org/wiki?curid=332206", "title": "Velká Rača", "text": "Velká Rača\n\nVelká Rača ( , ) je nejvyšší slovenský vrch Kysuckých Beskyd (1236 m n. m.). Velkou část pokrývá národní přírodní rezervace vyhlášená v roce 1976 (ochranné pásmo 197 ha). Účel NPR je zachování zbytků původních lesů pralesního charakteru, vyskytují se zde také pseudokrasové jevy (Malá a Veľká skalná diera), na území Kysuc ojedinělé. Vrcholem hory prochází státní hranice Slovenska a Polska. Hned za hranicemi národní přírodní rezervace se nachází zimní i letní sportovní středisko.\n\nPři dobrém počasí poskytuje výhledy na Moravskoslezské Beskydy, Pilsko, Babiu horu (1725 m n. m.), vrchy Malé Fatry (Veľký Rozsutec, 1610 m n. m.), či na Roháče.\n\nVelká Rača je nejlépe přístupná z obce Oščadnica, ze které se místní dopravou dostaneme na parkoviště v rekreačním středisku Dedovka. Výstup je nenáročný a trvá přibližně dvě hodiny. Blízko vrcholu se na polské straně nalézá turistická chata. Vystoupit na Velkou Raču je možné i z okolních vesnic, jako je Zborov nad Bystricou a Stará Bystrica, nebo i z Polska.\n\nVelká Rača patří mezi moderně vybavená lyžařská centra na Slovensku. Jsou zde v provozu celkem 3 sedačkové lanovky, pro potřeby běžců na lyžích slouží Kysucká lyžařská magistrála. V létě je zde k dispozici lanová a bobová dráha, trampolíny, lezecká stěna a další sportovní zařízení.\n\n"}
{"id": "332208", "url": "https://cs.wikipedia.org/wiki?curid=332208", "title": "Wimbledon 2004", "text": "Wimbledon 2004\n\nWimbledon 2004 se uskutečnil mezi 21. červnem až 4. červencem. V mužské dvouhře turnaj zaznamenával éru Rogera Federera. Ve čtyřhře se povedl čistý \"hattrick\" švédsko-australskému páru Jonas Björkman - Todd Woodbridge, když potřetí v řadě dokázali zvítězit. Ve čtyřhrách také dominovala Cara Blacková, která si odnesla titul jak z ženské čtyřhry, tak mixu.\n\n\n\n"}
{"id": "332209", "url": "https://cs.wikipedia.org/wiki?curid=332209", "title": "Zdeněk Prosek", "text": "Zdeněk Prosek\n\nZdeněk Prosek (* 23. listopadu 1950 Plzeň) je český politik, bývalý člen ODS, v 90. letech 20. století primátor Plzně, v letech 2006-2010 poslanec Poslanecké sněmovny.\n\nDětství strávil v Bratislavě a Karlových Varech, protože jeho otec tam pracoval jako urbanista. Maturitu složil na střední škole stavební. Pak studoval na stavební a ekonomické vysoké škole, ale nedokončil ji. Následně působil jako technik u stavební firmy a pak jako vedoucí investiční výstavby v zemědělském družstvu.\n\nBěhem sametové revoluce spoluzakládal Občanské fórum v Plzni.\n\nV roce 1990 se stal náměstkem primátora Plzně pro oblast ekonomického a technického rozvoje. V komunálních volbách roku 1994 byl zvolen do zastupitelstva města Plzeň za ODS. V prosinci 1994 se stal primátorem města Plzně za koalici ODS, ODA a křesťanské strany. Za jeho funkčního období došlo ke vzniku a výstavbě průmyslové zóny Borská pole. Dne 1. září 1997 zahajoval spolu s místopředsedou Masarykova demokratického hnutí v mázhauzu Plzeňské radnice na Náměstí Republiky rozsáhlou a úspěšnou výstavu k 60. výročí úmrtí T.G. Masaryka, na jejímž uspořádání se významně podílel. Jeho pozice v čele plzeňské radnice ale nebyla jistá. Již v polovině prosince 1996 se v tisku objevily zprávy o jeho možném odvolání. Důvodem mělo být to, že se mu nepodařilo z městské rady vytvořit akceschopný orgán. Prosek to odmítal, zároveň zprávy o jeho konci na postu primátora dementovala oblastní rada ODS a žádná politická strana jeho rezignaci oficiálně nepožadovala. Spory uvnitř plzeňské ODS ale naplno propukly v roce 1998. Počátkem září 1998 Prosek oznámil, že nebude v nadcházejících komunálních volbách na podzim 1998 kandidovat. Důvodem měla být malá podpora od oblastní rady ODS, která ho nechtěla umístit na přední pozici kandidátní listiny a tak mu zajistit zvolení do zastupitelstva. Část plzeňské ODS Proskovi vyčítala autoritativní řízení a malou loajalitu vůči Václavu Klausovi. Sám Václav Klaus ale Proska podpořil. Názor strany ale nezměnil a Prosek tak ve volbách nekandidoval a své působení na primátorském postu po čtyřech letech ukončil.\n\nPak po dobu osmi let pracoval jako personální ředitel ve firmě Škoda STEEL, kde se podílel na projektu restrukturalizace firmy.\n\nV senátních volbách roku 2002 neúspěšně kandidoval za ODS do horní komory ve volebním obvodu Plzeň-město, když ho v druhém kole drtivě porazil MUDr. Richard Sequens, nestraník kandidovaný US-DEU.\n\nVe volbách v roce 2006 byl zvolen do poslanecké sněmovny za ODS (volební obvod Plzeňský kraj). Působil jako člen ústavněprávního výboru a hospodářského výboru. Ve sněmovně setrval do voleb v roce 2010. Poslanecký mandát v roce 2010 neobhajoval.\n\nV srpnu 2013 se rozhodl vystoupit z ODS. Mezi důvody tohoto kroku zmínil odklon strany od původního programu nebo absenci vnitrostranické diskuze. Uvítal by rovněž návrat Václava Klause do politiky.\n\n"}
{"id": "332210", "url": "https://cs.wikipedia.org/wiki?curid=332210", "title": "Wimbledon 2003", "text": "Wimbledon 2003\n\nWimbledon 2003 byl 117. ročník třetího tenisového grandslamu sezóny – nejstaršího a nejslavnějšího turnaje světa, který probíhal od pondělí 23. června do neděle 6. července 2003. Grand Slam se tradičně konal na travnatých dvorcích v londýnském All England Lawn Tennis and Croquet Clubu. Představoval jediný turnaj velké čtyřky hraný na tomto povrchu, který byl také součásti kalendáře profesionálních okruhů mužů ATP Tour 2003 a žen WTA Tour 2003.\n\nTurnaj organizovala Mezinárodní tenisová federace. Titul ve dvouhře obhajovali Australan Lleyton Hewitt a Američanka Serena Williamsová, která druhý ročník za sebou ve finále porazila starší sestru Venus Williamsovou. Naopak Hewitt se stal prvním mužem v otevřené éře, který jako obhájce wimbledonské trofeje vypadl již v prvním kole. Zápas s chorvatským debutantem Ivem Karlovićem prohrál 6–1, 6–7, 3–6, 4–6. Jediným dalším tenistou ve stejné roli se před ním stal v roce 1967 Manuel Santana, který jako obhájce podlehl na úvod Charliemu Pasarellovi.\n\nNa první grandslamový triumf kariéry dosáhl Švýcar Roger Federer, jenž zahájil sérii pěti wimbledonských titulů v řadě a otevřel sbírku rekordních 18 grandslamů v mužském tenisu. Serena Williamsová vybojovala druhou trofej z Wimbledonu, jež představovala její šestý singlový titul z Grand Slamu v kariéře.\n"}
{"id": "332213", "url": "https://cs.wikipedia.org/wiki?curid=332213", "title": "Aššur-dán III.", "text": "Aššur-dán III.\n\nAššur-dán III. (dosl. \"Aššur je silný\") byl asyrským králem v letech 773 až 755 př. n. l. Byl synem Adad-niráriho III. a na trůn nastoupil po svém starším bratrovi Salmanassarovi IV. Během jeho vlády postihlo asyrskou říši několik krizí. Velký vliv měli místodržící a další aristokraté, obzvláště Šamši-Ilu, kteří se snažili oslabit králův vliv. V roce 765 př. n. l. postihl zemi mor a hned následující rok nemohl král vytáhnou na válečné tažení, čímž porušil dlouholetou tradici. V roce 763 př. n. l. v zemi vypuklo povstání, které se Aššur-dánovi III. podařilo potlačit až v roce 759 př. n. l., kdy zemi znovu postihla epidemie moru. Na trůn po něm nastoupil mladší bratr Aššur-nirári V.\n"}
{"id": "332218", "url": "https://cs.wikipedia.org/wiki?curid=332218", "title": "Dan (řeka)", "text": "Dan (řeka)\n\nDan ( , , \"Leddan\") je řeka v Severním distriktu v Izraeli. Je dlouhá 20 km. Je pojmenována po kanaánském městě Laiš, které bylo v dobách Soudců zabráno kmenem Dan.\n\nJejí pramen se nachází na úpatí hory Hermon a je přítokem řeky Jordán. Do Šestidenní války v roce 1967 byla jediným přítokem Jordánu, který se nacházel zcela se na izraelském území.\n\nDo Chulského údolí každoročně přivede 238 milionů m³ vody. Průměrný průtok činí 8 m³/s.\n\nV roce 1966 vyvstal spor mezi ochránci přírody a inženýry, který se táhl další tři roky, kdy jej řešila izraelská justice. Výsledkem bylo zachování území o velikosti zhruba 120 akrů krajiny při pramenu řeky, které se nazývá rezervace Tel Dan.\n"}
{"id": "332219", "url": "https://cs.wikipedia.org/wiki?curid=332219", "title": "Hasbani", "text": "Hasbani\n\nHasbani ( , \"Nachal Snir\") nebo také potok Snir je vedle řek Dan a Banias dalším přítokem řeky Jordán. Její povodí má rozlohu 600 km², což je třikrát tolik jako povodí řek Dan a Banias dohromady.\n\nPramení při úpatí hory Hermon v jižním Libanonu. Odtud teče jižně do severního Izraele, kde se v Chulském údolí společně s řekami Dan a Banias vlévá do Jordánu.\n\nCelkem přivede ročně do Jordánu 150 milionů m³ vody, což ji činí po řece Dan druhým největším přítokem Jordánu.\n"}
{"id": "332222", "url": "https://cs.wikipedia.org/wiki?curid=332222", "title": "Thomas Bernhard", "text": "Thomas Bernhard\n\nNicolaas Thomas Bernhard (9. února 1931 Heerlen, Nizozemsko - 12. února 1989 Gmunden, Rakousko) byl rakouský spisovatel a dramatik, držitel řady ocenění. Je všeobecně považován za jednoho z nejvýznamnějších poválečných německy píšících autorů. Svými díly nezřídka vzbuzoval kontroverze.\n\nNicolaas Thomas Bernhard se narodil 9. února 1931 v nizozemském Heerlenu, kde jeho matka Herta Bernhardová (1904–1950) pracovala jako pomocnice v domácnosti. Důvodem Hertina odchodu z Rakouska nebyla nabídka lukrativnější pozice v Nizozemí, nýbrž především předsevzetí porodit nemanželské dítě daleko od domova. Otec dítěte, rakouský stolař Alois Zuckerstätter, se totiž nejenže nehodlal s Hertou oženit, jak bylo v dané době v silně katolickém Rakousku běžné a žádoucí, ale celý svůj život navíc své otcovství popíral, a to přestože mu bylo místními úřady přiznáno. Zuckerstätter odmítal platit alimenty, velmi záhy po narození dítěte prchl do Německa a roku 1940 se v Berlíně patrně úmyslně otrávil plynem. Thomas Bernhard se se svým otcem nikdy nesetkal a měl o něm pouze kusé informace. Sám se domníval, že Zuckerstätter zemřel roku 1943 ve Frankfurtu nad Odrou, toto tvrzení však literární vědci vyvrátili.\n\nSituace svobodné matky Herty Bernhardové tedy nebyla jednoduchá. Novorozeně s ní strávilo první půlrok v nejrůznějších provizorních příbytcích v Rotterdamu a okolí a krátce s ní přebývalo i na rybářské lodi, než jej Herta na podzim roku 1931 předala do péče svým rodičům, v té době žijícím ve Vídni. U prarodičů, nepříliš úspěšného rakouského spisovatele Josefa Freumbichlera (1881-1949) a Anny Bernhardové, rozené Schönbergové (1878-1965), která utekla od svého manžela Karla Bernharda a život strávila právě po Freumbichlerově boku, strávil Bernhard velkou část svého dětství, a to zprvu ve Vídni, od roku 1935 pak v Seekirchenu u Salcburku. Bernhardova matka se mezitím provdala za kadeřníka Emila Fabjana a společně s ním se usadila v bavorském Traunsteinu.\n\nVe své zemi byl často označován jako „káleč do vlastního hnízda“ ( \"Nestbeschmutzer\"), v cizině je velmi oceňován.\n\nJeho dílo je prostoupeno pocity pramenícími z jeho opuštěnosti (v dětství a mládí) a nevyléčitelné choroby, jeho viděním smrti jako základní součásti života. Své pohledy na stav světa (často s odkazy na konkrétní situace) vyjadřuje obvykle formou osamělého monologu ke spíše mlčenlivému posluchači. To platí jak pro jeho hry, tak pro prózu, kde jsou tyto monology předávány z druhé ruky právě tímto fiktivním posluchačem.\n\nHlavní hrdina často odsuzuje urážlivým způsobem \"národ pitomců\" a vůbec vše rakouské. Předmětem odsudku je také stát, označovaný za \"katolicko-nacionálně-socialistický\", významné instituce, jako např. vídeňský Burgtheater, a všeobecně respektovaní umělci. Jeho dílem prostupuje zápas s osamělostí a sebezničujícím nedosažitelným perfekcionismem, přičemž dosažení uspokojivého výsledku by znamenalo stagnaci a tudíž smrt.\n\nJeho komentář „\"Es ist alles lächerlich, wenn man an den Tod denkt\"“ (Vše je směšné, pomyslíme-li na smrt) při udělení rakouské ceny roku 1968 vyústil v jeden z jeho mnoha veřejných skandálů, které se staly součástí jeho proslulosti. Jeho novela \"Mýcení\" (\"Holzfällen\", 1984) nemohla být dlouhá léta vydána kvůli procesu pro urážku na cti jeho bývalého přítele. Řada jeho her - zejména \"Náměstí Hrdinů\" (\"Heldenplatz\", 1988) - se setkala s kritikou konzervativních kruhů, které prohlašovaly, že poskvrňují rakouskou pověst. Tyto hry byly často inscenovány ve vídeňském Burgtheatru kontroverzním německým režisérem Clausem Peymannem, kritizovaným za uvádění současných her v chrámu vysokého umění.\n\nI po své smrti způsobil Bernhard rozruch svou, jak ji sám nazýval, posmrtnou literární emigrací, kdy ve své závěti zakázal publikování, uvádění či veřejný přednes svých textů a her uvnitř rakouských hranic. Nadace International Thomas Bernhard Foundation založená vykonavatelem jeho poslední vůle a nevlastním bratrem, Dr. Peterem Fabjanem, se po uplynutí 10 let od autorovy smrti dohodla s Bernhardovým domovským nakladatelstvím Suhrkamp a „ve prospěch Bernhardova díla“ se rozhodla touto poslední vůlí neřídit. Testament v tomto směru neurčoval žádné sankce.\n\nV České republice vychází Bernhardovo dílo dlouhodobě v nakladatelství Prostor.\n\n\n\nDivadelní skupina Depresivní děti touží po penězích uvedla v roce 2010 pět her inspirovaných Bernhardovou tvorbou pod názvem „Bernhard monument“.\n\n\nVšech pět vyšlo česky souhrnně r. 1997 pod názvem \"Obrys jednoho života\", ISBN 80-204-0623-9\n\n\n\n"}
{"id": "332223", "url": "https://cs.wikipedia.org/wiki?curid=332223", "title": "Lev v zimě", "text": "Lev v zimě\n\nLev v zimě může být:\n\n"}
{"id": "332225", "url": "https://cs.wikipedia.org/wiki?curid=332225", "title": "Sexualita", "text": "Sexualita\n\nSexualita v českém názvosloví označuje především soubor vlastností a jevů, které vyplývají z pohlavních rozdílů. K sexualitě patří:\n\nNěkdy jsou za projevy sexuality označovány zejména ty, které souvisejí s pohlavním rozmnožováním, genitální a erotickou slastí ze sbližování, blízkosti nebo styku, případně genitálního sebeuspokojování, erotickou láskou a přitažlivostí. V neodborném jazyce je někdy obsah pojmu zužován ještě více, a to pouze na genitální a orgasmické aktivity, lidově sex.\n\nDo širší definice však patří i ty projevy pohlavní rozdílnosti, které s erótem, erotickou slastí ani pohlavním rozmnožováním bezprostředně nesouvisí (diskutabilní jsou například rozdíly ve schopnosti abstraktního myšlení či prostorové orientace, soustředění na více činností najednou, sociální kompetence a empatie, nadání v různých profesích atd.).\n\nZatímco anatomické rozdíly genitálu a k nim příslušné reprodukční schopnosti pohlaví člověka v moderní kultuře právně definují, mnohé další projevy považované na typicky mužské nebo typicky ženské, zejména psychologické, jsou většinou specifické pouze statisticky, tj. u jednoho pohlaví jsou výrazně nebo i jen mírně častější nebo v průměru silněji zastoupené. Rozdíly v sociálních rolích se kriticky zabývá relativně mladý obor gender studies, čerpající z tradice feminismu.\n\nDefinice sexuality jakožto souboru projevů rozdílnosti pohlaví předpokládá existenci pouhých dvou druhů sexuality, z nichž každá přísluší jednomu pohlaví. Protože však ve skutečnosti existuje značná diverzita projevů i v rámci jedinců téhož pohlaví a téměř žádný znak či projev není vlastní jednomu pohlaví zcela výlučně, hovoří se též o sexualitě jedince jakožto jedinečné kombinaci dispozic, případně projevů. Tradiční dichotomický model byl v moderním západním světě postupně nabourán nejprve reflexí existence homosexuální orientace, různými směry feministického uvažování, později též akceptováním transsexuality, tedy stavu, kdy osoba má psychicky jiné pohlaví než anatomicky. Okrajově začala být věnována pozornost oběma typům asexuality (absence sexuální orientace i absence sexuální touhy).\n\nSexuální identita je označován myšlenkový konstrukt (který se historicky mění), jehož pomocí člověk sám sebe z hlediska sexuality vnímá nebo je vnímán ve společnosti, jde tedy v podstatě o osvojenou sociální roli, byť v podstatné míře vyplývající i z vrozených dispozic. Její součástí je zejména psychosociální příslušnost k jednomu ze dvou pohlaví (která u transsexuálů nevyplývá automaticky z anatomického pohlaví). V moderní době je součástí sexuální identity též vědomí příslušnosti k některé ze sexuálních orientací. Součástí sexuální identity mohou být i jiné vlastnosti sexuality, například preference určitého věku či typu partnerů, specifická dynamika, četnost nebo charakter erotických vztahů, specifický způsob prožívání a projevování citů nebo orgasmických aktivit atd., preference konformních vztahů a partnerského života atd. Neuropsychologický základ a struktura sexuální identity jsou předmětem odborných diskusí a výzkumů.\n\nŽeny s vyšším BMI mají větší sexuální zkušenost s muži (92%) než ženy s normálním BMI (87%).\n\n\n"}
{"id": "332232", "url": "https://cs.wikipedia.org/wiki?curid=332232", "title": "Jitka Zelenohorská", "text": "Jitka Zelenohorská\n\nJitka Zelenohorská (* 11. listopadu 1946 Praha) je česká divadelní, filmová a televizní herečka.\n\nJedna z hereckých hvězd české kinematografie 60. a 70. let 20. století. Nejznámější jsou její role ve filmech \"Ostře sledované vlaky\" režiséra Jiřího Menzela nebo \"Ukradená vzducholoď\" režiséra Karla Zemana. Zahrála si však i ve filmu \"Skřivánci na niti\", \"Zločin v šantánu\" a \"Kdyby tisíc klarinetů\". V 70. letech působila jakožto herečka v hereckém souboru Filmového studia Barrandov. V divadlech vystupovala pouze pohostinsky, nejvýznamnějšími byla její hostování v Divadle Semafor a v Laterně magice.\n\n\n"}
{"id": "332240", "url": "https://cs.wikipedia.org/wiki?curid=332240", "title": "Mařenice", "text": "Mařenice\n\nMařenice, ( \"Groß-Mergthal\"), je obec v severní části okresu Česká Lípa, zhruba 10 km severovýchodně od Nového Boru. Obec zahrnuje 400 domů (2001), z nichž část se nachází v připojených obcích. Žije zde  obyvatel. Katastrální výměra území obce včetně připojených částí činí 2 654 ha, celé území je součástí CHKO Lužické hory.\n\nPrvní písemná zmínka o obci \"Marzenic\" pochází z roku 1372, založena však byla již ve 12. století. V roce 1372 patřila pánům z Milštejna a byla farskou obcí. České jméno obec získala asi od kostela sv. Maří Magdaleny, který nechala postavit v letech 1699 až 1714 majitelka zdejšího panství toskánská vévodkyně Františka Marie Františka ze zákupského zámku. Mařenice tehdy patřily k zákupskému panství.\n\nV období 1. republiky zde žili obyvatelé převážně německé národnosti, kteří měli mnoho živností a firem. Byla zde pošta.\n\n\n\nObec i k ní připojené vesničky a samoty jsou na území CHKO Lužické hory.\n\n\n\n\n"}
{"id": "332242", "url": "https://cs.wikipedia.org/wiki?curid=332242", "title": "Exteriér", "text": "Exteriér\n\nExteriér (z franc. \"extérieur\", vnější) označuje to, co je vnější či okolní, v protikladu k interiéru jako vnitřnímu. Užívá se jako odborný termín v různých oborech. \n\nExteriér znamená předně vnější vzhled a povrch budovy a jeho vztah k interiéru, vnitřnímu členění budovy, je důležitá otázka teorie architektury. Zatímco starší stavební slohy podřizovaly vnitřní členění stavby požadavkům pravidelného exteriéru (fasády), funkcionalistická architektura vystoupila s požadavkem, aby se exteriér přizpůsoboval potřebám funkce a tedy interiéru. \n\nExteriér stavby je vystaven povětrnostním vlivům, dešti, mrazu apod. Proto se pro něj užívají jiné, odolnější materiály než pro interiéry. \n\nK exteriéru budovy může patřit například také:\nNa jejich projektování se může podílet zahradní architekt.\n\nPři šlechtění a popisu různých ras a plemen domestikovaných zvířat, zejména koní, psů, koček atd. hraje významnou roli jejich exteriér, to jest souhrn jejich vnějších tělesných znaků. \n\nJako exteriéry se ve filmu označují scény natáčené mimo filmový ateliér, pod širým nebem.\n\n"}
{"id": "332250", "url": "https://cs.wikipedia.org/wiki?curid=332250", "title": "Organizační řád", "text": "Organizační řád\n\nOrganizační řád je interní dokument firmy, spolku, nebo jiného společenství lidí, který stanoví\n"}
{"id": "332251", "url": "https://cs.wikipedia.org/wiki?curid=332251", "title": "Roanne", "text": "Roanne\n\nRoanne (arpitansky: \"Rouana\") je město ve Francii. Leží v regionu Auvergne-Rhône-Alpes, départementu Loire. Má 36 866 obyvatel (rok 2009), včetně aglomerace však více než 70 tisíc. Městem protéká řeka Loira.\n\nMěsto Roanne je známé svým textilním a strojírenským průmyslem (vyrábí se tu například podvozky tanků Leclerc). V Roanne se kromě ostatních pamětihodností (řada kostelů, muzeum výtvarného umění a archeologie, starý most přes Loiru aj.) nachází také vyhlášená restaurace bratří Troisgrosů.\n\nVe městě se nachází archeologické muzeum Josepha Décheletta obsahující též expozici výtvarného umění. Roanne leží na síti plavebních kanálů (Canal latéral de Roanne à Digoin, který Roanne spojuje s Canalem du Centre).\n\n\n\n\n"}
{"id": "332255", "url": "https://cs.wikipedia.org/wiki?curid=332255", "title": "Armádní umělecký soubor Víta Nejedlého", "text": "Armádní umělecký soubor Víta Nejedlého\n\nArmádní umělecký soubor Víta Nejedlého (zkráceně AUS, vojenský útvar VÚ 1184) byl ústředním uměleckým souborem Československé lidové armády, Československé armády a Armády České republiky, jenž existoval v letech 1943 až 1995. Za dobu své existence hrál soubor přes 10 tisíc skladeb, uskutečnil na 43 tisíc vystoupení doma i v zahraničí v Evropě, Asii, Africe a Americe.\n\nSoubor, jehož založení se datuje k 19. květnu 1943, vznikl z hudební čety působící v rámci čs. vojenských jednotek v SSSR od 13. dubna 1942. Pod uměleckým vedením Víta Nejedlého působil od 1. června 1943 do 2. ledna 1945. V počátečním období své existence byla hudební četa přiřazena k 1. čs. polnímu praporu a po jeho odeslání na frontu zůstala v Buzuluku u náhradního praporu (později pluku). Na frontu odjela až počátkem října 1943 a stala se hudbou 1. čs. brigády. Během karpatsko–dukelské operace svoji činnost dočasně přerušila a obnovila ji až v prosinci 1944 jako hudba 1. čs. armádního sboru. Když se v Popradu konal první koncert pro civilní obyvatelstvo, byla 120členná sborová hudba rozdělena na hudby jednotlivých brigád a Armádní umělecký soubor, který, po tragické smrti Víta Nejedlého v lednu 1945, od 4. dubna 1945 převzal na jeho počest do svého názvu i jeho jméno. Až do roku 1950 soubor tvořil součást Ústředního domu armády. Počátkem 50. let se skládal z orchestru (80 hudebníků), pěveckého sboru (120 zpěváků) a tanečního souboru (50 tanečníků). Soubor sídlil v Praze a účinkoval až do počátku 90. let 20. století.\n\nPostupně se v rámci AUS vytvořily složky: symfonický orchestr, taneční orchestr, mužský sbor, taneční skupina, estrádní skupina a spadala sem divadelní skupina i jazzový orchestr. Improvizovaný repertoár tehdy tvořila pásma hudby, zpěvu a mluveného slova. Estrádní skupina Armádního uměleckého souboru Víta Nejedlého se vytvořila v roce 1964 na základě zrušeného Vojenského estrádního souboru Praha, který vznikl v roce 1955 jako Umělecký vojenský soubor Praha (k přejmenování došlo v roce 1962). Kromě Armádního uměleckého souboru v Praze ještě do roku 1955 působila následující samostatná umělecká tělesa: Armádní opera (vyčlenila se z AUS VN v roce 1954), Armádní umělecké divadlo (vzniklo v roce 1951) a Armádní kino Lucerna (v užívání armády bylo od počátku 50. let).\n\nK 1. červenci 1994 byl AUS přejmenován na Umělecké studio Ministerstva obrany a jeho součástí se stalo doposud samostatné Armádní umělecké studio vytvořené v roce 1955. V pozměněné podobě uvedené umělecké těleso působilo do roku 1995, kdy bylo k 30. září definitivně zrušeno.\n\nV řízení souboru se postupně vystřídali:\n\nPo 2. světové válce došlo k dalšímu rozšíření souboru. Soubor vedl major Václav Strejček, Vzniklo nové oddělení estrádní, folkloristické, taneční a operní. Velkou zásluhu na celkovém pozdvižení umělecké úrovně souboru měl mladý a nadějný hudební skladatel a klavírista Radim Drejsl. V roce 1950 byl soubor již plně profesionalizován s tím, že jeho základní složky tvořil symfonický orchestr, mužský pěvecký sbor, balet, taneční orchestr, dále sem patřila zábavní a estrádní sekce. Víc než 25 let byl náčelníkem plukovník Jaroslav Štolfa.\nAUS neměl nikdy nouzi o mladé a nadějné umělce, kteří sem velmi často chodili na vojnu. Jeho řadami prošla celá řada předních českých umělců, jako například Jiří Krampol, Jana Andrsová, Jiří Langmajer, Martin Stropnický či Jan Šťastný. Základní vojenskou službu zde začínal i mladý Vladimír Menšík (přelom let 1954/55), který byl posléze převelen do Armádního uměleckého divadla.\n\nPo roce 1989 prošel pod vedením podplukovníka Tomáše Fingera soubor mnoha změnami. V uvolněné atmosféře začali někteří zaměstnanci AUS vystupovat v muzikálu Bídníci, mezi nimi i zpěvačka Lucie Bílá, která v souboru odstartovala svou kariéru. Po revoluci zde působili i herec Ivan Trojan, hudebník Petr Malásek a mnoho dalších umělců.\nV roce 1994 byl soubor zcivilněn, vznikla Pražská komorní filharmonie a v roce 1995 byl AUS (v té době už přejmenován na USMO – Umělecké studio Ministerstva obrany) zrušen. V současné době tak v Armádě České republiky působí jen Vojenský umělecký soubor Ondráš.\n\n"}
{"id": "332262", "url": "https://cs.wikipedia.org/wiki?curid=332262", "title": "František Ventura", "text": "František Ventura\n\nFrantišek Ventura (27. října 1895, Cerekvice nad Loučnou – 2. prosince 1969, Praha) byl československý sportovec, jezdec na koni.\n\nBěhem první světové války sloužil jako hulánský důstojník, po válce absolvoval jezdeckou školu v Saumuru. Poté se věnoval výchově mladé generace jezdců a také sportovní kariéře. Patřil do silné generace armádních jezdců s Rudolfem Poplerem a dalšími. V rámci studií se ještě věnoval i dostihům, ale od vítězství ve Velké ceně v pražské Chuchli v roce 1922 se soustředil na parkur. Uspěl v mnoha mezinárodních závodech v zahraničí (Vídeň, Berlín, Varšava, Nice, Řím).\n\nNa Letních olympijských hrách v roce 1928 vyhrál se svým koněm Eliotem parkur. Při olympijské soutěži se jim jako jediným podařilo bezchybně zdolat obávanou 1,6 m vysokou a 2 m širokou překážku – velký oxer. Všechna kola parkuru dokončili bez chyby a porazili tak Francouze Pierra Bertrana de Balanda a Švýcara Charlese-Gustava Kuhna. \n\nJeště před olympijskými hrami s Eliotem vytvořili i český rekord ve skoku mohutnosti 183 cm. Eliot byl za druhé světové války okupanty utracen.\n\nVentura ukončil sportovní jezdeckou kariéru v roce 1930 po úrazu na závodech v Nice, tehdy v hodnosti štábního kapitána, ale v roce 1936 se znovu zúčastnil olympijských her, tentokrát jako rozhodčí na hrách v Berlíně.\n\nPo mnichovském diktátu a znovu po nástupu komunistického režimu byl Ventura penzionován, končil s hodností plukovníka. Po nuceném odchodu z armády těžko hledal místo, vystřídal řadu ne vždy důstojných zaměstnání.\n\nZemřel v roce 1969.\n\nJeho jezdecký portrét vytvořil v roce 1930 František Zuska. V roce 2009 byla na jeho rodném domě v Cerekvici nad Loučnou odkryta pamětní deska, v Pardubicích je po něm pojmenována ulice na sídlišti u Svítkova.\n\nV září 2009 proběhl na Pardubickém dostihovém závodišti exhibiční závod kombinující jezdecký parkur a překážkové dostihy, v němž postavy Ventury a Poplera ztvárnili jezdec-olympionik Jaroslav Hatla a několikanásobný vítěz Velké pardubické Josef Váňa.\n\n"}
{"id": "332264", "url": "https://cs.wikipedia.org/wiki?curid=332264", "title": "Cérilly (Allier)", "text": "Cérilly (Allier)\n\nCérilly je obec ve Francii. Leží v regionu Auvergne-Rhône-Alpes, départementu Allier. Má 1 365 obyvatel (rok 2009).\n\nEkonomická základna Cérilly tradičně spočívá v zemědělství a navazujících odvětvích. V oblasti, kde se nachází Cérilly, se chová známý charolaiský skot. Z kvalitního dubového dřeva, které se těží v nedalekém Tronçaiském lese, se vyrábějí sudy pro nejlepší koňaky a bordeauxská vína.\n\n\n\n"}
{"id": "332265", "url": "https://cs.wikipedia.org/wiki?curid=332265", "title": "Jitka Němcová", "text": "Jitka Němcová\n\nMgr. Jitka Němcová (* 5. prosince 1950 Praha) je česká televizní a filmová scenáristka, režisérka a filmová pedagožka, partnerka filmového režiséra Otakara Vávry.\n\nNarodila se v Praze – Dejvicích jako nejmladší ze 4 dětí. Absolovala střední všeobecně vzdělávací školu. Během svých studií na FAMU působila (stejně jako Fero Fenič) na jednoroční stáži v Římě u známého italského režiséra Federika Felliniho.\n\nDlouhodobě pracuje pro Českou televizi (dříve Československou televizi), kde točí pořady různých typů od povídek přes pohádky a zábavné pořady (\"Abeceda\", \"Portréty z not\") k dokumentárním cyklům a přímým přenosům (\"Noc s Andělem\"). Je pro ni charakteristický žánr hraného dokumentu jakoby z přímého přenosu s prvky mystifikace a tajemna, kdy nepoučený divák neví, zdali jde o výmysl nebo o skutečnost (inscenace \"Taneční zábava\").\n\nPůsobila také jako pedagožka na pražské FAMU.\n\n\n"}
{"id": "332266", "url": "https://cs.wikipedia.org/wiki?curid=332266", "title": "Cérilly", "text": "Cérilly\n\nCérilly je název hned několika francouzských obcí:\n"}
{"id": "332270", "url": "https://cs.wikipedia.org/wiki?curid=332270", "title": "George Babcock", "text": "George Babcock\n\nGeorge Babcock (17. června 1832 Unadilla Forks, New York - 16. prosince 1893) byl americký vynálezce a konstruktér. Společně s Stephenem Wilcoxem vynalezli vodotrubnatý kotel a založili v roce 1881 firmu Babcock & Wilcox.\n\nNarodil se v rodině vynálezců a techniků. Od roku 1860 navštěvoval večerní kurzy na Cooper institute v Brooklinu. Během občanské války pracoval na výrobě zbraní ve firmě Mystic Iron Works. Po válce se stal šéfkonstruktérem Rhode Island's Hope Iron Works. Zde se také seznámil se Stephenem Wilcoxem. Společně vynalezli a postupně vylepšili vodotrubnatý kotel, na který získali patent v roce 1867. Později založili společnou firmu, která dodnes hraje velkou roli v energetice.\n\n"}
{"id": "332272", "url": "https://cs.wikipedia.org/wiki?curid=332272", "title": "Trolejbusová doprava v Postupimi", "text": "Trolejbusová doprava v Postupimi\n\nTrolejbusová doprava v Postupimi, městě ležícím těsně za hranicemi Berlína, existovala mezi lety 1949 a 1995. Jednalo se o malou síť, která v době největšího rozmachu zahrnovala tři trolejbusové linky.\n\nPrvní plány na zavedení trolejbusů v Postupimi se objevily v roce 1941. Podle dohody firmy \"Siemens-Schuckert-Werke\" a postupimského dopravního podniku měly být vystavěny tratě, na kterých by byly v provozu tři linky označené písmeny A, B a C. Stavba tratí pomalu začala, ale vzhledem k událostem na konci války byla brzo zastavena. Práce byly obnoveny až v roce 1947 a 1. října 1949 byl zahájen provoz na první, 5,8 km dlouhé trati. Ta byla vedena z \"Goethestraße\" v městské části Babelsberg kolem železničních nádraží Babelsberg a Drewitz právě do čtvrti Drewitz. Pro zahájení provozu byly k dispozici dva trolejbusy Alfa Romeo (karoserie vyrobeny a dodány již v roce 1944).\n\nPrvního rozšíření se postupimská trolejbusová síť dočkala v roce 1956, kdy byla dokončena odbočka od drewitzského nádraží do \"Steinstraße\", kde byla ukončena velkou blokovou smyčkou. Na tento úsek byla zavedena linka B z \"Goethestraße\". O necelý rok později došlo k dalšímu (a také poslednímu) rozšíření. Tehdy byla zprovozněna velká bloková smyčka ve čtvrti Babelsberg. Byla vedena od stávající konečné na \"Goethestraße\" přes \"Karl-Marx-Straße\", \"Hermann-Maaß-Straße\" a \"Allee-nach-Glienicke\", kde se napojovala zpět na původní trať na \"Goethestraße\". Na tento úsek byla prodloužena linka B, linka A do Drewitzu byla nadále ukončena na konečné \"Goethestraße\". Výstavbou blokové smyčky v Babelsbergu byl vývoj trolejbusové sítě v Postupimi ukončen. Linkové vedení ale bylo v roce 1958 rozšířeno o posilovou linku C mezi nádražími v Drewitzu a Babelsbergu. Během 50. let také byly zakoupeny nové trolejbusy. V první polovině desetiletí to bylo nejprve 14 vozů značky Lowa, v roce 1958 pak dalších sedm československých trolejbusů Škoda 8Tr. V provozu byly také vlečné vozy.\n\nV polovině 60. let byl pouze přeložen severní úsek blokové smyčky \"Steinstraße\" do sousední ulice, neboť původní trať vedla příliš blízko Berlínské zdi. Během druhé poloviny 60. let byly vypracovány také plány na rozšíření trolejbusové sítě, ty ale nebyly nikdy realizovány. V 60. letech byl vozový park obnovován trolejbusy Škoda 9Tr (celkem 14 kusů nových a sedm ojetých z Drážďan a Greizu + 1 ojetá Škoda 8Tr z Greizu).\n\nV roce 1971 byl zastaven provoz na trati od drewitzského nádraží do Drewitzu. Důvodem byla nová výstavba obytných domů a s tím související přeložka silnice, trolejbusová linka byla nahrazena autobusovou. Od té doby byla linka A, jezdící původně do Drewitzu přeložena do blokové smyčky \"Steinstraße\". Během 70. let měly být i v Postupimi trolejbusy zrušeny, nicméně se tomu tak nestalo a provoz zůstal nadále ve stejném rozsahu.\n\nV 80. letech opět místní dopravní podnik počítal s rozšířením sítě, k tomuto kroku ale nikdy nedošlo. Naopak byly zakoupeny nové vozy Škoda 14Tr, které nebyly jinde v NDR příliš oblíbené, a následně i kloubové Ikarusy 280 T. Maďarské vozy ale byly brzy předány do jiných dopravních podniků, od nichž na oplátku Postupim získala další „čtrnáctky“.\n\nPo společensko-ekonomických změnách na začátku 90. let nastaly pro postupimské trolejbusy problémy. Protože železniční trať do Berlína měla být elektrifikována a pak na ni měly být provozovány vysokorychlostní vlaky ICE, nesmělo být vzhledem k předpisům na přejezdu u nádraží Drewitz trolejové křížení. Dopravní podnik tuto situaci vyřešil tím, že trolejbusovou linku 691 (bývalá linka B) zkrátil ze \"Steinstraße\" k drewitzskéhmu nádrží před přejezd. Druhá linka č. 690 (bývalé A) nadále jezdila ve své trase přes přejezd, nasazeny ale na ni byly nově zakoupené duobusy, čímž byl \"defacto\" ukončen trolejbusový provoz mezi nádražím Drewitz a \"Steinstraße\".\n\nDefinitivní ukončení provozu postupimských trolejbusů nastalo v roce 1995. V lednu tohoto roku byl vydán policejní zákaz provozu vozů Škoda 14Tr vzhledem ke špatnému stavu jejich karoserie. V provozu tak zůstaly pouze duobusy, které trolejové vedení využívaly ještě několik dní do 2. února 1995. Trolejové vedení nicméně zůstalo zachováno a uvažovalo se o obnově trolejbusového provozu. K tomu však již nedošlo a trakční vedení bylo demontováno. Vozy 14Tr byly odprodány na Ukrajinu a rovněž také do Česka, konkrétně do Ostravy, kde některé z nich po rekonstrukci jezdily až do roku 2002.\n\n"}
{"id": "332277", "url": "https://cs.wikipedia.org/wiki?curid=332277", "title": "Reléové zabezpečovací zařízení", "text": "Reléové zabezpečovací zařízení\n\nReléové zabezpečovací zařízení (RZZ), někdy nazývané též reléové stavědlo nebo slangově reléovka, je na železnici a na tratích metra staniční zabezpečovací zařízení, kde jsou potřebné logické závislosti realizovány pomocí elektrických obvodů, jejichž nejvýznamnější součástí jsou relé.\n\nReléové zabezpečovací zařízení zpravidla zajišťuje následující funkce:\n\n\nPrvní reléové zabezpečovací zařízení na území Česka bylo aktivováno v roce 1950 ve stanici Chrast u Chrudimi. Společně s RZZ ve slovenské stanici Kráľova Lehota (aktivace 1952) se jednalo o jediná dvě RZZ firmy Ericsson (s domácími komponenty firmy ČKD) vybudovaná v Československu. Zmiňované RZZ bylo v Chrasti u Chrudimi v provozu do roku 2005, původní RZZ v Kráľově Lehotě bylo v provozu do roku 1985.\n\nPo roce 1953 byly na ČSD zahájeny dodávky RZZ ze Sovětského svazu, později byla výroba potřebných komponentů zahájena v domácích podnicích (výrobcem relé byl podnik Elektrosignál, ostatní díly vyráběla firma AŽD. \n\nNa vlečkách se pak začaly objevovat RZZ východoněmecké firmy Werk für Signal- und Sicherungstechnik Berlin (WSSB), z nichž první (byť ne zcela plnohodnotné) bylo aktivováno v roce 1958 ve stanici Josefova jáma na Báňské dráze.\n"}
{"id": "332283", "url": "https://cs.wikipedia.org/wiki?curid=332283", "title": "Icod de los Vinos", "text": "Icod de los Vinos\n\nIcod de los Vinos je město ležící na severozápadě nejznámějšího kanárského ostrova Tenerife. Oblast \"Ycodem Isora del Norte\", kde město leží, je známá pro svá výtečná bílá vína. Po vybudování turistické infrastruktury na ostrově cestovní ruch ve městě a okolí značně vzrostl. Město je asi 20 km vzdálené od turistického centra Puerto de la Cruz.\n\nK 1. lednu 2016 mělo město 22 606 obyvatel. Icod de los Vinos tvoří společně s obcemi La Guancha a San Juan de la Rambla souměstí, tzv. Comarca de Icod.\n\nMěsto patří k nejstarším na ostrově a bylo založeno španělskými kolonizátory už v roce 1501. Důkazem zámožnosti obyvatel jsou zachované paláce bohatých měšťanů a obchodníků, které byly postaveny v období mezi 17. a 18. stoletím. Typické pro ně jsou velké kamenné portály a zdobně vyřezávané balkony z kanárské pinie, jež roste v horských oblastech ostrova. Na kopečku v centru města se nachází radnice (španělsky: \"Ayuntamiento\") se třemi malými zvony na malé zvoničce a velkým znakem města, s vyobrazením Guančů (původních obyvatel ostrova) a „dračím stromem“ na fasádě. Uličky v centru města jsou plné malých rodinných obchodů a kaváren, kde se podává typické \"cafe con leche\" (káva s mlékem) a americké \"donuts\" po španělském způsobu.\n\nV samém centru se nachází starý park, kde je mnoho laviček, na kterých je možno si odpočinout. V čele parku stojí renesanční kostel sv. Marka (\"San Marcos\"). Za obdiv určitě stojí venkovní kamenný portál, vnitřek kostela je vyzdoben zajímavým oltářem vyrobeným z mexického stříbra. Kostel také zdobí četné sochy a obrazy Ježíše, Madony s jezulátkem a ostrovních svatých jako je sv. Carmen a další. Strop v kostele je zhotoven z kanárské pinie, pocházející také ze 16. století. V kostele bylo před krátkým časem otevřeno malé muzeum, kde jsou vystaveny starší a dnes už nepoužívané monstrance, kněžské taláry, roucha a kalichy. Hlavní dominantou kostela je dvoumetrový filigránový (z jemného stříbrného drátu složený) kříž z mexického stříbra, dovezený Španěly v 17. století na ostrov Tenerife z Kuby, kde byl zhotoven. Jeho autor vložil do kříže velkou dávku umělecké fantazie a zručnosti.\n\nStejně důležitý jako kostel je pro město jeho symbol. Jedná se o jednu z několika rostlin tohoto druhu, které ve městě a v jeho okolí (i jinde na ostrově) rostou. Je to \"drago milenario\" (\"drago\" je španělsky drak, \"milenario\" znamená tisíciletý), který v Icod de los Vinos podle vědeckých průzkumů roste „pouhých“ 600 let. Místní obyvatelé však tvrdí, že onen zobrazený dračinec dračí je starý nejméně 2000 let. Z botanického hlediska ovšem není správné tuto rostlinu považovat za strom, neboť se jedná o bylinu, která je možná nejstarší bylinou na světě. V tomto poddruhu roste tato rostlina jen na ostrovech Makaronézie. Její nejbližší příbuzní rostou na africkém pobřeží a na ostrově Sokotra u východoafrického pobřeží. Rostlina v Icod de los Vinos, kterou ovšem většina lidí za strom považuje, je vysoká 17 m.\n\nV nejbližší blízkosti slavného „dračince“ se nachází obchod \"Casa de Drago\", denně navštěvovaný mnoha turisty z ostatních výletních středisek, kde je k dostání typické kanárské zboží, avšak za vysoké ceny. Lepší je tedy nakoupit v centru města nebo na trhu, kde nejsou ceny zvýšené kvůli turistům. Ti nejraději nakupují pletené košíky, háčkované ubrusy, banánové likéry a kozí sýry. Avšak tím nejchutnějším, co je možno si koupit na ostrovech, nebo dokonce dovézt domů, jsou malé, ale velice sladké banány. Ty je možno zakoupit i přímo v centru města, čerstvě dovezené z místních plantáží.\n\nPřesto, že Icod de los Vinos neleží přímo u moře, má toto město i „svou“ pláž, zvanou \"Playa de San Marcos\". Pláž se nachází v malé a klidné zátoce. Je přes týden poměrně prázdná, avšak o víkendech ji vždy do posledního rohu obsadí španělské rodiny s dětmi a turisté, ubytovaní v místě.\n\nMěsto má i malý přístav, odkud rybáři vyjíždějí denně lovit na moře. V okolí pláže se nachází v útesu jeskyně původních guančských obyvatelů, do které je však možný přístup pouze loďkou. V jeskyni byly kromě starověkých každodenních předmětů nalezeny i mumie Guančů. Hlavní historickou dominantou rybářské vesnice je malý kostelíček, postavený v době první kolonizace této oblasti. V nedávné době byly jeho interiér i vnějšek zrekonstruovány.\n\nJako v Icodu de los Vinos roste i v této rybářské vesničce počet turistů. Byl zde vybudován komplex plážových domečků, který je v cestovní sezóně navštěvován hlavně německými turisty.\n\nDo Playa de San Marcos se lze dopravit ostrovními „zelenými autobusy“ TITSA. Zdatnější turisté mohou jít pěšky po okraji silnice, což není nebezpečné, protože na silnici nepanuje velký provoz. Cesta trvá asi 45 minut.\n\nIcod de los Vinos je na ostrově velmi významným, klimaticky odpočinkovým místem, s výrazně čistým ovzduším a proti horkému jihu ostrova představuje přímo „vzdušné lázně“ ostrova.\n\n"}
{"id": "332287", "url": "https://cs.wikipedia.org/wiki?curid=332287", "title": "Maškaráda (Lermontov)", "text": "Maškaráda (Lermontov)\n\nMaškaráda (1836, \"Mаскарад\") je veršovaná tragédie ruského romantického básníka, dramatika a prozaika Michaila Jurjeviče Lermontova (1814–1841).\n\nLermontov dopsal \"Maškarádu\" pět let před tím, než byl na Kavkaze zastřelen v souboji. Text hry několikrát upravoval a přepisoval, přesto však nikdy nevyhověl požadavkům cenzury, takže nebyla za jeho života na jevišti uvedena (první provedení bylo povoleno až roku 1862). Bylo tomu tak především proto, že hra nebyla jen tragédií lásky, žárlivosti a msty, ale že v ní Lermontov velmi přesvědčivě zachytil období po nevydařeném děkabristickém povstání proti carovi Mikuláši I., kdy téměř všechny intelektuální a kulturní výboje, které směřovaly k individualismu a novátorství, byly vnímány jako ohrožení obecného klidu. Společenská smetánka té doby, uzavřená do vlastního „\"polosvěta\"“, aby si sama pro sebe vytvořila alespoň zdání normálnosti, si nasazovala masky nahrazující skutečnost bizarností, jejíž součástí bylo také dodržování nejrůznějších pokryteckých pravidel, zatímco jiná, pro společnost mnohem důležitější, byla úplně ignorována. Lermontov ve své hře zachytil charaktery lidí, kterým takováto společenská atmosféra vyhovovala nejvíc, tj. lidí, kteří byli schopni a ochotni bez skrupulí využít jakékoliv situace pro svůj prospěch a neohlíželi se přitom téměř na nic.\n\nZápletka hry je velmi jednoduchá. Baronesa Štralová se zamilovala do knížete Zvjozdiče, ale protože jí pokrytecká morálka petrohradské smetánky nedovolovala, aby dala své city najevo zpříma, využila maškarního plesu, a pod maskou, aby ji kníže nepoznal, mu vyznala své city. Jako jejich důkaz mu darovala náramek, který předtím nalezla náhodou na zemi. Indiskrétní kníže všude veřejně maskovanou ženu hledal a ukázal darovaný náramek také knížeti Arbeninovi. Ten je ústřední postavou hry. Jde o typického romantického hrdinu, na jedné straně citově vyprahlého a na straně druhé plného nejrůznějších běsů, stínů a vášní. Arbenin je bohatý muž, bývalý hazardní hráč znuděný životem, který na své cestě k bohatství a úspěchu využíval hlavně svou bezohlednost, chytrost a dravost, a který se na radu svých přátel oženil s mladou a krásnou Ninou. Ta v něm vzbudila velkou lásku a stala se středem jeho života. Nyní v náramku poznal jeden z jejích šperků. Zachvátilo ho zoufalství, zloba a nedůvěra k vlastní ženě, a to tak silně, že odmítl uvěřit prostému vysvětlení celé věci, totiž že Nina svůj šperk nešťastnou náhodou na plese ztratila. Běsi Arbeninova nitra, kteří se zdáli utišeni a zapomenuti, byli znovu probuzeni. Pod tlakem dalším náhod, nedorozumění a také cílených pomluv se v podstatě nicotná událost změnila v tragédii. Arbenin, hnán nepříčetnou žárlivostí, otrávil svou ženu zmrzlinou. Když se pak vše vysvětlilo, Arbenin zešílel.\n\nKníže Arbenin není jednoznačná postava. Přes svou silně zápornou roli v dramatu totiž nikdy nepůsobí pouze jako člověk, který uctívá zlo. Je to také člověk niterně osamělý, kterému nakonec zbude jen pocit, že se kromě sebe samotného nemůže opřít o nic a o nikoho. Pro jeho činy lze těžko najít omluvu, ale přesto se nelze zbavit pocitu, že i on je svým způsobem člověkem trpícím.\n\n"}
{"id": "332290", "url": "https://cs.wikipedia.org/wiki?curid=332290", "title": "Fethullah Gülen", "text": "Fethullah Gülen\n\nFethullah Gülen (* 27. dubna 1941, Korucuk, provincie Erzurum) je turecký islámský učenec, myslitel, intelektuál, aktivista, teolog, autor a básník, obhájce vzdělání a emeritní kazatel. Je vůdcem náboženského hnutí, ke kterému se hlásí přes 10 milionů členů. Od konce 90. let 20. století žije v USA.\n\nNarodil se jako Muhammed Fethullah Gülen v obci Korucuk v blízko města Erzurum v severovýchodní části Turecka. Jeho otec, Ramiz Gülen, byl imámem v regionu. Jeho matka Emine Hanim pečovala o rodinu a měla tedy hlavní vliv na Gülenův duchovní a náboženský vývoj. Fethullah Gülen navštěvoval základní školu v rodné vsi a poté, co se s rodinou přestěhoval do nedalekého městečka, začal rozvíjet své náboženské vzdělání. V roce 1959 byla Fethullahu Gülenovi v Edirne udělena státní kazatelská licence a v roce 1966 byl převeden do města Izmir. Tam se začaly formovat jeho progresivní myšlenky o vzdělání, vědě, ekonomice a sociální spravedlnosti a množství jeho stoupenců se začalo zvyšovat.\n\nBěhem této doby cestoval do různých provincií v Anatolii, kde přednášel v mešitách, kavárnách a podobně. Fethullah Gülen mluvil o důležitých otázkách, od míru a sociální spravedlnosti až po teoretický naturalismus. Jeho hlavním cílem podle jeho vlastního vyjádření zůstávalo sloužit lidstvu a vést mladou generaci k harmonii mezi intelektem a náboženskou tradicí. Během svého života až do dnes byl Fethullah Gülen silně ovlivněn myšlenkami mnoha velkých muslimských učenců, mezi kterými byli: Said Nursi, Mawlana Jalaladdin Rúmí, Abu Hanifa, Ghazali, Imam Rabbani, Yunus Emre.\n\nV souladu s těmito mysliteli ztělesňují Gülenova filozofie a knihy myšlenky altruistické služby své komunitě a lidstvu obecně, harmonii mezi inteligencí a srdcem, upřímnost a hlubokou oddanost a lásku ke stvoření. Po celý svůj život je Gülen známý svou podporou demokracie, vědy, dialogu a nenásilí.\n\nFethullah Gülen je považován za zakladatele a inspirátora světového sociálního hnutí známé jako \"Hizmet\" (Služba), často známého pod názvem \"Gülenovo hnutí\". Ve 140 zemích fungují Gülenovy školy.\n\nV roce 1994 se stal spoluzakladatelem „Nadace novinářů a spisovatelů“ a její členové ho zvolili čestným předsedou. V roce 1997 se Fetullah Gülen kvůli lepšímu přístupu k lékařské péči přestěhoval do USA. Svůj čas věnuje čtení, psaní a zbožnosti. Jeho principem je „žít, aby ostatní mohli žít lépe“ („yaşatmak için yaşamak“ v turečtině). Fethullah Gülen žije v Pensylvánii, kde pokračuje v psaní a přednáškách na různá témata. Od roku 1999 je čestným předsedou Rumiho fóra.\n\nV roce 2008 se umístil na prvním místě v anketě o nejvýznamnější intelektuály současnosti pořádané americkým časopisem \"Foreign Policy\".\n\nV roce 2014 na něj byl v Turecku vydán zatykač za údajné vedení teroristické skupiny. Prezident Erdoğan se totiž domníval, že zločinci spojení s Gülenem infiltrovali klíčové orgány včetně soudů a policie, ovládli televizní studia a usilují o jeho svržení.\n\nPoté, co se v červenci 2016 část armády pokusila převzít moc v zemi, označil prezident Erdogan Gülena za \"„strůjce pokusu o převrat“\". Po jeho potlačení bylo odvoláno téměř 3000 soudců a státních zástupců. Důvodem jejich propuštění bylo jejich údajné napojení právě na Gülena. Ten se však od puče distancoval. Erdogan žádá Spojené státy, aby ho vydaly do Turecka.\n\n"}
{"id": "332292", "url": "https://cs.wikipedia.org/wiki?curid=332292", "title": "Násirovo jezero", "text": "Násirovo jezero\n\nNásirovo jezero, resp. Núbijské jezero ( , [Buhayrat Nasir]), je přehradní nádrž, která vznikla na řece Nilu za Vysokou Asuánskou přehradou v roce 1971. Patří mezi největší přehradní nádrže na světě. Má rozlohu 5250 km², délku 510 km a objem 157 km³. Dosahuje hloubky 180 m. Táhne se od Asuánu přes Nubii až do Vádí Halfa v Súdánu. 83 % rozlohy je na území Egyptu a je tam nazývané podle bývalého egyptského prezidenta Gamála Násira a 17 % zasahuje do Súdánu, kde se nazývá \"Núbijské jezero.\"\n"}
{"id": "332294", "url": "https://cs.wikipedia.org/wiki?curid=332294", "title": "Jusúf al-Karadáví", "text": "Jusúf al-Karadáví\n\nJusúf Abdalláh al-Karadáví ( ; první jméno též Jusuf, příjmení též al-Qaradáwí aj., anglickým přepisem Yusuf al-Qaradawi nebo Yusuf Al Qaradawi, * 9. září 1926) je egyptský islámský teolog, právník, kazatel a publicista. Své komentáře vysílá prostřednictvím pravidelného pořadu na televizní stanici al-Džazíra a předpokládá se, že jeho pořad sleduje cca 60. milionů lidí. Patří k nejvlivnějším učencům a morálním autoritám islámského světa. Schvaluje sebevražedné atentáty proti lidem, které považuje za nepřátele islámu.\n\nOd roku 1999 je mu zapovězen vstup na území USA a od roku 2008 i do Spojeného království. V březnu 2012 Francie oznámila, že mu vstup do země také neumožní.\n\nNarodil se v rodině chudých, zbožných sedláků v nilské deltě. Otec zemřel, když byly Jusúfovi dva roky, a vychovával ho strýc, nutící ho memorovat korán. Jusúf uměl celý korán dříve, než mu bylo devět let. Studoval na náboženské střední škole v Tantě, a po maturitě odešel na univerzitu do Káhiry, kde pokračoval v islámských studiích. Získal také diplom z arabštiny a arabské literatury.\n\nPo absolvování školy se stal zaměstnancem Imámského institutu, organizace zodpovědné za dodržování islámu ve společnosti. Po odchodu z Egypta v roce 1961 pokračoval v této práci v Kataru až do roku 1990, pak se stal ředitelem katarské islámské univerzity. Je také hlavou Evropského úřadu pro fatwy a výzkum, islámské organizace sídlící v Irsku.\n\nRoku 2004 se stal komisařem Centra islámských studií na Oxfordské univerzitě. Téhož roku dva a půl tisíce muslimských vědců ze Saúdské Arábie, Iráku a Palestiny osočilo Karadávího, že dělá islámu špatné jméno.\n\nJusúf al-Karadáví budí kontroverzi svými názory, které jsou často dezinterpretovány a které někdy prochází změnami. V případě ženské obřízky například prohlásil, že není podle islámu povinná, ale pokud je prospěšná, je možno ji provést, dle jeho knihy \"Zakázané a povolené v islámu\". Zároveň však jinde uvedl, že vzhledem k její nepovinné povaze a poškozujícímu vlivu na fyzické i duševní zdraví je ve výsledku proti islámskému právu.\n\nK odpadlictví od islámu se vyjádřil, že jde o vážné nebezpečí pro muslimskou komunitu a že povinností všech muslimů je \"boj proti odpadlictví ve všech jeho podobách a odkud pochází a nedat šanci pronikat do muslimského světa\".\n\nV roce 2008 se umístil na třetím místě v anketě o nejvýznamnější intelektuály současnosti pořádané americkým časopisem Foreign Policy. Podílel se také (jako technický konzultant) na mnohamilionovém výpravném filmu o Mohammadovi.\n\nPublikoval přes 120 knih, včetně publikace \"Zakázané a povolené v islámu\", jakési příručky víry, a knihy \"Islám: budoucnost civilizace\". Dlouhou dobu také patřil k intelektuálnímu kruhu organizace Muslimské bratrstvo (viz Muslimské bratrstvo), egyptské politické organizace.\n"}
{"id": "332298", "url": "https://cs.wikipedia.org/wiki?curid=332298", "title": "Wanted (komiks)", "text": "Wanted (komiks)\n\nWanted je výtvarníkem vlastněná komiksová minisérie, skládající se z šesti výtisků. Napsal ji Mark Millar, kreslil J. G. Jones, vydalo ji nakladatelství Top Cow v roce 2003 a 2004 jako část Millarworld. Představuje nemorálního hrdinu, který zdědil dráhu superzabijáka ve světě ve kterém takovýto zabijáci potajmu převzali vládu nad planetou.\n\nVelmi volně na motivy komiksu natočil Timur Bekmambetov film \"Wanted\" (2008) s Jamesem McAvoyem, Angelinou Jolie a Morganem Freemanem v hlavních rolích.\n"}
{"id": "332300", "url": "https://cs.wikipedia.org/wiki?curid=332300", "title": "Jagello 2000", "text": "Jagello 2000\n\nJagello 2000 je spolek (dříve občanské sdružení), které se angažuje na poli bezpečnostní problematiky. Sdružení se zasadilo o vznik Euroatlantického integračního centra na Ukrajině a organizuje soutěž Aliante.\n\n"}
{"id": "332302", "url": "https://cs.wikipedia.org/wiki?curid=332302", "title": "Speciální astrofyzikální observatoř Ruské akademie věd", "text": "Speciální astrofyzikální observatoř Ruské akademie věd\n\nSpeciální astrofyzikální observatoř () zkráceně SAO RAV (САО РAH) je astronomická observatoř, která byla vybudována roku 1966 v SSSR. Nyní patří do správy Ruské akademie věd. Nachází se v údolí \"Bolšoj Zelenčuk\" v pohoří Velký Kavkaz () nedaleko vesnice \"Nižnyj Archyz\" (). Observatoř je vybavena optickým teleskopem BTA-6 a radioteleskopem RATAN-600, přičemž oba komponenty jsou od sebe vzdáleny 20 km.\n\nTeleskop BTA-6 () byl po několik let největším celo-zrcadlovým reflektorovým teleskopem na světě. Primární zrcadlo teleskopu má 6 metrů v průměru a je ukryto v kupoli o celkovém průměru 48 m. Dalekohled je umístěn v nadmořské výšce 2 070 m. Od svého sestrojení v roce 1975 držel světový rekord až do roku 1993, kdy byl předstižen teleskopem \"Keck 1\", na Hawaii. Zrcadlové teleskopy stejné nebo větší velikosti využívaly většinou složená zrcadla a BTA-6 tak zůstal až do příchodu tzv. \"spin-casting\" technologie, která umožňovala vyrábět jednokusová zrcadla větší velikosti (např. 8,4 m), největším zrcadlovým teleskopem osazeným jednolitým zrcadlem. Kvůli způsobu usazení teleskopu je nutné pro udržení potřebného zorného pole používat speciální rotační mechanismus. Po první sérii pozorování došlo k jistému rozčarování, neboť během nich prasklo první borosilikátové zrcadlo, které bylo nahrazeno roku 1978. Velikost kupole a váha zrcadla 42 tun značně znesnadňují obsluhu tohoto teleskopu během pozorování. K dalším problémům patří časté prudké větry vanoucí z vrcholů Kavkazu, které ve značné míře snižují kvalitu pozorování. Observace, které mají úhlové rozlišení vyšší než 1 úhlová vteřina jsou zde vzácností. I přesto je BTA-6 cenným nástrojem, kterým je možno pozorovat objekty až do 26. magnitudy.\n\nMimo BTA-6 je SAO vybavena i dalšími dvěma menšími optickými teleskopy, oběma postavenými optikem Carlem Zeissem. Obě zařízení jsou používána jednak k podpoře programů BTA-6, ale také k samostatným průzkumným projektům. Na pokyn SAO mohou být projekty původně určené pro BTA-6 přesunuty na tyto teleskopy, což by zabralo přibližně 10 % jejich časové kapacity. Větší z dvojice teleskopů, 1 m Zeiss-1000, je situován několik set metrů od BTA-6 a je umístěn ve své vlastní budově. První světlo světa spatřil Zeiss-1000 v roce 1990, ale instalace a další úpravy trvaly až do roku 1993, kdy byl plně dokončen. V roce 1994 přibyl druhý, mnohem menší (60 cm v průměru) a jednodušší teleskop Zeiss, formálně patřící Státní univerzitě v Kazani.\n\nRadioteleskop RATAN-600 (), který sestává z 576 metrového kruhu pravoúhlých radioreflektorů, je taktéž situován v observatoři ve výšce 970 m n. m. Každý z 895 2 × 7.4 m reflektorů může být nasměrován buďto na centrální kónický přijímač nebo na jeden z pěti cylindrických reflektorů. Každý z reflektorů je spojen s přístrojovou komorou. Možnost řídit zvlášť jednotlivé komponenty s výkonem ekvivalentním k 600 m talířové anténě, jej činí největším samostatným radioteleskopem na světě.\n\nRATAN-600 je primárně využíván jako „tranzitní teleskop“, tzn. že je s ním možno pozorovat pouze objekty pohybující se podél místního poledníku. K možnosti sledovat daný objekt na obloze je využito zemské rotace. Rozsah radiových frekvencí, které je s RATANEM-600 možno sledovat je od 610 MHz do 30 GHz v centimetrovém vlnovém pásmu s úhlovým rozlišením až 2 úhlové vteřiny. Ratan byl používán mimo jiné i při sledování slunečních radioemisí a také byl zapojen do projektu SETI. Na rozdíl od BTA-6 jej zatím nepostihly žádné vážné problémy a je od svého vzniku velice hojně využíván.\n\n\n"}
{"id": "332304", "url": "https://cs.wikipedia.org/wiki?curid=332304", "title": "Geeste (řeka)", "text": "Geeste (řeka)\n\nGeeste je řeka v Německu, která protéká částí Dolního Saska a blízko Bremerhavenu se vlévá do Vezery jako její poslední přítok před ústím do Severního moře. Pramení asi 10 km západně od města Bremervörde. Její 25 kilometrů dlouhý splavný úsek je součástí vodních cest, které propojují Labe a Vezeru.\n\nNa svém dolním toku silně meandruje, v oblasti Bremerhavenu se z původních pěti záhybů zachovaly tři.\n"}
{"id": "332309", "url": "https://cs.wikipedia.org/wiki?curid=332309", "title": "Trolejbusová doprava v Magdeburku", "text": "Trolejbusová doprava v Magdeburku\n\nMagdeburk, ležící ve spolkové zemi Sasko-Anhaltsko, je jedním z mnoha německých měst, kde byla v provozu trolejbusová doprava. Jednalo se o malý provoz (tři linky) v letech 1951 až 1970.\n\nPrvní trolejbusy vyjely do magdeburských ulic 1. července 1951. Důvodem zavedení této trakce byl nedostatek pohonných hmot a náhradních dílů pro autobusy po ukončení války. První linka, dlouhá 4,5 km, byla označena písmenem A, spojovala čtvrtě Lemsdorf a Buckau a jezdily na ní tři trolejbusy Lowa s vlečnými vozy. Druhá linka, D, byla zprovozněna o dva roky později. Byla vedena ze čtvrtě Sudenburg, kde byla trolejově napojena na linku A, jihozápadním směrem do městské části Groß Ottersleben. Tím byl vývoj trolejbusové sítě v Magdeburku ukončen. Nicméně v roce 1958 byla zavedena třetí linka s označením D/A v trase Buckau – Sudenburg – Groß Ottersleben. Existovaly též plány na další rozšiřování trolejbusových tratí, ty však uskutečněny nebyly. V 50. letech byl vozový park doplňován vozy Lowa (celkem 7 kusů) a Škoda 8Tr (6 kusů). Během 60. let pak bylo dodáno sedm trolejbusů Škoda 9Tr. Trolejbusový provoz v Magdeburku byl ukončen 31. října 1970. Většina provozních vozů byla předána do Výmaru.\n\n"}
{"id": "332311", "url": "https://cs.wikipedia.org/wiki?curid=332311", "title": "Fotomanipulace", "text": "Fotomanipulace\n\nFotomanipulace nebo fotografická manipulace je označení pro metodu úpravy klasické nebo digitální fotografie. Jejím účelem je zejména vyvolat iluzi či dojem z výsledného obrazu, kterého by nebylo původní fotografií možno dosáhnout. \n\nFotomanipulaci lze jednoduše popsat jako retušování či tvorbu koláže pomocí vícera fotografií. V dnešní době se tvorba fotomanipulace přesunula z temných komor a od ručního vystřihování a lepení na počítače a existuje spousta grafických programů, které práci výrazným způsobem usnadňují a urychlují. Mezi nejrozšířenější patří program Photoshop od firmy Adobe.\n\nFotomanipulace je využívána nejen v komerční fotografii a průmyslovém designu, ale i umělci věnujícími se tvorbě svých výtvarných děl pomocí této metody. Na druhou stranu bývá manipulace s obrazem zneužívána v novinářské fotografii.\n\nK manipulacím s obrazovými informacemi docházelo v historii na různých místech světa. Například v USA, Sovětském svazu, na Kubě i v Německu. \n\nV USA fungovala společnost Farm Security Administration (FSA), která byla vytvořena v roce 1935 v rámci New Deal. Úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na polích s moderními stroji a kolektivizaci. Roku 1935 zahájila fotografickou kampaň, do jejíhož sociologicko-dokumentárního programu se zapojila řada fotografů. Měla za úkol sestavit dokumentaci sociálních problémů v jižních státech USA. Těmto fotografům vděčíme za výjimečný obraz Ameriky v době krize a jejích dozvuků. V tomto období se formovala „dokumentární fotografie“. Jejími hlavními charakteristikami byl důraz na realismus, snaha bez příkras zachytit věci takové, jaké jsou, spoluprožití bídy a utrpení, jasný morální postoj a konečně samotné vědomí specifičnosti tohoto média. Se vstupem USA do druhé světové války však nastala změna. Projekt dostal jiné jméno – \"Office of War Informations\" – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy FSA zanikla, byla dokonce snaha pořízené dokumenty zničit, aby nemohly být použity pro komunistickou propagandu.\n\nV průběhu druhé světové války působila v Německu propagandistická skupina Propagandakompanie (takzvaná \"Propagandatruppe\").\n\n\n\n"}
{"id": "332312", "url": "https://cs.wikipedia.org/wiki?curid=332312", "title": "Tracheostomie", "text": "Tracheostomie\n\nTracheostomie je stav, kdy je průdušnice uměle vyústěna na povrch těla. Cílem je zajištění průchodnosti dýchacích cest pro umožnění ventilace, ventilace může být spontánní nebo s pomocí dýchacího přístroje, respektive umělé plicní ventilace. Tracheostomie může být trvalá nebo dočasná. Tracheostomie se provádí zákrokem zvaným tracheotomie, pozor nezaměňujte pojem tracheotomie a tracheostomie, tracheotomie je zákrok(rozříznutí průdušnice), kdežto tracheostomie je stav po tracheotomii a zasunutí tracheostomické kanyly do otvoru v průdušnici. \n\nMezi hlavní důvody provedení tracheostomie, při nichž pacient není schopen samostatně dýchat, patří různé úrazy, ochrnutí – úrazem, nemocí; svalová onemocnění, rakovina a mnoho dalších.\nLékaři vytvoří otvor v krku do průdušnice, do kterého se zasune tracheostomická kanyla (\"trubička\" k průchodu vzduchu). Pacientovi se musí z tracheostomie, dle potřeby – po určitých časových intervalech, odsávat hleny, jednak aby se pacientovi dýchalo bez obtíží, a za druhé, aby nedošlo k ucpání a následnému udušení. Tracheostomická kanyla se musí přibližně jednou za měsíc měnit, výměna není nijak zvlášť bolestivá, stará kanyla se pouze vytáhne z průdušnice a nová kanyla zastrčí zpět do otvoru průdušnice. Tracheostomická kanyla se upevní kolem krku pomocí molitanového pásku se suchým zipem, část kanyly, která je zasunuta v průdušnici obepíná balonek, který se dá pomocí stříkačky nafouknout a vyfouknout. Balonek slouží, jednak k zajištění, aby kanyla nevypadla z průdušnice a za druhé, aby pacientovi při jídle nezaskočilo. Ovšem, když je balonek nafouklý, tak pacient není schopen mluvit, protože vzduch proudí z plic přes část průdušnice a tracheostomickou kanylu, tudíž se vzduch nedostane až k hlasivkám a přes ústa ven. \n\nDomácí umělá plicní ventilace, zkráceně DUPV, je nahrazení spontánního dýchání dýcháním pomocí přístroje. K DUPV se používá mobilní plicní ventilátor, chcete-li dýchací přístroj. Plicní ventilátor mohou uživatelé používat buďto jen přes noc, a nebo 24 hodin denně. Plicní ventilátory pro DUPV nejsou žádné velké pojízdné stroje, jak můžeme vidět v nemocnicích, nýbrž malé mobilní přístroje o velikosti např. CD přehrávače s hmotností pár kilogramů, takovýto přístroj se nastaví podle potřeby pacienta a jen připojí k tracheostomické kanyle. Plicní ventilátor vydrží fungovat s nabitou interní baterií jen několik hodin, proto je zapotřebí mít k dispozici, také externí baterii. Uživatelé vozí ventilátory zpravidla v batohu nebo na držáku upevněném za zádovou opěrkou jejich elektrického invalidního elektrického vozíku. Na ústí tracheostomie se zpravidla nasazuje zvlhčovací filtr vzduchu, kterému se říká \"umělý nos\", nebo mluvící ventil se zvlhčovacím filtrem vzduchu.\n\nPrvní týdny a měsíce mohou být pro lidi s tracheostomií těžké a nepříjemné, jde o to vydržet, než si člověk zvykne. Lidé jsou přizpůsobiví, takže si časem, ať už na samotnou tracheostomii nebo domácí umělou plicní ventilaci zvyknou. \n\nLidé s tracheostomií, by také měli být připraveni na možné problémy a zdravotní komplikace, jako např. nechtěné vytržení kanyly, ucpání kanyly nebo porucha plicního ventilátoru. \n\nPři vytržení tracheostomické kanyly je dobré vytrženou kanylu vyměnit za náhradní kanylu, kterou by měl mít každý pacient u sebe, v případě, že pacient, ošetřovatel nebo osobní asistent tracheostomickou kanylu vyměnit neumí popř. nezvládá je vhodné vyhledat lékařskou pomoc. \n\nV případě, že dojde k částečnému ucpání kanyly (dýchání s obtížemi) je vhodné vyhledat lékaře, v případě, že se kanyla ucpe úplně je vhodné a důležité kanylu z průdušnice vytrhnout a opět vyhledat lékaře nebo zavolat záchranou službu. \n\nPři poruše plicního ventilátoru je vhodné použít ambuvak či resuscitátor (pokud pacient nevydrží nějakou dobu dýchat sám) a vyhledat lékaře nebo zavolat servis. \n\nTakovéto situace se moc často nestávají, ale je dobré, když jsou na ně pacienti připraveni.  \n\nPostupem času – za několik týdnů, když se rána po operaci (vytvoření otvoru) zahojí a člověk začíná jíst, může pacient začít balonek vyfukovat a zkoušet mluvit, ovšem vše chce svůj čas, takže se to každý nenaučí hned, ale pár týdnů nebo měsíců to trvá. Zpočátku může vyfouknutý balonek člověka dráždit ke kašli, ale postupem času se dráždivost ke kašli snižuje až prakticky vymizí. Na ústí tracheostomie se zpravidla nasazujie zvlhčovací filtr vzduchu, kterému se říká \"umělý nos\", nebo mluvící ventil se zvlhčovacím filtrem vzduchu. Mluvící ventil pustí vzduch při nádechu do plic, ale při výdechu vzduchu ventil uzavře \"cestu\" a vzduch musí jít okolo vyfouklého balonku přes hlasivky a ústa ven, v důsledku toho může člověk mluvit. Když člověku nedělá problémy dýchání bez plicního ventilátoru, ale nemá dostatek síly k mluvení jen přes tracheostomii a mluvící ventil, je vhodné uvažovat o celodenním používání plicního ventilátoru, který do vás \"fouká\" vzduch, čímž se člověk nemusí tolik namáhat. \n\nhttps://web.archive.org/web/20180625132446/https://vaclavsrnec.webnode.cz/dupv/\n\nhttp://www.dechzivota.cz/index.php?oid=3941220\n\nhttp://www.nemkyj.cz/pece-o-pacienta-s-tracheostomii\n\nhttp://www.wikiskripta.eu/index.php/Tracheostomie\n"}
{"id": "332319", "url": "https://cs.wikipedia.org/wiki?curid=332319", "title": "Lečo", "text": "Lečo\n\nLečo je pokrm typický pro maďarskou a ostatní středoevropskou kuchyni. K přípravě je třeba hlavně paprika, rajčata a cibule.\n\nZelená, žlutá a červená paprika se nakrájí na plátky a promíchá se s rajčaty a cibulí tak, aby vznikla homogenní směs. Přidá se mletá paprika a sůl, případně i tuk. Existují různé varianty jídla, někdy se přidává například slanina, víno nebo nakrájený salám či klobása a nebo se do téměř hotového vmíchá vejce. Pravé maďarské lečo má být ostře okořeněno, nejlépe pálivou paprikou.\n\nLeču se podobá italská peperonata, která je ale méně ostrá. Další podobné jídlo jsou mexické fazole, kde je směs cibule papriky a rajčat vařena s fazolemi, důležitou ingrediencí jsou čili papričky.\n\nObdobně turecký menemen, do kterého se navíc přidává sýr a směs se na pánvi nemíchá, ale otáčí po částech.\n\nV Polsku, Česku i na Slovensku je lečo oblíbeným letním jídlem. Zavařování hotového leča je možností jak uchovat zeleninu pro zimní měsíce.\nHotové lečo je možno zakoupit i v obchodech, ovšem je třeba si zkontrolovat jeho kvalitu. Některá hotová leča např. obsahují velké procento vody, někdy více než polovinu.\n\nV české kuchyni byla oblíbená konzerva \"Lečo s moravskou klobásou a vejci\". Po zrušení závazných norem počátkem 90. let 20. století byla pravá moravská klobása nahrazena méně kvalitním výrobkem s nižším podílem masa, jehož hlavní složku tvoří v některých případech i strojně oddělené drůbeží maso. Od té doby oblíbenost tohoto pokrmu poklesla. \n\n"}
{"id": "332324", "url": "https://cs.wikipedia.org/wiki?curid=332324", "title": "Svinesund", "text": "Svinesund\n\nSvinesund je mořská úžina mezi Norskem a Švédskem.\n\nVedou přes ni dva svinesundské mosty (starý a nový), na obou se vybírá mýtné. Na švédské straně se nachází velká nákupní oblast, která je hojně navštěvována Nory kvůli výhodnějším cenám.\n\nŠvédsko i Norsko mají na svých stranách celnice. Projíždějící vozidla jsou pravidelně zastavována a prohledávána, nejde ale o klasické hraniční kontroly.\n"}
{"id": "332325", "url": "https://cs.wikipedia.org/wiki?curid=332325", "title": "Give Peace a Chance", "text": "Give Peace a Chance\n\nGive Peace a Chance je skladba, kterou napsal John Lennon; i když autorství bylo původně připisováno dvojici Lennon/McCartney.\n\nJako jediný autor je Lennon uveden na živém albu \"Live in New York City\" nahraném v roce 1972 se sestavou Elephant's Memory, které vyšlo po jeho smrti v 90. letech. Toto autorství bylo potvrzeno i na kompilaci \"\" z roku 1997 (jako i na DVD verzi z roku 2003) a v roce 2006 v dokumentu \"The U.S. vs. John Lennon\".\n\nRefrén skladby „All we are saying is give peace a chance“, a její idea vznikla v období na konci 60. let, když John a Yoko Ono organizovali nenásilný protiválečný happening známý jako Bed-In. Tuto protestní akci organizovali nejdřív v nizozemském Amsterdamu, plánovali se přemístit do New Yorku, ale vzhledem na předešlá Lennonova odsouzení za drogový přestupek v Londýně z listopadu 1968 jim Spojené státy nepovolily vstup a tak se přesunuli do Kanady.\n\nNahrávka \"Give Peace a Chance\" vznikla v pokoji číslo 1 742 hotelu Queen Elizabeth Hotel v Montrealu 1. června 1969 s pomocí čtyřech mikrofonů na čtyřstopý magnetofon Ampex pro vydavatelství RCA Victor . Nahrávaní se zúčastnilo množství novinářů a různých celebrit jako Timothy Leary, Joseph Schwartz, Rosemary Woodruff Leary, Petula Clark, Dick Gregory, Allen Ginsberg, Murray the K a Derek Taylor; jména některých jsou zmíněna i v textu této verze písně. Na akustickou kytaru hrál John Lennon doprovázený na druhou kytaru Tommy Smothersem ze skupiny Smothers Brothers.\n\nSingl „Give Peace A Chance“ vyšel 4. července 1969 ve Spojeném království a 7. července 1969 v USA spolu se skladbou „Remember Love“ od Yoko Ono na \"B\" straně. Na albu se skladba poprvé objevila na kompilaci \"The John Lennon Collection\" 1. listopadu 1982 od vydavatelství EMI/Parlophone Records ve Spojeném království a 8. listopad 1982 v USA původně u vydavatele Geffen Records.\n\n„Give Peace A Chance“ byla prvním sólovým singlem, který vydal člen Beatles ještě před rozpadem. Jako její interpret nebyl uveden John Lennon osobně, ale celá Plastic Ono Band. V USA se singl dostal na 14. pozici žebříčků a byl z něj vyřazen skladbou „Honky Tonk Women“ od skupiny The Rolling Stones. „Give Peace A Chance“ skladba se nakonec stala hymnou mírových hnutí. Je často zpívaná i jako protestsong.\nPoslední originální verze skladby před závěrečným opakováním jednoveršovým refrénem „All we are saying is give peace a chance...“ oslovuje tyto osobnosti: „John and Yoko, Timmy Leary, Rosemary, Tommy Smothers, Bob Dylan, Tommy Cooper, Derek Taylor, Norman Mailer, Allen Ginsberg, Hare Krishna, Hare, Hare Krishna“. Během vystoupení se jména osobností oslovované v textu měnila a John improvizovaně použil jména těch, kteří byli přítomní nebo, kteří ho aktuálně napadli jako například „John and Yoko, Eric Clapton, Klaus Voormann, Penny Lane, Roosevelt, Nixon, Tommy Jones a Tommy Cooper, and somebody.“\n\n28. června 1990 v Liverpoolu na konci svého turné spojením písní „Strawberry Fields Forever“, „Help!“ a „Give Peace a Chance“ vzdal Johnovi poctu Paul McCartney.\n\nElton John nahrál v roce 1990 tuto píseň jako „B“ stranu pro svůj singl „Club at the End of the Street“.\n\nV roce 1991 Yoko Ono zorganizovala společné vystoupení se spolu s umělci jako Amina, Adam Ant, Sebastian Bach, Bros, Felix Cavaliere, Terence Trent D'Arby, Flea, John Frusciante, Peter Gabriel, Kadeem Hardison, Ofra Haza, Joe Higgs, Bruce Hornsby, Lee Jaffe, Al Jarreau, Jazzie B, Davey Johnstone, Lenny Kravitz, Cyndi Lauper, Sean Lennon, Little Richard, LL Cool J, MC Hammer, Michael McDonald, Duff McKagan, Alannah Myles, New Voices of Freedom, Randy Newman, Tom Petty, Iggy Pop, Q-Tip, Bonnie Raitt, Run, Dave Stewart, Teena Marie, Little Steven Van Zandt, Don Was, Wendy & Lisa, Ahmet Zappa, Dweezil Zappa, a Moon Unit Zappa pod společným názvem the Peace Choir, aby vyjádřili svůj postoj k tehdy probíhající válce v Zálivu.\n\nV roce 2003 Yoko Ono vydala remixovanou verzi „Give Peace a Chance“ jako odpověď na události z 11. září.\n\nSkupina Aerosmith spolu s Sierra Leone's Refugee All Stars vydali cover skladby na albu \"\" věnovaném Johnu Lennonovi.\n\nProgressive rocková skupina Yes odkazuje na „Give Peace a Chance“ v části „Your Move“ jejich skladby „I've Seen All Good People“.\n\n"}
{"id": "332327", "url": "https://cs.wikipedia.org/wiki?curid=332327", "title": "Lajos Kossuth", "text": "Lajos Kossuth\n\nLajos Kossuth [\"lajoš košút\"] (19. září 1802 Monok – 20. března 1894 Turín) byl maďarský politik, spisovatel a revolucionář, nejvýznamnější představitel Maďarské revoluce 1848–1849 a národní hrdina boje za svobodu a nezávislost.\nLajos Kossuth se narodil dne 19. září 1802 v obci Monok, dnes v župě Borsod-Abaúj-Zemplén na severovýchodě Maďarska. Pocházel z chudší šlechty, studoval práva v Sárospataku a Pešti a jako jeho otec se stal advokátem. V letech 1824–1832 působil v Sátoraljaújhely, kde začala jeho politická kariéra. V letech 1825–1827 zastupoval národně liberálního hraběte Hunyadyho v bratislavském sněmu a v letech 1832–1836 tři poslance uherské panské komory. Jako zástupce neměl hlasovací právo, musel však svým klientům referovat, co se ve sněmu děje. Tyto zápisky začal přes zákaz šířit a roku 1837 byl odsouzen za velezradu. Roku 1840 byl propuštěn, ale o rok později začal vydávat národně liberální noviny \"Pesti Hirlap\".\n\nRoku 1847 byl zvolen do Říšského sněmu a stal se vůdcem opozice. V březnu 1848 pronesl významný projev, v němž žádal ústavní reformy monarchie a ústavy pro jednotlivé země. Během revoluce se jeho názory radikalizovaly, takže žádal nezávislost Maďarska, za niž nakonec i bojoval. V první samostatné uherské vládě liberálního premiéra Lajose Batthyányho byl ministrem financí a předsedou obranného výboru. Prosadil osvobození rolníků a vytvořil dobrovolnické vojsko honvédů, hlavně proti národnostním menšinám, které se bránily proti programu maďarizace. Šlo zejména o Chorvaty, vedené bánem Josipem Jelačičem, kteří se postavili na císařskou stranu, podobně jako později i Slováci.\n\nKdyž císař roku 1849 vyhlásil Březnovou ústavu, vypuklo v Uhrách povstání a 14. dubna 1849 vyhlásil Kossuth samostatnou Maďarskou republiku se sídlem v Debrecínu. V tamním reformovaném kostele zasedal zemský sněm pod jeho předsednictvím a Kossutha zvolil prozatímním správcem země s diktátorskými pravomocemi. Maďarská revoluční armáda, posílená o dobrovolníky z Polska, Rakouska a Itálie, zprvu odrazila rakouskou armádu, ale když do země vstoupilo ruské vojsko, musela kapitulovat. 6. října 1849 bylo v Pešti popraveno 13 maďarských generálů a důstojníků i sám Batthyány.\n\nKossuth uprchl do Turecka, kde byl internován v Šumenu (dnes Bulharsko). Na nátlak západních zemí byl propuštěn a odešel do USA, kde byl nadšeně uvítán. Roku 1852 přišel do Londýna, kde se v zednářské lóži seznámil s Giuseppe Mazzinim, vůdcem italských revolucionářů. V Itálii s ním vytvořil legii maďarských uprchlíků, kteří bojovali proti Rakousku. Roku 1862 vypracoval plán podunajské konfederace národů jihovýchodní Evropy. Od roku 1871 se stavěl za české státoprávní požadavky, které pokládal za shodné s maďarskými. Po celý zbytek života hledal cesty k obnovení maďarské samostatnosti. Roku 1867 byl v rámci rakousko-uherského vyrovnání amnestován, přesto dožil v Itálii.\n\n\n\n"}
{"id": "332333", "url": "https://cs.wikipedia.org/wiki?curid=332333", "title": "Yankee z Connecticutu na dvoře krále Artuše", "text": "Yankee z Connecticutu na dvoře krále Artuše\n\nYankee z Connecticutu na dvoře krále Artuše je satirický fantastický román Marka Twaina z roku 1889. Román, založený na cestě časem, vyšel 6 let po Wellsově \"Stroji času\".\n\nHlavním hrdinou a vypravěčem je Američan Hank Morgan, který je neznámými silami přenesen ke hradu Warwick v roce 528. Zde se setkává s králem Artušem a jeho družinou. Díky svým znalostem technologie 19. století se prosadí jako konkurence čaroděje Merlina. Stane se panem Šéfem a zavádí do středověké společnosti výdobytky kapitalismu 19. století (například používá štíty a brnění rytířů jako mobilní reklamní plochy).\n\nJeho soupeření s Merlinem nakonec vyústí v bitvu, v níž sice Artušovy rytíře zničí, ale sám je Merlinem odeslán zpět do 19. století.\n"}
{"id": "332334", "url": "https://cs.wikipedia.org/wiki?curid=332334", "title": "Coriho cyklus", "text": "Coriho cyklus\n\nCoriho cyklem se označuje propojení anaerobní glykolýzy ve svalech s glukoneogenezí v játrech. Pojmenován je podle Carla a Gerty Coriových, kteří tento cyklus poprvé popsali. \n\nPři anaerobní glykolýze (rozkladu glukózy za nedostatku kyslíku) vzniká ve svalu pyruvát, který je redukován na laktát. Laktát je krví dopraven do jater, kde je zpětně oxidován na pyruvát. Pyruvát je v játrech za spotřeby energie zpětně převáděn na glukózu, která je krví dopravována zpět do svalu. Tento děj zabraňuje hromadění toxického laktátu v krvi a pomáhá udržovat stálou hladinu glukózy v krvi.\n\nAnaerobní glykolýza je hlavním zdrojem energie pro tzv. bílá rychlá svalová vlákna (svalová vlákna typu II.B) při normální zátěži a pro ostatní kosterní svalovinu v době zvýšené zátěže, kdy se nedostává kyslíku a je proto znemožněno získávat energii z beta oxidace mastných kyselin. Nedostatek kyslíku znemožňuje lepší využití energie obsažené v glukóze a také regeneraci redukčních ekvivalentů NADH, které jsou zredukovány během glykolýzy. Aby mohla glykolýza probíhat i za anaerobních podmínek, je její výsledný produkt – pyruvát redukován pomocí enzymu laktátdehydrogenázy a NADH na laktát (kyselinu mléčnou) a NAD. NAD pak může být opět využito ke glykolýze.\n\nHromadění laktátu zvyšuje kyselost prostředí ve svalu a usnadňuje tak uvolňování kyslíku v takovýchto tkáních (vliv tzv. Bohrova efektu). Nicméně příliš zvýšená koncentrace laktátu je nebezpečná.\nZvýšená acidóza svalu je také zodpovědná za bolest svalu po velké námaze. Navíc při extrémní zátěži laktát přispívá k celkové acidóze (pokles pH krve a tělních tekutin pod 7,35), který může být fatální.\n\nLaktát je krví odváděn do jater, kde je opět pomocí enzymu laktátdehydrogenázy (LDH) reoxidován (znovu oxidován) na pyruvát. Opačná reakce (přeměna laktátu na pyruvát) je v játrech preferována díky nízké koncentraci pyruvátu, který je odčerpáván glukoneogenezí.\n\nStálá hladina glukózy v krvi je pro tělo velmi důležitá. Hlavním důvodem je fakt, že některé orgány (např. mozek, některé typy svalů) nejsou schopné využívat jiné látky jako zdroj energie (s výjimkou tzv. ketolátek). \n\nPři nedostatku glukózy se ji tělo snaží vyrábět z různých prekurzorů procesem nazývaným glukoneogeneze. Tento děj probíhá hlavně v játrech. Játra samy glukózu příliš nespotřebovávají a své metabolické výdaje pokrývají preferenčně beta oxidací mastných kyselin.\n\nGlukoneogeneze je série několika spřažených reakcí při nichž je za dodání energie v podobě 6 ekvivalentů ATP a z dvou molekul pyruvátu nasyntetizována molekula glukózy. Spotřebované ATP fakticky snižuje výtěžnost uvolněné energie, což je cena, kterou organizmus platí za dočasně zvýšenou aktivitu svalu.\n\nBěhem nadměrné zátěže svaly pracují za nedostatečného zásobení kyslíkem (takzvaný kyslíkový dluh) . Důsledkem je hromadění laktátu, který se pak musí v játrech přeměnit na glukózu v procesu glukoneogeneze. Spotřeba energie na syntézu glukózy je kryta převážně beta-oxidací mastných kyselin, která je doprovázena vysokou spotřebou kyslíku. Odstraňování laktátu probíhá v játrech ještě asi 30 minut po skončení zátěže a po tuto dobu je pozorována taktéž zvýšená spotřeba kyslíku, kterou se kyslíkový dluh splácí.\n\n\n"}
{"id": "332350", "url": "https://cs.wikipedia.org/wiki?curid=332350", "title": "Šachové symboly v Unicode", "text": "Šachové symboly v Unicode\n\nSoustava znaků Unicode obsahuje tyto šachové symboly:\n"}
{"id": "332353", "url": "https://cs.wikipedia.org/wiki?curid=332353", "title": "Římskokatolická farnost Rájec nad Svitavou-Jestřebí", "text": "Římskokatolická farnost Rájec nad Svitavou-Jestřebí\n\nŘímskokatolická farnost Rájec nad Svitavou-Jestřebí je jedno z územních společenství římských katolíků v obci Rájec-Jestřebí s farním kostelem Všech svatých.\n\nPrvní písemná zmínka o faře v Rájci pochází z roku 1350, když rájecký farář Václav byl přeložen do Otaslavic. V roce 1574 byla k místnímu kostelu pocházejícímu ze 13. století přistavěna věž. Za vlády Roggendorfů na konci 17. století došlo k přestavbě gotického kostela do barokní podoby.\n\nPo bitvě na Bílé Hoře se kostel stal filiálním v rámci farnosti Doubravice nad Svitavou a to až do roku 1873, kdy byla fara v Rájci obnovena.\n\nV roce 2000 byla farnost obsazena knězem. Působil zde R.D. Pavel Klouček (administrátor a následně od 1. října 2010 do 31. srpna 2011 farář. Toho vystřídal jako administrátor a posléze od 1. srpna 2012 jako farář R. D. ThLic. David Ambrož. Toho od 1. srpna 2016 ve funkci nahradil R. D. Mgr. Jan Piler.\n\nDnem vzájemných modliteb farností za bohoslovce a bohoslovců za farnosti brněnské diecéze je 9. únor. Adorační den připadá na neděli po 1. září.\n\nVe farnosti se pravidelně koná tříkrálová sbírka. V roce 2017 se při ní vybralo 74 036 korun.\n\n"}
{"id": "332354", "url": "https://cs.wikipedia.org/wiki?curid=332354", "title": "Nocí mořem", "text": "Nocí mořem\n\nNocí mořem (2006) je páté studiové album Oborohu. Vyšlo po osmileté pauze po předchozím albu \"Marah\". Obsahuje deset písní a jednu instrumentální skladbu. Kromě písně Boba Dylana \"This Wheel's On Fire\" je pod všemi skladbami podepsán kapelník skupiny Stanislav Klecandr, někdy jako spoluautor. Booklet vytvořil Jiří Voves, na titulní stranu použil svůj obraz z cyklu \"Tristan a Isolda\".\n\n\n"}
{"id": "332357", "url": "https://cs.wikipedia.org/wiki?curid=332357", "title": "Lunar Orbiter 1", "text": "Lunar Orbiter 1\n\nLunar Orbiter 1 byla umělá družice Měsíce, vyslaná agenturou NASA v roce 1966. V katalogu COSPAR dostala označení 1966-073A.\nDružice z USA měla za úkol provést podrobnou fotodokumentaci povrchu Měsíce.\n\nOznačení Lunar měla kvůli zvolené orbitě kolem Měsíce. Její váha byla 386 kg. Byla vybavena mj. brzdícím motorem a fotografickým systémem. Dva objektivy umožňovaly snímat detaily z výšky 80 km o velikosti 1 metr. Na film 70 mm se vešlo 200 dvojexpozic, které byly rádiovou cestou odesílány na Zem.\n\nDalší známé družice USA s podobným označením byly Lunar Explorer.\n\nSonda s raketou Atlas Agena D odstartovala 10. srpna 1966 z kosmodromu Eastern Test Range na Floridě v USA. Byla navedena na orbitální dráhu, která byla postupně díky svému motoru změněna, takže 14. srpna obíhala Měsíc ve výši 189 – 1868 km a o čtyři dny později zahájila snímkování první sérií. Dne 18. srpna byla dráha pozměněna a bylo tak možné zahájit další fotografování, tentokrát míst uvažovaných jako cíle připravovaných misí Apolla. Byly také pořízeny z této vzdálenosti snímky Země. Ke změně parametrů oběžné dráhy došlo také 25. srpna, z ní byly pořízeny a na Zemi odeslány poslední snímky.\n\nMimo tohoto programu prováděla sonda měření radiace a koncentrace mikrometeoritů.\n\nDva měsíce po startu, dne 29. října 1966 už sondě docházelo palivo pro provádění změn dráhy a orientace, byl tedy zapálen naposledy brzdící motor na 97 sekund, takže sonda po 527 obězích skončila pádem na povrch Měsíce.\n\n"}
{"id": "332359", "url": "https://cs.wikipedia.org/wiki?curid=332359", "title": "Tučňák uzdičkový", "text": "Tučňák uzdičkový\n\nTučňák uzdičkový (\"Pygoscelis antarcticus\", též uváděný pod názvem \"Pygoscelis antartica\") je středně velký druh tučňáka z rodu \"Pygoscelis\" rozšířený v Jižní Georgii a na Jižních Sandwichových ostrovech, Antarktidě, Jižních Orknejských a Shetlandských ostrovech, Bouvetově ostrově, Ballenyských ostrovech a na Ostrově Petra I.\n\nTučňák uzdičkový je až 68 cm vysoký a váží kolem 4,5 kg. Má tmavý ocas, hřbet, vrchní stranu ploutví, temeno a zobák. Břicho, hrdlo, spodní část ploutví a z části i hlavy má bílé, končetiny růžové. Snadno jej rozeznáme podle úzkého černého pruhu táhnoucího se od temena pod zobák a zpět a připomínajícího uzdičku (odtud český název). Samec ani samice se od sebe zároveň zbarvením ani velikostí nijak viditelně neliší.\n\nTučňáci uzdičkoví se zpravidla drží pouze u břehu, ačkoli bylo již několik jedinců spatřeno na širém moři. Živí se malými bezobratlými živočichy a rybami. Své kořisti se snadno zmocňují díky velice rychlému plavání.\n\nJe velice dobrým potápěčem, který se dokáže ponořit i do několika metrové hloubky a vydržet pod vodou i déle jak jednu minutu. Nejčastěji se přitom potápí v poledne a večer. Podobně jako ostatní druhy tučňáků se na souši, kde se jinak pohybuje velice neohrabaně, často na ledě doslova klouže po břiše a odráží se ploutvemi a končetinami, čímž mohou vyvinout viditelně větší rychlost.\n\nStaví si kruhová hnízda z kamení, do kterých klade 2 vejce, které zahřívají střídavě oba rodiče po 5 až 10 dnech. Mláďata s šedým hřbetem a o něco světlejším břichem se líhnou po 35 dnech a v hnízdě zůstávají po dobu 20 - 30 dní, poté se seskupují do tzv. školek. Do vody poprvé vstupují až poté, co se zbaví prachového peří, tedy po 50 až 60 dnech života.\n\nTučňák uzdičkový je poměrně hojný druh, v Červeném seznamu ohrožených druhů (IUCN) je zařazen do kategorie málo dotčených druhů (angl. Least Concern). Na celém světě žije přitom až 8 000 000 jedinců. Hnízdící oblast je značně rozsáhlá a zaujímá 50 - 100 000 km.\n\n"}
{"id": "332361", "url": "https://cs.wikipedia.org/wiki?curid=332361", "title": "Výhoda prvního tahu v šachu", "text": "Výhoda prvního tahu v šachu\n\nVýhoda prvního tahu je míra zvýhodnění bílého, tedy začínajícího hráče v šachu. Drtivá většina hráčů i teoretiků přiznává bílému jistou výhodu, což dokládají i statistiky. Úspěšnost bílých se obvykle pohybuje mezi 53 až 56 procenty. V rapidu je statistická úspěšnost menší a stejně tak při partiích slabších hráčů.\n\nŠachisté se taktéž dohadují, jak by skončila hra, kde by obě strany hrály bezchybně (volily by nejlepší možné tahy). Wilhelm Steinitz v roce 1889 vyjádřil názor, že by partie dopadla remízou. Dva mistři světa José Raúl Capablanca a Bobby Fischer se báli takzvané remízové smrti (situace kdy světová špička bude natolik kvalitní, že všechny partie budou končit remízou), a proto vymysleli každý nové varianty šachu, přičemž ta Fischerova se částečně ujala. Nazývá se Fischerovy šachy či Chess960 a změna oproti běžnému šachu spočívá v náhodném nalosování počátečního postavení figur. Někteří autoři však tvrdí, že bílý při bezchybné hře zvítězí (Weaver Adams,Vsevolod Rauzer propagující jako vítězný tah 1.e4 či Hans Berliner doporučující 1.d4). Někteří doufají v budoucí vyřešení sporu výpočetní technikou.\n\nVyskytují se však i názory, že výhoda bílého je spíše psychologická než faktická. K tomuto přispívají i dobré výsledky některých hráčů (většinou takticky založených) při hře s černými, jako například Garriho Kasparova či Bobbyho Fischera.\n"}
{"id": "332363", "url": "https://cs.wikipedia.org/wiki?curid=332363", "title": "První úder", "text": "První úder\n\nPrvní úder je ve strategii jaderné války útok s ohromující silou, který využívá momentu překvapení. Je to preemptivní útok proti zemi, která ještě nezahájila vojenské akce proti útočníku, ale mohla by je zahájit v budoucnosti. Schopnost prvního úderu je schopnost porazit protivníka, který má jaderné zbraně, tím, že napadne a zničí jeho schopnost odvety, tedy napadením a zničením jeho raketových základen a skladů jaderných hlavic. Zničení schopnosti odvety musí být dostatečné, tak velké, aby útočící strana přežila odvetu (též nazývanou protiúder) a mohla pokračovat ve válce.\n\n"}
{"id": "332366", "url": "https://cs.wikipedia.org/wiki?curid=332366", "title": "Římskokatolická farnost Sloup v Moravském krasu", "text": "Římskokatolická farnost Sloup v Moravském krasu\n\nŘímskokatolická farnost Sloup v Moravském krasu je jedno z územních společenství římských katolíků v obci Sloup s farním kostelem Panny Marie Bolestné v rámci děkanátu Blansko brněnské diecéze.\nJde o mariánské poutní místo s kostelem Panny Marie Bolestné z roku 1754. Poutní místo je spojeno s úctou k milostné soše Panny Marie Bolestné, která ve Sloupě trvá již téměř 300 let.\n\nHlavními body poutní sezóny jsou církevní svátky Květný Pátek a třetí neděle v měsíci září (po svátku Panny Marie Bolestné 15. září). Na Květný Pátek podle starobylé tradice se vysluhuje semd po sobě jdoucích mší ke cti sedmi bolestí Panny Marie. Většina votivních poutí do Sloupa se drží od dob moru (1. polovina 19. století).\n\nDnem vzájemných modliteb farností za bohoslovce a bohoslovců za farnosti brněnské diecéze je 18. únor. Adorační den připadá na 9. září.\n\nFarnost se každoročně účastní akce Noc kostelů.\n\nBěhem roku 2015 byla dokončena obnova střechy farního kostela a kompletně vyměněna krytina (použita byla bobrovka, tašky hřebene i nárožní byly kladeny do maltového lože, bez použití novodobých tašek. \n\nV roce 2016 se farnost přihlásila do soutěže o nejlépe opravenou památku Jihomoravského kraje. Oprava farního kostela zvítězila v kategorii velké stavby. \n\nKaždoročně se ve farnosti koná tříkrálová sbírka. V roce 2017 dosáhl výtěžek sbírky ve Sloupu Petrovicích 32 433 korun.\nV říjnu 1939 (měsíc po zahájení druhé světové války) sloužil ve sloupském kostele primici v byzantském ritu šošůvský rodák P. Bohumil Horáček, S.J. (1913–1984).\n\nV březnu 1941 sloužil svou quasi-primici šošůvský rodák P. František Mikulášek, S.J., roku 1950 odsouzený v monstrprocesu s představiteli řeholních řádů v rámci Akce K.\n\nVe farnosti slavil primiční mši svatou 29. června 2014 R. D. Václav Hejč (Šošůvka).\n\n"}
{"id": "332367", "url": "https://cs.wikipedia.org/wiki?curid=332367", "title": "Ašókovy sloupy", "text": "Ašókovy sloupy\n\nJako Ašókovy sloupy se označují různé sloupy, které nechal v průběhu 3. století př. n. l. vztyčit maurjovský král Ašóka na severu Indického subkontinentu. Mnohé z nich se dochovaly dodnes.\n\nNa velkém množství těchto sloupů jsou vyryty nápisy (známé jako Ašókovy edikty), které měly často sloužit k šíření buddhismu, jehož stoupencem se Ašóka stal. Asi nejznámější Ašókův sloup byl vztyčen v Sarnáthu. Byl zakončen hlavicí se čtyřmi lvy, která se dnes nachází v sarnáthském muzeu. Hlavice se lvy byla však nalezena rozbitá na mnoho malých kousků a až posléze se ji podařilo znovu sestavit. \n\nOtázkou tedy zůstává, zda kamenné sochy lvů skutečně završovaly sloup. U sloupu se totiž nalezlo kamenné kolo symbolizující dharmu (dharmačakra; tento druh bývá označován jako Ašókova čakra) a je možné, že ještě nad lvy se nacházelo toto kamenné kolo. Např. dochovaný tchajwanský sloup je právě takto zakončen - hlavicí se lvy s Ašókovou čakrou nad jejich hlavami. Zobrazení čtyř lvů se stalo jedním ze symbolů Indie, mimo jiné se lvi objevili na indických bankovkách. Sarnáthský sloup byl vztyčen k uctění tohoto místa, jelikož to mělo být právě zde, kde Buddha Gautama poprvé vyložil dharmu.\n\nDalší dochovaný sloup i s hlavicí se nachází ve Vaišálí. Ten je taktéž zakončen hlavicí, avšak tentokrát jen s jedním lvem a je tak od většiny dalších Ašókových sloupů odlišný. Vaišálský lev hledí směrem k severu do míst, kde měl Gautama Buddha vykonat svou poslední cestu. Další Ašókovy sloupy se nachází na různých místech a v různě zachovalém stavu, avšak vaišálský a sarnáthský sloup jsou jediné dva z Ašókových sloupů, které jsou zakončeny hlavicí a dosud stojí. Ostatní hlavice jsou často značně poničeny, pokud sloupy vůbec nějaké mají. Další sloupy nechal Ašóka vztyčit např. v Lumbiní.\n\n\n"}
{"id": "332370", "url": "https://cs.wikipedia.org/wiki?curid=332370", "title": "Lunar Orbiter 2", "text": "Lunar Orbiter 2\n\nLunar Orbiter 2 byla umělá družice Měsíce, vyslaná agenturou NASA v roce 1966. V katalogu COSPAR dostala označení 1966-100A.\nDružice z USA měla za úkol provést podrobnou fotodokumentaci povrchu Měsíce.\n\nOznačení Lunar měla kvůli zvolené orbitě kolem Měsíce. Její váha byla 389 kg. Byla vybavena mj. brzdícím motorem a fotografickým systémem. Dva objektivy umožňovaly snímat detaily z výšky 80 km o velikosti 1 metr. Na film 70 mm se vešlo 200 dvojexpozic, které byly rádiovou cestou odesílány na Zem.\n\nDalší známé družice USA s podobným označením byly Lunar Explorer.\n\nSonda s raketou Atlas Agena D odstartovala 7. listopadu 1966. Byla navedena na orbitální dráhu Měsíce z původně parkovací dráhy u Země. První korekce dráhy byla 8. listopadu, třetí o tři dny později, čtvrtá 17. listopadu 1966 . Tím se sonda dostala na selenocentrickou oběžnou dráhu ve výši 46–1836 km nad povrchem Měsíce s dobou oběhu 216 minut. Z ní pak začala pořizovat snímky kráterů Koperník a Marius, také kráter vzniklý dopadem sondy Ranger 8 a další desítky záběrů míst vhodných pro pozdější přistání astronautů v rámci programu Apollo. Souběžně se snímkováním a ještě řadu měsíců po jeho ukončení probíhal souběžně záznam dopadů mikrometeoritů na povrch sondy a měření radiace.\n\nPo vyčerpání pohonných látek potřebných pro změny polohy sondy byl zapálen brzdící motor a sonda skončila volným pádem 11. října 1967 rozbitá na povrchu Měsíce.\n\n"}
{"id": "332372", "url": "https://cs.wikipedia.org/wiki?curid=332372", "title": "Lunar Orbiter 3", "text": "Lunar Orbiter 3\n\nLunar Orbiter 3 byla umělá družice Měsíce, vyslaná agenturou NASA v roce 1967. V katalogu COSPAR dostala označení 1967-008A.\n\nDružice z USA měla za úkol provést podrobnou fotodokumentaci povrchu Měsíce.\n\nOznačení Lunar měla kvůli zvolené orbitě kolem Měsíce. Její váha byla 389 kg. Byla vybavena mj. brzdícím motorem a fotografickým systémem. Dva objektivy umožňovaly snímat detaily z výšky 80 km o velikosti 1 metr. Na film 70 mm se vešlo 200 dvojexpozic, které byly rádiovou cestou odesílány na Zem.\n\nDalší známé družice USA s podobným označením byly Lunar Explorer.\n\nSonda s raketou Atlas Agena D odstartovala 5. února 1967. Byla navedena na orbitální dráhu Měsíce z původně parkovací dráhy u Země. Stalo se tak 8. února a sonda se tím dostala na oběžnou dráhu kolem Měsíce s dobou oběhu 215 minut ve výši 210 až 1795 km. O čtyři dny později došlo k další korekci na 54 – 1840 km. Pak bylo zahájeno snímkování povrchu, zejména oblastí vhodných pro plánované přistání kosmonautů v rámci programu Apollo. Snímkování bylo předčasně ukončeno pro technickou závadu mechanismu posouvajícím film, ale i tak byl zadaný úkol splněn, na Zem se dostalo 211 snímků. Na jedné fotografii se podařilo zachytit sondu Surveyor 1, která zde přistála v předchozím roce.\n\nDne 9. října 1967 byla sonda s pomocí brzdícího motoru navedena na povrch Měsíce, kde se roztříštila.\n\n"}
{"id": "332373", "url": "https://cs.wikipedia.org/wiki?curid=332373", "title": "Římskokatolická farnost Vysočany u Blanska", "text": "Římskokatolická farnost Vysočany u Blanska\n\nŘímskokatolická farnost Vysočany u Blanska je územní společenství římských katolíků v děkanátu Blansko s farním kostelem svatého Cyrila a Metoděje.\nObec Vysočany má dvě části, a to Housko a Molenburk (ze kterých vznikla v roce 1964 obec Vysočany). Osada Housko je poprvé zmiňována roku 1371. Stával zde kostel, který byl roku 1437 vypálen husity a ještě ve druhé polovině 16. století byl pustý. Vesnice Molenburk byla založena roku 1724. Obec patřila do farnosti Protivanov, od roku 1784 do farnosti Sloup. Díky iniciativě věřících a sloupského faráře P. Aloise Wolfa byla roku 1864 zahájena výstavba kostela, který byl vysvěcen roku 1873. Prvním farářem se stal roku 1877 P. Vendelín Hrubý. \nPřehled farářů je znám od roku 1877. Mezi léty 1984–1997 zde působil P. Jan Topenčík známý svými přispěvky \"Z deníku venkovského faráře\" pro české vysílání Rádia Vatikán. Od roku 2003 do července 2014 zde jako farář působil R. D. Mgr. Marcel Javora.Od 1. srpna 2014 byl jako administrátor excurrendo ustanoven R. D. Mgr. Zdeněk Fučík, farář ve farnosti Protivanov. Ve farnosti také od roku 2007 působí trvalý jáhen Mgr. Bořivoj Sekanina.\n\nV letech 1853 až 1938 bylo vysvěceno celkem 10 kněží pocházejících z dnešních Vysočan.\nKaždoročně se koná tříkrálová sbírka, v roce 2015 se při ní vybralo 22 205 korun. V roce 2017 dosáhl výtěžek sbírky 27 163 korun.\n\nDnem vzájemných modliteb farností za bohoslovce a bohoslovců za farnosti brněnské diecéze je 5. únor. Adorační den připadá na 6. září.\n\n"}
{"id": "332375", "url": "https://cs.wikipedia.org/wiki?curid=332375", "title": "Dance Dance Revolution", "text": "Dance Dance Revolution\n\nDance Dance Revolution (dále jen DDR) je hudební taneční hra, vzniklá roku 1998 v Japonsku, kde ji vytvořila softwarová společnost Konami. Z Japonska se rozšířila do USA a poté i do Evropy. Původně šlo o hru pouze automatovou, v dnešní době je již možno sehnat DDR i ve verzi PlayStation, Microsoft Windows, Wii nebo Xbox.\n\nHráč stojí na desce o rozměrech přibližně metr krát metr (přesně 85×85 cm), rozdělené na devět polí - pět neaktivních a čtyři aktivní. Ta fungují jako tlačítka nahoru, dolů, doprava a doleva. Před hráčem je obrazovka, na které se v horní části nachází čtyři šedé šipky, nazývané targety. Z reproduktorů se začne ozývat hudba a ve spodní části obrazovky se začnou objevovat barevné šipky. Barva šipky určuje rytmus ke kterému patří - celá doba, půldoba, čtvrtdoba apod. Jakmile se barevná šipka dostane nahoru na šedou šipku, hráč na padu musí šlápnout na odpovídající tlačítko. Hodnotí se přesnost zmáčknutí tlačítka.\n\nDDR je nejrozšířenější ve formě tanečních automatů a to především v Japonsku. V Evropě vyšlo v minulosti několik automatů pod značkou Dancing Stage - EuroMix, EuroMix 2, Fusion a poslední SuperNOVA. Původně plánované vydání Dancing Stage SuperNOVA 2 bylo zrušeno. V EU se pravděpodobně objeví i poslední inkarnace - Dance Dance Revolution X - tentokráte již i včetně názvu Dance Dance Revolution, místo Dancing Stage. V ČR není známa žádná lokace Dancing Stage ani DDR automatu.\n\nDomácí verze DDR (v Evropě opět pod značkou Dancing Stage) jsou dostupné pro herní konzole PlayStation 2, XBOX360 a Nintendo Wii. Nové domácí verze jsou vydávány tradičně každý rok pro všechny platformy. V ČR se dají Dancing Stage hry pro PS2 koupit ve většině herní obchodů. XBOX360 a Wii verze jsou dostupné obtížněji. DDR se v Evropě nikdy neprodávalo pro PC, avšak existuje řada plagiátů, které se za DDR vydávají. Nejznámější simulátor DDR pro PC je StepMania.\n\nV ČR se DDR aktivně věnuje několik tisíc hráčů na všech úrovních zkušeností. S DDR se lze setkat na různých conech (například na PragoFFestu, Festivalu fantazie, Animefestu nebo Advíku), kde má svůj vlastní program. Dále v ČR existuje občanské sdružení Czech DDR, jehož cílem je šířit taneční hry po ČR a které mimo jiné pořádá i mistrovství republiky v tanečních hrách.\n\nNejlepší česká hráčka S'Tsung dosáhla na mistrovství světa 2006 na 2. místo a na mistrovství Evropy 2008 dosáhla 2. místa.\n\n"}
{"id": "332376", "url": "https://cs.wikipedia.org/wiki?curid=332376", "title": "Lunar Orbiter 4", "text": "Lunar Orbiter 4\n\nLunar Orbiter 4 byla umělá družice Měsíce, vyslaná agenturou NASA v roce 1967. V katalogu COSPAR dostala označení 1967-041A.\nDružice z USA měla za úkol provést podrobnou fotodokumentaci povrchu Měsíce a pokračovat v práci započaté předchozími misemi Lunar Orbiter 1 až 3.\n\nOznačení Lunar měla kvůli zvolené orbitě kolem Měsíce. Její váha byla 390 kg vč. paliva, hmotnost samotné sondy byla 272 kg. Byla vybavena mj. brzdícím motorem a fotografickým systémem. Dva objektivy umožňovaly snímat detaily z výšky 80 km o velikosti 1 metr. Na film 70 mm se vešlo 200 dvojexpozic, které byly rádiovou cestou odesílány na Zem.\n\nDalší známé družice USA s podobným označením byly Lunar Explorer.\n\nSonda s raketou Atlas Agena D odstartovala 4. května 1967. Byla navedena na orbitální dráhu Měsíce z původně parkovací dráhy u Země. První korekce dráhy byla 5. května, třetí o tři dny později. Dostala se tak na nezvyklou selenocentrickou dráhu ve výši 2612 – 6186 km a z ní začala s pořizováním první série 270 ks snímků jak přivrácené, tak odvrácené strany Měsíce. Poté byla dráha sondy dvěma korekcemi snížena na 80 – 3200 km kvůli sledování struktury gravitačního pole.\n\nPo vyčerpání pohonných látek potřebných pro změny polohy sondy byl zapálen brzdící motor a sonda skončila volným pádem 6. října 1967 rozbitá na povrchu Měsíce.\n\n"}
{"id": "332377", "url": "https://cs.wikipedia.org/wiki?curid=332377", "title": "Bílý a černý v šachu", "text": "Bílý a černý v šachu\n\nV šachu se začínající hráč označuje jako bílý a druhý hráč jako černý. Hráči se střídají po tahu. Pojmenování vzniklo po kontrastní barvě figur a šachovnice. Barvy figur často nejsou přímo bílé a černé (kupříkladu \"bílé\" figury jsou často světle hnědé), jako bílý se tedy označuje ta světlejší barva a jako černý ta tmavší. Pole šachovnice však většinou barevně odpovídají.\n\n"}
{"id": "332378", "url": "https://cs.wikipedia.org/wiki?curid=332378", "title": "Lunar Orbiter 5", "text": "Lunar Orbiter 5\n\nLunar Orbiter 5 byla umělá družice Měsíce, vyslaná agenturou NASA v roce 1967. V katalogu COSPAR dostala označení 1967-075A.\n\nDružice z USA měla za úkol provést podrobnou fotodokumentaci povrchu Měsíce a pokračovat v práci započaté předchozími misemi Lunar Orbiter 1 až 4.\n\nOznačení Lunar měla kvůli zvolené orbitě kolem Měsíce. Její váha byla 390 kg vč. paliva. Byla vybavena mj. brzdícím motorem a fotografickým systémem. Dva objektivy umožňovaly snímat detaily z výšky 80 km o velikosti 1 metr. Na film 70 mm se vešlo 200 dvojexpozic, které byly rádiovou cestou odesílány na Zem.\n\nDalší známé družice USA s podobným označením byly Lunar Explorer.\n\nSonda s raketou Atlas Agena D odstartovala 1. srpna 1967. Byla navedena na orbitální dráhu Měsíce z původně parkovací dráhy u Země. První korekce dráhy byla 3. srpna. Dostala se tak na selenocentrickou dráhu ve výši 96 – 1489 km s dobou oběhu 191 minut a z ní začala s pořizováním 424 ks snímků. Řada z nich patřila plochám určeným pro připravované přistání kosmonautů v rámci programu Apollo, další z nich si vyžádali selenologové – byla tak pořízeny detailní záběry kráterů Koperník, Alphonsus a Aristarchos.\n\nPo vyčerpání pohonných látek potřebných pro změny polohy sondy byl zapálen brzdící motor a sonda skončila volným pádem 1. února 1968 rozbitá na povrchu Měsíce.\n\nTouto misí byl dvouletý program Lunar Orbiter ukončen plným úspěchem. Bylo zmapováno 99% přivrácené a 95% odvrácené strany Měsíce.\n\n"}
{"id": "332381", "url": "https://cs.wikipedia.org/wiki?curid=332381", "title": "Mikroaerofil", "text": "Mikroaerofil\n\nMikroaerofil je organismus, který vyžaduje v prostředí nižší koncentraci kyslíku, než je v zemské atmosféře, tedy méně než asi 21 %. Udává se pro ně vhodná koncentrace kyslíku kolem 2 %. K mikroaerofilním organismům patří především různé bakterie, jako \"Lactobacillus\" a \"Campylobacter\", případně též spirocheta \"Borrelia burgdorferi\" anebo \"Helicobacter pylori\". Mikroaerofilní je i améba \"Pelomyxa\".\n\nPodobnou kategorií jsou kapnofilové, tzn. organismy vyžadující vyšší koncentraci oxidu uhličitého. Kapnofilní jsou meningokoky a gonokoky.\n"}
{"id": "332386", "url": "https://cs.wikipedia.org/wiki?curid=332386", "title": "Explorer 33", "text": "Explorer 33\n\nExplorer 33 byla vědecká družice, vyslaná agenturou NASA v roce 1966. V katalogu COSPAR dostala označení 1966-058A. Původně měla být umístěna na oběžné dráze kolem Měsíce, ale kvůli chybě dané dráhy nedosáhla. Některá měření byla přesto provedena.\n\nDružice z USA měla provést na oběžné dráze Měsíce komplexní výzkum slunečního větru, meziplanetárních magnetických polí a jejich interakcí s Měsícem a atmosférou Země. Toto měla provést daleko od rušivých vlivů Země. Výsledky měření byly důležité také kvůli chystaným letům amerických kosmonautů na Měsíc a bylo třeba vědět, jaké vlivy může mít vesmírný prostor mezi Zemí a Měsícem na jejich zdraví a výkonnost.\n\nTento typ družic patřil mezi vědecké typu IMP (Interplanetary Monitoring Platform). Její váha byla 104,5 kg.\n\nOznačení Lunar měla kvůli zvolené orbitě kolem Měsíce, označení Explorer bylo dáváno programu vědeckých družic v USA. Další známé družice a úspěšnější z této řady jsou Explorer 35 a Explorer 49.\n\nSonda s raketou odstartovala 1. července 1966 z kosmodromu Eastern Test Range na Floridě s pomocí nosné rakety Delta DSV 3E1. Oběžné dráhy kolem Měsíce se nepodařilo dosáhnout a družice zůstala na velmi protáhlé eliptické dráze kolem Země. Selhání způsobil druhý stupeň nosné rakety, jehož tah udělil družici příliš velké zrychlení a zpětné motory na tuhé palivo, jimiž byla družice vybavena, nedokázaly družici zpomalit a navést na požadovanou dráhu.\n\nI přes tento neúspěch byla provedena plánovaná měření a mise tak nebyla zcela neúspěšná. Z původně plánovaných měření byla provedena tyto: měření slunečního větru, výzkum meziplanetárního plazmatu a mapování rentgenového záření Slunce. Tato data pomohla objasnit vztahy mezi zemským magnetickým polem a rychlostí slunečního větru v blízkosti Země. Známý vědec James Van Allen studoval, pomocí detektorů protonů a elektronů na Exploreru 33, aktivitu nabytých částic a rentgenových paprsků v okolním prostoru. Činnost družice byla ukončena 21. září 1971.\n\n"}
{"id": "332388", "url": "https://cs.wikipedia.org/wiki?curid=332388", "title": "Instrument Landing System", "text": "Instrument Landing System\n\nInstrument Landing System (ILS) je elektronický přístrojový přistávací systém. Byl vyvinut ve 40. letech dvacátého století a schválen k použití organizací ICAO v roce 1949. Používá se dodnes, prakticky beze změn. Systém poskytuje přesné informace o okamžité poloze letadla vzhledem k referenční trajektorii, vytvořené dvěma majáky pomocí směrového rádiového signálu. ILS je definován jako „přesný“ přistávací systém, jelikož obsahuje podle definice i vertikální složku navádění (GS/GP).\n\nKurzový maják („lokalizér - LLZ“) je v principu tvořen dvěma pozemními radiovými vysílači, pracující na shodném nosném kmitočtu v pásmu VKV, s anténními systémy navrženými tak, aby vyzařovaly ve směru osy přistávací dráhy, jeden ale mírně vpravo a druhý mírně vlevo. Nosná vlna je přitom modulována u jednoho vysílače kmitočtem 90 Hz, u druhého 150 Hz. Z pohledu přibližujícího letounu to vypadá tak, že pokud se blíží přesně v ose dráhy, kde je úroveň signálu z obou vysílačů stejná, ukazuje mu ručka indikátoru na střed. Pokud letoun vybočí doprava nebo doleva, zvýší se úroveň jednoho z modulačních signálů a ručička indikátoru se vychýlí na příslušnou stranu. Anténní systém může být konstruován tak, že vyzařuje i dozadu, pro opačný směr přistání, a bývá umístěn cca 100 m za koncem dráhy.\n\nSestupový maják (angl. „glideslope/glidepath - GS/GP“) pracuje na stejném principu, pouze jsou osy vyzařování obou vysílačů mírně vychýleny nahoru nad a dolů pod sestupovou rovinu. Letoun klesá k VPD tak, aby oba modulační signály měly stejnou intenzitu. Nosný kmitočet je oproti LLZ odlišný (ale párově přiřazený), přiblížení na zadní paprsek možné není. Anténní systém bývá umístěn po boku dráhy, v blízkosti dotykové zóny.\n\nILS indikátor (en: HSI) je indikační přístroj na panelu v pilotní kabině, který na základě signálů z palubních přijímačů LLZ a GP ukazuje polohu letounu vůči ideální sestupové ose. Signály z přijímačů mohou být také použity pro řízení autopilota.\n\nMěření vzdálenosti od VPD se ve starší verzi provádí zpravidla pomoci 2 nebo 3 markerů (OM, MM, IM), tedy pozemních radiomajáků, postavených v určitých vzdálenostech před prahem dráhy. Při jejich přeletu se pak pilotovi rozsvítí kontrolka příslušné barvy. U novějších systémů je funkce markeru doplněna nebo nahrazena odpovídačem DME (posádka dostává od DME i rychlost přiblížení).\n\nPro orientační informaci o vzdálenosti k přistávací dráze jsou v ose dráhy umístěny radiomajáky. Ty vysílají signál vzhůru vertikálně směrovanou Yagi anténou. Nosná frekvence vysílaného signálu je 75 MHz, která je modulovaná klíčovanými tóny. Parametry klíčování jsou uvedeny v následující tabulce:\n\nNa straně letadla je signál demodulován AM demodulátorem v přijímači a modulační tóny jsou zpracovávány sadou filtrů detekujících 400, 1300 a 3000 Hz. Na výstupu každého z filtrů je diskriminační obvod, který rozsvítí kontrolku příslušné barvy (označeno v tabulce). Demodulovaný signál může být také zaveden pilotovi do sluchátek za účelem akustické indikace vzdálenosti.\n\nILS umožňuje letadlům bezpečné konečné přiblížení podle přístrojů, do takové výšky a vzdálenosti od prahu dráhy, kdy může pilot bezpečně přistát (nebo přistání zrušit). Výhodou ILS je také, že signál může užívat i autopilot → autoland (přistání řízené autopilotem).\n\nV praxi přiblížení probíhá zpravidla tak, že závěrečnou zatáčku do osy dráhy provádí posádka ve vodorovném letu na výšce kolem 1 km tak, aby stroj pod mírným úhlem protnul rovinu LLZ. Průsečík přitom musí být v takové vzdálenosti od prahu VPD, aby se letoun nacházel pod rovinou sestupu GP. Po srovnání stroje do kurzu (buď ručně, nebo autopilotem) pokračuje posádka ve vodorovném letu tak dlouho, dokud neprotne sestupovou rovinu GS. Od toho okamžiku sestupuje podle přístrojů zpravidla až do prostoru nad práh VPD a vlastní přistání na dráze se už provádí obvykle ručně. Jsou ale i letiště, kde se na GP přibližuje shora, konečná fáze se také může lišit podle kategorie ILS.\n\nPři odchylce od ideální sestupové osy musí být zásahy do řízení letounu prováděny citlivě, aby to nevedlo k nežádoucím překmitům, případně až kličkování podél sestupové osy.\n\nPodmínky dané kategorie musí splňovat nejen pozemní zařízení včetně pomocného vybavení (systém záložního napájení, pozemní radarové sledování), ale i palubní přístroje letounu. Navíc musí mít i posádka platnou kvalifikaci pro danou kategorii a typ stroje.\n\n\n"}
{"id": "332392", "url": "https://cs.wikipedia.org/wiki?curid=332392", "title": "Explorer 35", "text": "Explorer 35\n\nExplorer 35 byla vědecká družice Měsíce, vyslaná agenturou NASA v roce 1967. V katalogu COSPAR dostala označení 1967-070A.\nExplorer 35 byla americká rotací (25,6 obrátek za minutu) stabilizovaná družice. Je určena pro studium plazmatu a magnetických polí ve vzdálenosti Měsíce. Doplňujícími experimenty je studium měsíčního gravitačního pole, ionosféry Měsíce a technologický experiment (studium vlivu kosmického záření na sluneční baterie).\n\nToto měla provést daleko od rušivých vlivů Země. Výsledky měření byly důležité také kvůli chystaným letům amerických kosmonautů na Měsíc v programu Apollo a bylo třeba vědět, jaké vlivy může mít vesmírný prostor mezi Zemí a Měsícem na jejich zdraví a výkonnost.\n\nTento typ družic patřil mezi vědecké typu IMP (Interplanetary Monitoring Platform). Její váha byla 104,5 kg.\n\nOznačení Lunar měla kvůli zvolené orbitě kolem Měsíce, označení Explorer bylo dáváno programu vědeckých družic v USA. Další známé družice této řady jsou neúspěšná Explorer 33 a o pět let později startující úspěšná mise Explorer 49.\n\nRaketa Delta, nesoucí sondu, odstartovala 19. července 1967 z kosmodromu Eastern Test Range na Floridě. Sonda brzy přešla na eliptickou dráhu směrem k Měsíci. Po třech dnech letu byl na 23 sec zapálen brzdící motor a tím se sonda dostala na eliptickou oběžnou dráhu Měsíce ve vzdálenosti 800 – 7692 km. Oběh trval 690 minut. Stabilizace byla prováděna pomalou rotací.\n\nNa této dráze pracovala do 24. června 1973. Pak byly její přístroje vypnuty.\n\n"}
{"id": "332397", "url": "https://cs.wikipedia.org/wiki?curid=332397", "title": "Explorer 49", "text": "Explorer 49\n\nExplorer 49 byla vědecká družice Měsíce, vyslaná agenturou NASA v roce 1973. V katalogu COSPAR dostala označení 1973-039A.\n\nSonda měla provést měření parametrů vzdálenějšího vesmírného prostoru poblíž Měsíce, zejména galaktický a sluneční rádiový šum na velmi malých frekvencích.\n\nVáha sondy byla 334 kg.\n\nOznačení Lunar v některých publikacích měla kvůli zvolené orbitě kolem Měsíce, označení Explorer bylo dáváno programu vědeckých družic v USA. Další známé družice této řady jsou neúspěšná Explorer 33 a úspěšná Explorer 35. Její pracovní označení bylo RAE 2 (Radio Astronomy Explorer), protože podobný typ družice byl uveden do provozu s označením RAE 1 pět let předtím.\n\nSonda s raketou odstartovala 10. června 1973 a byla navedena na protáhlou oběžnou dráhu kolem Země ve výši 183 až 390 244 km. Když o pět dní později míjela při prvním průletu Měsíc, za pomocí motoru na pevné palivo změnila svou dráhu na orbitu kolem Měsíce. Ta měla periodu 241,29 minut ve výši 1120 až 1331 km. Další korekce se uskutečnila 26. června, což sondu posunulo na téměř kruhovou orbitu ve výšce 1053 – 1064 km . Stabilizace letu byla prováděna rotací kolem své osy. Ta se postupně zmenšovala z původních 12 na 0,25 otáček za minutu. Na této dráze pak rozvinula své dvě antény s velmi dlouhými rameny 228 metrů, pomocí kterých pak zahájila svůj program měření.\n\n"}
{"id": "332400", "url": "https://cs.wikipedia.org/wiki?curid=332400", "title": "Viktor Barvitius", "text": "Viktor Barvitius\n\nViktor Barvitius (28. března 1834 Praha-Malá Strana – 9. června 1902 Praha-Smíchov) byl český malíř, představitel moderního realismu a počátků impresionismu, teoretik umění, galerijní pracovník.\n\nByl nejmladší z devíti dětí pokladníka hrabat Buquoyů Andrease Barvitia (1782—1851) a jeho manželky Barbary, rozené Eggerové (1805—1874). Jeho nejstarší bratr Antonín Viktor Barvitius. byl architektem a designérem.\nV letech 1849 – 1855 studoval figurální malbu na Akademii výtvarných umění v Praze v ateliéru Christiana Rubena a Eduarda von Engertha. Jeho absolventským dílem byl obraz \"Bitva u Kresčaku\".\n\nRoku 1855 studoval umělecké sbírky ve Vídni, roku 1856 v Drážďanech a Lipsku. V letech 1857-1862 opakovaně pobýval v Mnichově, Augsburgu, Řezně, Norimberku, Bamberku, Berlíně a v Drážďanech. V letech 1862-1865 byl knihovníkem a korektorem malby na pražské Akademii. Roku 1865 získal roční stipendium do Paříže a byl studentem Thomase Couturea na Akademii Colarosi. Ve Francii zůstal do konce roku 1868 a nějaký čas setrval u Soběslava Pinkase v Cernay-la-Ville. Díky častým pobytům v zahraničí získal vynikající znalost evropského umění a roku 1885 byl pověřen instalací sbírek Společnosti vlasteneckých přátel umění v Rudolfinu. V letech 1877-1893 byl inspektorem Obrazárny Společnosti vlasteneckých přátel umění.\n\nSpolu se svým bratrem Antonínem založil jako náhradu za zrušený malířský cech podpůrný umělecký Spolek sv. Lukáše. Dne 12. ledna 1878 se oženil s Gabrielou, rozenou Leichleitnerovou, ovdovělou šlechtičnou Haasovou von Wranau (1846—1886). S ní měl dva syny a dvě dcery, dva synové z předchozího manželství manželky žili ve společné domácnosti.\n\nJeho nejstarší bratr byl architekt Antonín Viktor Barvitius.\n\n\n\n\n"}
{"id": "332401", "url": "https://cs.wikipedia.org/wiki?curid=332401", "title": "Sisyfos (rozcestník)", "text": "Sisyfos (rozcestník)\n\nSisyfos může být:\n\n"}
{"id": "332412", "url": "https://cs.wikipedia.org/wiki?curid=332412", "title": "Jaroslav Krátký", "text": "Jaroslav Krátký\n\nPlukovník Jaroslav Krátký (8. října 1911, Střížov – únor 1945) byl český voják, příslušník výsadkové operace Karas a od roku 1998 nositel Řádu Bílého lva.\n\nJaroslav Krátký se narodil ve Střížově v domě čp. 4 do rodiny pozdějšího legionáře jako nejmladší z 12 dětí (měl sedm bratrů a čtyři sestry). Otec Karel byl zemědělec, matka Marie, rozená Jičínská byla v domácnosti. Po absolvování obecné školy ve Střížově nastoupil na gymnázium v Třebíči, které v roce 1930 ukončil maturitní zkouškou. \n\nRoku 1931 absolvoval gymnázium a odešel k armádě (pěší pluk č. 31 „Arco“ v Jihlavě). Pro kariéru vojáka z povolání se rozhodl z ekonomických důvodů. Po absolvování školy pro poddůstojníky byl převelen k dělostřeleckému pluku v Plzni. Do srpna 1932 dosáhl hodnosti četaře. Od září téhož roku začal studovat Vojenskou akademii v Hranicích na Moravě. Školu dokončil v hodnosti poručíka dělostřelectva v roce 1934 a nastoupil k dělostřeleckému pluku ve Znojmě. V březnu 1938 byl povýšen na nadporučíka. Při mobilizaci v roce 1938 byl umístěn do Bratislavy a koncem roku jmenován spojovacím důstojníkem pluku. \n\nPo okupaci Čech a Moravy nacistickým Německem byl ze služebního poměru propuštěn. 21. června téhož roku překročil ilegálně hranice do Polska a odtud se lodí dostal do Francie.\n\nVe Francii vstoupil do Cizinecké legie a byl přidělen k dělostřeleckému pluku do Dakaru. Po zahájení války se vrátil zpět do Francie. Po jejím pádu se 7. července 1940 dostal do Anglie.\n\nV Anglii byl zařazen k čs. dělostřeleckému oddílu. 22. únor 1941 se stal prvním důstojníkem 3. baterie.\n\nPoté, co byl v létě 1941 vybrán k plnění zvláštních úkolů ve vlasti, nastoupil 25. října do sabotážního kurzu a poté do kurzu parašutistického. V té době byl povýšen na kapitána. \n\nV srpnu 1942 byl odeslán do Istanbulu na tamní čs. zpravodajskou expozituru. Zde působil pod krycím jménem Jaroslav Karas.\n\nNa Slovensko přijel mezinárodním rychlíkem s pasem na jméno Dezider Bukovský 20. března 1944. Kontaktoval příslušníky odbojové organizace Flora, díky nimž získal nové doklady na jméno Ing. Otto Brückner. Ve funkci zástupce čs. exilové vlády se snažil urovnat spory v nejednotném slovenském odboji, zároveň jednal se zástupci Rady tří (gen. Lužou). \n\nV době Slovenského národního povstání působil na Sliači, v Banské Bystrici a na povstaleckých frontách v roli styčného důstojníka československého ministerstva národní obrany u 1. čs. armády na Slovensku. Z této funkce byli jeho nadřízenými generál Ján Golian a generál Rudolf Viest. Po vojenské porážce povstání s velením ustupoval z Banské Bystrice směrem na Donovaly. Všichni tři uvedení byli zajati dne 3. listopadu 1944 v Pohronském Bukovci, vyšetřováni v Banské Bystrici, Bratislavě a Praze a poté převezeni do Berlína. Po dalších výsleších v Berlíně byl Krátký umístěn v koncentračním táboře Flossenburg, kde byl v únoru 1945 popraven. Podle některých neověřených zdrojů byl po osvobození převezen do Sovětského svazu a zahynul v gulagu.\n\nJeho příbuzní (celkem 22 lidí) bylo roku 1945 zatčeno gestapem.\n\n8. října 1959 mu byla na rodném domě ve Střížově odhalena pamětní deska. V roce 1990 byl in memoriam povýšen do hodnosti plukovníka dělostřelectva.\n\n\n"}
{"id": "332437", "url": "https://cs.wikipedia.org/wiki?curid=332437", "title": "Dave Lister", "text": "Dave Lister\n\nDavid „Cinzano Bianco“ Lister je fiktivní postava z anglického seriálu \"Červený trpaslík\" ztvárněná hercem Craigem Charlesem. Na lodi \"Červený trpaslík\" zastává funkci 3. technika, jeho nadřízeným je Arnold Rimmer.\n\nVyrůstal v Liverpoolu. Ve třinácti letech začal pracovat v supermarketu jako obsluha vozíku a dopustil se několika kriminálních deliktů, např. nedovolená sklizeň automobilů, krádeže postelí z hotelových pokojů atp. V sedmnácti založil hudební skupinu „Degen a spol“. Po deseti letech opustil supermarket, protože se nechtěl stát otrokem své kariéry. Maturitu nemá, protože na umělecké škole to nebylo podle jeho představ, a tak ji rychle opustil (měli přednášky jako první věc hned po obědě – každý den o půl jedné – tak brzo člověk nevnímá, ještě cítí chuť pasty). Jednou z jeho známostí byla Lisa Yatesová, kterou záhy opustil, protože si chtěl ještě užívat.\n\nPotom začal pracovat na těžařské vesmírné lodi \"Červený trpaslík\", členem posádky se stal poté, co se probudil po oslavě 24. narozenin na Mimasu s pasem na jméno Emily Berksteynová. 23. března 2181 se zjistilo, že Lister propašoval na loď kočku a byl odsouzen k 18 měsícům ve stázové kabině. Byl probuzen lodním počítačem Hollym za 3 000 000 let.\n\nDéle než tři miliony let neví, kdo jsou jeho rodiče, ani proč jej odložili pod kulečníkový stůl v jedné z liverpoolských hospod. Poté se dozví, že je sám svým otcem, matkou je jeho láska Kristina Kochanská. I přestože byl sirotek, vyrůstal v teoreticky normální rodině, má pár vzpomínek na otčíma a jiné členy rodiny. Lister má tři děti – je matkou dvojčat Jima a Bexleyho (ten umírá ve věku 25 let) a otcem Davea Listera, tedy sám sebe. Z donucení se oženil s příslušnicí kmene gelfů, vzhledem podobnou Yettimu; záhy po svatbě od ní utekl. Jeho gelfská manželka poté projevila několik marných snah svého muže najít.\n\nSnědá kůže, hnědé oči, tmavé vlasy ostříhané na ježka, kromě 5 dredů na temeni. Zapálenou cigaretu si strká do ucha. Dave Lister miluje kari a obecně indickou kuchyni. Zbývají mu poslední dva chuťové pohárky, ostatní mu kari vypálilo. Ke snídani si s oblibou dá studenou kari omáčku a cornflaky se syrovou cibulí (rád si je poté ještě okoření tabascem). Miluje pivo a pokud je nemocný, dá přednost ohřátému ležáku. Nerad se koupe, přerostlé chloupky z nosu si vytrhává kuchyňskými kleštičkami. Domnívá se, že je schopným kytaristou (vlastní kytaru Gibson Les Paul ), tento názor nesdílí zbytek posádky Červeného trpaslíka (s výjimkou Krytona). \n\nDave je bohémský typ člověka, jenž si dokáže užívat života naplno. Má vyvinutý smysl pro spravedlnost a solidaritu.\n\n"}
{"id": "332442", "url": "https://cs.wikipedia.org/wiki?curid=332442", "title": "Max Rockatansky", "text": "Max Rockatansky\n\nMax Rockatansky je fiktivní řidič a bývalý policista z filmové série \"Šílený Max\" (\"Mad Max\"). Je hlavní postavou v této filmové sérii, stvořil jej režisér George Miller s producentem Byronem Kennedym. Jeho roli hraje herec Mel Gibson v prvních třech filmech série a Tom Hardy ve čtvrtém filmu.\n\nBritský filmový magazín \"Total Film\" postavu zařadil na 75. místo ve svém žebříčku Top 100 Movie Characters of All Time (100 nejlepších filmových postav všech dob).\n\nMax Rockatansky, zhruba třicetiletý až čtyřicetiletý muž (záleží na filmu), býval ještě před kolapsem civilizace proslulým a obávaným australským policistou \"MFP (Main Force Patrol)\", který se nebál do čehokoliv skočit po hlavě. S nikým a ničím se nemazal. Potíral zločiny jakéhokoliv druhu, nejčastěji však nájezdy zločinných gangů, které díky téměř bezmocné vládě mohli téměř všechno. Max byl velmi dobrý řidič i schopný mechanik. Dovedl používat střelné zbraně, hlavně pak lámací brokovnice.\n\nMíval manželku \"Jessie\" a malé dítě \"Sproga\", které ze všeho nejvíce miloval. Avšak když jeho rodinu i nejlepšího parťáka; \"Jima „Goose\" Rainse\", zavraždil obávaný silniční gang, Max definitivně zahořkl. Stal se neochotným mlčenlivým člověkem s chladným hněvem uvnitř sebe. Nejen, že se kvůli pomstychtivému běsnění stal „Šíleným\", ale hlavně tím, čemu se sám vyhýbal; zběsilým člověkem, pro nějž zabít člověka nebo porušit zákon nebyl sebemenší problém.\n\nPo kolapsu civilizace se Max stal ústředním hrdinou post-apokalyptické australské pouště. Bezcílně sám brázdil ve svém automobilu, V-8 Pursuit Special, jenž za starých dob uloupil spolupracovníkům při konání msty, prázdné silnice a mrtvé pouště Austrálie bez jakéhokoliv dlouhodobého plánu. Pošpiněn minulostí se hnal kupředu, s odhodláním přežít nájezdy nebezpečných brutálních přeživších. V Pustině se však jeho bolestivé jizvy v paměti hodily; obzvlášť při obstarávání benzinu. Přes to všechno však měl smysl pro vyšší dobro.\n\nDoba těsně před kolapsem civilizace, odehrávající se „pár let ode dneška\", v níž se odehrává první díl, je téměř stejná jako ta dnešní. Avšak vlivem docházejících ložisek ropy dochází ke kolapsů světových vlád. Na australských silnicích vládnou nebezpečné silniční gangy, konající nejrůznější zločiny, včetně vražd, jejichž činnosti se snaží zamezit zbytky vládní moci v podobě policejních jednotek MFP (Main Force Patrol). Mezi jeden z nejnebezpečnějších motorkářských gangů byl gang pod velením \"Prstořeza\".\n\nDoba po kolapsu lidstva, odehrávající se v nejmenované blízké budoucnosti, který způsobila ničivá jaderná válka o zbývající zdroje jako je ropa a voda, je již pro sérii Šíleného Maxe charakteristická. Zbývající přeživší bývají sdružení v klanech či kmenech v australské poušti, ale najdou se i samotáři brázdící pustinu v automobilech. Většina z nich je známá svou brutálností, obzvlášť ve smrtících honičkách.\n\nPost-apokalyptická australská poušť, v níž se odehrávají zbylé tři díly, je v důsledku války pouští trpící silným nedostatkem vody. Není známo, jak je na tom zbytek světa, nicméně je jisté, že bídně. Nejcennější surovinou v australské Pustině je voda, jídlo, munice, ale hlavně pohonná hmota; benzín. Díky náznakům ve třetím a díle je patrné, že i na australskou Pustinu doléhá jaderný spad, jež má negativní vliv na zbývající pitnou vodu a novorozené děti.\n\nV této Pustině se Max setkal s nejrůznějšími protivníky, ať od charismatického \"Humunguse\", vůdce brutálního gangu; zlomyslné \"Tetičky\" se smyslem pro vyšší “dobro\"; nebo mocného \"Immortana Joea\", vládce Citadely. Též se ve čtvrtém díle setkal s rusky mluvící frakcí \"Krkounů\" (v originále \"Buzzards\").\n\n\n"}
{"id": "332468", "url": "https://cs.wikipedia.org/wiki?curid=332468", "title": "Olympia Brno", "text": "Olympia Brno\n\nObchodní a zábavní centrum Olympia Brno, nacházející se při dálnici D2 na katastrální hranici brněnské čtvrti Přízřenice a sousedního města Modřice, je vůbec první moderní obchodně-zábavní centrum v aglomeraci Brna a druhé největší v Česku.\n\nSoučástí centra je hypermarket Albert (do roku 2009 Hypernova) společnosti AHOLD s čerpací stanicí. Centrum s celkovou plochou 110 117 m² má moderní architekturu, tvořenou prosklenou ocelovou konstrukcí. Nacházejí se zde i fontány a dva výtahy. V prvním patře Olympie Brno se nachází desetisálové (původně čtrnáctisálové) multikino Cinema City Olympia společnosti Cinema City (původně kino vlastnila do roku 2002 společnost Ster Century a od té doby do roku 2011 společnost Palace Cinemas). V prvním patře se dále nachází Planet Bowling. Mezi největší obchody dále patří prodejny s módou H&M, C&A, Marks & Spencer, New Yorker či Lindex, prodejny s obuví Baťa, Humanic, Deichmann, velkoprodejny sportu Intersport a Hervis. V Olympii se nachází restaurace Subway, McDonald's a Bubbleology.\n\nNákupní centrum spojují s Brnem bezplatné autobusy a autobusy MHD linek 49, 78 a 510. V současné době jezdí bezplatná kyvadlová doprava mezi Olympií a zastávkou Úzká, do 16. října 2009 jezdila kyvadlová doprava i mezi Olympií a zastávkou Mendlovo náměstí. Obchodní centrum disponuje kapacitou 3 200 parkovacích míst, která jsou rovnoměrně rozmístěna před každým vstupem do nákupního centra. Část parkovacích míst je umístěna v parkovacím domě a na střeše obchodního domu Asko.\n\nCentrum bylo otevřeno roku 1999, původně se rozkládalo jen na parcelách v katastru města Modřice, v letech 2004, a pak v období mezi 20. zářím 2007 a 16. říjnem 2009 bylo postupně rozšířeno do současné podoby. Architektem původní budovy i následných rozšíření je britský architekt Clark Geddes. Generálními projektanty původní Olympie Brno byly společnosti DGA London a Centroprojekt Zlín a.s. Čtvrtou etapu rozšíření odborná porota označila za druhou nejlepší stavbu roku 2009 v Jihomoravském kraji. 22. května 2010 byl u Olympie otevřen park. Vlastníkem centra je společnost Olympia Brno s.r.o., která měla k 31.12.2010 závazky 4,5 miliardy korun a záporný vlastní kapitál. Hlavním věřitelem je společnost Anglo Irish Asset Finance. V březnu 2017 se vlastníkem centra stala hamburská investiční skupina Deutsche EuroShop.\n\n"}
{"id": "332469", "url": "https://cs.wikipedia.org/wiki?curid=332469", "title": "Bobby McFerrin (album)", "text": "Bobby McFerrin (album)\n\nBobby McFerrin je první album Bobbyho McFerrina.\n\nVětšina skladeb vznikla s přispěním dalších umělců, jako je bubeník H.B. Bennett (\"All Feets Can Dance\"), zpěvačka Phoebe Snow (\"You've Really Got a Hold on Me\") anebo klavírista Victor Feldman, který se podílel na několika písních. Album obsahuje jedinou sólovou skladbu, \"Hallucinations\", ve které se naplno projevil Bobbyho charakteristický styl, vyznačující se experimentováním s různými polohami a možnostmi lidského hlasu.\n\n"}
{"id": "332484", "url": "https://cs.wikipedia.org/wiki?curid=332484", "title": "Lukáš Kašpar (publicista)", "text": "Lukáš Kašpar (publicista)\n\nLukáš Kašpar (* 7. října 1977 Kolín) je novinář, historik a autor knihy o protektorátní kinematografii \"Český hraný film a filmaři za protektorátu: Propaganda, kolaborace, rezistence\", který za svůj rukopis získal Cenu Edvarda Beneše I. řádu.\n\nVystudoval historii na FF UK, žurnalistiku na FSV UK, divadelní tvorbu na DAMU a dva roky studoval historii a divadelní tvorbu na Universität Wien.\nJako historik se zabývá kulturními dějinami 20. století, zvláště dějinami moderní kultury (nejen) v totalitních společnostech, vztahem umění a propagandy i politiky a umělců (filmařů, divadelníků, literátů, výtvarníků). Je autorem stovek obsáhlých populárně-historických a kulturních témat a profilových rozhovorů a reportáží v předních českých týdenících.\n\nPracoval v týdeníku \"Reflex\", kde začínal jako reportér, působil pak jako redaktor v \"MF Dnes\" a poté v časopisech \"Týden\" a \"Instinkt\". Nyní je redaktorem týdeníku \"Téma\". Je spoluzakladatelem divadelní a filmové společnosti Garad-Sûl (působící v Kolíně v letech 1993–2000).\n\n"}
{"id": "332486", "url": "https://cs.wikipedia.org/wiki?curid=332486", "title": "Remízová smrt", "text": "Remízová smrt\n\nRemízová smrt je termín známý zejména v oblasti logických her, ve kterých nehraje roli náhoda, ale výhradně schopnosti a dovednosti hráčů. Patří mezi ně například deskové hry jako šachy, dáma, mlýn, ale i obrovské množství her hraných s tužkou a papírem, či výjimečně i některé hry karetní (kde rozlosování karet není náhodné, ale předem stanovené). U těchto her, ve kterých nehraje roli náhoda existuje vždy jakýsi strop herní úrovně, což představuje stav, kdy se určitý hráč, či skupina hráčů, zdokonalí v dané herní disciplíně natolik, že se přestanou dopouštět jakýchkoliv chyb a danou hru tak hrají zcela přesně, případně se chyb z vyššího hlediska dopouštějí, ale natolik malých, že to není protistranou využitelné (není překročena rezultativní hranice dané hry). \n\nStřetnutí mezi takovými soupeři by pak mělo končit vždy nerozhodně. Za takové situace by nastala zmíněná Remízová smrt a turnaje mezi těmito dokonalými hráči by nikdy neměly vítěze, ani poraženého. Hru by pak v podstatě nemělo smysl v dané podobě dále hrát, čímž by na dané herní úrovni zemřela. Podobné případy již u řady her nastaly. Jedná se zatím o hry, které se nehrají závodně a nejsou tak složité, díky čemuž u nich lze provést dokonalou exaktní analýzu. Příkladem je například klasická varianta hry Mlýn, kde i za pomoci počítačů jsou již dnes známy nejpřesnější herní postupy, vedoucí vždy k remíze. Mlýn by tak nebylo možné hrát na vyšší závodní úrovni.\n\nTermín Remízová smrt má pochopitelně i svůj ne tak zmiňovaný ekvivalent a to v případě, kdy je hra nevyvážená a některá ze stran má na počátku partie takovou převahu, že při nejpřesnějším postupu obou stran se tato počáteční převaha ukazuje jako rozhodující a partii pak vždy vyhrává pouze tato jediná strana. Efekt je v tomto případě stejný, dokonalé partie v této hře sice nekončí remízou, ale končí vždy výhrou té strany, která měla na počátku převahu, znovu tedy nastává problém jediného výsledku. Klasickým příkladem spadajícím do této kategorie je například prastará hra v Česku známá jako piškvorky, v Japonsku jako gomoku. Bylo matematicky dokázáno, že při správném postupu je hra vždy vyhraná pro začínajícího hráče. Profesionálové proto vymysleli řadu omezení a úprav pravidel tak, aby hru více vyvážili (upravené piškvorky nesou název Renju).\n\nSložitost dosažení stropu hry je velice variabilní. Existuje řada logických her populárních mezi dětmi, které v dospívajícím věku již nelze dále hrát. Příkladem může být hra Ovečka a vlci, kde je cílem vlků zablokovat průnik ovečky na druhou stranu herního plánu. Nalezení algoritmu, kdy vlci vždy ovečku zablokují je poměrně jednoduché a hra tak zůstává živá pouze mezi malými dětmi, které ještě nemají dostatečně vyvinuté logické myšlení, u dospělých pak dojde k vyčerpání hry obvykle během několika partií. U jiných her trvalo nalezení přesných postupů celá staletí a problém vyřešily až moderní počítače.\n\nProblém nemožnosti hraní hry pro příliš vysokou úroveň hráčů lze řešit v zásadě třemi způsoby: zavedením prvku náhody, zvýšením složitosti hry, jinou úpravou pravidel. Zavedením prvku náhody je problém vyřešen teoreticky navždy. Například hra Člověče nezlob se nemůže nikdy dojít do fáze Remízové smrti protože přesto, že lze hru trochu ovlivnit použitím správné figurky, tak aby šance byly dle pravděpodobnosti nejlepší, rozhodujícím činitelem je vždy kostka. I i při nejlepší hře tak partii lze stejně prohrát, protože v dané hře hraje velkou roli nepředvídatelná veličina. Zásadní nevýhodou však je snížení hodnoty hry, jako dovednostní disciplíny. Jiné řešení tedy spočívá například ve zvýšení složitosti pravidel, zavedením nových herních prvků, pozměněním počátečního postavení herních kamenů atd. Zde je výhodou, že hra zůstává nadále dovednostní disciplínou bez prvku náhody, ovšem i v tomto případě se objevují možné nevýhody, které mohou být u každé úpravy jiné. Zvýšení složitosti může například vést k prodloužení průměrného herního času u jednotlivé partie, ke zhoršení skladovatelnosti a dostupnosti potřeb pro hru (vyšší počet figurek, velký plán, který se hůře vejde na stůl atd.), což může mnoho hráčů odradit. Narušena může být například i určitá tradice, kterou hra má, které se hráči nebudou ochotni vzdát. Dalším řešením může být například zkrácení času na přemýšlení (pokud se hra hraje na čas), či zavedením dalších, pomocných kritérií pro určení vítěze atd.\n\nZ logických her, bez prvku náhody, které se hrají jako sportovní disciplíny je asi nejvíce ohrožena takzvaná Ruská dáma (Šaški). Na vývoji teorie této hry se podílelo mnoho generací hráčů a při přece jen omezeném množství herních prvků ji dovedli k takové preciznosti, že to již reálně může ohrozit samotnou podstatu sportovní podoby této hry. V turnajích nejvyšší kategorie Ruské dámy končí jen velmi málo partií jinak, než remízou a o výsledku již reálně nerozhoduje práce nad samotnou deskou, ale domácí příprava. Úpravy jsou velmi složité, hra má totiž na území Ruska velkou tradici a ovládá jí několik miliónů hráčů, zvyklých na standardní pravidla. Ostatní formy dámy (Mezinárodní dáma, Brazilská dáma, Italská dáma, Česká dáma, Checkers aj.) potenciálně tak ohroženy nejsou.\nVelmi často bývá termín zmiňován i v souvislosti se šachem. Poprvé se začal vyskytovat již na přelomu 19. a 20. století, kdy mimo jiné zásluhou prvního mistra světa v šachu Steinitze se úroveň hry prudce zvýšila, díky čemuž přibylo remízových výsledků. Razantně však tyto obavy zmiňoval zejména José Raúl Capablanca ve dvacátých letech 20. století, jenž kvůli tomu navrhl i svoji vlastní variantu šachu. Později se však ukázalo, že šachy jsou mnohem obtížnější hrou, než si řada lidí tehdy myslela a po porážce Capablancy v zápase o titul mistra světa Alexandrem Aljechinem se o hrozbě Remízové smrti v šachu již tolik nehovořilo a polemika na dlouhou dobu utichla. Později se jí začal bát mistr světa Robert J. Fischer a navrhl proto takzvané Fischerovy šachy (ve skutečnosti s touto myšlenkou přišel již před ním Bronštejn, ten však nebyl mistrem světa a proto jeho slovo nemělo takovou váhu), jenž se však ujali pouze částečně a dodnes zůstávají ve stínu klasických pravidel. S nástupem výpočetní techniky a rostoucí úrovně světové špičky se obava z remízové smrti objevuje znovu. \n\nV současnosti na turnajích nejvyšší kategorie končí nerozhodně přibližně polovina, až 60 procent partií, u absolutní top dvacítky to někdy bývá ještě více, což vyvolává u řady milovníků šachu vážné obavy o budoucnost této prastaré hry. Asi nejvíce je však ohrožen, díky neustále dokonalejším šachovým programům zejména Korespondenční šach. Je pravděpodobné, že se tedy budou objevovat nové snahy o úpravy pravidel (objevují se stále), což je však velice složité, protože pravidla této hry se zásadně nezměnila za posledních 500 let. Hra má obrovskou tradici a obrovskou herní základnu mnoha miliónů hráčů po celém světě, zvyklých na standardní pravidla a proto již řada pokusů v minulosti, zvýšit rezultativnost v turnajích nejvyšší kategorie, narazila na neúspěch a odmítnutí hráčské základny. Přesto se však v poslední době ledy částečně pohnuly. Poměrně úspěšným pokusem boje proti krátkým remízám a z toho plynoucí zvyšování atraktivity turnajů, je například takzvané Sofijské pravidlo, jenž stanovuje, že s výjimkou trojnásobného opakování pozice, patu, či kompletní likvidace materiálu na šachovnici, může remízu v partii povolit pouze rozhodčí. I zde je však vidět, jak mimořádně obtížné je v této hře cokoliv měnit, protože přesto, že se jedná o poměrně malou změnu pravidel, tak i tato stále bojuje o své místo na slunci a řada šachistů Sofijské pravidlo odmítá. Jsou uváděny i určité objektivní důvody, například, že se tím zvyšuje pravděpodobnost, že hráči mezi sebou sehrají tajně předem domluvenou partii a pravidlo tím obejdou. Kromě toho se pravidelně objevují návrhy na zvýšení role Fischerových šachů, či zkrácení času na přemýšlení. Například velmistr Kasimdzhanov navrhl zavedení tiebreaku, pokud partie skončí nerozhodně, bude se hrát další, se zkráceným časem. Jedná se o návrhy, které mají šanci na prosazení. Naproti tomu velké úpravy pravidel, například zvětšení šachovnice a přidání figur, zavedení méně hodnotné patové a materiální výhry, které budou hodnoceny za méně bodů, než mat, zavedení hexagonálního šachu atd. již v minulosti neuspěly.\n\nGo je příkladem hry, která je dosud velice odolná proti této hrozbě. Nerozhodně končí jen málo partií. Hra je velmi intuitivní, takže počítače zde zatím nedokáží nad člověkem dominovat a jejich herní úroveň je nízká. Remíza může navíc nastat jen ve velmi speciálních případech (například trojité ko). Skóre se totiž počítá jako rozdíl celočíselného počtu kamenů, ale výhoda prvního tahu je vyrovnána neceločíselným komi. Některý z hráčů musí tedy mít na konci skóre vyšší alespoň o tu neceločíselnou část. Některé formy pravidel (Ingova pravidla) možnost remízy vylučují zcela.\n"}
{"id": "332492", "url": "https://cs.wikipedia.org/wiki?curid=332492", "title": "Diamantová voda", "text": "Diamantová voda\n\nDiamantová voda má být (podle lidových léčitelů, parapsychologů, diagnostiků a praktikovatelů podobných profesí) „pramenitá voda, u které byla zrychlena vibrační frekvence. Reaguje na přání a úmysly toho, kdo ji používá, a otevírá cestu k vyššímu vědomí a poznání.“\n\nDiamantová voda má vznikat z obyčejné vody technologií, kterou údajně vyvinul Francouz Joël Ducatillon, a která zahrnuje „vědu čísel“ (někde překládáno jako „číselné kódy“) a hudbu.\n\nDiamantová voda je obecně považována za blud a technologie jejího získávání za pavědu.\n\nVětšina informací z internetu podporující šíření diamantové vody se o ní shodují jako o „průzračně čistá tekutině lahodné chuti a téměř zázračných vlastností.“\n\n\nKritici poukazují na pseudoodborné pojmy a slova používaná v souvislosti s popisem diamantové vody.\n\n\n\n\n"}
{"id": "332498", "url": "https://cs.wikipedia.org/wiki?curid=332498", "title": "Bradleyho efekt", "text": "Bradleyho efekt\n\nBradleyho efekt (někdy Bradleyův efekt) (angl. \"Bradley effect\", někdy též Wilderův efekt – \"Wilder effect\") je jev, ke kterému může dojít při volbě mezi dvěma kandidáty, z nichž jeden je bílé a druhý tmavé pleti. Spočívá v tom, že v předvolebních průzkumech se značná část bělochů vysloví pro podporu kandidáta tmavé pleti, ale nakonec dají přednost bělochovi. To, že v předvolebním průzkumu preferovali černocha, udělali (vědomě či nevědomě) proto, aby nebyli obviněni z rasistického smýšlení.\n\nBradleyho efekt získal svůj název na základě volby guvernéra Kalifornie z roku 1982 mezi Afroameričanem Tomem Bradleym a bělochem Georgem Deukmejianem, kdy se Bradley těšil vysoké předvolební podpoře, ale nakonec prohrál.\n\nV souvislosti s americkými prezidentskými volbami v roce 2008 někteří novináři spekulovali, nakolik se projeví i v případě kandidatury Baracka Obamy.\n\n"}
{"id": "332503", "url": "https://cs.wikipedia.org/wiki?curid=332503", "title": "Adaptive Communication Environment", "text": "Adaptive Communication Environment\n\nAdaptive Communication Environment (zkráceně a častěji nazýván ACE) je open source, multiplatformní, objektově orientovaný framework pro vývoj komunikačního softwaru.\n\nACE je jedním z mnoha řešení běžných problémů při využívání komplexních vlastností moderních operačních systémů jako Meziprocesová komunikace, správa vláken, správy paměti atd.\n\nACE je napsán v C++, a je možné ho provozovat na mnoha operačních systémech (od UNIX, různých verzí Microsoft Windows, realtime systémů jako VxWorks a QNX po operační systémy pro špičkové počítače jako OpenVMS). Je úspěšně používán v komunikačním průmyslu, například satelity Motorola Iridium.\n\n"}
{"id": "332508", "url": "https://cs.wikipedia.org/wiki?curid=332508", "title": "La Rotonda", "text": "La Rotonda\n\nVilla Rotonda či La Rotonda, také Villa Capra nebo Villa Almerico, je renesanční vila asi 2 km jihovýchodně od severoitalského města Vicenza. Byla postavena v letech 1566–1571 podle plánů architekta Andrey Palladia, který se zde výrazně inspiroval architekturou starověkého Říma. La Rotonda patří k nejcitovanějším stavbám v dějinách architektury. Od roku 1994 je zapsána na seznamu Světového dědictví.\n\nPatrová vila stojí na malém návrší uprostřed sadu a má čtvercový, přísně symetrický půdorys o rozměreh 24x24 m. Všechna čtyři průčelí jsou shodná, s portiky a terasami, odkud vedou monumentální schodiště do zahrady. Uprostřed je kruhový sál, který sahá přes obě poschodí a je otevřen do centrální kupole, která sahá do výšky asi 23 m nad terasami. Palladio své plány uveřejnil a schéma vily bylo mnohokrát napodobeno po celé Evropě.\nVila je přístupná návštěvníkům, interiér však jen jednou týdně.\n\n\n\n"}
{"id": "332516", "url": "https://cs.wikipedia.org/wiki?curid=332516", "title": "Německý odboj během druhé světové války", "text": "Německý odboj během druhé světové války\n\nNěmecký odboj během druhé světové války je označení pro jednotlivce a skupiny, kteří se v nacistickém Německu stavěli na odpor nacistickému režimu v letech 1933–1945. Nelze jej charakterizovat jako jednotné či široké spolupracující hnutí, šlo spíše o roztříštěné spektrum odpůrců. Celkově je nutno konstatovat, že nebyl nijak zvlášť úspěšný a s výjimkou několika dílčích případů ani neměl masový charakter.\nVrstvy, z nichž se rekrutovali Hitlerovi odpůrci, byly různé – patřili sem dělníci i šlechtici, mládež, duchovní, státní úředníci, inteligence i generalita.\n\nMezi roky 1933 a 1945 bylo uvězněno z politických důvodů více než 3,5 milionu Němců v koncentračních táborech nebo ve věznicích, a přibližně 77 000 Němců bylo odsouzeno pro nějakou formu odporu k trestu smrti. Mnozí z těchto Němců sloužili ve státním aparátu nebo armádě, což jim umožnilo provádět nebo připravovat sabotáže nebo jiné formy odporu.\n\nNejvýznamnějším centrem odporu proti Hitlerovi byla německá generalita. Již v roce 1938 vojenské a civilní kruhy pod vedením generála Ludwiga Becka plánovaly odstranění Hitlera, když ze sudetoněmecké krize v Československu vyvstala hrozba vypuknutí války, kterou si generální štáb nepřál. Skupina armádních konspirátorů navázala spolupráci s civilní opozicí kolem Carla Friedricha Goerdelera, ale zdrcující ránu hnutí odporu zasadily Anglie a Francie podepsáním Mnichovské dohody, díky níž Hitler ze situace vyšel neotřesitelně posílen. \nDalší významnou spikleneckou skupinou v armádě byla ta, která se utvořila kolem plukovníka (později generálmajora) Henninga von Tresckow. Ten se opakovaně pokusil spáchat či zorganizovat atentát na Hitlera, ale ani jeden z útoků se nezdařil. V roce 1943 von Tresckow přepracoval plán \"Valkýra\", který byl původně zaměřený na potlačení vnitřních nepokojů, tak aby se dal využít na podporu protihitlerovského puče. Jeho nejbližším spolupracovníkem se stal plukovník hrabě Claus Schenk von Stauffenberg. Nejzásadnějším aktem odporu německé generality byl pak právě Stauffenbergův pokus o převrat, jehož součástí byl i nejznámější a úspěchu nejbližší atentát na Hitlera.\n\nDalší opoziční silou byli nenacističtí politici a jejich přívrženci, kteří ale neměli příliš prostoru se uplatnit a po nástupu nacistů k moci byli rychle umlčeni. Z jejich strany docházelo k ojedinělým aktům odporu, často na úrovni distribuce ilegálních tiskovin a letáků, pašování zakázaných knih, pobuřování a protinacistických vystoupení. Významnější odbojové aktivity lze nalézt u sociálních demokratů (např. Nový počátek, Markwitzova skupina, Rudý úderný oddíl) a komunistů (Saefkow-Jacobova skupina, Rudá kapela či atentát Georga Elsera). Do roku 1937 bylo za „velezrádné delikty politické povahy“ souzeno v Německu 17 168 osob . Přestože gestapo usilovně pracovalo na absolutním zničení politického odboje, jen těžko se dařilo tohoto cíle dosáhnout – ještě v roce 1941 bylo za ilegální činnost zatčeno 11 405 komunistů a sociálních demokratů . Kromě politických odpůrců z řad levice existovaly i spiklenecké spolky, jejichž členy se staly osoby pocházející ze střední třídy či osoby pravicové politické orientace. Pravicovým opozičním uskupením byl třeba ekonomický debatní klub Freiburská škola, Středeční společnost nebo kroužek paní Solfové. Nejznámější nacionálně konzervativní protinacistickou organizací byl Kreisavský kroužek, v jehož čele stál hrabě Helmuth James von Moltke.\n\nV roce 1933, tedy v roce nástupu Hitlera k moci, se k některé z křesťanských církví hlásilo 68 milionů Němců. V porovnání s tímto počtem věřících byla odbojová protinacistická činnost věřících nepříliš výrazná a zůstala vyhrazena jen několika odvážným jedincům, kteří pracovali buď samostatně, nebo se stali součástí nějakého tajného spolku, jako byl např. Kreisavský kroužek. Římskokatolická církev představovala pouze pasivní opoziční sílu napříč celým obdobím a ve sledovaném čase se odhodlala k otevřenému aktivnímu vystoupení jen málokdy, neboť Říšský konkordát jí politické působení zakazoval.\nNejostřejší střety představovalo vydání encykliky papeže Pia XI. Mit brennender Sorge, která odmítla filosofické základy nacismu a kritizovala pronásledování katolické církve v Německu, a ostré vystoupení proti tzv. Akci T4 (vyvražďování fyzicky a mentálně postižených pacientů), proti které se významně angažoval biskup Clemens August von Galen. Protestantské církve (těch bylo v roce 1933 v Německu celkem 28) byly většinou velice rychle ovládnuty pronacistickým smýšlením, což nakonec vedlo k vytvoření Vyznávající církve a Ochranného sdružení farářů, které sdružily odpůrce režimu. Z obou větví křesťanství vzešli jednotlivci či skupinky dlouhodobě aktivně odporující nacistickému režimu, u katolíků to byl kromě biskupa Galena např. jezuita Alfred Delp nebo biskup Konrad von Preysing a u protestantů např. studentská nenásilná skupina Bílá růže, farář Martin Niemöller nebo Dietrich Bonhoeffer. Jedinou náboženskou organizací, která kladla nacistům vytrvalý a dlouhodobý odpor byli Svědkové Jehovovi . Ti odmítali zdravit nacistickým pozdravem, odmítali přísahat věrnost vůdci, nevstupovali do žádných nacistických organizací. V nacistickém Německu bylo uvězněno asi 10 000 příslušníků této náboženské skupiny a 250 jich bylo popraveno, většinou kvůli odmítnutí vojenské služby. Protestantských duchovních nacisté odsoudili do vězení zhruba 50 , přičemž dalších 400 katolických kněží a 35 evangelických farářů prošlo koncentračním táborem Dachau .\n\nV nacistickém Německu byly všechny spolky německé mládeže podřízeny NSDAP prostřednictvím zastřešující organizace. Výjimkou se stalo jen několik katolických spolků, které nacisté tolerovali s ohledem na uzavřený konkordát. V roce 1935 se v řadách Hitlerjugend nacházelo dobrovolně 60% německých chlapců a od 25. 3. 1939 bylo členství chlapců i dívek v nacistických organizacích povinné . Přesto vznikaly také nezávislé spolky mládeže, které sdružovaly mládež, stavějící se proti agresivnímu militarismu, totalitarismu a uniformitě nacismu. Sem patřila např. Swingová mládež, Piráti protěže, Lipské smečky nebo tzv. Čtyřky. Swingová mládež byla elitářským uskupením, jehož členové se o politiku nezajímali a dávali přednost nekonvenčnímu stylu života plnému zábavy. Většina z nich byla v roce 1940 zatčena. Z dělnického prostředí pocházeli příslušníci skupiny známé jako Piráti protěže, která vznikla v průmyslové oblasti Porýní-Vestfálska. Piráti protěže rozšiřovali zakázanou literaturu, psali po zdech domů protinacistická hesla a někteří spolupracovali s komunistickým odbojem. Organizace byla rozprášena v roce 1944, kdy bylo třináct chlapců z řad Pirátů veřejně oběšeno . Významnou organizací byly tzv. Lipské smečky, které fungovaly od roku 1937 v dělnických předměstích Lipska . V Mnichově, Hamburku a Vídni vznikly nezávisle na sobě tři malé politické mládežnické buňky, které vešly ve známost jako Čtyřky, jelikož je tvořily vždy čtveřice mladíků ve věku šestnáct až osmnáct let. Ti pocházeli z nižších středních tříd a vyrůstali v křesťanském prostředí. Motivací pro opoziční chování vůči režimu bylo v tomto případě zklamání z nacionálního socialismu. Všechny tři skupiny chtěly přispět k svržení režimu a k vítězství spojenců, čehož se snažily dosáhnout především rozšiřováním protirežimních letáků. Čtyřky byly postupně odhaleny a jejich členové popraveni nebo uvězněni. Skutečným symbolem protinacistického odporu mládeže se ale stala studentská skupina Bílá růže.\n\nOdpor v nacistickém Německu existoval jednak v podobě židovských organizací, jednak vzniklo několik iniciativ na záchranu Židů před holokaustem.\n\n\n"}
{"id": "332519", "url": "https://cs.wikipedia.org/wiki?curid=332519", "title": "Hloučela", "text": "Hloučela\n\nHloučela na horním toku až po Plumlovskou přehradu nazývaná též \"Okluka\" je říčka v Olomouckém kraji. Délka toku je zhruba 39 km. Plocha povodí měří 129,0 km².\n\nPramení v lesích Drahanské vrchoviny, v západní části okresu Prostějov, severně od obce Buková, kterou však neprotéká. Dále pokračuje kolem obce Lipová až k Lipovskému mlýnu, kde se k ní přidává první významnější pravostranný přítok - říčka Zábrana. Poté se vine kolem chatařské oblasti u vsi Seč do osady Okluky, na jejímž horním konci zásobí vodou rybník sloužící místnímu rekreačnímu středisku. Z Okluk kopíruje tok silnici až do Stínavy, kterou na jihozápadní straně obtéká. V minulosti však svými vodami zásobila zdejší dva mlýny. Za Stínavou vtéká do lesa vojenského výcvikového prostoru, kde se do ní zprava vlévá Repešský potok. U vsi Hamry zásobuje dva místní rybníky a teče dále přes Žárovice do Soběsuk, kde přijímá pravostranný přítok Osinu. Poté se pod Plumlovem vlévá do Podhradského rybníka, do kterého zleva též vtéká potok Roudník. Za výpustí Podhradského rybníka do ní zprava ústí potok Kleštínek a po několika stech metrech říčka vtéká do Plumlovské přehrady. Těsně pod ní se z říčky odděluje Čechovický náhon, který se zpět vlévá až za Prostějovem u Kralického háje. Samotný tok Hloučely pokračuje přes Mostkovice a Prostějov až do městské části Vrahovice, kde se stéká s přibližně stejně velkou říčkou Romží. Jejich společný tok, který se nazývá Valová, dále pokračuje jihovýchodním směrem k Uhřičicím, u kterých se zprava vlévá do řeky Moravy.\n\nPrůměrný průtok pod VD Plumlov na 10,6 říčním kilometru činí 0,58 m³/s. Stoletá voda zde dosahuje 56 m³/s.\n\nBěhem maxim, kterých dosahuje během tání sněhu v březnu a dubnu, vzniká v údolí říčky samovolné proudění mělké podzemní vody.\n\nV severní části města říčka meandruje lesoparkem, který je oblíbeným relaxačním místem Prostějovanů.\n\nHloučela bývá každoročně cílem vodáků, kteří při vypouštění Plumlovské přehrady pořádají závody.\n\n"}
{"id": "332520", "url": "https://cs.wikipedia.org/wiki?curid=332520", "title": "Divadelní spolek Kašpar", "text": "Divadelní spolek Kašpar\n\nDivadelní spolek Kašpar je divadelní soubor, který působí v Divadle v Celetné v Praze. Šéfem divadelního souboru Kašpar je Jakub Špalek, který zastává i funkci principála Divadla v Celetné. Divadelní spolek vznikl krátce po sametové revoluci v roce 1990. Mezi zakládajícími členy byli např. Jakub Špalek, Jan Hřebejk nebo Michal Dočekal. Původní název souboru zněl „Kašpar je mrtvý“ podle názvu básně francouzského umělce Hanse Arpa. Poté byl zredukován jen na jednoslovný název \"Kašpar\".\n\nOd roku 1990 uvedl Kašpar přes 80 premiér. Pracují zde tři kmenoví režiséři (Jakub Špalek, Filip Nuckolls a Alexandr Minajev) a zhruba 30 herců. Ročně Kašpar odehraje okolo 350 představení, nazkouší 3 až 4 premiéry.\n\nDramaturgie: Kašpar se pokouší o živé podoby klasiky (Richard III., Hamlet), je úspěšný při vlastních dramatizacích (Růže pro Algernon, Claudius a Gertruda) i uvádění her současných autorů (Černé mléko, Don Juan v Soho, Kodaň, Helverova noc). Repertoár tvoří i malá noční představení a pohádky pro děti. Specialitou Kašparu jsou májové, vánoční a v poslední době i letní speciály. Vedle zájezdů po celé republice pořádá Kašpar přehlídky typu \"Kašparův jihočeský výlet\" a \"Kašparův ostravský týden\". Má i svou letní scénu – hrad Kašperk, kde probíhají představení v době prázdnin, a nově také vodní tvrz ve Vlksicích.\n\nV souvislosti se změnou rozpočtových pravidel města Prahy na kulturu v roce 2008 spolek oznámil pravděpodobné ukončení činnosti v druhé polovině téhož roku. Spolek se aktivně účastnil akcí spojených s peticí Za Prahu kulturní, požadující mj. odvolání původce změn grantového systému, Ing. Milana Richtera. Nakonec však Kašpar přežil všechny grantové peripetie a dál funguje jako nezávislá divadelní scéna.\n"}
{"id": "332524", "url": "https://cs.wikipedia.org/wiki?curid=332524", "title": "Brněnské pověsti", "text": "Brněnské pověsti\n\nBrnu se věnuje mnoho tradičních pověstí.\n\nOd května do srpna 1645 obléhal generál Lennart Torstenson Brno. Jednoho dne se zařekl, že buď Brno dobude, než začnou v kostele sv. Petra a Pavla na Petrově vyzvánět poledne, anebo obléhání zanechá. Když pak na město zaútočil a Brno bylo už takřka dobyto, stařičký zvoník se rozhodl, že dodá sílu obráncům tím, že jim zazvoní na zvon. Když tak učinil, Tortenson si myslel, že už je poledne, a od Brna odtáhl, ač bylo teprve 11 hodin. Od těch dob se v tomto kostele zvonilo poledne vždy už v 11 hodin.\n\nDruhá varianta pověsti tvrdí, že Torstenson se tak zařekl na válečné poradě v předvečer posledního útoku na Brno a slyšel ho špehující Brňan. Následujícího dne, když bylo 11 hodin a zdálo se, že Brno padne, rozhodli se obránci nechat zvonit na Petrově poledne o hodinu dříve.\n\nDalší legenda se týká tzv. Brněnského draka, vycpaného krokodýla, který visí u stropu ve vchodu do Staré radnice. Traduje se, že kdysi v okolí Brna žil v řece zlý drak, který terorizoval široké okolí. Jeden z měšťanů dostal nápad, jak draka zabít. Zařízl býka, vyvrhl jeho vnitřnosti a místo nich do býka nasypal nehašené vápno a opět ho zašil. Býka poté pohodil k řece, kde drak žil. Drak býka spatřil a celého ho sežral. Když ze břehu znovu vlezl do vody, nehašené vápno se začalo hasit a draka zevnitř zabilo. Na oslavu pak byl drak pověšen do vchodu Staré radnice.\n\nLegenda o kole na Staré radnici se týká loukoťového kola, které je na zdi v témže portálu jako drak. Jednou se prý v hospodě v Lednici hosté vsadili s místním kolářem, že nedokáže následujícího dne dokutálet z Lednice do Brna loukoťové kolo od vozu, než se zavřou městské brány. Kolář však tvrdil opak a sázku přijal. Následujícího dne se tedy vydal na dlouhou cestu s kolem do Brna. Do města dorazil večer a proběhl s kolem bránu těsně před zavřením. Získal velké uznání a peníze. Na jeho počest bylo kolo pověšeno právě do vchodu Staré radnice.\n\nKdyž se na jižní straně kostela svatého Jakuba dobře díváte nahoru nad konec gotického oblouku, můžete uvidět jednu zvláštnost - neslušného mužíčka. Vypráví se, že se vrchnosti nahoře na Petrově a dole u Jakuba nikdy neměly moc rády. Proto jak se začaly současně stavět dva kostely, všichni čekali, co bude dál. Na Petrově měli více peněz, u Jakuba zase lepšího mistra stavitele. Dříve pracoval v cizině, dokonce na chrámu ve Štrasburgu. Svému řemeslu dobře rozuměl a práce mu šla rychle od ruky. Byl prý také velký šprýmař, kterého si oblíbili nejen jeho pomocníci, ale také brněnští měšťané. Stavba na Petrově se opožďovala. Dole ve městě si tropili žerty, že jakubský kostel bude dávno hotov, než na Petrově vůbec něco postaví. To Petrovské velmi nahněvalo. A protože měli větší moc, postarali se o to, že kameník od Jakuba musel zanechat práce a město opustit. Jen s těžkým srdcem mu to dole ve městě oznamovali. Náš mistr slíbil, že odejde, ale požádal o splnění jednoho přání: „Dovolte mně, abych směl dokončit to jediné okno, na kterém zrovna pracuji.“ Když okno dokončil a odkryl je, všichni byli překvapeni. Zjistili, že se mistr kameník těm na Petrově dokonale pomstil. Nad oknem, kde se sbíhají oblouky, dodnes můžete uvidět malého mužíčka, jak svůj holý zadek vystrkuje na ty nahoře, kteří ho z města vyhnali.\n\nMálokdo ale ví, že v okně není jen jeden mužíček, ale jsou v něm dvě postavy. Neslušný mužíček je totiž vytesán v družném obětí s \"neslušnou ženuškou\". \"Patrně šlo o žert kameníka, když takovou sochu umístil na církevní budovu,\" říká Jindřich Chatrný, vedoucí Pracoviště dějin architektury a urbanismu Muzea města Brna.\n\nPověst vysvětluje, proč je jedna z fiál (věžiček) gotického portálu na Staré radnici křivá. Brněnští radní zadali schopnému staviteli Antonu Pilgramovi, aby vybudoval reprezentativní portál k radnici. Dohodli se s ním i na odměně a Pilgram začal stavět. Když však byl portál již téměř hotov, radní se při myšlence, že budou muset platit sjednanou sumu, začali ošívat a vymlouvat. Po dobrém to s radními nešlo a tak se Pilgram rozhodl za jejich drzost \"pomstít\" po svém a poslední věžičku na portálu pokřivil, aby ukázal, jak křivé je jednání brněnských radních. Než se nadáli, byl Pilgram pryč a již nebyl nikdo, kdo by věžičku napravil.\n\nInformace, které lze vyčíst z archivních pramenů o Pilgramových povahových rysech, by mohly pověst potvrzovat; v pozdní gotice jsou ovšem podobné postupy běžnou manýrou a důkazem kamenického mistrovství, které s pevným materiálem dokázalo zacházet zdánlivě jako s těstem.\n\n\n"}
{"id": "332525", "url": "https://cs.wikipedia.org/wiki?curid=332525", "title": "Julius Volek-Choráz", "text": "Julius Volek-Choráz\n\nJulius Volek-Choráz (20. července 1888 Hustopeče nad Bečvou - 24. srpna 1928 Moskva) byl český učitel, novinář a komunistický politik.\n\nNarodil se jako poslední ze čtyř dětí Josefa Volka (1846 – 1905), který se nejdřív živil jako podruh a později získal místo písaře. V letech 1900 – 1908 vystudoval i přes neutěšenou rodinnou finanční situaci učitelský ústav v Příboře. Zde přispíval do studentského časopisu Nový Máj pod pseudonymem Choráz, který si zvolil podle básně Trojí paměti Víta Choráze od Julia Zeyera. Pseudonym pak používal až do smrti.\n\nPrvní učitelské místo získal na dvoutřídní škole ve Vranovicích, odkud po třech letech (1911) přešel do Horních Otaslavic. Na obou působištích se zapojil do kulturního života. Byl též dirigentem Dělnického pěveckého sdružení v Prostějově a v těsně předválečných letech se angažoval v sociálně demokratické straně. V Prostějově vystupoval i jako řečník na přednáškách, které se týkaly hlavně hudby. V roce 1914 narukoval na ruskou frontu.\n\nUž po třech měsících ve válce se Volek–Choráz dostává do ruského zajetí. Internován je nejprve na Sibiři a později na Ukrajině. V zajetí se naučil rusky a především se z něj stal přesvědčený komunista, hlavně díky setkání s bolševickými vyhnanci. Není proto divu, že při první příležitosti, která nastala po únorové revoluci v roce 1917, se zapojuje do politického života. V Kyjevě se podílel na založení české sociálně demokratické organizace. Současně se stal redaktorem jejího listu \"Svoboda\", jehož první číslo vyšlo 19. října 1917 (podle nového kalendáře). Vzápětí ovšem organizaci zasáhl diferenciační proces, způsobený říjnovou revolucí. Ve dnech 25. – 26. listopadu 1917 se Volek–Choráz účastnil konference sociálně demokratické levice, která se plně přihlásila a solidarizovala s novou bolševickou mocí.\n\nV únoru 1918 sice narukoval do Rudé armády, ale již v květnu se přesouvá do Moskvy, kde rediguje nový časopis \"Průkopník svobody\". 25. května 1918 je jedním z delegátů ustavujícího sjezdu Československé komunistické strany na Rusi a výraznou měrou se poté podílí na její činnosti jako člen ústředního výkonného výboru. V březnu 1919 se vedení strany přesouvá do Kyjeva, časopis \"Průkopník svobody\" je nahrazen listem \"Pravda\", který opět rediguje Volek–Choráz. Závěru svého pobytu v Rusku pak pracuje jako sekretář Mezinárodního výboru zahraničních zajatců při Komunistické internacionále. Začátkem roku 1920 se vrací do vlasti i s manželkou Klaudií Najďomovou (1895-?), s níž se oženil v lednu 1919, a s malou dcerkou Annou.\n\nVolek–Choráz se nejprve vrací na učitelské místo v Horních Otaslavicích, odkud je ale již v roce 1921 přeložen na obecnou a později měšťanskou školu v Kostelci na Hané.\n\nPředevším ale vrcholí jeho politická kariéra. Jako delegát ustavujícího sjezdu KSČ v květnu 1921 se podílí na jejím prvním programu, stranické funkce však vykonává na rodné Hané – v okresním, později krajském výboru KSČ v Prostějově. Často řeční na politických schůzích, účastní se komunistických kulturních akcí a zařazuje se mezi nejschopnější přispěvatele do \"Stráže lidu\", vycházející v Prostějově a od roku 1924 v Přerově. Jeho články se často týkají propagace SSSR a dění v této zemi. V roce 1925 je zařazen na 2. místo kandidátky v kraji, ale mandát do poslanecké sněmovny nezískal.\n\nNadále se podílí na kulturní činnosti, dokonce se pouští do vlastní hudební tvorby. Zkomponoval např. sborovou skladbu k básni Jiřího Wolkera Jitřní píseň, složil scénickou hudbu k divadelní hře Plumlovská sněhurka od Vojtěšky Baldessari- Plumlovské. Některé hry jako ochotnický divadelník nastudoval a prezentoval.\n\nPolitická činnost, zejména jeho radikální projevy, jej stála učitelské místo, neboť roku 1926 je, i přes protesty některých jeho kolegů, propuštěn ze školských služeb. Strana ho však nenechala na holičkách a přidělila mu již v únoru redakci \"Rovnosti\", která vycházela v Brně. V \"Rovnosti\" zakládá několik rubrik - rubrika Instruktor se týkala agitace pro závodní buňky a pro politické uvědomění straníků vůbec, další rubrika přinášela zprávy o životě v SSSR. Stává se členem krajského byra strany v Brně a vyučuje na politických stranických školách, včetně té ústřední v Liberci.\n\nO rok později je delegátem IV. sjezdu KSČ a roku 1928 je vyslán na kongres Komunistické internacionály do Moskvy. Z hlavního města SSSR se však Volek–Choráz již nevrátil. Zemřel zde na záchvat mrtvice 24. srpna 1928. Pohřben je u Kremelské zdi.\n\nOsobnost Julia Volka–Choráze připomínaly pamětní desky v Hustopečích a v Kostelci. V roce 1963 vyšel knižně soubor jeho novinových statí. V prosinci 1977 se jeho životem a činností zabývalo vědecké kolokvium v Přerově, pořádané Muzeem J.A.Komenského. \"Ideologická konference\" o životě Volka-Choráze proběhla též k výročí jeho stých narozenin v Prostějově v červnu 1988. Za zmínku stojí, že se jí zúčastnila i 93letá vdova Klaudie Najďomová-Chorázová.\n\n"}
{"id": "332533", "url": "https://cs.wikipedia.org/wiki?curid=332533", "title": "Alaninový cyklus", "text": "Alaninový cyklus\n\nAlaninový cyklus, nebo také alaninový-glukózový cyklus je vzájemná přeměna alaninu a pyruvátu ve svalu a játrech spojená s glukoneogenezí a proteolýzou. Alaninový cyklus slouží k transportu amoniaku ze svalů (vzniklého např. degradací aminokyselin) do jater a ke glukoneogenezi. Alaninový cyklus je obdobou Coriho cyklu, nicméně je ještě méně energeticky výhodný, protože se započítává spotřeba energie na syntézu močoviny.\n\nVe svalech dochází k degradaci proteinů a z nich uvolněných aminokyselin. Většina těchto aminokyselin může sloužit jako prekurzor pro syntézu glukózy v procesu glukoneogeneze (což jsou všechny kromě leucinu a lysinu) nebo mohou být degradovány. Prvním krokem je jejich transaminace, přičemž příjemce aminoskupiny může být kromě 2-oxoglutarátu a oxalacetátu také pyruvát. Právě transaminace pyruvátu dává vzniknout deaminovaným 2-oxokyselinám a L-alaninu. 2-oxokyseliny jsou dále odbourávány, přičemž většina z nich je schopná dát vzniknout zase pyruvátu. L-alanin je pak krví dopravován do jater.\n\nV játrech dochází ke klasické transaminaci L-alaninu pomocí 2-oxoglutarátu za vzniku pyruvátu a L-glutamátu. Pyruvát pak může sloužit k výstavbě glukózy a L-glutamát k syntéze močoviny v močovinovém cyklu. Díky alaninovému cyklu jsou svaly schopné nepřímo glukoneogeneze, aniž by měly příslušné enzymatické vybavení. Během potřeby (např. hladovění) rozkladem svých proteinů a zpracováním uvolněných aminokyselin přispívají díky alaninovému cyklu k zásobení těla glukózou.\n\n\n"}
{"id": "332534", "url": "https://cs.wikipedia.org/wiki?curid=332534", "title": "Šulova půda", "text": "Šulova půda\n\nŠulova půda je tekutá kultivační půda, která se používá k pěstování mykobakterií (Mycobacterium). Tyto bakterie jsou původci vážných nemocí, jako je lepra a TBC. Šulova půda je obohacená bovinním sérem, tedy upravenou hovězí krví.\n"}
{"id": "332537", "url": "https://cs.wikipedia.org/wiki?curid=332537", "title": "Streptokináza", "text": "Streptokináza\n\nStreptokináza je extracelulární metaloenzym, který je produkován beta-hemolytickými streptokoky (bakteriemi). Užívá se v praxi jako účinný a levný lék proti srážení krve u pacientů s infarktem myokardu a plicní embolií.\n"}
{"id": "332539", "url": "https://cs.wikipedia.org/wiki?curid=332539", "title": "Jan Šafránek", "text": "Jan Šafránek\n\nJan Šafránek (*  Hradec Králové) je český malíř a kreslíř.\n\nJeho žánrové figurální obrazy současného světa lidí jsou malovány výraznými barevnými odstíny na základě důkladné lineární kresebné konstrukce, vycházející z původních kreseb a skic.\n\nPůvodně začínal jako malíř filmových panelů a reklam pro filmový podnik v Hradci Králové. V této době také maloval narativní obrazy tvořené klasickou drobnopisnou technikou. V roce 1974 přesídlil do Prahy, kde si zařídil vlastní ateliér. Postupně navazoval kontakt s mnoha umělci, většinou z alternativní kulturní scény. Zúčastnil se různých neoficiálních výstav a aktivně se podílel na řadě akcí. Jeho obrazy z pražského období jsou ironickým komentářem k absurditě každodennosti normalizované společnosti 70. let. Maloval figurální výjevy z nočních lokálů, hospod, bufetů, různých slavností a jiných pouličních aktivit.\n\nPo podpisu Charty 77 a ztrátě existenčních možností emigroval do Rakouska. Ve Vídni se zapsal na Vysokou školu užitých umění, kde studoval 3 semestry malbu a kresbu v ateliéru profesora Carla Ungera. 1981-1985 žil a tvořil v Austrálii (Sydney). 1985 cestoval po USA a Mexiku a posléze se opět usadil ve Vídni. V této době podniknul řadu studijních cest po Itálii. 1986 se vrátil do Sydney. Podniknul řadu cest po Tasmánii, Novém Zélandu, Tichomoří, Fidži, Velikonočním ostrově a Jižní Americe. Z cest si přivezl důležitý kresebný materiál, který potom použil jako inspiraci k tvorbě svých dalších obrazů. 1990 odjel na trvalo do Evropy, kde žije a tvoří v Praze a ve Vídni. Uspořádal mnoho samostatných výstav v Evropě i zámoří.\n\n \n"}
{"id": "332543", "url": "https://cs.wikipedia.org/wiki?curid=332543", "title": "Manfred von Ardenne", "text": "Manfred von Ardenne\n\nManfred von Ardenne (20. ledna 1907, Hamburk, Německo - 26. května 1997, Drážďany) byl německý fyzik, který vynalezl řádkovací elektronový mikroskop. \n\nVyrůstal v pruské šlechtické rodině a již na gymnáziu pracoval ve své malé laboratoři. Výzkum ho pak provázel po celý život. V roce 1937 vyrobil vůbec první řádkovací elektronový mikroskop na světě, bez něhož je dnes nemyslitelný výzkum jak v přírodních vědách, tak i zkoumání neživé přírody. Za 2. světové války byly laboratoře, kde probíhal inovační vývoj mikroskopu, zničeny nálety a další výzkum byl plnohodnotně započat až po ní. Dnešní forma výkonného elektronového mikroskopu se poprvé objevila až v Cambridži v roce 1965. Ještě před 2. světovou válkou se Ardennemu podařilo z řádkovacího elektronového mikroskopu vyvinout i typ prozařovacího mikroskopu, ale zásluhy za tento typ skutečně funkčního zařízení byly přiznány jeho krajanovi Ernstu Ruskovi, který za něj obdržel Nobelovu cenu za fyziku roku 1986.\n\nArdenne se věnoval mnoha oblastem fyziky. Od principů a projektů televizních vysílačů, přes radarovou technologii až k jaderné fyzice. Po válce zůstal v NDR a vláda se jím vychloubala jako výjimečným „vědeckým esem“. V Drážďanech se stal ředitelem ústavu, který nesl jeho jméno. Ne všechny nápady a vynálezy však měly pozitivní ohlas. Zklamáním byl např. vývoj ultramikrotomu pro přípravu mikroskopických preparátů do elektronového mikroskopu, který měl pracovat velmi vysokou rychlostí. Bohužel tento projekt nebyl dotažen do konce a neuplatnil se. Jiným nedořešeným úkolem byla jeho oxygenoterapie, která měla vést k léčbě některých onemocnění vyšší koncentrací vdechovaného kyslíku. Výsledky u pacientů však ukázaly neúčinnost této koncepce. \n\nV roce 1988 byl oceněn Medailí Rudolfa Diesela.\n\nManfred von Ardenne zemřel v Drážďanech ve věku 90 let.\n\n"}
{"id": "332546", "url": "https://cs.wikipedia.org/wiki?curid=332546", "title": "Jinecké hřebeny", "text": "Jinecké hřebeny\n\nJinecké hřebeny jsou přibližně 4,5 km dlouhý, členitý a skalnatý hřeben v Brdech, jihozápadně od obce Jince.\n\nJinecké hřebeny začínají nad obcí Ohrazenice (v údolí Pstruhového potoka) a táhnou se zhruba jihozápadním směrem až do údolí Červeného potoka. Nalezneme zde čtyři výrazné vrcholy – Koníček (667 m), Komín (689 m), Hřeben (721 m) a Pec (682 m). Na všech z nich jsou četné skalní útvary – mrazové sruby. Z nich nejznámější jsou skály na vrchu Koníček. Tady nalezneme hned dva výrazné útvary – skálu Koníček (ve tvaru koňské hlavy), která dala vrchu jméno, a mnohem vyšší věž Komín (nezaměňovat s vrchem Komín, posazeným o cca 800 m dále na JZ). Jedná se o typické skládané skály, v Brdech velmi časté.\n\nOd vrchu Komín, ale zejména od nejvyššího vrchu Hřeben, se táhne téměř souvislý pás vojenských pozorovatelen, z nichž je možno sledovat výsledky cvičných střeleb na dopadových plochách Brda (Baština) a Tok a částečně i na dopadové ploše Jordán. Právě cílová plocha Brda je patrně nejvíce využívaná na celém území VVP Jince. Od zmíněných pozorovatelen se nabízejí velmi působivé rozhledy na značnou část tzv. Středních Brd.\n\nHřeben je jednou z nejvýznamnějších lokalit výskytu prehistorických zkamenělin živočichů (trilobitů apod.).\n\nV JV svazích Jineckých hřebenů (pod vrchy Komín a Koníček) se nachází \"rezervace\" původních suťových bukojedlových porostů. Tato lokalita je lesáky udržována ve víceméně netknutém stavu, je i částečně oplocena, nikdy však nebyla oficiálně vyhlášena.\n\nHřeben se nalézá na území bývalého vojenského újezdu Brdy, kam vstup oficiálně nebyl povolen.\n\nMezi vrchy Hřeben a Pec prochází úzkým sedlem ve výšce 672 m n. m. lesní silnička, spojující okraj cílové plochy Brda s křižovatkou cest u hájovny Krejčovka pod vrchem Beranec.\n"}
{"id": "332549", "url": "https://cs.wikipedia.org/wiki?curid=332549", "title": "Letiště Đồng Hới", "text": "Letiště Đồng Hới\n\nVietnamské letiště Đồng Hới (vietnamsky: \"Cảng hàng không Đồng Hới\", \"Sân bay Đồng Hới\") se nachází 6 km severně od města Đồng Hới v provincii Quang Binh.\n"}
{"id": "332550", "url": "https://cs.wikipedia.org/wiki?curid=332550", "title": "Armáda Rakouska", "text": "Armáda Rakouska\n\nArmáda Rakouska ( , ) je armáda v Rakousku.\n\nPředchůdci armády Rakouska byla armáda Habsburské monarchie (1276–1804), armáda Rakouského císařství (německy: \"Kaiserlich-königliche Armee\") (1804–1867), rakousko-uherská armáda a námořnictvo Rakouska-Uherska (německy: \"Kaiserlich und königliche Kriegsmarine\") (1867–1918) a \"Volkswehr\" (1918–1921).\n\nArmáda Rakouska vznikla v roce 1921 s názvem \"Bundesheer\" (přeloženo jako federální (spolková) armáda) a kromě období 2. světové války (1938–1945) trvá dodnes.\n\nV roce 1955 vyhlásilo Rakousko neutralitu a od té doby je hlavním cílem armády Rakouska chránit neutralitu Rakouska.\n\nJediné současné rakouské vojenské vyznamenání je Odznak za vojenské zásluhy.\n\n3. mechanizovaná pěší brigáda (Mautern)\n\n4. mechanizovaná pěší brigáda (Ebelsberg)\n\n6. myslivecká brigáda (Absam)\n\n7. myslivecká brigáda (Klagenfurt)\n\n\n\nZ důvodu dýmovnice odpálené při tajném cvičení blíže rakouské dálnici A22, než dovoluje vyhláška, zde vznikla hromadná dopravní nehoda šesti aut, při které uhořela občanka ČR. Vedení rakouské armády se snažilo incident utajit, několik dní po nehodě ovšem anonymní voják vypověděl, že nehodu viděl a má souvislost kouřem z dýmovnice, který dálnici zahalil.\n\n"}
{"id": "332555", "url": "https://cs.wikipedia.org/wiki?curid=332555", "title": "Julia Ormond", "text": "Julia Ormond\n\nJulia Karin Ormond (* 4. ledna 1965, Epsom, Surrey, Spojené království) je britská filmová a divadelní herečka a filmová producentka.\n\nPochází z umělecky zaměřené rodiny, její prarodiče byli výtvarníci a hráli ochotnicky divadlo, Julia měla od dětství vztah k výtvarnému umění a malování také rok studovala na výtvarné škole. Nakonec však zvítězilo herectví, které studovala po tři roky v Londýně. Jakožto herečka pak začínala v několika provinčních scénách a periferních divadlech. Nicméně její jemná a křehká osobní krása zvýrazněná velkýma hnědýma očima nezůstala nepovšimnuta a Julia brzy získala své první role v televizi. Zprvu se jednalo v převážné míře o různé historické seriály a snímky. V polovině 90. let však začala točit pro Hollywood, z této doby pochází remake romantické komedie \"Sabrina\" z roku 1995 a několik dalších filmů. Zaujala i ve filmu \"Zajatci\" z roku 1994, kde hrála osamělou zubařku. V roce 1996 také působila jako porotkyně na Mezinárodním filmovém festivalu v Karlových Varech.\n\nPo svých prvních hollywoodských úspěších založila vlastní filmovou produkční společnost.\n\nSpolečně se známým ruským filmařem Nikitou Michalkovem natočila rozměrný americko-ruský film \"Lazebník Sibiřský\", který byl z části natáčen i v Praze.\n\nJejím prvním manželem byl herec Rony Edwards.\n\n\n\n\n\n"}
{"id": "332562", "url": "https://cs.wikipedia.org/wiki?curid=332562", "title": "ACE", "text": "ACE\n\nZkratka ACE může mít více významů:\n\n"}
{"id": "332565", "url": "https://cs.wikipedia.org/wiki?curid=332565", "title": "The Voice (album, Bobby McFerrin)", "text": "The Voice (album, Bobby McFerrin)\n\nDruhé album Bobbyho McFerrina The Voice („hlas“) je z větší části složeno z živých nahrávek Bobbyho turné po Evropě. Jde o unikátní počin v historii jazzové hudby, protože je to první album, které nahrál zpěvák sólově, bez doprovodu a bez předabování.\n\nAlbum obsahuje kromě Bobbyho originálních skladeb i hity jiných známých hudebníků, například píseň \"Blackbird\" složili John Lennon a Paul McCartney, skladba \"I Feel Good\" je zase přepracováním slavného hitu od Jamese Browna.\n\n"}
{"id": "332567", "url": "https://cs.wikipedia.org/wiki?curid=332567", "title": "Lister", "text": "Lister\n\nPříjmení Lister nosí více různých osobností :\n\n"}
{"id": "332578", "url": "https://cs.wikipedia.org/wiki?curid=332578", "title": "Dienstuhr Heer", "text": "Dienstuhr Heer\n\nDienstuhr Heer je označení pro služební hodinky (náramkové i kapesní) užívané německou armádou v dobách nacismu.\n\nPro své vojáky si armáda hodinky objednala u mnoha švýcarských a německých firem. Společným poznávacím znamením je šroubovací ocelové dýnko (a z toho vycházející zvýšená odolnost proti vlhkosti), niklované mosazné či ocelové pouzdro u průměru 34mm, svítící indexy a ručičky (tehdy se používalo radium), mimostředná vteřinovka a kalibr s nárazuvzdorným uložením setrvačky.\n\nNa hodinkách se nešetřilo. Obzvláště nárazuvzdorné uložení setrvačky bylo na konci 30. let docela unikátní. Běžně se u hodinek začalo používat až v 60. letech. Také ocelové šroubovací dýnko bylo v té době výsadou téměř jen armádních hodinek (jak pro Wehrmacht, tak pro britskou armádu i US Army).\n\nHodinky pro Wehrmacht jsou známé pod označením DH respektive D. Toto označení se však týkalo především importovaným hodinek, tedy těch ze Švýcarska. Německým hodinkám často chybělo označení úplně. Byly však vzácností, protože německé hodinářské firmy vyráběly především hodiny pro lodě, letadla a vozidla.\n\nDH : Dienstuhr Heer – Armádní služební hodiny\n\nD : Dienstuhr – Služební hodinky (někde je uváděno, že hodinky fasovali piloti Luftwaffe, ale ti prokazatelně fasovali i DH)\n\nDU : Dienstuhr (Verwaltung) – Služební hodinky pro důstojníky\n\nRLM : Reichsluftfahrtministerium – Říšské ministerstvo letectva\n\nKM : Kriegsmarine – Vojenské námořnictvo\n\nDRGM : Deutsches Reich Gebrauchsmuster – Říšskoměmecký užitný vzor\n\nKromě výše uvedených písmenných značek bylo na dýnko hodinek ještě vyraženo číslo. To se pak zapisovalo do vojenské knížky vojáka, který hodinky vyfasoval. V 30. letech byly hodinky malým luxusem, a tak se počítalo s tím, že voják na konci služby hodinky vrátí. Mnoho vojáků se k tomu už nedostalo, a mnoho hodinek se tak dnes prodává v internetových aukcích.\n\nArsa, Büren, BWC, Choisi, Civitas, Edo, Etanche, Freco, Gala, Glycine, Grana, Helbro, Helios, Helma, Helvetia, Longines, Mimo, Minerva, Moeris, Moser, Mulco, Nisus, Phenix, Pierpont, Record, Recta, Revue, Stabila, Titus, Zenith, General Watch&Co, Grana, Hado, Förster Pforzheim, Gustonia, Flora, Acacia, Bulla, Era, Onda, Onsa, Alpina, Siegerin, Pronto, Monitor, Stowa, Tritona, Wagner, Aeschbach, Para, Berg, Nila, Omega, Natalia, Wempe, Geering, Bidlingmaier, Speck, Vogele, Wiemer, Tutima, Hanhart, Zentra, Selza, Aristo, Lemania, Titus, Breitling, IWC, Roamer, Rellum \n"}
{"id": "332582", "url": "https://cs.wikipedia.org/wiki?curid=332582", "title": "Alternativní pojmenování prvoků", "text": "Alternativní pojmenování prvoků\n\nPrvoci mají velké množství alternativních názvů, které vznikaly v průběhu protozoologického výzkumu. Zde jsou seřazeny od nejstarších k nejmladším pojmenováním. Mnohá se však už dnes nepoužívají.\n"}
{"id": "332586", "url": "https://cs.wikipedia.org/wiki?curid=332586", "title": "Aitzaz Ahsan", "text": "Aitzaz Ahsan\n\nChaudhry Aitzaz Ahsan (* 27. září 1945) je pákistánský právník, politik a disident. Byl pákistánským federálním ministrem (spravedlnosti a školství), členem a předsedou pákistánského Senátu a vůdcem opozice. V současné době je jedním z vůdců demokratické opozice proti vládě Parvíze Mušarafa, v roce 2007 byl několikrát vězněn. \n"}
{"id": "332587", "url": "https://cs.wikipedia.org/wiki?curid=332587", "title": "Amr Chálid", "text": "Amr Chálid\n\nAmr Chálid (anglický přepis Amr Khaled, * 5. září 1967) je egyptský muslimský kazatel a aktivista. Původním povoláním účetní začal kázat v roce 1990, od roku 1998 na plný úvazek. Využívá moderní technologie, zejména satelitní televizi, a patří k nejpopulárnějším muslimským duchovním. Zastává poměrně umírněné názory, propaguje mírovou koexistenci muslimského a západního světa. \n"}
{"id": "332590", "url": "https://cs.wikipedia.org/wiki?curid=332590", "title": "Abdalkarím Sorúš", "text": "Abdalkarím Sorúš\n\nAbdalkarím Sorúš (anglický přepis Abdolkarim Soroush nebo Abdulkarim Soroush, vlastním jménem Husejn Hadž Faradž Dabach, * 1945) je íránský náboženský myslitel, filozof a reformátor. Nyní působí jako hostující profesor na Georgetownské univerzitě ve Washingtonu. \n"}
{"id": "332592", "url": "https://cs.wikipedia.org/wiki?curid=332592", "title": "Tariq Ramadan", "text": "Tariq Ramadan\n\nTariq Ramadan, v českých přepisech z arabštiny někdy Tárik Ramadán (* 26. září 1962, Ženeva), je švýcarský muslimský teolog a myslitel. Zastává názor, že muslimové v Evropě vytvořili nový „evropský islám“, euroislám a zdůrazňuje, že je potřeba, aby se více angažovali v evropské společnosti.\n\n\n\n\n\n"}
{"id": "332593", "url": "https://cs.wikipedia.org/wiki?curid=332593", "title": "Adžib", "text": "Adžib\n\nAdžib byl egyptským faraonem 1. dynastie. Je prvním faraonem uvedeným na Sakkárském královském seznamu. Dle letopisů na Palermské desce se délka jeho panování odhaduje na přibližně 10 let. Díky Palermské desce také víme, že si Adžib postavil palác v Mennoferu a oslavil svůj svátek \"sed\". Na některých kamenných nádobách (na kterých jsou uvedeni faraoni 1. dynastie), jeho jméno chybí. Adžibovo jméno je vynecháno nebo dokonce vymazáno. To může znamenat dynastické spory, protože se zdá, že Adžibův nástupce Semerchet legitimitu Adžibovy vlády neuznával.\n"}
{"id": "332596", "url": "https://cs.wikipedia.org/wiki?curid=332596", "title": "Mahmúd Mamdání", "text": "Mahmúd Mamdání\n\nMahmúd Mamdání (anglický přepis Mahmood Mamdani, * 23. dubna 1947 v Kampale v Ugandě) je ugandský myslitel, kulturní antropolog a znalec africké historie. V současnosti působí na Columbijské univerzitě v USA. Jeho kniha \"Citizen and Subject: Contemporary Africa and the Legacy of Late Colonialism\" (\"Občan a poddaný: Současná Afrika a dědictví pozdního kolonialismu\") získala roku 1998 Herskovitsovu cenu (Herskovits Award) Asociace afrických studií USA.\n"}
{"id": "332600", "url": "https://cs.wikipedia.org/wiki?curid=332600", "title": "Emerich z Leiningenu", "text": "Emerich z Leiningenu\n\nEmerich z Leiningenu, či též Emerich z Flonheimu byl nižším hrabětem z Porýní a jednou z hlavních osobností německé lidové křížové výpravy roku 1096.\n\nEmerich pocházel z franckého šlechtického rodu Emerichovců, známého již od 9. století. Příslušníci rodu byli vazaly Sálské dynastie a později dědičná hrabata z Nahegau.\n\nMyšlenka křížové výpravy se zrodila roku 1095 na koncilu v Clermontu, kde ji vyhlásil papež Urban II. Papežská výzva tlumočená různými lidovými kazateli mezi prostými lidmi přerostla v masové lidové hnutí, které se zcela spontánně vydalo na křížovou výpravu do Svaté země. Největší skupinu lidových křižáků-poutníků vedl Petr Poustevník. Jeho kázání o druhém příchodu Krista na zemi zřejmě ovlivnilo Emerichovo vlastní kázání o tom, jak se mu Kristus zjevil a slíbil mu, že pokud pro křesťanství získá evropské Židy, Kristus Emerichovi dá císařskou korunu.\n\nBěhem počátku roku 1096 Emerich shromáždil armádu neozbrojených poutníků a několika rytířů, která v květnu 1096 vytáhla směrem k městu Špýr. Emerich a jeho přívrženci v několika oddělených skupinách také dorazili do Wormsu, Mohuče, Cologne, Trieru a Metzu, kde násilím donutili některé místní Židy konvertovat ke křesťanství a zabili ty, kteří odmítli.\n\nEmerichovy pogromy byly motivovány finančně - potřeboval spoustu peněz k zajištění své výpravy. Židé byli bohatou komunitou obchodníků, křesťanskými obyvateli neoblíbeni jako „národ, který ukřižoval Krista“, navíc se o Židech všeobecně vědělo, že ve válce křesťanů s muslimy podporují muslimy. Židé v porýnských městech se snažili vykoupit si zlatem své životy. Emerich zlato vždy přijal, ale poté vždy nechal Židy povraždit, navzdory snaze místních církevních hodnostářů Židy ochránit. Židé často v hrůze před Emerichovými křižáky páchali sebevraždy, než by se nechali pokřtít nebo brutálně zabít.\n\nEmerichova skupina táhla Německem až k Dunaji, až dorazila na uherské hranice. Uherský král Koloman, který se obával drancování a pogromů na svém území se rozhodl zakázat Němcům vstup do Uherska. Emerich se proto pokusil cestu si vynutit násilím a zaútočil na uherskou pohraniční posádku bránící most přes Dunaj. Maďaři je odrazili, tak po šesti týdnech křižáci postavili vlastní most a dostali se na uherskou stranu. Zde Maďary zahnali do města Wiesselburg, které křižáci následně oblehli. Poté se ale mezi Němci rozšířila jakási neznámá zvěst, která vyvolala paniku. Maďaři pak podnikli výpad a většinu Němců pozabíjeli a nějaké zajali. Do bezpečí se podařilo dostat jen zlomku z celé výpravy, Emerich byl mezi nimi.\n\nEmerich se poté vrátil domů ke své rodině.\n"}
{"id": "332604", "url": "https://cs.wikipedia.org/wiki?curid=332604", "title": "Trolejbusová doprava v Berlíně", "text": "Trolejbusová doprava v Berlíně\n\nTrolejbusová doprava v Berlíně sice představovala v minulosti postupně pět samostatných provozů, nikdy ale nezískala větší přepravní význam. Přesto je Berlín průkopníkem elektrické nekolejové trakce, neboť v městské části Halensee postavil v roce 1882 Werner von Siemens zkušební trať, na které krátký čas provozoval první trolejbus na světě.\n\nPrvní trolejbus na světě vyrobil německý vynálezce Werner von Siemens. Jako základ mu posloužil klasický otevřený kočár, který tahali koně. Ten upravil namontováním dvou elektromotorů (každý o výkonu 2,2 kW), ke kterým byl elektrický proud přiváděn kabelem z kontaktního vozíčku, který pojížděl po dvou trolejích zavěšených nad cestou (napětí v trakčním vedení bylo 550 V). Zkušební a předváděcí provoz Elektromotu byl zahájen 29. dubna 1882. Trať ve čtvrti Halensee byla dlouhá 540 m a vedla po dnešní ulici \"Joachim-Friedrich-Straße\" od nádraží Halensee k \"Johann-Georg-Straße\" a končila za křižovatkou s \"Kurfürstendamm\". Provoz byl zastaven po šesti týdnech, 13. června 1882, trolejové vedení bylo demontováno o několik dní později.\n\nDruhým berlínským trolejbusovým provozem se stala zkušební trať, která spojovala dnešní nádraží Schöneweide s obcí Johannisthal, která se po první světové válce stala součástí Berlína. Trať systému Stoll byla dlouhá přibližně 2 km a vedla po dnešní ulici \"Sterndamm\". Od 5. prosince 1904 na ní v osobním provozu jezdily dva trolejbusy AEG. Vozy ale byly kvůli špatnému vydláždění velice brzy poškozené a tak byl provoz na této trati ukončen již 4. ledna 1905.\n\nPrvním skutečným trolejbusovým provozem na území dnešního Berlína se stala trať v tehdy samostatné obci Steglitz. Provoz ve Steglitzu byl zahájen 20. dubna 1912 na 1,8 km dlouhé trati systému Stoll od steglitzského nádraží na náměstí \"Knausplatz\". K dispozici byly tři vozy. V září 1913 byla část tratě přeložena do souběžných ulic. Provoz trolejbusů ve Steglizu byl ukončen 31. července 1914 z důvodu vypuknutí první světové války (zabavení materiálu ve prospěch armády).\n\nNa území pozdějšího Západního Berlína byly od třicátých let provozovány berlínským dopravním podnikem dvě samostatné větvě trolejbusových tratí, které nebyly navzájem nijak spojeny. První z nich se nacházela ve čtvrti Spandau a byla dlouhá 6,5 km. Spojovala nádraží Spandau (dnes Stresow) s centrem Spandau a dále pokračovala po dnešní ulici \"Brunsbüttler Damm\" do čtvrti Staaken, kde končila u místního nádraží. Nasazeny na ni byly tři trolejbusy s elektrickou výzbrojí AEG, podvozkem Büssing a karoserií \"Christoph und Unmack\". Linka A31 zahájila svůj provoz 24. prosince 1933. Během druhé světové války byl provoz kvůli technickým potížím s vozidly několikrát na delší dobu přerušen. Vzhledem k událostem na konci války vyjely trolejbusy naposledy na trať v polovině dubna 1945. Trať byla během bojů těžce poškozena a obnovy se dočkala až v roce 1949, kdy byl opětovně zahájen provoz. Její existence ale netrvala příliš dlouho. V roce 1952 se Západní Berlín a Německá demokratická republika nedohodly na využívání dnešní ulice \"Nennhauser Damm\", kudy procházela společně s trolejbusovou tratí i státní hranice mezi těmito dvěma celky. Proto byla spandauská trolejbusová linka nahrazena autobusy, které jezdily k nádraží Staaken jinou trasou. Poslední trolejbusy vyjely na tuto trať 18. prosince 1952.\n\nPo dobrých výsledcích, které prokázal provoz tratě ve Spandau, se dopravní podnik rozhodl elektrifikovat autobusovou linku ve čtvrti Steglitz. Provoz na nové trolejbusové lince A32 byl zahájen 2. května 1935. Trať dlouhá 10,3 km vedla od stanice metra \"Breitenbachplatz\" přes centrum Steglitzu s místním nádražím a přes čtvrť Lankwitz k nádraží Marienfelde. Provoz na této lince byl podobně jako na té spandauské zastaven v dubnu 1945 a obnoven až v polovině roku 1949. Během první poloviny 60. let ale byly na tuto linku stále častěji vypravovány autobusy a tento smíšený provoz vydržel do 22. března 1965, kdy trolejbusy na linku A32 vyjely naposledy. Zároveň to také byla poslední trolejbusová trať v Západním Berlíně.\n\nV roce 1942 byla elektrifikována ve Steglitzu i autobusová linka, která obsluhovala Mariendorf. Trolejbusy na ni vyjely poprvé pod označením A97 23. dubna 1942. Linka začínala u nádraží ve Steglitzu, pokračovala společně s linkou A32 po \"Albrechtstraße\", kde se odpojila a zamířila východním směrem do čtvrti Mariendorf. Na lince A97 byl provoz přerušen již v lednu 1945. Obnovy se ale dočkala jako první v květnu 1948. Jenže po několika týdnech provozu zahájili Sověti blokádu Západního Berlína a provoz trolejbusů na této lince byl opět přerušen z důvodu nedostatku elektrického proudu. Druhé obnovení provozu se konalo po konci blokády v červnu 1949. O dva roky později byla linka přečíslována na A33. Provoz na ní byl ukončen 16. října 1961, linka byla nahrazena autobusy.\n\nNově vystavěná trolejbusová síť na území hlavního města NDR, východní části Berlína, se stala největším trolejbusový provozem na území a v okolí celého Berlína. První linka s označením A40 byla zprovozněna 1. srpna 1951, kdy nahradila autobusy jezdící ve stejné trase. Jednalo se o polookružní linku vedoucí z Východního nádraží (Ostbahnhof) přes čtvrt Friedrichshain, kolem nádraží Rosa-Luxemburg-Platz a Nordbahnhof (Severní nádraží) na \"Robert-Koch-Platz\". O tři roky později byl zprovozněn tzv. „Ostring“ – velký trolejbusový okruh v trase \"Alexanderplatz\" – severní Friedrichshain – nádraží Lichtenberg – jižní Friedrichshain – \"Alexanderplatz\", na kterém jezdila linka A30. Na další trati byl zahájen provoz v roce 1956 (linka A37 mezi nádražím Lichtenberg a Bürknersfelde a linka A41 mezi Bürknersfelde a Leninallee; na začátku 60. let byly spojeny do jediné linky A37). Tím byl vývoj východoberlínské trolejbusové sítě ukončen. V polovině 60. let ještě existovaly plány na náhradu dalších autobusových linek trolejbusy, k tomu však nikdy nedošlo a naopak na začátku 70. let byl celý berlínský trolejbusový provoz zlikvidován a nahrazen autobusy. Jako poslední vyjely trolejbusy na linku A37 1. února 1973.\n\nVozový park byl tvořen trolejbusy značky Lowa (46 kusů + 2 ojeté z Eberswalde). Zajímavostí byl trolejbus vytvořený ze speciálně vyrobeného tahače se sběrači a patrového osobního návěsu, který vyrobil v jediném kusu podnik Lowa. V polovině 60. let bylo zakoupeno celkem 17 československých trolejbusů Škoda 9Tr. Po zrušení provozu byly právě některé „devítky“ předány jiným provozovatelům, zbytek byl i s vozy Lowa sešrotován.\n\n\n"}
{"id": "332607", "url": "https://cs.wikipedia.org/wiki?curid=332607", "title": "Imagine (album)", "text": "Imagine (album)\n\nImagine je druhým sólovým albem Johna Lennona, které je zároveň jeho nejpopulárnějším projektem. Album bylo nahrané a vydané v roce 1971. Skladby z alba jsou jemněji laděné a méně avantgardní než skladby jeho předešlého alba, které vydal pod názvem \"John Lennon/Plastic Ono Band\". Podle Lennonových vyjádření mu při tvorbě alba šlo o to, \"aby své myšlenky polil čokoládovou polevou, která je zajímavější pro širší spektrum publika\".\n\nZáklad alba byl nahrávaný v Lennonově domácím studiu (Ascot Sound Studios v Tittenhurst Park), některé dodatečné party byly dohrané ve studiu Record Plant v New Yorku. Spoluproducenty alba byli Phil Spector, John Lennon a Yoko Ono. Pracovní materiály, které během nahrávání vznikly a na kterých je zdokumentovaný vývoj hudebních nápadů během realizace některých skladeb, vyšel na videu s názvem \"Gimme Some Truth: The Making of John Lennon's Imagine\".\n\nTitulní skladba \"Imagine\" se stala tzv. \"Signature songem\" Johna Lennona a jedním z nejznámějších hudebních apelů pro prezentaci myšlenky světového míru.\n\nPopulárními jsou i skladby \"Jealous Guy\" (skladba, která vznikla v Indii už v roce 1968 při nahrávaní alba \"The Beatles\" po názvem \"Child of Nature\"), \"Oh My Love\" (kompozice, která vznikla ve spolupráci s Yoko Ono), či meditativní skladba \"How?\".\n\nAlbum \"Imagine\" obsahuje i rock n' rollově laděné skladby \"Crippled Inside\" a \"It's So Hard\", jako i provokativní píseň \"Gimme Some Truth\", která vznikala se skupinou The Beatles ještě během nahrávání \"Let It Be\". Původně první (vinylovou) stranu alba \"Imagine\" uzavírá kakofonickou směsí tónů politický song \"I Don't Wanna Be a Soldier Mama\".\n\nUž v době jeho prvního vydání v září a říjnu 1971 bylo \"Imagine\" kritikou pozitivně přijato a stalo se světovou jedničkou se stálým prodejem. \"Titulní skladba\" dosáhla třetího místo v žebříčcích USA a v Spojeném království se dostala na první pozici. V roce 2000 vznikla pod dohledem Yoko Ono remasterovaná reedice alba Imagine.\n\nV roce 2003 se \"Imagine\" v hodnocení časopisu \"Rolling Stone\" dostalo na 76. místo seznamu 500 nejlepších alb všech dob. Zároveň byla vytvořena zlatá remasterovaná kopie ve studiu Mobile Fidelity Sound Lab.\n\nAutorem je John Lennon, krom uvedených výjimek.\n\n\n"}
{"id": "332610", "url": "https://cs.wikipedia.org/wiki?curid=332610", "title": "FCKeditor", "text": "FCKeditor\n\nFCKeditor je open source WYSIWYG textový editor, který lze použít na webových stránkách. Zaměřuje se na nízkou náročnost a okamžitou použitelnost (nemusí se instalovat). \n\nJádro je napsané v JavaScriptu, na straně serveru pak může být rozhraní Active-FoxPro, ASP, ASP.NET, ColdFusion, Java, JavaScript, Lasso, Perl, PHP a Python. \n\nFCK v názvu značí Frederico Caldeira Knabben, původního programátora a tvůrce projektu Benevolent Dictator for Life.\n\nFCKeditor je kompatibilní s velkou většinou webových prohlížečů jako: Internet Explorer 5.5+ (Windows), Firefox 1.0+, Safari 3.0+, Opera 9.50+, Mozilla 1.3+ a Netscape 7+.\n\n"}
{"id": "332612", "url": "https://cs.wikipedia.org/wiki?curid=332612", "title": "Vrabec polní", "text": "Vrabec polní\n\nVrabec polní (\"Passer montanus\") je malý pták z čeledi vrabcovitých.\nRozlišuje se nejméně 9 poddruhů. Celou Evropu a severní Asii obývá vrabec polní eurosibiřský (\"Passer montanus montanus\"), Malou Asii, Kavkaz a dolní Povolží v. p. kavkazský (\"P. m. transcaucasicus\").\n\n\nO něco menší než vrabec domácí, s kterým bývá často zaměňován. Na rozdíl od vrabce domácího má vrabec polní světle žluté podbarvení peří. Podobá se hnědým, černě proužkovaným hřbetem, šedavou spodinou těla, černým podbradkem, uzdičkou a zobákem a bílou páskou v křídlech, ale liší se následujícími znaky: celým vínově rudohnědým temenem, čistě bílými stranami hlavy s výraznou černou skvrnou na tvářích, menším černým podbradkem nepřecházejícím ve velkou černou skvrnu na hrudi a úzkým bílým obojkem. Samec a samička jsou vybarveni stejně, mladí ptáci jsou zbarveni matněji.\nŽije ve většině Evropy a Asie (kromě nejsevernějších končin), zavlečen byl i do Severní Ameriky a Austrálie. Převážně stálý druh, ptáci ze střední a severní Evropy však mohou táhnout až do Středomoří. Vyhledává otevřenou krajinu se sady, křovinami a lesíky. Pokud hnízdí v obcích či městech, najdeme ho spíše na jejich okraji nebo v zahradách.\n\nV ČR hnízdí početně na celém území, hlavně v nižších a středních polohách. Nejvýše bylo hnízdění prokázáno v Krušných horách v 850 m n. m. a v Doupovských horách v 820 m n. m. Početnost se na českém území mírně snižuje; v letech 1985–1989 zde hnízdil v počtu 500 000–1 000 000 párů a v letech 2001–2003 v počtu 400 000–800 000 párů.\n\nPotrava je převážně rostlinná, méně je zastoupena i živočišná složka. V porovnání s vrabcem domácím konzumuje více semen plevelů než kulturních rostlin a neoklovává ovoce, škody páchané na zemědělských plodinách jsou tak znatelně nižší než u vrabce domácího.\n\nHnízdí jednotlivě i pospolitě. Páry jsou trvalé a setrvávají spolu po několik let, občas se však vyskytují i případy polygamie a běžně dochází k mimopárovým kopulacím. Hnízdo je nejčastěji v dutinách stromů nebo v budkách, méně ve skalních štěrbinách, štěrbinách v hliníkových stěnách, otvorech panelových domů či ve starých hnízdech dravců, čápů aj., jen výjimečně v korunách stromů. Hnízdo staví oba ptáci z rostlinných stonků, peří, mechu, větviček, jehličí a kořínků, hnízdní kotlinku vystýlají jemnějším rostlinným materiálem a peřím. Hnízdí většinou 3× ročně od dubna do července. Snůška čítá 4–6 bílých, po celém povrchu tmavě skvrnitých vajec o rozměrech 19,1 × 14,2 mm. Snášena jsou denně a sezení začíná od snesení předposledního nebo posledního vejce. Na vejcích sedí po dobu 12–13 dnů oba ptáci. Mláďata jsou krmena oběma rodiči a hnízdo opouštějí po 15–16 dnech. Samostatnosti dosahují 8–10 dnů po vyvedení a následně se shromažďují do hejn, ke kterým se po vyhnízdění připojují i dospělí ptáci. Pohlavní dospělosti dosahují ve druhém roce života. Nejvyšší známý věk je 13 let a 1 měsíc.\n\n\n"}
{"id": "332614", "url": "https://cs.wikipedia.org/wiki?curid=332614", "title": "Spontaneous Inventions", "text": "Spontaneous Inventions\n\nSpontaneous Inventions je třetím albem Bobbyho McFerrina. Toto album, konkrétně skladba \"Another Night in Tunisia\" přinesla Bobbymu první významné ocenění když vyhrála cenu Grammy za „Nejlepší skladbu pro více hlasů“ a „Nejlepší jazzový mužský zpěv“.\n\nNa albu se podílelo několik hudebníků (klavírista Herbie Hancock, zpěvák Jon Hendricks, saxofonista Wayne Shorter, nebo komik Robin Williams), ale obsahuje i sólové výstupy Bobbyho McFerrina (skladby \"Thinkin' About Your Body\", \"I Hear Music\" a \"Mañana Iguana\"). Stejně jako v albu The Voice, i tentokrát si Bobby „vypůjčil“ jednu melodii od Beatles, \"From Me to You\".\n\n"}
{"id": "332620", "url": "https://cs.wikipedia.org/wiki?curid=332620", "title": "Višeň obecná", "text": "Višeň obecná\n\nVišeň obecná nebo pouze višeň (\"Prunus cerasus\") je ovocný strom z čeledi růžovitých (\"Rosaceae\").\n\nVišeň obecná dorůstá výšky okolo 10 m. Koruna stromu je kuželovitá až kulovitá. Větvičky jsou na konci převislé; listy jsou střídavé, lesklé a jemně vejčité, vypadají skoro stejně jako u třešně. Bílé květy rostou ve svazcích. Plody jsou tmavočervené peckovice. Kvete začátkem května.\n\nVišně, které se nejčastěji pěstují jsou děleny do tří hlavních skupin:\n\nPůvodní oblast výskytu višně obecné byla v jihovýchodní Evropě, západní Asii a severní Indii. Pěstováním se rozšířila do celého světa. Roste v mírném podnebném pásu.\n\nVýběr správného místa pro sad je velmi důležitý, protože žádné jiné ovoce (mimo višní) není tak náchylné k poškození mrazem nebo studenými dešti během kvetení. Ideální místo je ve vyšší nadmořské výšce, kde je dobré proudění vzduchu v propustných půdách. Takové místo může snížit nebezpečí úrazu pozdních jarních mrazů a také snižuje napadení moniliózou. Pokud má pěstitel na výběr stejně žádoucí pozemky svažující se v různých směrech, měla by být upřednostněn severní svah. Blízkost velkých vodních ploch také snižuje nebezpečí pozdních mrazů.\n\nObvyklý způsob šíření třešní je očkování. Jednoleté podnože jsou vysazeny a následující léto očkovány. Ve školce je založena korunka s terminálem, ačkoliv lze višně úspěšně pěstovat i s dutou korunou.\n\nKdyž stromy přicházejí do plodnosti, je zpravidla vhodné udržovat sad dobrou kultivací, v některých případech je výhodné zasít jetel v a nechat jej dvě nebo tři sezony, a to zejména v případě, že stromy ještě hodně rostou. Je bezpečné říci, že je vhodné pěstování v písčitých půdách. Je velmi důležité, aby kultivace půdy byla zahájena co nejdříve na jaře, aby se udržel co největší díl vlhkosti v půdě.\n\nVe srovnání s většinou ostatních stromů postačí slabší řez, a to zejména po prvních dvou nebo třech letech. Může být však někdy nezbytné omezit růst na polovinu každý rok, než strom začne plodit. Pokud se tak stane, že musí být řez prováděn uváženě, protože je hlubokým řezem vyvolán růst. Poté co stromy dosáhnou vrcholu plodnosti je třeba řez omezit na nezbytné zásahy jako je odstranění napadených větví.\n\nOtázka vhodnosti hnojení třešňových sadů do značné míry závisí na místních podmínkách. Obecně však platí, že jeteloviny mohou být pěstovány jako meziplodiny a na jaře použity jako zelené hnojení. Pak bude malá potřeba aplikovat dusíkatá hnojiva. Uvádí se, že někteří pěstitelé používají fosfátová hnojiva, a to zejména ve formě citrofosfátu.\n\nOrganizace sklizně může být vážný problém, protože ovoce zraje velmi rychle a musí být rychle sklizeno, nebo se bude kazit. Z tohoto důvodu by měl pěstitel zasadit velký třešňový sad tam, kde si je jistý, že může zajistit dostatek sběračů v termínu sklizně.\n\nPlody se zpracovávají na kompoty, džemy, šťávy a používají se jako přísada do ovocných koláčů.\n\nV Maďarsku se z plodů višní dělá studená polévka hideg meggyleves.\n\nVišňové dřevo se zpracovává v nábytkářském průmyslu.\n\n\n"}
{"id": "332627", "url": "https://cs.wikipedia.org/wiki?curid=332627", "title": "Martin Hanák", "text": "Martin Hanák\n\nMartin Hanák (*15. srpna 1985 v Brně) je bývalý český fotbalový záložník.\n\nMartin fotbalově vyrostl v Brně a i své první prvoligové angažmá získal tam. Doposud odehrál 4 zápasy, ve kterých branku nevstřelil. Je členem širšího kádru reprezentace do 21 let.\n"}
{"id": "332628", "url": "https://cs.wikipedia.org/wiki?curid=332628", "title": "Falkenštejn", "text": "Falkenštejn\n\nFalkenštejn (také \"Sokolí\") byl skalní hrad na severu České republiky v okrese Děčín v Národním parku České Švýcarsko nedaleko Jetřichovic. Od roku 1966 je chráněn jako kulturní památka. Dochovaly se ve skále vytesané světničky a základy dalších staveb.\n\nCelé zdejší území severní části Českého království kolonizoval ve 12.–13. století rod Michaloviců. Falkenštejn je archeologicky doložen již v první polovině 14. století, ale první písemná zmínka pochází až z roku 1395, kdy byl na hradě hejtmanem Nice Hokacker ve službách Jana III. z Michalovic. Od roku 1406 byl majitelem Hynek Berka z Dubé a po něm jeho synové Jan Berka z Dubé a Jindřich Berka z Dubé, který se podílel na loupežných výpravách do Lužice. V roce 1428 koupil kamenické panství, jehož byl Falkenštejn součástí, Zikmund Děčínský z Vartenberka. Vartenberkové na hradě nežili. Během husitských válek na něm sice udržovali posádku, ale po jejich skončení hrad zpustl. Poslední zprávy o něm jsou z let 1457 a 1460.\n\nPo zániku hradu byla skála využívána jako stanoviště požární hlídky. Ve druhé polovině 19. století ji začali navštěvovat turisté. Ve zbytcích hradu se konaly příležitostné kulturní akce doprovázené prodejem piva a suvenýrů. Jedna z nich je doložena v roce 1863, ale existuje také méně spolehlivý záznam o lidových zábavách konaných už v roce 1830.\n\nNa podzim roku 2017 bylo postaveno schodiště na vrchol skály se zbytky hradu, kde byla vybudována vyhlídková plošina z kovových pochozích roštů, která chrání skálu před erozí. Stavbu financovala Správa Národního parku České Švýcarsko. Zvolené řešení vyvolalo kritické reakce, ale bylo vynuceno stavem měkké a snadno erodovatelné horniny, frekvencí návštěv turistů a potřebou ochranit pozůstatky hradu i prvky živé přírody.\n\nVlastní hrad stál na pískovcové skále, pod kterou se nacházelo předhradí opevněné valem a příkopem. Na vrchol skály se vcházelo upravenou přírodní průrvou. Na vrcholové plošině se částečně dochovala síň o rozměrech 6 × 12 m původně osvětlovaná oknem se sedátky. Sousední vytesaná prostora bývá považována za kapli. Kromě nich zde zřejmě stála dřevěná věž a obvod plošiny byl opevněn palisádou.\n\nNa hrad vede odbočka ze žlutě značené turistické trasy z Jetřichovic k rozcestí Pod Suchým vrchem.\n\n\n"}
{"id": "332630", "url": "https://cs.wikipedia.org/wiki?curid=332630", "title": "Prehistorik", "text": "Prehistorik\n\nPrehistorik je plošinová hra, vyvinutá v roce 1991 pro platformy Amiga, Atari ST, Amstrad CPC a DOS.\n\nHráčovým úkolem je ovládat neandrtálce, vyzbrojeného kyjem nebo palicí. Jeho cílem je projít 7 úrovní a sesbírat přitom co nejvíce jídla. Trochu jídla lze nalézt volně na zemi, ale většinu je nutné získat ze zvířat, jako jsou dinosauři, medvědi grizzly apod. Ty je možné ulovit kyjem nebo palicí, které jsou neandrtálcovou základní výbavou.\n\nHra byla později uvolněna jako freeware. Jejím nástupcem se stal Prehistorik 2.\n\n\n"}
{"id": "332631", "url": "https://cs.wikipedia.org/wiki?curid=332631", "title": "Pavel Simr", "text": "Pavel Simr\n\nPavel Simr (* 6. červenec 1983) je český fotbalový útočník, momentálně působící v týmu FC Velké Meziříčí.\n\nK velkému prvoligovému fotbalu se dostal přes Jihlavu, kde v sezoně 2007/08 ve 14 zápasech nastřílel 8 branek. Vyhlédlo si ho tedy vedení Brna a do týmu ho angažovalo. Tam zatím za 6 zápasů branku nevstřelil.\n"}
{"id": "332632", "url": "https://cs.wikipedia.org/wiki?curid=332632", "title": "Hanák", "text": "Hanák\n\nHanák nebo Hanak může být:\n\n\n"}
{"id": "332633", "url": "https://cs.wikipedia.org/wiki?curid=332633", "title": "Sierra Madera", "text": "Sierra Madera\n\nSierra Madera je impaktní kráter ve státě Texas v USA. Vrchol útvaru který vznikl po jeho dopadu je vyvýšený asi 242 metrů nad okolní terén a dosahuje nadmořské výšky 1397 metrů; je viditelný z dálnice č. 385 mezi městy Fort Stockton a Marathon.\n\nKráter se nachází na soukromém pozemku ranče La Escalera. Měří v průměru asi 13 kilometrů, jeho stáří je odhadováno na méně než 100 miliónů let (geologické období křída).\n\n"}
{"id": "332639", "url": "https://cs.wikipedia.org/wiki?curid=332639", "title": "Wikitravel", "text": "Wikitravel\n\nWikitravel je projekt, jehož cílem je vytvořit otevřenou, úplnou, aktuální a praktickou cestovní příručku přístupnou na internetu, případně i v tištěné podobě. Pro vytváření článků používá koncept wiki podobně jako Wikipedie; na jejich psaní spolupracují cestovatelé z celého světa. Články mohou popisovat jakoukoliv zeměpisnou úroveň od světadílů či kontinentů přes státy až po města a obce. Články jsou uspořádány hierarchicky a propojeny pomocí odkazů. Projekt existuje v několika jazykových verzích, čeština mezi nimi doposud chybí (červen 2018).\n\n\n"}
{"id": "332640", "url": "https://cs.wikipedia.org/wiki?curid=332640", "title": "Simple Pleasures", "text": "Simple Pleasures\n\nSimple Pleasures je průlomovým albem kariéry Bobbyho McFerrina díky písni Don't Worry, Be Happy. Tato skladba vyhrála 3 ceny Grammy a zajistila Bobbymu světovou popularitu; kuriózní je, že vznikla a byla do alba přidána na poslední chvíli.\n\nToto je druhé album (po albu The Voice), které Bobby nahrál sólově, tentokrát ale všechny skladby vznikly několikerým předabováním. Autorem většiny písní je sám Bobby McFerrin, ale například píseň \"Drive My Car\" je od autorského dua John Lennon a Paul McCartney.\n\n"}
{"id": "332641", "url": "https://cs.wikipedia.org/wiki?curid=332641", "title": "Bromované zpomalovače hoření", "text": "Bromované zpomalovače hoření\n\nBromované zpomalovače hoření (BFR) jsou různorodou skupinou organických sloučenin bromu, které se používají jako přísada do hořlavých materiálů (plasty, textilie atd.) s cílem omezit či zpomalit jejich hoření a zlepšit jejich požární bezpečnost. BFR se užívají například v elektronice, v elektronických zařízeních, v podlahových krytinách, atd. \nBromované zpomalovače jsou ovšem toxické, přetrvávají ve výrobcích a uvolňují se z nich.\n\nPodle chemické povahy je možné bromované zpomalovače rozdělit na polybromované difenyletery (PBDE), hexabromcyklododekan (HBCD), polybromované bifenyly (PBB) a bromované bisfenoly. BFR přetrvávají ve výrobcích a uvolňují se z nich během životnosti i likvidace odpadů. Jejich spalováním podle Mezinárodního programu pro chemickou bezpečnosti (IPCS) ve ke tvorbě polybromovaných dioxinů a furanů (PBDD/Fs), které mají toxicitu srovnatelnou s chlorovanými dioxiny. \n\nUžití některých BFR omezuje evropská směrnice RoHS.\n\nBFR byla prokázány v krvi ministra životního prostředí Libora Ambrozka. Tým profesorky Jany Hajšlové z VŠCHT při analýzách mateřského mléka žen z Olomoucka prokázala bromované zpomalovače v mléce všech testovaných matek. Jiný výzkum prokázal BFR v tělech ryb.\n\nEkologické sdružení Arnika zadala analýzy prachu, které prokázaly BFR např. v kanceláři hejtmana Ústeckého kraje Jiřího Šulce nebo ve vzorku dešťové vody odebraném v Ústí nad Labem.\n\nPři testu termohrnků a kuchyňských nástrojů prodávaných na českém trhu byl polovině výrobků zjištěn obsah bromovaných zpomalovačů hoření. V jednom případě dosahoval téměř 2 g/kg.\n\nBFR mají strukturu i vlastnosti podobné polychlorovaným bifenylům (PCB). Akutní toxicita BFR je nízká, ale chronické vystavení během nitroděložního vývoje může vést k narušení vývoje mozku a kostry.\n\nDůvodem pro regulaci je jejich toxicita v kombinaci se schopností dlouhodobě přetrvávat v prostředí a kumulovat se v biologických systémech. V Evropské unii je zakázáno používání polybromovaných bifenylů a polybromovaných difenyletherů směrnicí o omezení užívání nebezpečných látek v elektronických a elektrických zařízeních,\n\n"}
{"id": "332642", "url": "https://cs.wikipedia.org/wiki?curid=332642", "title": "Za Prahu kulturní", "text": "Za Prahu kulturní\n\nZa Prahu kulturní je název petice organizované pražským sdružením Iniciativa pro kulturu a reagující na závažné nedostatky kulturní politiky pražského magistrátu v první polovině roku 2008. Kromě petice iniciativa zorganizovala několik akcí na protest proti zásahům pražského radního Milana Richtera (ODS), který prosazoval mimo jiné tzv. dotaci na vstupenku, v čemž ho zprvu podporoval také primátor Pavel Bém. Předmětem kritiky je však celkové nedodržování programu kulturní politiky hlavního města Prahy a nerozlišování komerčního a neziskového sektoru.\n\nHlavním projevem nesouhlasu s politikou magistrátu byla a dosud je petice Za Prahu kulturní, kterou k 19. červnu podepsalo již 31 230 občanů, ať již písemně, či prostřednictvím týdeníku A2 (text petice viz zde). Signatáři požadují mj. odvolání Milana Richtera a předsedu grantového výboru Ondřeje Pechy (ODS), oddělení „podpory neziskového sektoru od případné podpory podnikání v kultuře“ a zrušení plošné dotace na vstupenku. Magistrát ovšem petici odmítl projednat; reakcí iniciativy proto byly tzv. Dny neklidu započaté 25. května 2008 před Národním divadlem. V poslední den zákonné lhůty pro projednávání se pak uskutečnila demonstrace před pražským magistrátem.\n\nNa počátku června primátor Bém změnil strategii: vytkl Richterovi některé chyby a společně s ním sepsal prohlášení, které mj. ruší kritizovanou dotaci na vstupenku. Hlavní požadavky petice – odvolání Richtera a Pechy a oddělení komerčního a neziskového sektoru – však splněny nebyly. Pecha naopak nechal z kulturního výboru odvolat dva kritiky Richterových změn a současně jediné dva členy výboru, kteří nejsou zároveň členy ODS: Karla Jecha ze Strany Zelených a Janu Ryšlinkovou ze SNK ED. \n\n"}
{"id": "332644", "url": "https://cs.wikipedia.org/wiki?curid=332644", "title": "Olympic (rozcestník)", "text": "Olympic (rozcestník)\n\nSlovo Olympic má více významů:\n\n\nDále také:\n"}
{"id": "332646", "url": "https://cs.wikipedia.org/wiki?curid=332646", "title": "Mirko Hanák", "text": "Mirko Hanák\n\nMirko Hanák (26. června 1921 Turčianský Svatý Martin – 4. listopadu 1971 Praha) byl český malíř, grafik a ilustrátor, jenž proslul zejména svými osobitými ilustracemi, litografiemi s přírodními náměty. Námětem jeho kreseb a grafik byla velmi často divoce žijící zvířata pocházející z české přírody. \n\nMirko Hanák patřil mezi české nejúspěšnější ilustrátory knih o přírodě. Určitě k tomu přispěla i místa, kde pobýval. Okolí Turčianského Svatého Martina, v Kroměříži, v Olomouci či prázdniny u babičky ve Skaličce u Zábřehu.\n\nDo jeho života zasáhla válka. Jako příslušník „ročníku 21“ byl po dvouletém studiu na Baťově škole umění ve Zlíně povolán na práci v Německu. Pracoval v továrně u Kapfenbergu, odkud o Vánocích 1944 uprchl se svým kamarádem, malířem Čestmírem Kafkou. Po osvobození Československa se přihlásil na Vysokou školu uměleckoprůmyslovou v Praze, studoval u Josefa Nováka. Domů se teď vracel do Jeseníků, kam se jeho rodiče přestěhovali. Tam měl svůj ateliér a také vlastní revír. Jeho lovy se však stále více měnily v lovy beze zbraní, jeho výpovědí se stala kresba a malba.\n\nIlustroval od přelomu 40. a 50. let a už na počátku spolupracoval také se Státním nakladatelstvím dětské knihy. To už v roce 1951 vydalo pětici knih s jeho obrazovým doprovodem.\n\nVelmi brzy se stal známým a oblíbeným ilustrátorem. Získal ocenění v soutěžích Nejkrásnější knihy roku, výroční cenu nakladatelství Albatros, diplom na Mezinárodní výstavě knižního umění v Moskvě, cenu v Citta di Caorle i na Mezinárodním knižním veletrhu v Boloni. Mnoho knih s ilustracemi Mirko Hanáka vyšly také ve Velké Británii, USA, Japonsku, Německu, Belgii, Holandsku, Finsku, Maďarsku, Polsku, Rusku a na Slovensku. Pro Gena Deitche vytvořil cca 700 obrázků pro připravovaný animovaný film \"Šarlotina pavučinka\" (1970),  který se nakonec bohužel nerealizoval a ilustrace skončily v archivu G. Deitche. Dědička z pozůstalosti prodává sporadicky, jeho ilustrace jsou však zastoupeny v Japonsku v Chichiro Iwasaki Muzeu.\n\nNedlouho po významném životním jubileu podlehl zhoubné leukémii.\n\n"}
{"id": "332647", "url": "https://cs.wikipedia.org/wiki?curid=332647", "title": "Don't Worry, Be Happy (album)", "text": "Don't Worry, Be Happy (album)\n\nAlbum Don't Worry, Be Happy bylo vydáno jako výběr nejlepších nahrávek Bobbyho McFerrina po velkém úspěchu alba Simple Pleasures a především písně \"Don't Worry, Be Happy\", která dala tomuto albu jméno.\n\n"}
{"id": "332648", "url": "https://cs.wikipedia.org/wiki?curid=332648", "title": "Starship (raketa)", "text": "Starship (raketa)\n\nStarship – Super Heavy (dříve: Big Falcon Rocket \"BFR\") je raketa vyvíjená společností SpaceX. \nKosmická loď zvaná Starship a raketa Super Heavy představují plně znovupoužitelný dopravní systém navržený k přepravě posádky i nákladu na orbitu Země, na Měsíc, Mars a dále. Starship Super Heavy bude schopná na oběžnou dráhu Země dopravit více než 100 tun nákladu. Podle plánu by se první testovací let mohl uskutečnit už v roce 2020.\n\nNosný systém Super Heavy Starship vzešel z konceptu BFR, který byl v roce 2016 veřejnosti představen jako Meziplanetární dopravní systém (Interplanetary Transport System \"ITS\"). Tato obří raketa o průměru 12 metrů měla mít výšku až 122 metrů. V roce 2017 však byl návrh pozměněn a raketa zhubla na 9 metrů s výškou 106 metrů, tento koncept již byl šéfem SpaceX Elonem Muskem nazván \"BFR\" (Big Falcon Rocket).\n\nV roce 2018 prošel koncept dalšími změnami a byly přidány aerodynamické plochy pro lepší stabilizaci lodi při průletu různě hustými atmosférami. \nCelá konstrukce měla být původně vyrobena z uhlíkových kompozitů, ale v roce 2018 bylo rozhodnuto využívat nerezovou ocel. Konkrétně se má jednat o upravenou vysoce kvalitní nerezovou ocel 301.\nElon Musk také oznámil, že raketa byla přejmenována na Starship.\n\nDle současných informací má být 118 metrů vysoká. Bude dvoustupňová, přičemž oba stupně budou moci přistát na zemi. Raketa bude schopna dopravit na nízkou oběžnou dráhu Země přes 100 tun nákladu. Oficiálně dokončena by měla být začátkem roku 2022. \n\nPro počáteční testování byl použit technologický demonstrátor Starhopper, na kterém byly provedeny první statické zážehy motoru Raptor a \n26. července 2019 úspěšně proběhl první neupoutaný \"skok\" do výšky kolem 20 metrů.\nDruhý a poslední pokus proběhl 27. srpna, tentokrát Starhopper vystoupal do výšky 150 metrů a poté měkce přistál.\nTestovací lety lodi Starship by měly začít do konce roku 2019.\n\nLoď má být dostupná ve třech variantách:\n\n\n\n\nSuper Heavy je první stupeň, který vynese loď Starship na oběžnou dráhu a poté zase bezpečně přistane na přistávací ploše. \nVysoký bude 68 metrů a pohánět jej bude 37 motorů Raptor spalující \npodchlazený kapalný metan a kapalný kyslík s celkovým tahem 72 MN. 7 řídících motorů umístěných uprostřed bude schopných náklonu, ostatní motory budou po obvodu umístěny na pevno.\n\nDruhým stupněm je kosmická loď Starship vysoká 50 metrů, bude rovněž znovupoužitelná a má být schopná přistát jak na povrchu s atmosférou tak i bez ní, například na Měsíci. Vybavena bude celkem šesti motory Raptor, tři z nich budou určeny pro použití ve vakuu a tři pro použití v atmosféře. Bude sloužit k přepravě až 100 lidí nebo jako nákladní loď. Počítá se s možnosti dotankování nádrží na oběžné dráze Země, díky tomu bude Starship schopen letu na velké vzdálenosti, například k Marsu.\n\n\n\n"}
{"id": "332650", "url": "https://cs.wikipedia.org/wiki?curid=332650", "title": "Observatoř Parkes", "text": "Observatoř Parkes\n\nObservatoř Parkes je radioteleskopická observatoř, která se nachází 20 km jižně od města Parkes v Novém Jižním Walesu v Austrálii. Během mise Apolla 11 v červenci 1969 se podílela na komunikaci a přenosu signálu do NASA, včetně zprostředkování živého vysílání přistání na Měsíci.\n\nRadioteleskop používaný v Observatoři Parkes, dokončený roku 1961, byl duchovním dítětem britského fyzika Edwarda George „Taffy“ Bowena, vedoucího pracovníka Organizace pro vědecký a průmyslový výzkum (CSIRO). Bowen během druhé světové války pracoval v USA na vývoji radaru, kde navázal spoustu kontaktů ve vědecké sféře. Na základě těchto známostí později vznikly dvě filantropické organizace, Carnegie Corporation a Rockefeller Foundation (Rockefellerova nadace) za účelem financování poloviny nákladů spojených se stavbou Radioteleskopu v Observatoři Parkes. Vznik těchto nadací a také finanční podpora ze Spojených států nakonec přesvědčily i Britského ministerského předsedu Roberta Menziese k tomu, aby vydal souhlas k „dofinancování“ tohoto projektu. \n\nPrimárním pozorovacím instrumentem je 64 metrový pohyblivý talířový radioteleskop, který je druhým největším na jižní polokouli, a jedním z prvních velkých pohyblivých talířových radioteleskopů na světě (DSS-43 na Tindibille byl roku 1987 zvětšen ze 64 m na 70 m, a předstihl tak teleskop v Parkesu). Od doby svého zkonstruování funguje v podstatě nepřetržitě až do současnosti. Povrch talíře byl ještě navíc ve svém středu osazen jemnými kovovými plátky, aby byl zlepšen příjem mikrovln o centimetrové a milimetrové vlnové délce. Vnější část talíře je tvořena kovovou sítí, což vytváří charakteristický „dvoutónový“ vzhled této antény. Tento radioteleskop je usazen na speciální tzv. altazimutální plošině. Řízen je speciálním naváděcím teleskopem, který je zabudován v těle radioteleskopu na shodných rotačních osách, avšak je osazen na equatoriální (rovníkové) otočné plošině. Oba jsou během zaměřování daného cíle společně naváděny laserovým naváděcím systémem. Tento způsob byl vyvinut britským inženýrem Barnesem Wallisem.\n\nÚspěch radioteleskopu Parkes vedl k tomu, že vesmírný úřad NASA použil základní prvky tohoto systému při budování své sítě Deep Space Network, během něhož vybudoval 64 m talířové antény v Goldstonu, Madridu a Tidbinbille.\n\nKomora pro příjem dat je situována přímo v ohnisku talíře, která je nesena třemi kovovými, 27 metrů dlouhými, nosníky, uchycenými na těleso talíře. Příjmová komora obsahuje několik radiových a mikrovlnných přijímačů, které mohou být přepínány podle aktuálních potřeb.\n\nTato observatoř je součástí sítě radioteleskopů spadajících pod Australia Telescope National Facility. Radioteleskop v Observatoři Parkes většinou spolupracuje s podobnými zařízeními a to s Australia Telescope Compact Array v Narrabri a také s jednotalířovou anténou v Observatoře Mopra na principu interferometrie (\"very long baseline interferometry array\").\n\nBěhem misí Apollo byla Observatoř Parkes používána k přeposílání komunikačních a telemetrických signálů do úřadu NASA ve chvílích, když se Měsíc nacházel na „Australské“ straně Země.\n\nObservatoř byla zapojena i do dalších kosmických misí jako např.: Mariner 2, Mariner 4, Voyager, Giotto, Galileo nebo Cassini-Huygens.\n\n"}
{"id": "332651", "url": "https://cs.wikipedia.org/wiki?curid=332651", "title": "Římské míry", "text": "Římské míry\n"}
{"id": "332652", "url": "https://cs.wikipedia.org/wiki?curid=332652", "title": "Raneb", "text": "Raneb\n\nRaneb (alternativní čtení Horova jména tohoto krále je Nebre, mnohem pozdější Turínský královský papyrus jej uvádí pod jménem Kakau,) řecky Kaiéchos byl druhý panovník 2. dynastie ve starověkém Egyptě v Archaické době.\n\nPodle Manehta zavedl kult některých posvátných zvířat, zejména býka Hapiho v Mennoferu a kozla v Džedetu, nicméně podle Palermské desky lze klást počátek uctívání Hapiho nejpozději do doby krále Dena z 1.dynastie, zatímco kozel jako podoba boha Banebdžedeta uctívaného v Džedetu je doložen nejdříve od přelomu konce Nové říše a počátku Třetí přechodné doby.\n\nPodle převládajícího mínění badatelů se Ranebova hrobka nepochybně nacházela v Sakkáře. Její podzemní chodby byly objeveny pod místem, kde se dnes nachází zádušní chrám pyramidového komplexu panovníka Venise; superstruktura hrobky v podobě mastaby ovšem musela ustoupit nově vybudovaným stavbám.\n"}
{"id": "332653", "url": "https://cs.wikipedia.org/wiki?curid=332653", "title": "Inline hokej", "text": "Inline hokej\n\nInline hokej je sport podobný lednímu hokeji, který se hraje na inline bruslích, s míčkem nebo speciálním pukem, které se posouvají hokejkou.\n\nInline hokej organizují dvě mezinárodní asociace: Mezinárodní federace ledního hokeje (IIHF) a Mezinárodní federace kolečkových sportů (FIRS). Obě federace pořádají své vlastní mistrovství světa pořádané každý rok. Federace se od sebe rovněž drobně liší v pravidlech hry.\n\nV České republice existují dva svazy: Česká asociace inline hokeje (ČAILH) a Česká unie kolečkových bruslí (ČUKB) zastřešující kolečkové sporty.\n\nV roce 1992 byl podobný sport, hokej na kolečkových bruslích, ukázkovým sportem na olympiádě v Barceloně.\n\n\n\n\n\n\n"}
{"id": "332655", "url": "https://cs.wikipedia.org/wiki?curid=332655", "title": "Šíje (krk)", "text": "Šíje (krk)\n\nŠíje je zadní strana krku, část těla spojující hlavu\ns trupem.\n\nAby mohly matky savců přenášet v zubech svá mláďata, je u mláďat pokožka zátylku pružná a znecitlivělá.\n\nV tradiční japonské kultuře šíje (japonsky \"unaji 項\") představuje jedno z mála míst na ženském těle, které není zakryto oděvem. To z ní vytváří atraktivní cíl mužských pohledů.\n"}
{"id": "332656", "url": "https://cs.wikipedia.org/wiki?curid=332656", "title": "Surveyor 1", "text": "Surveyor 1\n\nSurveyor 1 byla umělá sonda, vyslaná agenturou NASA na Měsíc v roce 1966. V katalogu COSPAR dostala označení 1966-045A.\n\nSonda měla za úkol měkce přistát na povrchu Měsíce a pořídit odtud fotografie. Byla předstupněm programu Apollo, při němž měli astronauti z USA vstoupit na Měsíc a doplňovala souběžné bezpilotní lety programů Lunar Orbiter, Lunar Explorer, Ranger, zčásti i Pioneer.\n\nSonda měla při startu hmotnost 1019 kg, část určená k přistání 281 kg. Měla mj. brzdicí motor, vlastní pohonné hmoty, dvojici radarů, tři řídící trysky, snímací fotografickou aparaturu se dvěma kamerami, parabolickou anténu.\n\nRaketa Atlas Centaur D se sondou Surveyor odstartovala z mysu Canaveral na Floridě dne 30. května 1966. Den poté byla provedena korekce dráhy. Dne 2. června, po 63 hodinách letu, byl ve výši 85 km nad povrchem Měsíce zapnut brzdicí motor na automatický pokyn z výškoměru. Před přistáním se již nepotřebný motor ve výšce cca 9,2 km od sondy oddělil.\n\nPoslední přistávací etapu sonda absolvovala s řídícími tryskami, jejich činnost byla korigována radary. Přistála rychlostí asi 3-5 m/sec na povrch Měsíce mezi krátery Flamsteed D, Flamsteed F v oblasti Oceanus Procellarum ráno 2. června 1966 za velkého aplausu řídícího střediska. Ještě tentýž den pořídila tisíce barevných i černobílých snímků a ač se s tím nepočítalo, ve snímkování pokračovala ještě den poté. Na Zemi se dostalo celkem 11 147 snímků.\n\nMise byla natolik úspěšná, že po ní byl zásadním způsobem celý program Surveyor přepracován. Znamenala také první měkké americké přistání tělesa na Měsíci, když prvenství v prestižním souboji velmocí zaznamenal SSSR se svou Lunou 9 o čtyři měsíce dříve.\n\n"}
{"id": "332657", "url": "https://cs.wikipedia.org/wiki?curid=332657", "title": "The Big Ear (radioteleskop)", "text": "The Big Ear (radioteleskop)\n\nThe Big Ear (česky: \"Velké ucho\") byl radioteleskop, který byl umístěn v Perkinsově observatoři patřící Wesleyské univerzitě v Ohiu a fungoval v letech 1963 až 1998. Jednalo se o radioteleskop Krausova typu, tento typ je pojmenován podle amerického elektroinženýra Dr. Johna D. Krause (1910-2004).\n\nBig Ear dokončil svůj první kompletní průzkum nebes za účelem nalezení mimozemských signálů na začátku roku 1970. 15. srpna 1977 zaznamenal svůj největší úspěch, když zaznamenal silný úzkopásmový signál z části oblohy, na kterou byl právě zaměřen. Událost, která je dnes velmi dobře známá i mimo vědecké kruhy, je známá jako Signál Wow!, pojmenovaný podle poznámky, která byla v nadšení vepsána do tištěnné podoby tohoto signálu. Podobný signál však již nikdy nebyl znovu zachycen.\n\nV roce 1995 byl Big Ear zapsán do Guinessovy knihy rekordů jakožto radioteleskop, který pracoval pro projekt SETI po nejdelší časový úsek.\n\nV roce 1998 byl vyřazen z provozu a území, na kterém stál, bylo prodáno developerské společnosti a použito pro rozšíření přilehlého golfového hřiště.\n\n"}
{"id": "332659", "url": "https://cs.wikipedia.org/wiki?curid=332659", "title": "Ninecer", "text": "Ninecer\n\nNinecer byl třetím faraonem 2. dynastie. Díky letopisným záznámům na Palermské desce víme o slavnostech, které se konaly za jeho panování, ale i o povstání (zřejmě v Dolním Egyptě), které vypuklo v třináctém roce jeho vlády. Místo faraonova posledního odpočinku se dosud ještě neobjevilo, ale známe pečeti s jeho jménem, které se našli u Venisovy pyramidy a v nevelké hrobce u Gízy.\n"}
{"id": "332660", "url": "https://cs.wikipedia.org/wiki?curid=332660", "title": "Prohlášení o bezinfekčnosti", "text": "Prohlášení o bezinfekčnosti\n\nFormulář \"Prohlášení o bezinfekčnosti\" je zvláštní formou čestného prohlášení, které je vyplňováno zákonnými zástupci dítěte, před jeho odjezdem např. na: školu v přírodě, táborový pobyt pro děti apod. Tímto prohlášením se zákonní zástupci dítěte zavazují, že dítě netrpí žádným onemocněním, kterým by mohlo ohrozit ostatní děti ve skupině.\n\nAmálie Dofková 3.8,2007* Mišákova 22 Olomouc\n\ndatum,8.6.2015\npodpis zákonného zástupce dítěte.\n\nProhlašuji, že Amálie Dofková je zdráv(a). Současně mi není známo, že by jmenovaný(á) v posledních 14 dnech přišel do styku s infekčním prostředím nebo osobami, které onemocněly infekční chorobou. Dítě nejeví známky onemocnění (zvracení, průjem, zvýšená teplota…). Ošetřující lékař ani hygienik nenařídil dítěti zvýšený zdravotní dohled, lékařský dozor při onemocnění nebo karanténní opatření\n\nDen odjezdu :... Podpis vlastní nebo zák. zástupců :...\n\nJsem si vědom(a) právních následků, které by mě postihly, kdyby toto mé prohlášení bylo nepravdivé.\n\n"}
{"id": "332666", "url": "https://cs.wikipedia.org/wiki?curid=332666", "title": "Clemens Fritz", "text": "Clemens Fritz\n\nClemens Fritz (* 7. prosince 1980, Erfurt, Německo) je bývalý německý fotbalista, který více než 10 let oblékal dres Werderu Bremen. Hrál i za německou reprezentaci.\n\n"}
{"id": "332673", "url": "https://cs.wikipedia.org/wiki?curid=332673", "title": "Barofil", "text": "Barofil\n\nBarofil (piezofil) je extrémofilní organismus, který žije v prostředí s velmi vysokým tlakem, tak jako například na dně moří. Známé mnohé barofilní bakterie a archea, které v tomto prostředí dosahují až 1100 atmosfér.\n\nObligátně barofilní organismy se někdy vyskytují ve zcela extrémních hloubkách. Jedna bakterie rodu \"Moritella\", izolovaná z vodního korýše z řádu různonožců, byla nalezena na dně Marianského příkopu. K růstu vyžadovala minimální tlak 50 MPa (přibližně 500 atmosfér), jinak nerostl.\n"}
{"id": "332678", "url": "https://cs.wikipedia.org/wiki?curid=332678", "title": "Neuer Wildenstein", "text": "Neuer Wildenstein\n\nNeuer Wildenstein (česky Vildštejn) jsou zbytky skalního hradu na východě Německa, ve spolkové zemi Sasko, asi 7 km východně od města Bad Schandau v Saském Švýcarsku.\n\nHrad byl založen roku 1409 Hynkem II. z Dubé. Ve své době byl významných hradem českého šlechtického rodu Berků z Dubé. V roce 1459 byl podstoupen Sasku. Ve spodní části skalního masívu je jeskyně Kuhstall, využívaná ještě v době třicetileté války.\n\n\n"}
{"id": "332680", "url": "https://cs.wikipedia.org/wiki?curid=332680", "title": "Ivanovská oblast", "text": "Ivanovská oblast\n\nIvanovská oblast ( ) je federální subjekt Ruské federace jedná se o druhou nejmenší ruskou oblast, která patří do Centrálního federálního okruhu. Sousedí s Kostromskou oblastí na severu, s Jaroslavskou oblastí na západě, s Vladimirskou oblastí na jihu a Nižněnovgorodskou oblastí na východě.\n\nIvanovská oblast leží ve středu evropské části Ruska. Větší část oblasti se rozkládá mezi řekami Volha a Kljazma. Krajina je zde rovinatá, nejvyšší bod je pouze 196 m n. m. Oblastí protéká několik set různých toků (řek a potoků) a nachází se zde přes 150 jezer. Klima je mírné - kontinentální. V oblasti se také nachází celá řada minerálních a léčebných pramenů.\n\n20. června 1918 byla vytvořena Ivanovsko-Vozněsenská gubernie na části území Kostromské a Vladimirské gubernie. 14. ledna 1929 byla gubernie zrušena a její území se stalo součástí Ivanovské průmyslové oblasti, která byla 11. března 1936 rozdělena na Ivanovskou a Jaroslavskou oblast.\n\nEkonomická situace není dobrá, jedná se o jeden z nejchudších federálních subjektů Ruské federace. V regionu převažuje zpracovatelský průmysl, především potravinářský a výroba strojů. Významně je zastoupeno i zemědělství a to především živočišná výroba, lnářství a lesnictví. Oblasti se vyhýbají hlavní dopravní tranzitní tepny, s výjimkou Volžské vodní cesty.\n\nObyvatelstvo je z velké většiny převážně ruské národnosti. Podíl městského obyvatelstva dosahuje cca 80%.\n\nIvanovská oblast se dělí na 21 rajónů, 6 městských okruhů (Ivanovo, Furmanov, Kiněšma, Šuja, Tejkovo, Vičuga).\n\n"}
{"id": "332682", "url": "https://cs.wikipedia.org/wiki?curid=332682", "title": "Sláma (rozcestník)", "text": "Sláma (rozcestník)\n\nSlovo sláma má několik významů:\n\n\n\n\n"}
{"id": "332684", "url": "https://cs.wikipedia.org/wiki?curid=332684", "title": "Ágra", "text": "Ágra\n\nÁgra (anglická výslovnost: /ˈɑːɡrə/; Hindština: आगरा, Urdu: آ گرہ), město na břehu řeky Jamuny v severním indickém státě Uttarpradéš, leží 378 kilometrů západně od hlavního města Lakhnaú. Její existence je zmíněna již v eposu Mahábhárata, kde je nazývána Agrevana (अग्रेवण). Legendy připisují založeně města Rádžovi Badal Singhovi (okolo roku 1475), jehož pevnost Badalgarh stála na místě dodnes dochované pevnosti, ovšem již perský básník z 11. století Mas'ūd Sa'd Salmān psal o zoufalém útoku na pevnost Ágra vedením králem Jayapalou a sultánem Mahmudem z Ghazni.\n\nÁgra si navzdory stoletím uchovala krásu a ducha někdejšího hlavního města Mughalské říše, pyšní se dokonce třemi památkami na seznamu světového dědictví UNESCO a rozhodně je jednou z nejvýznamnějších turistických destinací Indie.\n\nÁgra leží v Indoganžská nížině a její klima je tedy kontinentální, s dlouhým a horkým létem. Od dubna do září dosahují teploty až 45 °C, období dešťů nastává v období od července do září. Nejlepší doba k návštěvě města je od října do listopadu nebo od února do března. Prosinci a lednu se je v Ágře lépe vyhnout, především díky husté mlze a také teplotám, které mohou spadnout až k bodu mrazu (velká část domů přitom nemá vytápění).\n\nZa rok založení se oficiálně považuje rok 1504, kdy zde založil město vládce Dillského sultanátu Sikandar Lodī. Po jeho smrti město přešlo do majetku jeho syna Ibrāhīm Lodhī, který vládl až do roku 1526, kdy padl v bojích s Bābary. Zlatá éra města přišla v období Mughalské říše, kdy bylo město známo pod jménem Akbarabād a po nějakou dobu bylo dokonce jejím hlavním městem (do roku 1649).\n\nAkbarabād stal jedním z nejdůležitějších měst Mughalské říše, což pro město znamenalo mimo jiné prudký stavební rozmach. Ve městě na břehu řeky vznikly první Perské zahrady zvané Arām Bāgh neboli Zahrady odpočinku. Za vlády panovníka Akbara byly postaveny velké hradby kolem městské pevnosti Ágra (někdy také nazývané Rudá pevnost) a Ágra se stala kvetoucím náboženským, uměleckým, i obchodním centrem. Akbar také nechal postavit, výhradně z kamene, novou část města za hranicemi tehdejšího Akbarabādu nazývanou Fatehpūr Sikrī.\n\nHlavní turistické lákalo dnešní doby, Tádž Mahal, nechal ve městě vystavět Shāh Jahān. Byl postaven roku 1653 jako památník lásky k jeho ženě Mumtāz Mahal. Shāh Jahān později přesunul hlavní město do Dillí, ale jeho syn Aurangzeb ho přestěhoval nazpět do Akbarabādu, když svého otce uvěznil v pevnosti Ágra. Po rozpadu Mughalské říše se pod vlivem Marathů a Jatů změnil název města na dnešní Ágra ještě dříve, než se roku 1803 stalo součástí Britské Indie.\n\nVnitrostátní letiště Agra leží příměstské oblasti Kheria, přibližně 6 km od centra Ágry, nenabízí ale mnoho dobrých spojení. V podstatě ze všech indických měst je při letu do Ágry nutné přestoupit v Dillí nebo Džajpuru.\n\nÁgra leží na hlavní železniční trati mezi Dillí a Mumbají a také na trati mezi Dillí a Čennaj (Chennai). Ágru s těmito městy spojuje denně několik spojů (do Dillí je to 20 vlaků, do Čennaje (Chennai) i Mumbaje 4). Poměrně dobře dostupné je i spojení do Kalkaty.\n\nV Ágře jsou tři vlaková nádraží:\n\n\n\nÁgra nemá klasické autobusové nádraží, ale mnoho větších autobusových stání. Největším z nich je Idgah Bus Stand a nabízí spojení v podstatě to všech větších měst severní Indie.\n\n\nTádž Mahal (‘’’Tāj Mahal‘‘‘) v Ágře je jednou z nejznámějších staveb světa a vznikl jakou mausoleum manželky Shah Jahāna – krásné Mumtāz Mahal. Stavba tohoto perfektně symetrického monumentu trvala 22 let, pracovalo na ní 20 000 dělníků a byla dokončena roku 1653. Stavbu navrhl perský architekt Ustād 'Īsā. Na monument ležící na břehu řeky Jamuny je pěkný výhled z pevnosti Ágra, ve které dožíval posledních 8 let svého života Shāh Jahān, uvězněný tam svým synem Aurangzebem.\n\nPevnost Ágra někdy také nazývaná Rudá pevnost byla postavena slavným mughalským vládcem Akbarem v roce 1565 a je další na seznamu památek UNESCO nacházejících se v Ágře. Pevnost z červeného pískovce byla přestavěna na obytný palác za vlády Shāh Jahāna, přičemž bylo použito velké množství mramoru a mozaiky ve stylu pietra dura.\n\nVelmi zajímavými částmi pevnosti jsou zejména Perlová mešita, Dīwān-e-'Ām a Dīwān-e-Khās (místa pro udělování veřejných a soukromých audiencí), Jahāngīr's Palace, Khās Mahal, Shīsh Mahal (Zrcadlový palác) a Musamman Burj. Pevnost je typickou ukázkou mughalské architektury\n\nPanovnice Nūr Jahān postavila hrobku I'timād-Ud-Daulah', někdy též nazývanou „Malý Tádž“ pro svého otce, kterým byl Mirzā Ghiyās Beg – hlavní ministr vládce Jahāngīra. Stavba leží na levé straně řeky Jamuny, mausoleum je umístěno doprostřed zahrady protkané několika umělými potoky a cestami. mausoleum samotné je velké asi 23 m a je v něm pohřbeno mnoho Nūr Jahāniných příbuzných. Jediným asymetrickým prvkem celého komplexu je poloha hrobek otce a matky – obě jsou vedle sebe, stejně jako v Tádž Mahalu.\n\nSikandra, místo posledního odpočinku velkého mughalského vládcem Akbara leží asi 13 km od Ágry na cestě do Dillí. Akbar sám si tuto hrobku navrhul a vybral pro ni i vhodné místo. Postavit si hrobku ještě za svého života byl turkický zvyk, který mughalové poměrně důsledně dodržovali. Stavbu ve tvaru pyramidy nicméně dokončil až Akbarův syn Jahāngīr roku 1613. Na hrobce jsou vytesána jména bohů 99 různých náboženství.\n\n\n"}
{"id": "332688", "url": "https://cs.wikipedia.org/wiki?curid=332688", "title": "První křížová výprava proti husitům", "text": "První křížová výprava proti husitům\n\nPrvní křížová výprava proti husitům byla vyhlášena 1. března 1420 papežem Martinem V., zvoleným na koncilu v Kostnici, a byla namířena proti českým kacířům - husitům. V čele výpravy stál uherský a římský král Zikmund Lucemburský, který měl po svém zemřelém bratru Václavu IV. oprávněný nárok na český trůn. Po nezdařilém pokusu křižáků o vyhladovění Prahy a odražení jejich útoku na vrch Vítkov se Zikmund Lucemburský tohoto pokusu o vojenské potlačení husitů vzdal. 28. července se nechal na Pražském hradě korunovat českým králem, rozpustil svá vojska a spěšně Prahu opustil. Tato křížová výprava byla první ze série pěti neúspěšných křížových výprav vyhlášených v letech 1420-1431 proti husitským Čechám.\n\nV Českých zemích rostla na konci 14. a počátku 15. století všeobecná nespokojenost. Král Václav IV. nebyl natolik schopný, aby jako římský král dokázal čelit papežskému schizmatu. Nespokojenost a potřebu reformy církve hlásali kazatelé jako Jan Hus, Jeroným Pražský nebo Jakoubek ze Stříbra, kteří brali inspiraci v práci anglického teologa Johna Wycliffa. Říšská i česká šlechta nebyla s Václavovou nečinností spokojená a tak mu byla roku 1410 odebrána koruna římského krále. Poté, co byl římským králem roku 1411 korunován Václavův bratr, Zikmund Lucemburský, byl na nátlak nového panovníka roku 1414 svolán Kostnický koncil, který měl za cíl vyřešení papežského schizmatu a prodiskutování učení Johna Wycliffa a Jana Husa. Jan Hus byl koncilem odsouzen a upálen jako kacíř 6. července 1415. Stejně bylo naloženo 30. dubna 1416 i s jeho přítelem Jeronýmem Pražským. Jejich upálení vedlo v Čechách k vlně odporu a k rychlému rozšíření husitských myšlenek. Radikalizace pražských husitů vedla 30. července 1419 k defenestraci. 16. srpna umírá patrně raněn mrtvicí český král Václav IV. Ovdovělá královna Žofie prosazovala právo svého švagra Zikmunda Lucemburského na český trůn. Čechy zachvacuje bezvládí a boje mezi příznivci kalicha a katolíky. Na Vánoce 1419 se Zikmund dostavil na zemský sněm do Brna, kde jej moravští šlechtici, jak katolíci, tak kališníci, přijali za svého pána a Zikmund obdržel titul moravského markraběte. Čeští husité korunu nabízeli s podmínkou, že Zikmund povolí v zemi přijímání pod obojí. To Zikmund Lucemburský odmítl a další vzájemná jednání mezi oběma stranami tak ztroskotala. Římský a uherský král poté zamíří do slezské Vratislavi, kde se rozhodne připravit svá vojska pro podrobení Čech.\n\n1. března roku 1420 je papežem Martinem V. po naléhání Zikmunda Lucemburského vydána ve Florencii bula Omnium plasmatoris domini, kterou je vyhlášena křížová výprava proti všem husitským kacířům v Českých zemích. Oficiálně pak byla křížová výprava vyhlášena ve Vratislavi papežským legátem Fernandem 17. března 1420. Do čela výpravy se postavil sám Zikmund Lucemburský, který shromáždil velký počet rytířů z Uher, Říše i mnoha dalších okolních zemí. Koncem dubna opustil Zikmund v čele vojsk Slezsko a přes Kladsko zamířil do Čech. 3. května před křižáky bez boje kapituloval Hradec Králové. Křižáci po obsazení Hradce směřovali do Kutné Hory, která byla obydlená především katolickými Němci. V Kutné Hoře přijal Zikmund v polovině května pražské vyslance, avšak tento poslední pokus o smír nevyšel, jelikož Pražané nepřistoupili na Zikmundovy podmínky, pro ně příliš tvrdé. Praha proto povolala na pomoc venkovské husity, byla systematicky opevňována, předzásobována a připravována na střet s křižáky. Husité ovládali obě pražská města Staré a Nové město pražské, ale Zikmund držel obě hlavní strategické jednotky Pražský hrad a Vyšehrad. Pražský hrad se sice podařilo 17. dubna 1420 získat lstí Čeňkovi z Vartemberka, umírněnému kališníkovi a nejvyššímu purkrabímu pražskému, ale již 7. května se podrobil Zikmundovi a předal jej do rukou jeho vojáků. Vyšehrad držela královská vojenská posádka, i přes to, že byl 25. října 1419 dobyt husity (později byl znovu vrácen královně Žofii). Na pomoc Praze vyrazili východočeští orebité, táboři vedení Janem Žižkou z Trocnova, ale také husité z Žatce, Loun a Slaného. Zikmund věděl o husitských posilách mířících ku Praze. Naproti táborům vyslal část svého vojska a navíc se Žižkovi před Benešovem postavilo asi 400 jezdců spolu s pěšáky vedenými Petrem ze Šternberka. Táboři vedení Žižkou však křižáky porazili a podařilo se jim tak k Praze se probít včas. Zikmund navíc po jednáních s mladým jihočeským šlechticem Oldřichem z Rožmberka docílil toho, že mladý Rožmberk oblehl se svým vojskem oslabený Tábor. Zikmundovi křižáci vyplenili města Slaný a Louny, kde citelně chyběly městské posádky vyslané na pomoc Praze. Koncem června zaujalo křižácké vojsko vedené Pippem Spanem konečné postavení před Prahou. Kronikáři uvádějí, že v křižáckém táboře, který se táhl od Pražského hradu po vesnici Bubny, bylo prý až 80 000 vojáků. Podle moderních odhadů to mohlo být až 30 000 vojáků, i přes to se však jednalo o obrovskou sílu. Hlavní město bránilo něco kolem 9 000 mužů ve zbrani. Jakmile se táboři v Praze dozvěděli o obležení Tábora Rožmberkovou armádou, vyrazilo 25. června zpět na pomoc zhruba 350 jezdců vedených Mikulášem z Husi. 30. června pak táborští jezdci využili momentu překvapení a za pomoci útoku posádky Tábora se jim podařilo oblehatele rozehnat.\n\nKřižáci se pokusili Prahu oblehnout a vyhladovět ji, avšak problémy se zásobováním mělo naopak právě obrovské katolické vojsko. Strategický význam získal vrch Vítkov, kolem něhož vedla do obležené Prahy poslední zásobovací cesta. 13. července podnikli křižáci první, nejspíše cvičný, útok na Špitálském poli. Druhého dne se potom pokusili o dobytí Vítkova, který byl husity narychlo opevněn (byly zde postaveny dřevěné sruby). Útočníci byli odraženi pouze malým houfem husitů vedených Janem Žižkou. Křižáci v nastalém chaosu začali ustupovat a nakonec byli na Špitálském poli poraženi a začali neuspořádaně ustupovat. Velká část zmateně utíkajících katolických vojáků se utopila, když se pokoušela přebrodit přes Vltavu do svého tábora.\n\nTato malá bitva znamenala rozklad první křížové výpravy a po požáru, který zachvátil tábor oblehatelů 19. července, se křižácká vojska začala postupně rozcházet domů. Zklamaní křižáci si vylévali svou zlost drancováním okolních vesnic a pácháním zvěrstev na domácím obyvatelstvu. Zikmund Lucemburský se 28. července nechal spěšně korunovat českým králem a 30. července výpravu ukončil. Následně opustil Prahu a zamířil se zbytkem svého vojska do Kutné Hory.\n\nPrvní křížová výprava nezaznamenala kromě korunovace Zikmunda Lucemburského českým králem žádný citelný úspěch. Husitská většina národa navíc Zikmunda jako svého krále stejně neuznala. Katolickým pozitivem byl fakt, že se podařilo udržet králi oddané pevnosti Pražský hrad a Vyšehrad, jejichž posádky nadále znamenaly hrozbu v zádech pražských husitů. Další Zikmundův plán na obsazení oslabeného Tábora spojencem Oldřichem z Rožmberka se také nezdařil. Od krále se kvůli drancování země zahraničními vojsky odvracela domácí znechucená šlechta.\nNaopak husité slavili nečekaný úspěch. Podařilo se jim bez velkého vítězství v boji odrazit obrovskou přesilu zahraničních vojsk.\n\n\n"}
{"id": "332691", "url": "https://cs.wikipedia.org/wiki?curid=332691", "title": "Tomáš Sláma (moderátor)", "text": "Tomáš Sláma (moderátor)\n\nTomáš Sláma (16. dubna 1940 Rychnov nad Kněžnou – 15. června 2004 Praha) byl český herec, scenárista, konferenciér, redaktor, dramaturg, rozhlasový novinář, publicista a moderátor.\n\nPůsobil v divadlech malých forem, mimo jiné též v ostravském divadle Pod Okapem a v Divadélku Waterloo. Vystudoval filmovou dokumentaristiku na FAMU.\n\nZejména pro své působení v ostravském divadle Pod Okapem a v Divadélku Waterloo byl po roce 1968 politicky perzekvován a v důsledku normalizace musel několik let pracovat na Dole Paskov. Odtud ho přivedl jeho přítel Luděk Nekuda do Prahy, kde nejprve působil jako organizační pracovník ve vysokoškolském klubu v Řeznické ulici.\n\nPozději pracoval v Československém rozhlase v populárním pořadu \"Mikrofórum\". Byl znám jakožto pravidelný moderátor festivalů trampské, folkové a country hudby \"Porta\", v letech 1982 a 1983 uváděl finále čtenářské ankety časopisu \"Mladý svět\" nazvané Zlatý slavík. V Československé televizi a později v i České televizi uváděl a utvářel pořad \"Nedělní ráno\" a \"Přezůvky sebou\" (pořad s písničkáři bratry Františkem a Janem Nedvědovými).\n\nV posledních 20 letech uváděl v Českém rozhlase pravidelný pořad \"Tobogan\". Do širokého spektra jeho blízkých spolupracovníků a přátel patřili Miroslav Horníček, Saša Vebrová, Richard Albrecht nebo Vladimír Komárek. Spolupracoval s ním například i Ephraim Kishon. V někdejším Československu byl velmi populární a patřil mezi českou moderátorskou špičku. Některé jeho autorské i rozhlasové pořady s českými herci a dalšími osobnostmi byly později vydány i na gramofonových deskách a CD. Napsal také celou řadu knih, mimo jiné Slámoviny. Při vysílání Toboganu číslo 1000 byla 17. ledna 2015 na počest Tomáše Slámy udělena nová cena \"Síň Slámy\". Uvedeni do ní byli například herec Miroslav Donutil, herečka Vilma Cibulková aj.\n\n\n \n"}
{"id": "332692", "url": "https://cs.wikipedia.org/wiki?curid=332692", "title": "Jaroslavská oblast", "text": "Jaroslavská oblast\n\nJaroslavská oblast ( ) je federální subjekt Ruské federace – oblast, která patří do Centrálního federálního okruhu. Sousedí s Kostromskou, Tverskou, Vladimirskou, Moskevskou, Ivanovskou a Vologdskou oblastí .\n\nJaroslavská oblast leží ve středu evropské části Ruska. Na jejím území je velké množství vodních toků, z nichž největší a nejvýznamnější je Volha, na které jsou postaveny tři přehrady – Ugličská, Rybinská a Gorkovská přehrada. Klima je mírné – kontinentální s dlouhými zimami a krátkým, ale relativně teplým létem. Původně byla oblast hustě pokryta jedlovými a borovými lesy, které ale nahradily porosty březovo-osikové. Významnou část oblasti také zabírají bažiny a rašeliniště. Oblast je místem hnízdění velkého množství ptáků. V oblasti se také nachází celá řada minerálních a léčebných pramenů. Ze surovinových zdrojů se vyskytují pouze stavební materiály (písek, jíly, štěrky) a rašelina.\n\nOblast je jednou z nejstarších součástí území ruského státu. V 11. a 12. století byla součástí Rostovsko-Suzdalského knížectví. Od roku 1218 bylo zformováno samostatné Jaroslavské knížectví, které bylo roku 1463 přičleněno k Moskevskému knížectví. Jaroslavská oblast byla založena rozdělením Ivanovské průmyslové oblasti 11. března 1936.\n\nJaroslavská oblast patří k průmyslově nejrozvinutějším oblastem Ruska. Nejvýznamnějším oborem je strojírenství – elektrotechnický průmysl, výroba strojů, chemický průmysl, atd.\n\nObyvatelstvo je z velké většiny ruské národnosti. Podíl městského obyvatelstva dosahuje cca 81 %.\n\nIvanovská oblast se dělí na 17 rajónů a 3 městské okruhy (Jaroslavl, Pereslavl-Zalesskij, Rybinsk).\n\n"}
{"id": "332693", "url": "https://cs.wikipedia.org/wiki?curid=332693", "title": "Vadžnes", "text": "Vadžnes\n\nVadžnes, známý také jako \"Veneg\", byl faraonem vládnoucím v archaické (ranědynastické) době. Kromě fragmentů váz v Džoserově stupňovité pyramidě se jeho jméno dochovalo už jen na pozdějších královských seznamech. Podle nich byl čtvrtým králem 2. dynastie. Jeho hrobka nebyla nalezena.\n"}
{"id": "332694", "url": "https://cs.wikipedia.org/wiki?curid=332694", "title": "Linhart Colona z Felsu", "text": "Linhart Colona z Felsu\n\nLinhart Colona svobodný pán z Felsu, na Andělské Hoře a Bochově (1565 – duben (13. dubna smrtelně raněn, zemřel do 20. dubna) 1620, Sitzendorf v Rakousku) byl český šlechtic a vojevůdce pocházející z původně jihotyrolského rodu Colonů z Felsu (Colonna von Fels). Padl v boji jako polní maršál českého stavovského vojska a byl posmrtně v roce 1621 odsouzen ke ztrátě cti a majetku.\n\nNarodil se v rodině přijaté mezi českou stavovskou obec v roce 1572, kde byl vychován jako luterán. Po roce 1594 si poblíž chátrajícího hradu Andělské Hory, kde je naposledy pobytem doložen za moru r.1607 a jenž později poskytl alchymistovi Jakobovi Tetzelovi, dal postavit renesanční zámek v obci Stružná V roce 1605 byl hejtmanem Žateckého kraje. V letech 1609 a 1611 se dostal k velení vojska v Čechách spolu s Jindřichem Matyášem Thurnem. Mimo to také Linhart získal v těchto letech významné statky pro svůj rod. K již stávajícímu Cínovu v Žateckém kraji a k domu na Malé Straně připojil koupí od luterána a příštího direktora Viléma staršího z Lobkovic roku 1609 Hartenstein a Bochov a roku 1617 ještě Waldheim v Chebském kraji. Tento majetek mu vynášel 142 324 zlatých.\n\nLinhart na sněmu roku 1617 vystupoval jako jeden z mála proti přijetí arcivévody Ferdinanda za krále českého, čímž upadl v panovníkovu nemilost. Roku 1618 byl mezi těmi, kteří se s Jindřichem Matyášem Thurnem v paláci Smiřických umluvili o vyhození místodržících (defenestraci 23. května 1618), i náležel pak mezi náčelníky vzpoury, protože byl zvolen od odbojných stavů za nejvyššího generála a maršálka stavovského vojska.\n\nJako maršál vykonal dne 16. června 1618 poselství k saskému kurfiřtovi Janu Jiřímu, který s ohledem na císaře nedal českým stavům, než mlhavé přísliby podpory. Při sjezdu stavů, dne 19. srpna 1619, učinil návrh na zavržení a zapuzení Ferdinanda II. a přimlouval se za zvolení saského kurfiřta, jemuž dal první hlas ze stavu panského. Patřil tak k několika luteránským šlechticům severozápadních Čech, kteří doufali v Sasko. Uznal však volbu Fridricha Falckého a jeho zámek Stružná byl jedním z míst, kde příští král s doprovodem cestou z Horní Falce do Prahy pobyl. Ač se pro věc odboje stavů aktivně angažoval a nasazoval i život, rodinné cennosti dal převézt na hrad Loket. Potom byl smrtelně raněn v bitvě u Sitzendorfu, kterou svedl s Buquoyem 13. dubna 1620, zemřel po několika dnech v táboře.\n\nPro vytčené provinění při hrdelní komisi, 26. dubna 1621, byl posmrtně odsouzen ke ztrátě všeho jmění a památka jeho na věčné časy prokleta. Všech jeho statků se poté ujala královská komora a není jasné, zdali jeho manželce Alžbětě. roz. z Lobkovic, jejím nezletilým synům Janovi a Adamovi Colonům z Felsu a dcerám Marii a Kateřině se něčeho dostalo.\n\n\n"}
{"id": "332696", "url": "https://cs.wikipedia.org/wiki?curid=332696", "title": "Nehalem", "text": "Nehalem\n\nNehalem je kódové označení pro mikroarchitekturu procesorů, kterou vyvinul Intel. Procesory postavené na architektuře Nehalem byly vydány ve čtvrtém čtvrtletí roku (2008) v high-end verzích, běžné verze až ve třetím čtvrtletí roku následujícího. Nehalem je nástupce starší mikroarchitektury Core.\n\nNehalem používá 45nm výrobní proces z předchozí generace a uplatňuje jej pro novou architekturu. Později v roce 2010 se začaly vyrábět slabší modely i 32nm technologickým procesem. Pracovní systém se dvěma procesory Nehalem byl uveden na Intel Developer Fóru na podzim 2007.\n\nTato architektura je pojmenována po řece Nehalem v severozápadním Oregonu, která je zase pojmenována po pokolení rodilých Američanů v Oregonu. Kódové jméno bylo zobrazeno na konci několika vývojových map společnosti už v roce 2000. V té době to měl být poslední vývoj architektury NetBurst. Vzhledem k tomu, že architektura NetBurst byla opuštěna, kódové jméno bylo použito znovu pro úplně jiný projekt.\n\nJednalo se o jednu z největších revolucí x86 architektury od doby vydání Pentia Pro v roce 1995. Nehalem je vysoce škálovatelný s různými komponenty pro různé úkoly. Nehalem má následující specifikaci:\n\nHlavní novinkou byla další úroveň cache paměť. Oproti mikroarchitektuře Core byla přidána další úroveň paměti a to L3. \nL1 cache má velikost 64 KB a je rozdělena na datovou (32KB) a instrukční (32KB). Paměť L1 je samostatná pro každé jádro a její rychlost jsou 4 cykly. Nad ní se nachází L2 paměť, která je opět samostatná pro každé jádro. Její velikost je 256 KB a rychlost je 10 cyklů. Paměť L3 je již ovšem sdílená mezi všemi jádry a má velikost 8 MB (Lynnfield, Bloomfield). Rychlost je 40 cyklů. Z toho důvodu se stává synchronizace mezi jádry poměrně pomalá, srovnáme-li rychlost L1 a L2 paměti s L3.\n\nDalší změna oproti předcházejícím architekturám Intelu byl paměťový řadič, který je již umístěn v procesoru. Dříve byl umístěn v severním můstku, takže když procesor potřeboval přistupovat k RAM paměti, tak musel jít přes severní můstek.\n\nTo, že se řadič pamětí přemístil do procesoru, má za následek značné zrychlení přístupu k RAM paměti (snížení latence). Integrovaný paměťový řadič je nejvýše tříkanálový (3×64bit) a na každý kanál je možno připojit dva DIMM moduly, to znamená, že je možnost celkově připojit až 6 paměťových modulů. Tyto paměťové moduly jsou typu DDR3 na frekvencích 800 MHz, 1066 MHz a 1333 MHz. Sloty pamětí můžeme osadit různě velkými moduly. Řadič umí několik módů jak s nimi pracovat a to asymetrický dual-channel či asymetrický triple-channel. Nejlepšího výkonu ale dosáhneme, pokud osadíme paměťové moduly stejné kapacity.\n\nNovinkou byla také QPI sběrnice nahrazující starou FSB sběrnici. Skládá se ze dvou 20-pinových spojů (full duplex), to znamená 20 pro příchozí komunikaci a 20 pro odchozí. Z těchto 20 spojů je jich 16 určeno pro komunikaci a 4 zbývající pro řízení provozu a detekci chyb.\n\nQPI sběrnice pracuje na frekvencích 2,4 GHz, 2,93 GHz nebo 3,2 GHz. Její celková maximální propustnost je 12,8 GB/s v jednom směru, takže v obou směrech může propouštět až 25,6 GB/s. Hlavní použití je především v propojení procesoru a chipsetu nebo pro propojení procesorů mezi sebou, což je uplatňováno u serverů.\n\nHlavní použití má v případě, kdy má procesor vytížené jedno jádro aplikací, která používá jen jedno jádro. V takovém případě je možno automaticky zvednout frekvenci využívaného jádra a to tak, že zvedneme násobič až o 5, ovšem za podmínky, že ostatní jádra mají minimální vytížení. Hlavním důvodem tohoto pravidla je to, že nesmíme překročit doporučenou pracovní teplotu procesoru a maximální spotřebu, oboje by mohlo způsobit nestabilitu z důvodu přehřátí CPU nebo napájecích obvodů.\n\nPokud jsou 2 jádra plně vytížena a zbylá dvě jsou v minimálním zatížení, pak je možno zvednout násobič o 2-3. Pokud jsou všechna jádra maximálně zatížena, pak lze zvednout násobič o 1-2.\n\n"}
{"id": "332698", "url": "https://cs.wikipedia.org/wiki?curid=332698", "title": "Surveyor 2", "text": "Surveyor 2\n\nSurveyor 2 byla umělá sonda, vyslaná agenturou NASA na Měsíc v roce 1966. V katalogu COSPAR dostala označení 1966-084A.\n\nDružice měla za úkol měkce přistát na povrchu Měsíce a pořídit odtud fotografie. Byla družicí, předstupněm programu Apollo, při němž mají astronauti z USA vstoupit na Měsíc a doplňovala souběžné bezpilotní lety programů Lunar Orbiter, Lunar Explorer, Ranger, zčásti i Pioneer.\n\nSonda vážila 1019 kg, část určená k přistání 281 kg. Měla mj. brzdicí motor, vlastní pohonné hmoty, dvojici radarů, tři řídící trysky, snímací fotografickou aparaturu se dvěma kamerami.\n\nRaketa Atlas Centaur D se sondou Surveyor odstartovala z mysu Canaveral na Floridě 20. září 1966. Den poté byla provedena korekce dráhy ve vzdálenosti 163 000 km od Země. Místo tří řídících trysek však zapracovaly jen dvě a sonda se dostala do neplánované rotace. Dne 22. září byl zapnut brzdicí motor, rotaci se však nepodařilo zastavit. Krátce poté neovládaná sonda přestala vysílat kvůli vyčerpání energie z chemických baterií. Podle výpočtů z řídícího střediska se zřítila rychlostí 2,8 km/s na povrch Měsíce dne 23. září 1966 (do oblasti Mare Insularum nedaleko kráteru Gambart C).\n\nOproti své předchůdkyni Surveyoru 1 tak tato mise byla neúspěšná.\n\n"}
{"id": "332699", "url": "https://cs.wikipedia.org/wiki?curid=332699", "title": "Frank Bold", "text": "Frank Bold\n\nFrank Bold je zájmové sdružení právnických osob, do kterého patří spolek Frank Bold Society, advokátní kancelář Frank Bold Advokáti, Fundacja Frank Bold a spolek Frank Bold Kids. Frank Bold sídlí v Brně, pobočky má v Praze, Ostravě, Krakově a Bruselu.\n\nZájmové sdružení právnických osob Frank Bold se skládá ze čtyř subjektů:\n\nFrank Bold Society (od roku 1995 do roku 2013 Ekologický právní servis) je nevládní nezisková organizace právníků zabývající se ochranou práv občanů a životního prostředí. Ovlivňuje připravované právní normativní akty (právní předpisy), právnickou komunitu a studenty práv směrem k ochraně veřejných zájmů, zejména životního prostředí a lidských práv. Poskytuje bezplatnou právní pomoc ve vybraných kauzách a prosazuje odpovědnost klíčových společenských subjektů za následky jejich jednání. Frank Bold Society je jedním z českých členů European Environmental Bureau (EEB). Spolek se člení do čtyř sekcí:\n\nFrank Bold Advokáti je advokátní kancelář zaměřená na veřejné právo, právo životního prostředí a energetiky, obchodní a korporátní právo a právní aspekty vědy a výzkumu. Byla založena v roce 2009 jako Advokátní kancelář Šikola a partneři, v roce 2013 se přejmenovala na Frank Bold Advokáti a spolu s Ekologickým právním servisem založila konsorcium Frank Bold. V roce 2016 firma jako první v České republice získala certifikaci B Corporation.\n\nFrank Bold Kids je spolek provozující lesní mateřskou školku Sýkorka, první školku svého druhu v Brně. Poskytuje výchovnou a vzdělávací péči dětem ve věku 3 až 7 let. Výuka ve školce uplatňuje prvky waldorfské pedagogiky a hlásí se k principům \"Respektovat a být respektován\".\n\nFundacja Frank Bold je právní poradna pro veřejnost. Sídlí v Krakově a poskytuje poradenství občanům zejména v následujících oblastech: právo životního prostředí, korupční jednání úředníků, nesprávný postupu úřadů, přístup k informacím.\n\nFrank Bold je organizací právníků, jejíž vizí je svobodná společnost, která každému umožňuje usilovat o osobní štěstí při vědomí odpovědnosti za věci veřejné včetně stavu planety Země. Primárně právními nástroji se zasazuje o to, aby v takovéto společnosti žily současná i budoucí generace.\n\nV roce 1999 podal Ekologický právní servis společně se třemi dalšími subjekty žalobu na společnost Danone, která se podle názoru žalobců dopustila nekalé soutěže, když nazvala svůj jogurt „BIO bifidus aktiv“. Předpony bio- a eko- jsou přitom vyhrazeny pro produkty pocházející z ekologického zemědělství. Soudní řízení ve věci ochrany spotřebitelů a značky ekologického zemědělství bylo uzavřeno smírně v únoru 2006. Společnost Danone zveřejnila v souladu s usnesením Vrchního soudu v Praze své politování nad tím, že používáním značky BIO mohla klamat spotřebitele, a jogurt přejmenovala.\n\nŠkola lidských práv je projekt, který od roku 1999 zprostředkovává studentům právnických fakult praktický pohled na ochranu lidských práv a veřejných zájmů v České republice. Školení probíhá ve formě každoročních prázdninových kurzů v Brně a je určeno zejména pro studenty 4. a 5. ročníků právnických fakult.\n\nObčanské právní hlídky (OPH) vznikly jako projekt Ekologického právního servisu a skupiny právníků, sociálních pracovníků, psychologů a občanských aktivistů v souvislosti se zasedáním Mezinárodního měnového fondu a Světové banky v Praze v roce 2000 a očekávanými protesty v ulicích Prahy. Hlídky si stanovily za cíl mírnit rizika nezákonného postupu ze strany protestujících i policistů. V průběhu protestů působily jako zdroj právních informací a pozorovatelé dodržování lidských práv a zákonného postupu policie.\n\nPo skončení zasedání se právníci občanských právních hlídek zasazovali o transparentní vyšetření případů, kdy policie použila proti zadrženým protestujícím násilí nebo jiným způsobem pochybila. Podali 27 trestních oznámení na činy na osmi policejních stanicích. Inspekce ministerstva vnitra nakonec ve čtyřech případech po mnohaměsíčním právním tlaku ze strany právníků OPH i usnesení státních zástupců přiznala, že na třech policejních stanicích a při jednom bezdůvodném zásahu na ulici došlo k násilí a spáchání trestných činů ze strany policistů. Nikdo však za tyto činy nebyl potrestán.\n\nV roce 1992 městské zastupitelstvo v Táboře schválilo územní plán, podle nějž by bylo možné vést silnici přes území táborské botanické zahrady a tím ji rozdělit na dvě poloviny. Plán na stavbu silnice narazil na silný odpor občanů v čele se \"Sdružením pro ochranu botanické zahrady\" a na základě tohoto tlaku městské zastupitelstvo odložilo realizaci stavby o několik let. Odpůrcům stavby se nicméně nepodařilo dosáhnout jejího vynětí z územního plánu a otázka se stala znovu aktuální v roce 1999 spolu s výstavbou silnice v klidové zóně vodní nádrže Jordán. Proto se odpůrci stavby rozhodli uspořádat o otázce stavby dvou komunikací místní referendum.\n\nNeformální koalici \"Občané za referendum\" představoval především \"Ekologický právní servis\", jenž převzal hlavní tíhu organizační práce a vedení kampaně, dále \"Sdružení pro ochranu botanické zahrady\" a řada táborských osobností. Kampaň za místní referendum měla dvě fáze. První fází byl sběr podpisů, druhou samotné referendum. Obě fáze byly doprovázeny intenzivní informační kampaní.\n\nObčané za referendum sesbírali přibližně 4000 podpisů (zákonné minimum je 10 % voličů, tedy 2800) a 4. července 2000 podali návrh na konání referenda. Rada města následně vyhlásila místní referendum, přednosta okresního úřadu však rozhodnutí rady pozastavil na základě zpochybnění znění otázek referenda. Koalice odpůrců následně podnikla sérií jednání se zastupiteli a přednostou okresního úřadu, nechala vypracovat tři právní analýzy otázek a odborné studie o řešení dopravní situace ve městě. Podařilo se jí navíc s ministrem kultury Pavlem Dostálem dojednat vyhlášení botanické zahrady kulturní památkou. V kampani za referendum se bezprecedentním způsobem podařilo zapojit veřejnost. Proběhla přednáška \"Trvale udržitelná (auto)mobilita\", veřejná beseda s občany a několik rozhlasových diskusí, vždy s účastí obou stran sporu. V nákladu 4 000 ks byly vydány „volební“ noviny a na závěr kampaně byl uspořádán happening, kde si lidé mohli zasoutěžit v projíždění botanické zahrady.\n\nReferendum proběhlo v neděli 12. listopadu 2000. Proti záměru radnice postavit silnici přes botanickou zahradu se vyslovilo 78 % občanů. Proti záměru výstavby silnice po nábřeží Jordánu se vyslovilo 77 % občanů. Výsledek referenda zavazuje radu města vyjmout silnice ze všech strategických dokumentů, především z dopravní koncepce města a z územního plánu.\n\nEkologický právní servis v roce 2000 založil \"Ligu lidských práv\" jako platformu pro rozvíjení lidskoprávních aktivit. Organizace funguje dodnes.\n\nV roce 2001 zahájil provoz závod na výrobu barevných obrazovek společnosti \"LG. Philips Displays Czech Republic, s.r.o.\" (dále jen „LG. Philips“). Ekologický právní servis (EPS), konkrétně právníci jeho programu GARDE, však zjistili, že továrna neplní zákonné povinnosti podle zákona o prevenci závažných havárií a podali podnět k zákazu činnosti a uložení sankcí. Navzdory opakovanému úniku toluenu z továrny se svým podnětem neuspěli a Krajský úřad Olomouckého kraje dokonce prodloužil továrně zkušební provoz.\n\nV březnu roku 2003 LG. Philips požádal o integrované povolení. Krajský úřad Olomouckého kraje a po něm Ministerstvo životního prostředí v rámci řízení o odvolání neposoudily žádost LG. Philips v požadovaném rozsahu a způsobily další vady, což vyústilo v nezákonnost vydaného integrované povolení. Právníci EPS je proto v květnu 2004 napadli žalobou a soud v dubnu 2005 integrované povolení zrušil.\n\nEPS podal zároveň i žalobu na úředníky, kteří umožnili vydání územní rozhodnutí pro výstavbu továrny v roce 2000. V průběhu vyšetřování potvrdilo Ministerstvo životního prostředí, že územní rozhodnutí bylo skutečně vydáno nezákonně. V červenci 2005 začala Policie ČR trestně stíhat čtyři pracovníky Krajského úřadu v Olomouci, Městského úřadu v Přerově a stavebního úřadu v Hranicích pro podezření ze spáchání nedbalostního trestného činu maření úkolu veřejného činitele. Okresní státní zastupitelství v Přerově však jejich trestní stíhání v roce 2006 zastavilo.\n\nŘeditelství vodních cest (ŘVC) plánuje splavnit Labe do Pardubic formou výstavby dvou plavebních kanálů souběžné s hlavním tokem řeky. Jeden z nich má zničit významný krajinný prvek Slavíkovy ostrovy, které je jedním z posledních zachovalých slepých ramen Labe. Stavba by zničila biotopy více než padesáti zvláště chráněných druhů živočichů.\n\nAutomobilka \"Hyundai Motor Company\" (dále jen „Hyundai“) v září 2005 začala jednat s Moravskoslezským krajem („MSK“) o umístění nového výrobního závodu. Navzdory možnostem umístit závod do některé z existujících průmyslových zón (Mošnov, Holešov) preferovala firma Hyundai zemědělskou půdu na území Nošovic na úpatí Beskyd.\n\nVlastníci pozemků vyhlídnutých pro automobilku byli vystaveni tlaku na prodej a jeho jádro v čele s vedením místního družstva odolávalo až do momentu, kdy MSK nabídl všem rodinám v Nošovicích a Nižních Lhotách kompenzaci 100 000 Kč. Premiér Jiří Paroubek navíc veřejně vyhrožoval vyvlastněním pozemků, přestože taková možnost zákonně neexistovala. Rozhodující roli pak sehrály anonymní výhrůžky smrtí třem posledním vlastníkům. Všichni vlastníci nakonec tlaku podlehli a pozemky firmě Hyundai prodali.\n\nZapojení MSK do plánovaní automobilky bylo nadstandardní i během povinného posuzování vlivů na životní prostředí, které vyřídil MSK a hradil CzechInvest namísto toho, aby o ně zažádala sama firma Hyundai. Posuzování vlivů na životní prostředí navíc neporovnávalo lokalitu Nošovic s ostatními dvěma lokalitami, které přicházely v úvahu. Smlouvu o zahájení výstavby podepsal ministr průmyslu a obchodu Milan Urban a generální ředitel Hyundai Čong Mong-ku, který byl tehdy obviněn ze zneužití pravomoci a firemních prostředků.\n\nEkologický právní servis v kauze vystupoval jako právní zástupce vlastníků pozemků. Poté, co byly pozemky vykoupeny, přistoupil na výzvu k jednání s firmou Hyundai, MSK, CzechInvest a Ministerstvem průmyslu a obchodu a podařilo se mu v listopadu 2006 dojednat \"Deklaraci porozumění.\" Deklarace je smlouvou obsahující opatření vedoucí ke zmírnění dopadů továrny na region v podobě mimo jiné zastavení prací na přípravě dalších průmyslových zón (rekreační oblast Šihléřovice a ptačí oblast Dolní Lutyně) a naopak využití stávajících brownfieldů, vznik Nadačního fondu Hyundai a zavedení ekologičtějšího provozu v samotné továrně (systém EMAS II).\n\nV roce 2008 musela firma Hyundai zaplatit pokutu milion korun tři stavby budované v rozporu s platnými stavebními povoleními.\n\nOd roku 2001 poskytoval Ekologický právní servis právní pomoc rodině sedláka Jana Rajtera v jejím sporu o plánu na stavbou továrny firmy \"Nemak Czech Republic, s.r.o.\" V průběhu pěti let bylo podáno více než 260 právních podání, včetně mnoha odvolání a rozkladů, desítek žalob a kasačních stížností, návrhu na vyhlášení místního referenda, podnětu k veřejnému ochránci práv, či trestních oznámení. Více než 3 roky státní orgány ani soudy nebraly námitky a žaloby v potaz a nevyhověly jim. Až v polovině roku 2004 dal Nejvyšší správní soud zapravdu většině námitek Ekologického právního servisu a zrušil mnohá rozhodnutí Krajského soudu v Ústí nad Labem, který následně zrušil některá nezákonně vydaná povolení pro firmu Nemak a průmyslovou zónu Joseph. Nakonec město Most nabídlo rodině Rajterů odkup části pozemků ležících v bezprostředním sousedství továrny, což by rodině umožnilo odstěhovat se z lokality Odkup pozemků podpořila česká vláda usnesením č. 550/II/11 z 10. 5. 2006, kterým odsouhlasila uvolnění takřka 250 milionů z výnosů privatizace jako příspěvek městu Most na rozšíření zóny Joseph. Smírné řešení sporu tak bylo ukončeno koncem roku 2006. Pan Rajter pak daroval EPS 1 000 000 korun.\n\nPrávník Pavel Franc za svou práci na této kauze získal v červnu 2007 Cenu Josefa Vavrouška za rok 2006. Cyklus fotografií Ibry Ibrahimoviče nazvaná „\"Příběh sedláka Rajtera – od kolektivizace ke globalizaci\"“ získal hlavní cenu a cenu ve své kategorii v soutěži Czech Press Photo 2003.\n\nNejvětší česká hnědouhelná elektrárna Prunéřov II, která je i největším producentem skleníkových plynů, oxidů dusíku a síry v republice. V roce 2008 předložila společnost ČEZ projekt na přestavbu tří bloků. Rekonstrukce elektrárny Prunéřov II obnáší výměnu tří stávajících kotlů a technologického zařízení na kotli, výměnu turbosoustrojí včetně napájecího zařízení, generátorů a dalších komponentů strojovny.\n\nV březnu 2009 ministerstvo životního prostředí vrátilo ČEZu k dopracování dokumentaci hodnocení vlivů na životní prostředí k projektu modernizace elektrárny Prunéřov II, protože nenavrhovala použití tzv. nejlepší dostupné technologie (\"Best available technology\", BAT), což by způsobilo vyšší emise po další desítky let. Podle MŽP firma ČEZ nevyhověla závěrům ze zjišťovacího řízení a nepředložila návrh na použití technologie s tepelnou účinností elektrárny minimálně 42 %, ale jen 38 %. MŽP rovněž zadalo vypracování studie norské konzultační společnosti Det Norske Veritas - DNV, jejímž cílem bylo provedení nezávislého posouzení technických a ekologických aspektů navrhovaného projektu, zejména souladu navrhovaného záměru s referenčními dokumenty nejlepších dostupných technik (tzv. „BREF“) z července 2006 a vyhodnocení, zda by místní technické důvody mohly odůvodnit odchylky od parametrů nejlepších dostupných technik. Studie DNV pochybnosti o nesouladu navržené varianty s požadavky nejlepších dostupných  technik podle dokumentu BREF potvrdila. MŽP však nadále na splnění požadavku netrvalo a vydalo k záměru souhlasné stanovisko.\n\nSchválení následovala prohlášení tehdejšího ministra životního prostředí Jana Dusíka, podle kterých na něj byl vyvíjen bezprecedentní tlak na vydání souhlasného stanoviska ze strany předsedy vlády Jana Fischera a tripartity, který nakonec vedl dle jeho slov k tomu, že odstoupil z funkce.\n\nFrank Bold (dříve Ekologický právní servis) v procesu EIA a v navazujících správních řízeních požadoval splnění požadavků zákona na instalaci účinnější technologie anebo uzavření stávající elektrárny do roku 2015.\n\nÚřady a následně i soudy se s argumentací nevládní organizace neztotožnily a všechna povolení byla potvrzena. Obnovené bloky by měly být v provozu od března příštího roku, nejpozději do konce roku 2016.\n\nŘeditelství silnic a dálnic a Jihomoravský kraj prosazují jako údajně „jedinou možnou“ trasu mezi Brnem a Vídní vybudování dálnice D52 (dříve rychlostní silnice R52) v úseku Pohořelice – Mikulov. Se záměrem nesouhlasí řada dotčených obcí a jejich obyvatel a občanská sdružení.\n\nTrasu přes Břeclav naopak prosazují některé obce a zejména ochránci životního prostředí, neboť se obávají poškození přírody v oblasti novomlýnských nádrží a chráněné krajinné oblasti Pálava. Přesto byla 23. ledna 2009 ve Vídni podepsána dohoda mezi Českem a Rakouskem o napojení rychlostní silnice R52 s rakouskou (tzv. severní) dálnicí A5 na trase Brno–Vídeň v úseku Mikulov–Drasenhofen (v oblasti bývalého hraničního přechodu).\n\nStavba měla být zahájena v roce 2010, ale na návrh obcí Bavory a Dolní Dunajovice a několika fyzických osob Nejvyšší správní soud zrušil v listopadu 2009 územní plán Břeclavska, včetně sporné trasy silnice R52. Také Evropská komise kritizovala postup českých úřadů při schvalování územního plánu Břeclavska a do vyjasnění situace odmítla stavbu spolufinancovat.\n\nStátní podnik Letiště Praha plánoval výstavbu vzletové a přistávací dráhy, která by však letecký provoz přiblížila k hustě obydlenému území. Proti plánu se stavěly pražské městské části Nebušice, Suchdol a Lysolaje, které se obávaly především nárůstu hlukové zátěže. Kritikům výstavby se podařilo úspěšně u Nejvyššího správního soudu napadnout nezákonnost rozhodování orgánů hlavního města Prahy při projednávání územního plánu. Zastupitelstvo hl. m. Prahy se následně pokusilo neúspěšně rozsudek správního soudu napadnout stížností u Ústavního soudu, který v rozhodnutí z 28. listopadu 2006 stížnost odmítl pro nedostatek legitimace zastupitelstva k jejímu podání a definitivně tak potvrdil nezákonnost postupu při přípravě stavby nové přistávací dráhy.\n\nZastupitelstvo následně přijalo novou změnu územního plánu, který byla opět napadena u Nejvyššího správního soudu a ten podanou kasační stížnost zamítl. Na základě stížnosti Miloše Bělohradského rozhodl Ústavní soud 25. března 2009, že se Nejvyšší správní soud musí tímto případem znovu zabývat, protože rozhodl „příliš formalisticky“ a „takový postup neshledal senát Ústavního soudu jako ústavně souladný“.\n\nV roce 2008 Ekologický právní servis zastupoval obyvatele ostravské části Radvanice a Bartovice, který zažaloval huť ArcelorMittal Ostrava (AMO) za obtěžování svého okolí hlukem. AMO argumentoval tím, že všechna zařízení provozoval v souladu s platnou hlukovou výjimkou udělenou Krajskou hygienickou stanicí. V roce 2012 Okresní soud v Ostravě rozhodl, že ocelárna musí ztlumit hluk z provozu na zákonem dané limity. V roce 2015 tento verdikt zrušil Nejvyšší soud, který ve svém rozhodnutí argumentoval obecnou prospěšností stavby.\n\nRekonstrukce státu je projekt iniciovaný Frank Bold, zapojujících dalších dvacet neziskových organizací, které se snaží v parlamentu prosadit devět primárně protikorupčních zákonů.\nFinancování politických stran by podle návrhu mělo podléhat kontrole veřejnosti díky povinnému použití transparentních účtů a také kontrole nezávislého kontrolního orgánu s pravomocí reagovat na podněty veřejnosti.\nPolitici a veřejní funkcionáři ve vybraných funkcích by podle návrhu měli ke dni nástupu do funkce podat majetkové přiznání.\nNávrh byl přijat ve formě zákona o registru smluv, který podmiňuje platnost smluv uzavřených veřejnými institucemi jejich zveřejněním na internetu. Zákon byl přijat v kompromisní podobě, která mimo jiné z jeho platnosti vylučuje mj. Poslaneckou sněmovnu, Senát, Kancelář prezidenta republiky a společnosti s většinovým podílem státu, krajů nebo obcí, jejichž akcie se obchodují na burze, tedy mimo jiné ČEZ.\nHlavním smyslem návrhu je zrušení institutu akcií na doručitele (majitele), které umožňují mj. skrýt konečného příjemce peněz z veřejných zakázek či dotací. Norma byla přijata a je účinná od 30. června 2013. Majitelé anonymních akcií podle něj musí své akcie zaknihovat u centrálního depozitáře, fyzicky je uschovat u banky nebo změnit je na akcie na jméno. V každém případě bude záznam o majiteli dohledatelný. Nedostatkem přijatého zákona je omezení jeho působnosti jen na české firmy. Zákon nijak neupravuje působnost zahraničních firem s neprůhlednou vlastnickou strukturou V České republice a neobsahuje ani zákaz jejich účasti ve veřejných výběrových řízeních.\nCílem návrhu je, aby dozorčí rady státních institucí plnily svou odbornou funkci, a nesloužily jako „trafiky“. Dozorčí rady by podle něj měly být složeny z ⅓ ze zástupců politických stran, z ⅓ ze zástupců zaměstnanců a z ⅓ z nezávislých expertů, přičemž expertiza a délka praxe by byla definována s ohledem na činnost dané instituce.\nRekonstrukce státu navrhuje opatření, která by oddělila a vymezila politické a úřednické posty ve státní správě, zvýšila odpovědnost úředníků za jejich rozhodování a zprůhlednila platový systém. V září 2014 poslanecká sněmovna přijala tzv. služební zákon, který nicméně neplní kritéria stanovená Rekonstrukcí státu.\nNavrhovaná opatření mají omezit politický vliv na osobu nejvyššího státního zástupce úpravou pravidel pro jeho jmenování, odvolání, délku funkčního období, popřípadě úpravou jeho pravomocí ve vztahu k případnému specializovanému útvaru pro vyšetřování korupce v rámci Nejvyššího státního zastupitelství.\nCílem návrhu je omezit praxi přílepků v legislativním procesu cestou zveřejnění elektronické knihovny připravovaných právních předpisů, prodloužení lhůty mezi druhým a třetím čtením a zveřejňování zápisů z jednání výborů poslanecké sněmovny včetně jmen předkladatelů každého pozměňovacího návrhu. V říjnu 2014 byla schválena novela jednacího řádu poslanecké sněmovny, která splňuje druhá dvě kritéria.\nNKÚ by podle návrhu měl nově mít pravomoc kontrolovat nově i hospodaření obcí, krajů a hospodářských subjektů, na nichž mají podíl.\n\n"}
{"id": "332700", "url": "https://cs.wikipedia.org/wiki?curid=332700", "title": "Marek Kindel", "text": "Marek Kindel\n\nMarek Kindel (* 26. října 1989 Praha) je český fotbalový záložník a odchovanec SK Slavia Praha.\n\nMarek začal fotbalově vyrůstat v městečku Mníšek pod Brdy, a odtud putoval do žákovských kategorií pražské Slavie.\n\nV sezoně 2007/08 svými góly pomáhal B týmu Slavie v záchraně v ČFL. V roce 2008 byl zařazen do kádru prvního týmu Slavie. První zápas za A tým odehrál v přípravě na sezonu 2008/09 proti slovenskému prvoligovému týmu FC Nitra, v kterém přihrál na 3. branku. V sezoně 2008-2009 získal se Slavií mistrovský titul.\n"}
{"id": "332702", "url": "https://cs.wikipedia.org/wiki?curid=332702", "title": "Wir sind Helden", "text": "Wir sind Helden\n\nWir sind Helden ([], německy \"My jsme hrdinové\") je německá skupina původem z Berlína. Jejími členy jsou Judith Holofernes (zpěv, kytara), Jean-Michel Tourette (kytara, klávesy), Pola Roy (bicí) a Mark Tavasol (baskytara). Skupina vznikla v roce 2000, vydala od té doby čtyři alba a je aktivní dodnes.\n\nJudith Holofernes, vedoucí zpěvačka skupiny, vystupovala už před založením Wir sind Helden v menších berlínských klubech jako sólová zpěvačka s kytarou a vydala také vlastní CD \"Kamikazefliege/Kamikadzemoucha\", které ale nebylo příliš úspěšné. Vyšlo v nákladu 500 kusů a ty jsou nyní, po velkém úspěchu Wir sind Helden, cennými sběratelskými artefakty. Při hledání muzikantů, kteří by mohli doprovázet její zpěv, potkala Holofernes v roce 2001 v Hamburgu bubeníka Pola Roye a kytaristu a keyboardistu jménem Jean-Michel Tourette a hned se s nimi spřátelila. Na začátku vystupovala skupina pod jménem Judith Holofernes a zveřejnila několik titulů v online hudební platformě BeSonic. Basistu Marka Tavassola navrhl jako člena skupiny teprve později jeho kamarád Pola Roy. Tavassol přijal a vstoupil do skupiny, vystupující tehdy pod názvem \"Helden/Hrdinové\". Jméno mělo připomínat singl Davida Bowieho \"Heroes/Hrdinové\".\n\nV roce 2002 se na Newcomer-Abend o skupinu ke skupině dostal producent Patrik Majer, společně vydali několik titulů a zveřejnili EP \"Guten Tag/Dobrý den\". Vyšlo ve velmi malém nákladu 3000 kusů a proslavila skupinu nejprve jen v rámci Berlína, kde ji pravidelně hrálo místní rádio Radioeins. S písní \"Guten Tag\" se Wir sind Helden roku 2002 ještě bez major label dostali do německých hitparád singlů. Za svůj brzký úspěch vděčí skupina z velké části tzv. guerilla marketingu. Fanoušci si mohli koupit samolepky a ručně pomalovaná trička, a tím tak dělat dále kapele reklamu. Popularita Wir sind Helden se zvýšila také po vystoupení Judith Holofernes v Harald Schmidt Show.\n\nRoku 2003 následovalo zveřejnění prvního alba, \"Die Reklamation/Reklamace\". Album okamžitě vystoupalo na šesté místo německých hitparád, dosáhlo druhého místa a patřilo k nejprodávanějším albům roků 2003 a 2004.\n\nPřední pozice německých a rakouských hitparád dosáhli Wir sind Helden v roce 2005 i se svým druhým albem \"Von hier an blind/Odsud naslepo\" již v prvním týdnu po zveřejnění. Také prvotní dílo, \"Die Reklamation\", se roku 2005 vrátilo znovu do hitparád a dosáhlo krátkodobě 38. místa. Dohromady se od obou alb prodalo v Německu přes 1,2 miliónů kusů.\n\nWir sind Helden vystoupili 2. července 2005 v Berlíně v rámci celosvětového benefičního koncertu Live-8. Po zveřejnění druhého alba se pokusili proniknout i na hudební trhy jiných zemí a přezpívali proto některé své písně do jiných jazyků. V roce 2005 vytvořili \"Sā itte miyō\" (jap. さあ行ってみよう), japonskou verzi \"Von hier an blind\", v roce 2006 následovalo vydání titulů z \"Die Reklamation\" a \"Von hier an blind\" pro francouzský trh, které obsahovalo jako doplněk francouzské verze \"Von hier an blind\" (franc. \"Le vide\"), \"Guten Tag\" (franc. \"La réclamation\") a \"Aurélie\" (franc. \"Aurélie, c'est pas Paris\").\n\n25. května 2007 se objevilo jejich třetí album \"Soundso\", které během jednoho týdne získalo druhé místo v hitparádách v Německu i Rakousku. Jako před-single bylo už 27. dubna k dostání \"Endlich ein Grund zur Panik/Konečně důvod k panice\". Jako druhý single byla 6. července zveřejněna píseň \"Soundso\" dohromady s unplugged-verzí jednoho FM4-koncertu. Další singly \"Kaputt/Rozbitý\n\" a Die \"Konkurrenz/Konkurence\" byly vydány v roce 2008.\n\nPo vydání alba \"Soundso\" si kapela vzala dovolenou, aby si odpočinula. Během pauzy, v létě 2009, se Judith a Polovi narodilo druhé dítě, dcera Lucille. V roce 2010 se skupina vrátila s novým albem, \"Bring mich nach Hause/Vezmi mě domů\".\n\nHolofernes kritizuje ve svých textech komerci (\"Guten Tag/Dobrý den\"), nedostatek snahy (\"Müssen nur wollen/Musíme jen chtít\"), neústupná pravidla (\"Ist das so?/Je to tak?\"), nebo hubební průmysl (\"Zuhälter/Kuplíř\") a generaci zpěvaček, které za svůj úspěch vděčí spíše svému vzhledu než hudebnímu nadání (\"Zieh dir was an/Obleč si něco\"). Také láska je tématem mnoha jejích písní, někdy v humornější (\"Aurélie\"), jindy ve vážnější podobě (\"Außer dir/Kromě tebe\"). Písní \"Heldenzeit/Hrdinské časy\" odpovídá na často kladenou otázku, proč se skupina pojmenovala „Wir sind Helden“ a ve \"Wütend genug/Dost naštvaná\" se Judith zabývá výčitkou, že má pověst až příliš hodné ženy.\n\nPrvní album od Wir sind Helden, \"Die Reklamation\", obsahuje především prvky elektropopu a připomíná hudebně „Neue Deutsche Welle/Novou německou vlnu“. Některé písně pocházejí ještě z doby sólové kariéry Judith Holofernes. Druhé album, \"Von hier an blind\" je celkové zaměřeno spíše kytarově. V \"Soundso\" je styl kapely vyzrálejší než na předchozích albech.\n\nWir sind Helden byli považováni za zakladatele hnutí, které v roce 2004 zplodilo další malé německé skupiny - jako třeba Silbermond a Juli. Především druhé uvedené bylo čas od času vytýkáno, že Wir sind Helden kopíruje. Tyto skupiny jsou často zařazovány do směru „Neue Neue Deutsche Welle/nová nová německá vlna“.\nRockové skupiny Astra Kid, Olli Schulz und der Hund Marie a zpěvák Clueso získali popularitu svými výstupy jako předkapely pro Wir sind Helden.\n\n\n\n•Echo/Ozvěna\n\n2004 Bester nationaler Radio-Nachwuchs, Bester Newcomer National, Bestes deutsches Newcomer-Video, Marketing (EMI)/Nejlepší národní radiový dorost, nejlepší národní nováčci, nejlepší německé nováčkovské video, marketing (EMI)\n2006 Beste nationale Rock/Pop-Gruppe/Nejlepší národní rock/popová skupina\n\n•1Live Krone/Jedna koruna živě\n\n2003 Bester Newcomer/Nejlepší nováčci\n2004 Bester Live-Act/Nejlepší živý výstup\n2005 Bestes Album (Von hier an blind)/Nejlepší album\n\n•European Border Breakers Award\n2005\n"}
{"id": "332703", "url": "https://cs.wikipedia.org/wiki?curid=332703", "title": "Thomanerchor", "text": "Thomanerchor\n\nThomanerchor je světoznámý chlapecký sbor v evangelickém kostele sv. Tomáše (Thomaskirche) v Lipsku (Leipzig). Byl založen v roce 1212. Jeho členové (něm. Thomaner) jsou žáky \"Thomasschule zu Leipzig\", gymnázia zaměřeného humanitně a hudebně, a jsou vychováváni v internátu \"Thomasalumnat\", jemuž sami chlapci říkají \"Kasten\". Vydávají i vlastní zpravodaj Kastenjournal. Škola ani sbor však nejsou přímo církevní, ale městská instituce. Sbor má asi 90 členů od 9 do 18 let. \n\nPřed vlastním přijetím se od útlého věku připravují. Navštěvují speciální přípravu a již jako žáci základní školy procházejí náročnými přijímacími zkouškami. Pokud splňují i kritéria pro přijetí na gymnázium, mohou se stát členy sboru.\n\nV internátu musí bydlet i místní chlapci. Do internátu bývají přijati již jako žáci posledních tříd národní školy, tedy ve věku kolem 9-10 let . V internátu mají jakousi částečnou samosprávu, jejíž základní jednotkou je pokoj (stube). Nejsou však ubytováni podle ročníků, ale ložnice obývají chlapci různého stáří. Je zde systém prefektů, starších žáků, kteří odpovídají za výchovu mladších. Dospělých profesionálních vychovatelů je jen 5. V internátu dostávají intenzivní a velice kvalitní hudební vzdělání (nejen pěvecké, ale učí se hrát i na různé hudební nástroje) od špičkových hudebních pedagogů, kteří jsou často i výkonnými umělci.\n\nVe škole mají nižší ročníky oddělené třídy od ostatních žáků – nečlenů sboru.\n\nSbor vede \"Thomaskantor\", který bývá význačnou hudební osobností v Lipsku. V dlouhé řadě tomášských kantorů byl nejznámější Johann Sebastian Bach (1685–1750), který sbor vedl v letech 1723 až 1750. Georg Christoph Biller (* 20. 9. 1955), který byl rovněž jako chlapec členem Thomanerchoru a později působil (a působí) jako pěvec, dirigent a vysokoškolský pedagog odstoupil z úřadu v lednu 2015 a na jeho místo nastoupil dočasně pěvec a dirigent Gotthold Schwarz. Gotthold Schwarz byl vybrán jako řádný kantor.\nSbor pravidelně vystupuje v rámci bohoslužeb. Pravidelné nastudovávání nových skladeb v průběhu liturgického roku ještě více upevňuje profesionalitu chlapců. Repertoár sboru je založen na interpretaci duchovních skladeb J. S. Bacha, ale je zde možné slyšet i díla jiných skladatelů, včetně moderních.\n\nNahrávky a koncertní turné jsou pro členy sboru doplňkovou činností stejně jako občasná vystoupení v dětských sólových operních rolích (Mozart, Britten) v místní opeře.\n\nČlenové sboru vystupují většinou v černých stejnokrojích – muži (tenor, bas) mají nosí obleky s kravatou, chlapci (soprán, alt) nosí černý stejnokroj se stylizovaným námořnickým límcem.\n\nDiskografie sboru je obsáhlá.\n\n"}
{"id": "332706", "url": "https://cs.wikipedia.org/wiki?curid=332706", "title": "Solaris Urbino 15 LE", "text": "Solaris Urbino 15 LE\n\nSolaris Urbino 15 LE je model příměstského, částečně nízkopodlažního autobusu, který v letech 2008–2018 vyráběla polská firma Solaris Bus & Coach.\n\nPrvní informace (včetně fotografií prototypu) o modelu Urbino 15 LE byly poprvé představeny na veletrhu Autotec 2008 v Brně. Oficiální premiéra proběhla na podzim roku 2008 na motoristických výstavách IAA Nutzfahrzeuge v německém Hannoveru a Transexpo v polských Kielcích. Vůz konstrukčně vycházel z vozidel Solaris Urbino 15, které byly jedny z mála vyráběných autobusů této délky (15 m) na světě.\n\nTyto autobusy jsou hojně využívány pro meziměstskou dopravu v okolí Teplic.\n\n"}
{"id": "332708", "url": "https://cs.wikipedia.org/wiki?curid=332708", "title": "Trolejbusová doprava v Hoyerswerdě", "text": "Trolejbusová doprava v Hoyerswerdě\n\nV hornolužickém městě Hoyerswerda, které se nachází ve spolkové zemi Sasko, byla v roce 1989 zprovozněna nejmladší německá síť trolejbusové dopravy, která však byla již po pěti letech zrušena.\n\nTrolejbusová trať v Hoyerswerdě měla být jedním z několika nových trolejbusových provozů, které byly v NDR plánovány ve druhé polovině 80. let. Výstavba ale začala pouze ve dvou městech, v durynském Suhlu a právě v Hoyerswerdě. Zatímco v Suhlu byly práce na stavbě po společensko-politických změnách v letech 1989 a 1990 zastaveny, v Hoyerswerdě byla trať již dokončena a od léta 1989 zde probíhaly zkušební jízdy trolejbusem zapůjčeným z Postupimi. Slavnostní otevření trolejbusové tratě v Hoyerswerdě proběhlo 6. října 1989 ke 40. výročí založení NDR. Pravidelný provoz ale byl zahájen pěti kloubovými trolejbusy Ikarus 280 T až o dva dny později, 8. října. Do května následujícího roku pak bylo dodáno dalších sedm vozidel stejného typu.\n\nByla zahájena i stavba druhé tratě přes centrum města k nádraží, ta se ale velmi protahovala a vzhledem k ekonomickým změnám a reformám po spojení obou německých států a tudíž rychle rostoucím cenám byla její stavba zastavena a celý trolejbusový provoz v Hoyerswerdě byl nakonec po pěti letech provozu definitivně zrušen. Poslední trolejbusy vyjely na trať 30. prosince 1994. Všech 12 vozů Ikarus 280 T bylo odprodáno do států bývalého Sovětského svazu.\n\n"}
{"id": "332709", "url": "https://cs.wikipedia.org/wiki?curid=332709", "title": "Surveyor 3", "text": "Surveyor 3\n\nSurveyor 3 byla umělá sonda, vyslaná agenturou NASA na Měsíc v roce 1967. V katalogu COSPAR dostala označení 1967-035A.\n\nDružice měla za úkol měkce přistát na povrchu Měsíce a pořídit odtud fotografie. Byla družicí, předstupněm programu Apollo, při němž mají astronauti z USA vstoupit na Měsíc a doplňovala souběžné bezpilotní lety programů Lunar Orbiter, Lunar Explorer, Ranger, zčásti i Pioneer.\n\nSonda vážila 1019 kg, část určená k přistání 283 kg. Měla mj. brzdící motor, vlastní pohonné hmoty, dvojici radarů, tři řídící trysky, snímací fotografickou aparaturu s jednou kamerou. Místo druhé měla namontovanou lopatku na pohyblivém rameni.\n\nRaketa Atlas Centaur D se sondou Surveyor odstartovala z mysu Canaveral (Eastern Test Range) na Floridě 17. dubna 1967. Den poté byla provedena korekce dráhy ve vzdálenosti 186 000 km od Země. Přistání probíhalo obdobně, jako u úspěšné mise Surveyor 1. Dosedla na rozhraní Mare Cognitum (Moře poznané) a Mare Insularum (Moře ostrovů) mezi krátery Fea Mauro a Lansberg v malém kráteru, později přejmenovaném na Surveyor. Rychlost sestupu v poslední fázi byla jen 2,1 m/s, jenže řídící trysky po dotyku s povrchem nevypnuly a tak sonda poskočila do výše 10 metrů a znovu přistála, aby absolvovala druhý skok. Ve výši 3 metry byly na povel ze Země trysky vypnuty a sonda skončila definitivně své přistání.\n\nJeště téhož dne začalo snímkování okolí. Ráno 22. dubna začala práce s lopatkou, byl vyrýván povrch do hloubky 10 cm a snímán kamerou. Dne 24. dubna se povedly barevné záběry zatmění Slunce Zemí. Před západem Slunce byly sonda zčásti na povel ze Země vypnuta, zapnout se jí však po měsíční noci nepodařilo.\nBěhem mise Apollo 12 v roce 1969 kosmonauti sondu Surveyor 3 nalezli a část z ní odvezli na Zemi. Kamera byla později vystavena ve Washingtonu D.C. (Smithsonian National Air and Space Museum).\n\nPo testech polyuretanové pěny odebrané ze sondy a dovezené zpět posádkou Apolla 12 se zjistilo, že uvnitř pěny přežil pozemský mikroorganizmus Streptococcus mitis. Znamená to, že přežil několik let podmínky na Měsíci. Tato skutečnost upozornila na možnost kontaminace kosmických těles při nedostatečné sterilizaci sond.\nMise Surveyor 3 byla zhodnocena i přes malé problémy jako úspěšná, protože mj. poskytla 6315 snímků a dokázala analyzovat pevnost povrchu.\n\n"}
{"id": "332710", "url": "https://cs.wikipedia.org/wiki?curid=332710", "title": "Surveyor 4", "text": "Surveyor 4\n\nSurveyor 4 byla umělá sonda, vyslaná agenturou NASA na Měsíc v roce 1967. V katalogu COSPAR dostala označení 1967-068A.\nDružice měla za úkol měkce přistát na povrchu Měsíce a pořídit odtud fotografie. Byla družicí, předstupněm programu Apollo, při němž mají astronauti z USA vstoupit na Měsíc a doplňovala souběžné bezpilotní lety programů Lunar Orbiter, Lunar Explorer, Ranger, zčásti i Pioneer.\n\nSonda vážila zhruba 1000 kg, část určená k přistání 302 kg. Měla mj. brzdící motor, vlastní pohonné hmoty, dvojici radarů, tři řídící trysky, snímací fotografickou aparaturu.\nRaketa Atlas Centaur D se sondou Surveyor odstartovala z mysu Canaveral na Floridě 14. července 1967. Den poté byla provedena korekce dráhy. Přistávací manévr probíhal stejně dobře, jako u úspěšné předchozí mise Surveyor 3, avšak ve výši 10 km nad povrchem Měsíce se spojení neočekávaně přerušilo a sonda dopadla na povrch rychlostí zhruba 180 m/sec.\n\nPříčiny neúspěchu se nepodařilo objasnit.\n\n"}
{"id": "332713", "url": "https://cs.wikipedia.org/wiki?curid=332713", "title": "Seznam obcí v departementu Loire", "text": "Seznam obcí v departementu Loire\n\nToto je seznam obcí v departementu Loire ve Francii, jichž je celkem 327:\n"}
{"id": "332716", "url": "https://cs.wikipedia.org/wiki?curid=332716", "title": "Edward Donovan", "text": "Edward Donovan\n\nEdward Donovan (1768 Cork – 1. února 1837 Londýn) byl anglo-irský spisovatel, cestovatel a amatérský zoolog.\n\nByl zakladatelem London Museum and Institute of Natural History, kde byla uchovávána rozsáhlá přírodovědecká sbírka. Tato kolekce byla prodána na aukci roku 1817.\n\n"}
{"id": "332717", "url": "https://cs.wikipedia.org/wiki?curid=332717", "title": "Soud pro veřejnou službu", "text": "Soud pro veřejnou službu\n\nSoud pro veřejnou službu (anglicky Civil Service Tribunal) byla soudní instituce Evropské unie. Vznikl v roce 2004 rozhodnutím Rady EU č. 2004/752, fungovat začal v říjnu 2005. Rozhodoval v prvním stupni spory mezi Společenstvími a jejich zaměstnanci. Sídlo Soudu bylo u Soudu prvního stupně v Lucemburku. Zrušen byl k 1. září 2016 na základě Nařízení Evropského parlamentu a Rady 2016/1192 ze dne 6. července 2016. Jeho pravomoc přešla na Tribunál.\n\nPrávní úprava postavení Soudu pro veřejnou službu byla včleněna do Statutu Soudního dvora v Hlavě IVa a do Přílohy I k tomuto Statutu. Soud byl tvořen sedmi soudci jmenovanými Radou na šestileté funkční období; k obměně soudců docházelo pravidelně v intervalu tří let. Proto Rada určila losem z prvních soudců ty, kteří mají pouze tříleté období – tím došlo k zavedení systému.\n\nV řízení před Soudem pro veřejnou službu nepůsobil generální advokáti. Soud rozhodoval zpravidla ve tříčlenných senátech, výjimečně v pětičlenném senátu, v plénu nebo samosoudcem. Opravný prostředek proti rozhodnutí se podával k Tribunálu, byl však omezen jen na právní otázky a neměl odkladný účinek.\n\n"}
{"id": "332719", "url": "https://cs.wikipedia.org/wiki?curid=332719", "title": "Soudní komora (Evropská unie)", "text": "Soudní komora (Evropská unie)\n\nSoudní komora je specializovaná soudní instituce v rámci evropského soudního systému ustavovaná na základě Smlouvy z Nice z důvodu přetížení Soudu prvního stupně. \n\nSoudní komory jsou příslušné rozhodovat v prvním stupni v určitých kategoriích věcí ve zvláštních oblastech. Proti jejich rozhodnutí je možno podat opravný prostředek z důvodů právních (případně skutkových) k Soudu prvního stupně. První skutečně ustavenou soudní komorou je od roku 2004 Soud pro veřejnou službu.\n"}
{"id": "332720", "url": "https://cs.wikipedia.org/wiki?curid=332720", "title": "Palcíř", "text": "Palcíř\n\nPalcíř (725 m n. m.) je vrch v Brdech v Třemšínské vrchovině 2,5 km východně od obce Skořice. Jeho jihozápadní, jižní a jihovýchodní svahy jsou odlesněny (ale hustě porostlé trnkou) a byly ještě nedávno využívány jako cílové plochy dvou střelnic VVP Brdy (Kolvín a Padrť). Tak, jako i na jiných brdských horách, zde také nalezneme řadu (většinou slepencových) skalních útvarů.\n\nVrch se nachází v bočním hřebeni, vybíhajícím na jihu z vrchu Na skalách (744 m) a vedoucím přes obec Teslíny (709 m), vrchy Břízkovec (718,8 m) a Okrouhlík (707 m). Právě na Palcíři se tento hřeben dále větví. K severu až severovýchodu pokračuje horou Kamenná (735 m), kterou končí v Třítrubeckém údolí; na severozápadě se pak druhý hřeben snižuje na \"Dubinu\" (634 m), Záborčí (570 m) a \"Převážení\" (607 m) a končí skalním útvarem \"Florián\" u ústí Ledného potoka do Padrťského potoka nad obcí Dobřív. Ledný potok také v severních svazích Palcíře pramení.\n\nV jihozápadním svahu vrchu se nacházela obec Kolvín, která byla při rozšiřování vojenského újezdu v 50. letech 20. století vysídlena a srovnána se zemí.\n\nJihovýchodní svahy se sklánějí do půvabného Padrťského údolí a spoluvytvářejí známé \"Padrťské pláně\".\nZápadně od vrcholu se nalézá jezírko v bývalém lomu, které je však v poslední době z větší části vyschlé.\nZe svahů vrchu se nabízejí daleké rozhledy do západních Čech k Rokycanům a Plzni i do nitra Brd směrem k vrchům Kočka (789 m) a Praha (862 m) i na jih na Třemšín (827 m).\n\nJe nejsnadnější od obce Skořice po lesní silnici – tam, kde uhýbá na Padrť, se odbočí po stoupající stezce.\nVrch se nachází ve vojenském prostoru a v oblasti dvou cílových ploch (Kolvín a Padrť), které jsou v současné době zakonzervovány a nevyužívají se – a je veřejnosti oficiálně nepřístupný, přestože i zde se setkáme s řadou návštěvníků. Nedaleko vede od 1. června 2008 o víkendech a svátcích zpřístupněná cyklostezka z obce Trokavec přes hráz \"Hořejšího Padrťského rybníka\" do \"Bukové\" u Rožmitálu pod Třemšínem s odbočkou na Teslíny.\n\nNedaleko, asi 400 m jižně od obce Skořice, se nachází lokalita, kde stával hrad Dršťka, který odolal i husitským vojskům. Je zde také prameniště Skořického potoka. V současnosti jsou zbytky zříceniny v terénu již téměř neznatelné a nalezneme zde pouze zajímavé a romantické skalní útvary.\n"}
{"id": "332723", "url": "https://cs.wikipedia.org/wiki?curid=332723", "title": "EPS", "text": "EPS\n\nKombinace písmen E, P a S může mít více významů:\n\n"}
{"id": "332729", "url": "https://cs.wikipedia.org/wiki?curid=332729", "title": "Mikrosporidie", "text": "Mikrosporidie\n\nMikrosporidie (Microsporidia, \"Microspora\", česky též hmyzomorky) je skupina jaderných organismů, dnes zpravidla považovaná za samostatný kmen hub. Její zástupci jsou vnitrobuněční paraziti, většinou vegetující v cytoplazmě hostitelů. Známe více než 1200 druhů v 144 rodech.\n\nDříve byly hmyzomorky považovány za součást říše prvoci (například ve skupinách Myxosporidia, Actinomyxidia, Haplosporidia, Sporozoa), posléze byly řazeny do hypotetické skupiny Archezoa (dnes se neužívá), ale na základě porovnávání určitých molekulárních znaků se postupně dospělo k názoru, že jsou mikrosporidie řazeny mezi houby. Molekulární analýzy zpočátku ukazovaly na umístění do oddělení spájivé houby (Zygomycota), dnes však dokládají příbuznost mikrosporidií s taxony Afelida a Rozellida/Cryptomycota, se kterými pravděpodobně tvoří přirozený „klad ARM“ (též zvaný Opisthosporidia) na bázi fylogenetického stromu hub (nebo jako jejich sesterskou skupinu v rámci nadřazených Holomycota).\n\nMikrosporidie se vyznačují řadou znaků, které považujeme za primitivní a dříve byly důvodem řazení mezi prvoky. Mají totiž 70S ribozomy (podjednotky rRNA mají 16S a 23S). Chybí jim centrioly i jakékoliv respirační organely (hydrogenozomy, mitochondrie).\n\nSpory mají v klidové fázi jedno nebo několik jader, hrubé endoplazmatické retikulum, ribozomy, vakuolu a drobné váčky.\n\nMnohé mikrosporidie hrají roli při vzniku onemocnění a mnohdy je dokonce vyvolávají, zejména u hmyzu. Jsou původci pébriny bource morušového, nosemózy včel, porcelánové nemoci raků, rybích infekcí, ale i člověka mohou napadnout, pokud má oslabený imunitní systém (např. u pacientů s onemocněním AIDS).\n\n"}
{"id": "332734", "url": "https://cs.wikipedia.org/wiki?curid=332734", "title": "Ladislav Kuncíř", "text": "Ladislav Kuncíř\n\nLadislav Kuncíř (14. září 1890 Žitovlice – 5. června 1974 Praha) byl český nakladatel v období mezi světovými válkami. Edice, které vydával, se vyznačují vzornou a při tom jednoduchou úpravou grafickou a velmi dobrým tiskem. Vydával básnická a literární díla jak klasiků tak začínajících literátů. Zvláštní pozornost pak věnoval církevním myslitelům, bohoslovcům a českému baroknímu písemnictví.\n\nLadislav Kuncíř miloval českou řeč a její krásu a tak zasvětil svůj život knize, pro knihu trpěl a zemřel. Kuncířovo nakladatelství bylo významným kulturním činitelem, ne sice rozsahem, ale nesporně kvalitou díla. Jeho devizou bylo vydávat jen díla hodnotná, protože považoval obohacení národní kultury za čestnější a přednější než obohacení vlastní. Výrazem těchto snah bylo i heslo, které si zvolil do znaku, když se osamostatnil a založil vlastní nakladatelství. Všechny knihy jím vydané nesou znak kozoroha ve skoku s nápisem \"Non deserit alta\" - neopouští výšiny.\n\nLadislav Kuncíř se vyučil knihkupcem v Jičíně v knihkupectví u Josefa Zajíčka v době od ledna 1905 až do října 1907. Poté získává místo pomocníka v nově zakládaném knihkupectví v Mostě „Severočeské menšinové knihkupectví“. Další štace byla v Prostějově a od listopadu 1910 v Olomouci, kde se seznámil i s Františkou Othovou, která se stala v červnu 1912 jeho ženou. Měl s ní celkem 5 dětí a byli spolu až do konce života.\nV květnu 1915 musel narukovat a válku po výcviku strávil na ruské frontě. I na frontě sledoval kulturní dění, neboť mu jeho žena a přátelé posílali pravidelně kulturní časopisy a občas i knížky.\n\nZ 1. světové války se vrací s jasným přesvědčením stát se českým nakladatelem. Po příchodu do Prahy nastoupil v roce 1919 už jako vedoucí knihkupectví nově vytvořené Československé strany lidové. Prodejna knihkupectví se nacházela ve Schwarzenberském paláci ve Spálené ulici s domovním znamením „U zlatého klasu“. Odtud vzniklo označení knihkupectví, které se užívalo ještě v roce 1990, naposledy v ulici Na Příkopech. Svou činnost ve Zlatém klasu zahájil knihami edice \"Dobré Dílo\" (nakladatelství Josefa Floriana ve Staré Říši) a dalšími včetně edice katolických knih. Velmi dbal, aby knihy byly náležitě vystaveny, což bylo v Praze novum - úprava a bohatost výkladní skříně. Knihkupectví se brzy stalo dostaveníčkem mnohých sběratelů, básníků, autorů a dalších včetně mladých malířů a studentů. Však také instaloval ve výkladní skříni první výstavy děl například Josefa Havlíčka, Ladislava Süsse, Adolfa Hoffmeistra, Karla Teiga a dalších.\n\nV roce 1923 opouští knihkupectví U zlatého klasu a zakládá vlastní nakladatelství s knihkupectvím ve Voršilské ulici. Začíná vydávat čtrnáctideník pro politiku a národní kulturu \"Rozmach\", jehož přispěvateli byli namátkou např. Jaroslav Durych, Josef Dostál, Leopold Peřicha, Aloys Skoumal, ale i tehdejší avantgarda Vítězslav Nezval, Jiří Frejka, Jaroslav Fragner. Kromě časopisu \"Rozmach\" vydával Ladislav Kuncíř také časopis \"Akord\" jako platformu pro začínající autory a později \"Kuncířovy noviny\", které vedl Břetislav Štorm redaktor a grafik.\n\nLadislav Kuncíř vydává dílo začínajícího Jaroslava Durycha, který ho označuje za svůj osud. Zakládá edici moderní literatury \"Knihy nové doby\" a \"Národní knihovnu\". Vydává \"Pohádky\" K. J. Erbena s ilustracemi Cyrila Boudy. A vydává také náboženskou literaturu. Za nejvýznamnější knihu začátků nakladatelství pokládá \"Život Kristův\", která autorovi Giovanni Papinimu vynesla cenu míru.\n\nLadislav Kuncíř ve svém nakladatelství vydává díla, ve kterých cítí vysokou uměleckou hodnotu a není už tak důležité, zda jde o renomované autory či nováčky. A tak se na knižní pulty dostávají spisy Julese Barbeye d’Aurevillyho, Alfreda de Musseta, G. K. Chestertona, H. Belloca, J. Swifta, Ch. Dickense, André Mauroise, Sigrid Undsetové a dalších a dalších. Z českých autorů kromě Jaroslava Durycha jmenujme alespoň Viktora Dyka, Vítězslava Nezvala, Karla Hlaváčka, Vladimíra Holana, Jana Zahradníčka, Ivana Suka, E. F. Buriana. Své knihy provázel ilustracemi malířů jako Cyril Bouda, Zdenka Braunerová, Karel Svolinský, Jan Zrzavý, Adolf Hoffmeister, Vlastimil Rada a další, ve výtvarné úpravě V. H. Brunnera a po jeho smrti A. Lískovce. Že knihy byly ve vynikající grafické úpravě svědčí i dosažení nejvyšších uznání v Paříži 1926, ve Florencii 1928 a přetisky obálek či titulních listů v revuích \"The Fleuron\" a \"Typografie\".\n\nVýznamnou složku jeho vydavatelského programu tvoří literatura náboženská. Redaktorem a poradcem náboženských děl se stal Antonín Ludvík Stříž, farář a později sídelní kanovník na Vyšehradě, který též překládal z mnoha jazyků. Stěžejním dílem z této oblasti jsou bezpochyby \"Životopisy svatých\" z pera Isidora Vondrušky, které vyšly v 5 svazcích na celkem 1700 stranách se 120 hlubotiskovými obrazy a popisovaly 7500 svatých v kontextu církevních dějin. Nešlo však jen o knihy katolické, ale Kuncíř a Stříž konali své dílo v ekumenickém duchu, za což mnohokrát sklidili projev díků i profesora Husovy fakulty dr. J. L. Hromádky.\n\nHospodářská krize vedla i ke krizi na knižním trhu a k likvidaci Kuncířova nakladatelství v roce 1934. Ladislav Kuncíř přijímá nabídku právě zřizovaného nakladatelství Vyšehrad a stává se na rok jeho ředitelem. Pak se s pomocí přátel Antonína Lískovce a Břetislava Štorma opět snaží vybudovat nové nakladatelství, které má pokračovat ve službě knize stejně jako v předchozích letech.\n\nNež se však stačí nový podnik dostatečně rozběhnout, přichází 2. světová válka. Mnohé je zakázáno, mnoho zastaveno. V té době v Kuncířově nakladatelství vychází Mrštíkova \"Pohádka máje\" a \"Rok na vsi\", je vydáván \"Špalíček\" a \"Slabikář\" Mikoláše Alše a několik dalších drobných prací.\nPo porážce hitlerovského Německa rozkvetl kulturní život nebývalým tempem. Díky usilovné práci celé rodiny, je možné začít uskutečňovat vydavatelské plány na realizaci děl české slávy. V první řadě je to \"Kalendář\" Mikoláše Alše, dále soubor spisů F. L. Čelakovského a soubor díla bratří Viléma a Aloise Mrštíků. Z náboženských děl stačil připravit k tisku sv. Augustina \"O boží obci\". Ráčkovy \"Československé dějiny\" ještě stačily vyjít, ale celé vydání bylo konfiskováno.\n\nV roce 1949 byla zastavena vydavatelská činnost soukromých vydavatelství vůbec.\nNakladatelství Vyšehrad převzalo likvidací veškerá aktiva Kuncířova nakladatelství. Převzalo k dokončení díla bratří Mrštíků, Čelakovského, sv. Augustina, zásoby papírů, štočků, knihy již vytištěné či roztištěné a nebo vysázené. Získalo i celé velké sklady. Ladislav Kuncíř tehdy ještě směl, se svolením ministerstva informací, nastoupit v nakladatelství Vyšehrad na místo ředitele.\n\n24. května 1951 byl Ladislav Kuncíř zatčen a obviněn z velezrady v procesu, který se nazývá „Zelená internacionála“. 2.-4. července 1952, tedy více než rok poté, proběhlo soudní řízení na dvou místech v Praze a v Brně. Ve velkém brněnském monstrprocesu proti řadě katolických kněží a spisovatelů (za všechny jmenujme dnes nejznámějšího básníka Jana Zahradníčka) je souzen i Ladislav Kuncíř a odsouzen k 10 letům vězení a propadnutí veškerého majetku. Tak byla ztracena rozsáhlá knihovna a archiv. Byly ztraceny rukopisy, korespondence, smlouvy, kresby, návrhy grafických úprav, štočky, vůbec všechno. On sám prošel Valdicemi, Leopoldovem, Pankrácí.\nKdyž byl 4. srpna 1956 propuštěn z vězení pro velmi vážný zdravotní stav, bylo mu 66 let. Nesměl být nikde zaměstnán a nebyl mu přiznán žádný důchod, což platilo až do jeho úplné rehabilitace v plném rozsahu obžaloby dne 16. června 1966. Týž výrok se týkal všech tehdy odsouzených bez výjimky.\n\nAč tělesně velmi nemocen, se Ladislav Kuncíř duševně cítil v plné síle. Když se vrátil z vězení, ihned se začal zajímat o materiály z mrštíkovské korespondence, které připravoval již od roku 1941. Byla to právě práce na přípravě korespondence k publikování, která mu dovolovala překonat všechny těžkosti života. Léta se snažil získávat další materiál v archivech a u soukromníků. Když bylo vše pohromadě, náhle umírá profesor dr. Miloslav Hýsek, osobní přítel, který měl obstarat vědeckou část publikace. Nakonec díky podpoře Literárního fondu mohl Ladislav Kuncíř v práci pokračovat. Shromáždil 2000 dopisů, hlavně Vilémových, ale vydání korespondence se už nedožil.\nZemřel 5. června 1974 v Praze. Korespondence pak vyšla v nakladatelství Odeon v roce 1978 pod názvem \"Nedosněné sny\" v pečlivé redakci Rudolfa Havla.\n\nV 60. letech napsal své paměti. Začátkem 70. let se zdálo, že dokonce vyjdou v nakladatelství Vyšehrad. Žel doba tomu nepřála. Paměti vyšly po letech v edici Rozmluvy v Londýně: Ladislav Kuncíř: Život pro knihu.\n\nabecedně podle autorů\n\n"}
{"id": "332735", "url": "https://cs.wikipedia.org/wiki?curid=332735", "title": "Seznam dílů seriálu Pokémon", "text": "Seznam dílů seriálu Pokémon\n\nToto je seznam dílů seriálu \"Pokémon\". Japonský animovaný seriál \"Pokémon\" vysílá od 1. dubna 1997 stanice TV Tokyo.\n\n<onlyinclude></onlyinclude>\n\nKunihiko Jujama je režisérem všech pěti filmů. Takeši Šudo napsal scénář k prvním dvou filmům a společně s Hidekim Sonodou napsali scénář k třetímu filmu. Scénářů posledních dvou filmů se ujal Hideki Sonoda.\nKunihiko Jujama je režisérem všech čtyř filmů, jejichž scénáře napsal Hideki Sonoda.\nKunihiko Jujama je režisérem všech čtyř filmů, jejichž scénáře napsal Hideki Sonoda.\nKunihiko Jujama je režisérem všech čtyř filmů, jejichž scénáře napsal Hideki Sonoda.\nKunihiko Jujama je režisérem všech tří filmů. Hideki Sonoda napsal scénář k prvnímu filmu a Acuhiro Tomioka ke zbylým dvěma.\nPrvní film režíroval Kunihiko Jujama a scénář k němu napsal Šódži Jonemura. Druhý film režíroval Tecuo Jadžima a scénář k němu napsali Eidži Umehara a Aja Takaha. Režie třetího filmu se ujali Kunihiko Yujama a Motonori Sakakibara a scénáře Takeši Šudo.\n\nTecuo Jadžima je režisérem filmu, jehož scénář napsali Jadžima a Acuhiro Tomioka.\n\n"}
{"id": "332739", "url": "https://cs.wikipedia.org/wiki?curid=332739", "title": "Duchoň", "text": "Duchoň\n\nČeské a slovenské příjmení Duchoň nese více různých osobností:\n\n"}
{"id": "332740", "url": "https://cs.wikipedia.org/wiki?curid=332740", "title": "Profesionál (film, 1981)", "text": "Profesionál (film, 1981)\n\nProfesionál (francouzsky: \"Le Professionnel\") je špionážní drama natočené francouzským režisérem Georges Lautnerem, v hlavní roli s hercem Jean-Paul Belmondem.\n\nFilm byl natočen podle románu \"\"Mort d'une bête à la peau fragile\"\" Patricka Alexandra. Ústřední hudební motiv, skladbu \"Chi Mai\", která provází celý film, složil Ennio Morricone a je zejména ve Francii nejoblíbenější Morriconeho skladbou.\n\nFrancouzská tajná služba vyslala svého nejlepšího agenta, jménem Josselin \"Josse\" Beaumont (Jean-Paul Belmondo), do fiktivní africké země, aby zabil tamního \"doživotního prezidenta\", diktátora Njalu. Během jeho cesty se však politická situace radikálně změnila a francouzská vláda se rozhodla pro spolupráci s diktátorovým režimem (zejména kvůli těžbě ropy). Francouzská tajná služba situaci vyřešila tím, že svého agenta a jeho úkol vyzradila diktátorovým bezpečnostním složkám; agent Beaumont je zajat, mučen a v následném procesu odsouzen jako atentátník na mnoho let do vězení.\n\nPo několika letech se však Beaumontovi podaří z vězení uprchnout a vrací se do Francie s plánem na pomstu. Úmyslně informuje své bývalé nadřízené, že je odhodlán splnit starý úkol: zabít prezidenta Njalu, který právě přijíždí do Francie na oficiální návštěvu. Tajná služba se všemožně snaží atentátu zabránit a Beaumonta zlikvidovat. Mezi bývalými kolegy začíná boj na život a na smrt, do kterého jsou zataženi i další \"nevinní\" lidé.\n\n"}
{"id": "332741", "url": "https://cs.wikipedia.org/wiki?curid=332741", "title": "Saint-Amand-Montrond", "text": "Saint-Amand-Montrond\n\nSaint-Amand-Montrond je město ve Francii. Leží v regionu Centre-Val de Loire, départementu Cher. Má 11 447 obyvatel (rok 1999). Městem protéká řeka Cher.\n\nNa místě dnešního Saint-Amand-Montrondu bylo založeno stálé osídlení během gallo-románské epochy francouzských dějin. Městečko nabylo určitého významu díky své poloze na římské silnici Clermont-Neris-Bourges. Rozvoj místa pokračoval především ve středověku. Dnešní Saint-Amand-Montrond pak vznikl spojením tří obcí: \"Saint-Amand-le-Chastelu\", \"Montrondu\" a \"Saint-Amand-sous-Montrondu\". Další fáze rozvoje města přišla s ekonomickým pokrokem v 19. století, kdy byl otevřen Canal de Berry. V této době se v Saint-Amand-Montrondu vytvořila místní řemeslná specializace, která přetrvává dodnes – tiskařská a zlatnická. Kromě těchto dvou hlavních oborů zaznamenala rozvoj také další řemeslná odvětví produkující luxusní zboží – kožedělnictví a móda, lití kovů či výroba porcelánu.\n\n\n"}
{"id": "332742", "url": "https://cs.wikipedia.org/wiki?curid=332742", "title": "Valenta", "text": "Valenta\n\nPříjmení Valenta a Valentová nese více různých osobností:\n\n\n"}
{"id": "332752", "url": "https://cs.wikipedia.org/wiki?curid=332752", "title": "Kalužská oblast", "text": "Kalužská oblast\n\nKalužská oblast ( ) je federální subjekt Ruské federace – oblast, která patří do Centrálního federálního okruhu. Nachází se jihozápadně od Moskvy a sousedí s Tulskou, Brjanskou, Smolenskou, Moskevskou a Orelskou oblastí.\n\nKalužská oblast se nachází v centrální části Východoevropské roviny, zhruba 150–200 km jihozápadně od Moskvy. Z toho také vychází rovinatý ráz krajiny, který pouze výjimečně přechází do zvlněného reliéfu. Stejně jako v dalších oblastech evropské části Ruska se krajina vyznačuje poměrně hustou sítí vodních toků, z nichž nejvýznamnější je Oka. Oblast disponuje značným množstvím zásob vápence, písků, různých druhů jílů a křídy.\n\nHistorie Kalužské oblasti je obdobná jako u sousedních ruských oblastí. Díky historickému slovanskému osídlení byla od počátku součástí všech větších ruských státních celků. Poloha oblasti na jihozápad od Moskvy z ní činila hraniční oblast ruského státu s Polsko-litevským knížectvím. To mělo za následek bohatou vojenskou a válečnou historii regionu. Ke změně došlo až v roce 1654 po připojení Ukrajiny k Rusku a následným stanovením hranice s Polskem. Za vlády Kateřiny Veliké byla vytvořena Kalužská gubernie, která byla zrušena až v roce 1929, kdy její území bylo rozděleno mezi sousední oblasti (Moskevská, Tulská, Orelská, Smolenská). 5. července 1944 byla oficiálně vyhlášena Kalužská oblast v dnešních hranicích.\n\nStejně jako ostatní oblasti Centrálního federálního okruhu má v hospodářství Kalužské oblasti největší význam průmysl a to především strojírenský a potravinářský.\n\nVelká většina obyvatelstva je ruské národnosti. Podíl městského obyvatelstva je přibližně 75%.\n\nKalužská oblast se dělí na 24 rajónů a 2 městské okruhy (Kaluga, Obninsk).\n\n"}
{"id": "332755", "url": "https://cs.wikipedia.org/wiki?curid=332755", "title": "Francisco Pizarro", "text": "Francisco Pizarro\n\nFrancisco Pizarro González, první markýz de los Atabillos (asi 1471 nebo 1476, Trujillo – 26. června 1541 Lima) byl španělský conquistador, dobyvatel říše Inků a zakladatel dnešního hlavního města Peru Limy. Narodil se v Trujillu ve Španělsku ve velmi chudé rodině, ale datum jeho narození není přesně známo. Byl nelegitimním synem Gonzala Pizarra Rodrígueze de Aguilar staršího (1446–1522), který se jako plukovník pěchoty pod velením dona Gonzales Fernándeze de Córdoba vyznamenal v italských válkách a v Navaře. Franciscova matka Francisca González Mateos měla jen malý majetek, později se vdala a měla syna Francisca Martína de Alcántara. Přes svoji matku byl Francisco vzdálený příbuzný dobyvatele Mexika Hernána Cortése.\n\nDne 13. února roku 1502 vyplul ze Španělska s nově jmenovaným guvernérem Hispanioly Nicolásem de Ovando y Cáceres a jeho flotilou třiceti lodí, což byla vůbec největší flotila, jaká se do té doby vydala z Evropy do Nového světa. Flotila vezla na dva a půl tisíce kolonistů. Do roku 1509 žil Francisco na Hispaniole, dnešním Haiti, kde působil ve službách Nicoláse de Ovando y Cáceres. Roku 1510 se zúčastnil expedice do Urabá.\n\nRoku 1513 doprovázel expedici Vasca Núñeze de Balboy při průzkumu oblasti Panamské šíje, čímž se stal jedním z prvních Evropanů, kteří spatřili Tichý oceán z amerického pobřeží. Následujícího roku se dosazeným guvernérem v Castille de Oro stal Pedro Arias de Ávila, čímž v zápasu o tuto funkci porazil Balbou. V následujících pěti letech se Francisco stal blízkým společníkem guvernéra Ariase de Ávila a ten mu přidělil \"repartimiento\" (což byl koloniální pracovní systém uplatňovaný Španěly v koloniích) s domorodci a dobytkem. Když se guvernér rozhodl zbavit Balboy, kterému nedůvěřoval, osobně pověřil Pizarra, aby Balbou zatkl a postavil před soud. Rozkaz dokonale splnil a Vasco Núñez de Balboa byl v lednu 1519 usvědčen a popraven stětím hlavy. Pro svou loyalitu guvernérovi Ariasu de Ávila byl odměněn důležitou politickou funkcí starosty a soudce pro nově založené město Panama City, kterou zastával v letech 1519–1523.\n\nRoku 1522 se dozvěděl o legendární říši zlata (Eldorado) a po několika neúspěšných výpravách doplul v letech 1526–1528 na pobřeží Peru, odkud se s velkou kořistí vrátil do Panamy a odplul do Španělska. Na španělského krále udělal velký dojem a byl jmenován generálním kapitánem s pověřením dobýt Peru. Roku 1531 se vydal s několika stovkami vojáků a loděmi podél pobřeží a v srpnu 1532 založil dnešní město Piura. Odtud se vydal do vnitrozemí a po velmi těžkém pochodu džunglí a přes Andy vstoupil na území Inků. 15. listopadu 1532 došel s asi 200 vojáky k městu Cajamarca, vzdálenému vzdušnou čarou asi 1000 km od inckého hlavního města Cuzca. U Cajamarcy ho očekával incký panovník Atahualpa s asi 20–80 tisíci vojáky, ale po vyjednávání Inkové Cajamarcu vyklidili a Pizarro ji obsadil. Po dalším vyjednávání se Atahualpa s malým doprovodem vydal beze zbraně do města, kde ho Španělé přepadli a zajali. Pohled na koně a hřmot střelných zbraní domorodce tak vyděsil, že se nebránili. Atahualpa dal Pizarrovi obrovské výkupné (zlato a stříbro), přesto nebyl propuštěn a v Pizarrově nepřítomnosti odsouzen za údajné vzbouření a 29. srpna 1533 popraven. Když se o události dozvěděl španělský král Karel, napsal Pizarrovi dopis ve kterém vyjádřil své rozhořčení nad popravou monarchy neurozeným člověkem a také nad tím, že se Pizarro zaštiťoval právem.\n\n15. listopadu 1533 dobyli Španělé bez boje hlavní město Cuzco, vyplundrovali a vypálili, Pizarro získal ke spolupráci incké náčelníky a dosadil na trůn Manco Capace II. Roku 1535 založil Pizarro blízko pobřeží \"Ciudad de las Reyes\" (Město králů), pozdější Limu. Manco Capac se proti němu vzbouřil a oblehl Cuzco, Španělé se sice ubránili, potlačení povstání však trvalo až do roku 1572. \n\nRoku 1537 vznikl spor mezi Pizarrem a jeho společníkem Diego de Almagro kvůli dělení kořisti. Diego oblehl Cuzco, byl však zajat a 8. června 1538 v Pizarrově nepřítomnosti popraven. Jeho syn a další přívrženci pak 26. června 1541 Pizarra v jeho paláci v Limě zavraždili.\n\n\n\n"}
{"id": "332756", "url": "https://cs.wikipedia.org/wiki?curid=332756", "title": "Montluçon", "text": "Montluçon\n\nMontluçon (okcitánsky: \"Montluçon\" [muⁿljyˈsu / məljyˈsu]) je město ve Francii. Leží v regionu Auvergne-Rhône-Alpes, départementu Allier. Je centrem arrondissementu Montluçon. V roce 2011 zde žilo 38 166 obyvatel, kteří se nazývají \"Montluçonnais\". Městem protéká řeka Cher. Montluçon láká turisty především svým zachovalým středověkým historickým jádrem.\n\nDésertines, Domérat, Lavault-Sainte-Anne, Néris-les-Bains, Prémilhat, Saint-Angel, Saint-Victor\n\n\"Počet obyvatel\" \n\n\n"}
{"id": "332765", "url": "https://cs.wikipedia.org/wiki?curid=332765", "title": "Ropovod AMBO", "text": "Ropovod AMBO\n\nRopovod AMBO (\"AMBO pipeline\") je plánovaný ropovod z bulharského města Burgas při západním pobřeží Černého moře přes Severní Makedonii do albánského přístavního města Vlorë na pobřeží Jaderského moře.\n\nRopovod byl navržen v roce 1993. Mezi lety 1996 a 2000 na něj byly vypracovány studie proveditelnosti americkou vládní agenturou TDA a společností Halliburton. 27. prosince 2004 podepsali premiéři Albánie, Severní Makedonie a Bulharska poslední politické oznámení, následované memorandem porozumění mezi představiteli zmíněných zemí a Tedem Fergusonem, prezidentem a výkonným ředitelem společnosti AMBO. 30. října 2006 podepsaly Albánie a Severní Makedonie protokol o vytyčení trasy ropovodu. Vstupními místy budou vesnice Stebleve v Albánii a Lakaica v Severní Makedonii. Později v témže roce byl podobný protokol podepsán mezi Severní Makedonií a Bulharskem.\n\n31. ledna 2007 podepsaly všechny tři země trilaterální úmluvu o stavbě tohoto ropovodu. Tento dokument byl ratifikován parlamenty všech tří zemí a určil stavbu, provoz a údržbu ropovodu.\n\nTento trans-balkánský ropovod bude dlouhý 894 km. Jeho účelem je obejít turecké úžiny v dopravě ropy z Ruska a oblasti Kaspického jezera. Předpokládané náklady mají činit 1,5 mld dolarů. Po dokončení má být schopen dopravit 750 tisíc barelů (119 tun) ropy denně. Po trase ropovodu budou postaveny čtyři čerpací stanice, dvě v Bulharsku, jedna v Severní Makedonii a jedna v Albánii. Předběžnou studii návrhovou a inženýrskou studii (FEED) připraví společnost KBR.\n\nJeště je potřeba provést studie o zásahu na životní prostředí a získat stavební licence, takže se předpokládá, že stavba bude započata na podzim či zimu roku 2008. Plného provozu má být podle předpokladů v roce 2011.\n\nRopovod má postavit a spravovat v USA registrovaná albánsko-makedonsko-bulharská ropná společnost AMBO (\"Albanian Macedonian Bulgarian Oil Corporation\"). Projekt zaštítila americká vláda, která financovala studii proveditelnosti.\n\n"}
{"id": "332767", "url": "https://cs.wikipedia.org/wiki?curid=332767", "title": "Camagüey (provincie)", "text": "Camagüey (provincie)\n\nCamagüey je největší provincie Kuby. Její hlavním městem je Camagüey. Provincie má plochu 15 386,16 km² a přibližně 770 000 obyvatel.\n\nOblast provincie je rovinatá a nízko položená nad hladinou moře. Hlavní hospodářskou činností je pastvinářství a pěstování cukrové třtiny. Chová se zde i drůbež a pěstuje se rýže a citrusy. Pod správu provincie patří i souostroví Jardines del Rey a Jardines de la Reina tvořící jeden z kubánských národních parků.\n\nProvincie se skládá z 13 municipalit:\n"}
